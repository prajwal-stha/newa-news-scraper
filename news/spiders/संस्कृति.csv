category,date_published,headline,news_text
संस्कृति,११३८ सिल्लागा आमै,गोरखा दरवार पुनःनिर्माणया निंतिं थुनेगु शुरु,"['येँ – तःभुखाचं क्षति जूगु गोरखा दरवार पुनःनिर्माणया निंतिं थुनेगु ज्या शुरु जूगु दु । २०७२ साल बैशाख १२ गतेया गोरखाया बारपाक केन्द्रीत तःभुखाचं क्षतिग्रस्त जुइवं ऐतिहासिक महत्व कुबियाच्वंगु गोरखा दरवार पुनःनिर्माणया निंतिं थुनेगु ज्या शुरु जूगु खः ।१९९० सालया तःभुखाचं नं छुं मजूगु गोरखा दरवार थनिं करिब स्वदँ न्ह्यः गोरखाया बारपाक केन्द्रीत तःभुखाचं धाःसा क्षतिग्रस्त जूगु खः । ४०० दँ पुलांगु धयातःगु उगु दरवार जगंनिसें हे पुनःनिर्माण यायेमाःगुलिं आः उकियात पूवंक हे थुनेगु ज्या जुयाच्वंगु दु ।\r\n                    \r\n                    \r\n                ', 'पूवंक हे थुनाः जगंनिसें हे पुनःनिर्माण यायेमाःगु जूगुलिं थुनेगु ज्या जुयाच्वंगु व पुलांगु हे स्वरुप व संरचनाय् हाकनं पुनःनिर्माण यायेगु पुरातत्व विभागं न्ह्यथंगु दु ।वि.सं. १६८६ लय् तत्कालीन गोरखाया जुजु राम शाहया पालय् दयेकूगु गोरखा दरवार पुलांगु हे स्वरुपय् पुनःनिर्माण यायेगु ल्याखं विभागया कर्मचारीया उपस्थितिइ थुनेगु ज्या जुयाच्वंगु दु । दरवार थुनेगु ज्यालिसें पुलांगु सामग्री चिइकेगु ज्या नं जुयाच्वंगु दु ।', '‘दरवारया पुलांगु सामग्री चिइकेगु ज्या जुयाचवंगु दु । ज्या काये जिउगु सामग्री हाकनं प्रयोग यायेगु व ज्या लगे मजूगुयात वांछ्वयेगु जुइ’ दरवार हेरचाह अड्डाया प्रमुख हरिप्रसाद भुसालं धयादिल, ‘दरवार थुनेगु ज्यालिसें जग तयेगु निंतिं नं ज्या जुयाच्वंगु दु । करिब ४ करोड ३७ लाख लागतय् पचली सिभा जेभी कम्पनीं दरवार पुनःनिर्माण यायेत्यंगु खः । भुखाचं हे क्षति जूगु दरवार लागाया गोरखनाथ देगः लगायतया संरचना धाःसा पुनःनिर्माण यायेगु ज्या क्वचाय् धुंकूगु दु ।']"
संस्कृति,११३८ चिल्लाथ्व पारू ,नवदुर्गा द्यःगणयात जात्रा चले यायेत हे समस्या,"['ख्वप- ख्वप जिल्ला जक मखु देय्न्यंकं हे नांजाःगु नवदुर्गा प्याखं धमाधम संकटय् लालां वनाच्वंगु खँ उगु प्याखनय् सहभागी प्याखंम्वःतय्सं धाःगु दु ।', '\nजात्राया लागिं क्वातुगु श्रोत मदुगु जुयाः प्याखं म्हितीपिं प्याखंम्वः व मेपिं सहभागीत थःथःपिंसं हे छेँनं बजि व ध्यबा हयाः भ्वय् नये मालाच्वंगु दु । जात्रा चले यायेत श्रोत चूलाकेत थ्व जात्राय् द्यः जुइ माःपिं वनमालाततय्सं लँय् च्वनाः छतका नितका चन्दा फ्वने मालाच्वंगु खँ धाःगु दु ।', '\nअथे हे जात्रायात माःम्ह बलि नं न्हापा थीथी मनूतय्सं वयाः चूलाका बीगु खःसां थौंकन्हय् अथे याइपिं मदुगुलिं थुकिया लागिं नं चन्दा हे म्हये माःगु अवस्था वयाच्वंगु दु ।', '\nन्हापा न्हापा पिने जात्रा चले याः वनेबलय् मनूतय्सं द्यःगणयात सम्मान यानाः छेँय् हे थाय् बीगु खः । थौंकन्हय् अज्याःगु सत्कार नं मदुगु जुयाः द्यःगणपिं पिने फल्चाय् द्यनाः प्याखं क्यने माःगु अवस्था वयाच्वंगु दु ।', '\nअथे हे प्याखनय् सहभागी न्हूपिं द्यःगणपिं आखः ब्वं वनेमाःपिं खःसा उपिं स्कूल वनेगु त्वःताः तकं जात्राय् सहभागी जुइ मालाच्वंगु दु । मस्तय्त आखः त्वःतकाः जात्राय् छ्वया हयेत अभिभावकपिं तयार मजुया वइगु स्थिति नं ब्वलनाच्वंगु दु । जात्राय् वनेबलय् द्यःयात धकाः अय्लाःथ्वँ त्वंके हइगु व लिपा द्यः मखुगु इलय् तकं अय्लाः त्वनेगु बानी जुयाः', '\nद्यःगणपिं कुलतय् लानाच्वंगु गुनासो नं वयाच्वंगु दु । थुकिं यानाः द्यःगणया सन्तान सामाजिक रुपं लिउने लाः वनाच्वंगु महसुस याना हयाच्वंगु दु ।', '\nथ्व प्याखनय् ब्वति काये माःपिं वनमाला जातिया मनूतय् पुस्तौनी पेशा धइगु स्वां मीगु खः । तर थौंकन्हय् बुँ मदया वंगुलिं थ्व पेशापाखें विस्थापित जुइ मालाः उमिगु आर्थिक अवस्थाय् तकं लिच्वः लानाच्वंगु दु ।', '\nद्यःगण व जात्रायात छुं समस्या वःसा न्हापा दरवारय् निवेदन यात धाःसा छुं भचा जूसां ग्वाहालि जुयाच्वंगु खःसां गणतन्त्र वयेधुंकाः अज्याःगु ग्वाहालि नं बन्द जूगु गुनासो वयाच्वंगु दु ।']"
संस्कृति,११३८ चिल्लाथ्व दुतिया,थौं यल कुमारी आसनय् बिज्याकीगु,"['यल – यलया न्हूम्ह कुमारी निहिरा वज्राचार्ययात थौं आसनय् बिज्याकीगु जूगु दु । थौं विधिवत पुजा यासें निहिरायात यलया कुमारी कथं प्रतिस्थापन याइ ।', '\nस्वदँया निहिरायात वंगु वाःया सोमवाः कुमारी ल्यःगु खः । थौं वसपोलयात आसनय् बिज्याकेधुंकाः आः कुमारी जुयाबिज्यानाच्वंम्ह युनिका वज्राचार्य कन्हय् थःगु छेँय् बिज्याइ । कुमारी छेँ नं थःगु छेँय् कन्हय् जक बिज्याइगु जूसां सोमवाः न्हूम्ह कुमारी ल्ययेधुंकाः युनिका कुमारी छेँनं पिहां बिज्यानाः स्कुल वनेगु सुरु यानाबिज्यायेधुंकूगु दु ।', '\nन्हूम्ह कुमारी निहिरा यल गाःबहाःया निरजरत्न व मोहनी वज्राचार्यया म्ह्याय् खः । वसपोलयात वंगु सिल्लाथ्व पञ्चमी सोमवाः कुन्हु कुमारी जुइगु निंतिं वःपिं न्याम्ह मध्ये ल्यःगु खः । थौं आसनय् बिज्याये धुंकाः वसपोल कुमारी छेँय् हे च्वना बिज्याइ । वसपोलयात आखः ब्वंकेगु व्यवस्था कुमारी छेँय् हे जुइ ।', '\nकुमारी ल्यय्धुंकाः वसपोल थःगु हे छेँय् च्वनाबिज्यानाच्वंगु खः । छेँय् च्वंसां वसपोलया नयेत्वनेगु फुऽ निसी यानाः यायेगु जुइधुंकूगु खः ।', '\nयल कुमारीयात बुंगः द्यः जात्रा, घोडेजात्रा लिसें थीथी जात्राबलय् यानाः दछिया झिंस्वक्व कुमारी छेँ नं पितबिज्याकीगु चलन दु ।']"
संस्कृति,११३८ चिल्लाथ्व दुतिया,यलय् न्हूम्ह कुमारी आसनय् बिज्याकल,"['यल– यलया न्हूम्ह कुमारी निहिरा वज्राचार्ययात शनिवाः आसनय् बिज्याकूगु दु । शनिवाः विधिवत रुपं प्रतिस्थापन पुजा यायेधुंकाः वसपोलयात आसनय् बिज्याकूगु खः । वसपोल आवंनिसें कुमारी छेँय् हे च्वनाबिज्याइ । प्रतिस्थापन पुजाया झ्वलय् वसपोल कपालय् मिखा कंकाः (मिखाया सिन्हः तिकाः) पुज्याःगु खः । कुमारी आसनय् बिज्यायेधुंकाः वसपोलं पुजाय् सहभागीपिंत सिन्हः नं तिकाबिज्याःगु खः । प्रतिस्थापन पुजा यायेधुंकाः जक न्हूम्ह कुमारीयात द्यःमय्जु कथं माने याइ ।\r\n                    \r\n                    \r\n                ', 'न्हूम्ह कुमारी आसनय् बिज्याय् धुंकाः आः पुलांम्ह कुमारी कन्हय् थःगु छेँय् बिज्याइगु जूगु दु । पुलांम्ह कुमारी युनिका वज्राचार्य थीमजिउ जूगुलिं निहिरायात वंगु सिल्लागा ५ सोमवाः कुन्हु न्हूम्ह कुमारी कथं ल्यःगु खः ।', 'न्हूम्ह कुमारीयात आः कुमारी छेँय् हे तयाः ब्वंकेगु याइ । वसपोल दँय् झिंस्वक्वः जक थीथी जात्राया इलय् कुमारी छेँय् नं पिहां बिज्याइगु खँ धाःगु दु ।']"
संस्कृति,११३८ सिल्लागा दुतिया,ऐतिहासिक थाय् भुतिसःया संरक्षण,"['येँ- येँया मरुसतः न्ह्यःने च्वंगु भुतिसतःया संरक्षण यायेगु ज्या शुरु याःगु दु । पुरातत्व विभागं लछि न्ह्यः भुतिसतः छचाःलि नँया सिखलं बेरे यानाः संरक्षण याःगु खः । ऐतिहासिक महत्व दुगु थ्व थाय् थ्वयां न्ह्यः मोटरसाइकल दिकेगु, तरकारि मिइगु याना वयाच्वंगु खः । येँयाः झ्वलय् दागीं वनाः लिहां वयेबलय् ल्यं दुगु दक्वं थन हे भूतिसतलय् वायेगु याइ । अथेहे पचलीया झिंनिदँया जात्राया झ्वलय् जुजुलिसे खड्ग हिलीगु थ्व थासय् तसकं ऐतिहसिक जूगुलिं संरक्षण यायेमाःगु खँ संस्कृतिविद् यज्ञमानपति वज्राचार्यं धयादी ।\r\n                    \r\n                    \r\n                ', 'थ्व थाय्यात इतिहास बारे वय्कलं धयादी, ‘न्हापा छकः पचली जात्राबलय् क्वंचा कुतुं वनाः देय् न्यंकं क्षरापति ल्वय् न्यना वन । अले स्वस्ति शान्ति यानाः क्षरापति दक्वसित थन भुतिसतलय् हे वानाबिल । उकिं थ्वयात भुतिसतः धाःगु खः ।’वय्कःया कथं न्हापा सिखंमू बहाःया छगू गुथिइ महावली पुजा यायेगु चलन नं दुगु खः । उगु महावली पुजा क्वचायेवं भुति सतलय् वाये यंकेगु याइगु खः । थांैकन्हय् थ्व महाबली पुजा धाःसा बन्द जुइधुंकूगु दु ।संस्कृतिविद् वज्राचार्य कथं थन घ्यःचाकु सन्हुया छन्हु न्ह्यः छ्वः मनाः कन्हय् कुन्हु भुतिसतलय् हयाः सायात नकेगु ज्या याइ ।', 'थथे सायात नकीगु गुथियात सा गुथि धायेगु यानाच्वंगु व थौंकन्हय् नं थथे नकेगु ज्या जुयाच्वंगु दु । स्थानीय विष्णुराज श्रेष्ठं धाःसा बार तःसां नं अन दुने पसः तयेगु ज्या जुयाच्वंगुलिं पसः चीकेमाःगु खँ धयादीगु दु । ऐतिहासिक थासय् बार ग्वये धुंकाः नं दुने पसः तयेगु यानाच्वंगु धासें स्थानीय पहलं अन पसः मतयेकेगु ज्या जुयाच्वंगु खँ वय्कलं कनादिल ।']"
संस्कृति,११३८ सिल्लागा दुतिया,न्हापांगु चरणया न्याः लाकेगु जात्रा क्वचाल,"['ख्वप- ख्वपय् छगू चरणया न्याः लाकेगु जात्रा म्हिगः क्वचाल । म्हिगः याछेँ त्वालय् न्याः लाकाः न्हापांगु चरणया जात्रा क्वचायेकूगु खः । नवदुर्गापाखें वंगु माघ २ गतेनिसें सूर्यमढी, दतात्रय, क्वठण्डौ, गःहिति, इनाचो, गोल्मढी व याछँेय् न्या लाकेगु ज्या क्वचायेवं न्हापांगु चरण क्वचाःगु खः । आः द्यःयात सांगाय् यंकाः अन नं अथेहे न्या लाकाः हाकनं लित हइ । वयां लिपा हाकनं ख्वपया थीथी थासय् न्या लाकालिं हाकनं देसं पिने भ्वँतय्, नाला, पन्ति व धौख्यलय् दथुइ दथुइ यंकीगु चलन दु । न्हापांगु चरण क्वचायेवं आरती च्याकेगु ज्या जुइ ।']"
संस्कृति,११३८ सिल्लागा पञ्चमी,‘न्यतमरु अजिमा’ यात द्यः दयेकाः अन्त्येष्टि,"['येँ – न्यतमरु अजिमाया द्यः प्याखं पिहां वइबलय् अजिमा जुयाः प्याखं हुलेगु यानादीम्ह भाजु लक्ष्मीनारायण महर्जन म्हीग मंत ।वय्कःया अन्त्येष्टि म्हिगः थनया लुतिइ याःगु खः । न्यतया छेँय् च्वनीम्ह वय्कः आकाझाकां अक्सिजन म्हो जुयाः मदुगु खँ छेँजःपिंसं धाःगु दु । मदये न्ह्यः तक वय्कः स्वस्थ दुगु खँ नं धाःगु दु । वय्कःया सिथं यंकेगु झ्वलय् द्यः जात्रा याये थें शवयात खतय् तयाः यंकूगु खः । वय्कः निक्वःगु ज्याजंक्व नं क्वचायेधुंकूगु व लिसें द्यः नं जुयाच्वंगुलिं थुकथं जात्रा याना सिथं यंकूगु खँ वय्कःया काय्भाजु देवकृष्ण महर्जनं ‘नेपालभाषा टाइम्स’ यात कनादिल ।\r\n                    \r\n                    \r\n                ', 'वय्कःया जन्म वि.सं. १९८२ सालं जूगु खःसा वय्कः थः अबु मदयेधुंकाः वि.सं. २०१८ सालं न्हापांखुसी द्यः जुयादीगु खः । वि.सं. २०१८ सालंनिसें वय्कः वंगु २०७४ वैशाख तक नं द्यः जुयाः प्याखं हुलाः सांस्कृतिक ज्याय् सक्रिय जुया हे च्वनादीगु खँ नं कायभाजु महर्जनं कनादिल । वय्कः दकलय् लिपा हनुमानध्वाखा दरवारय् २०७४ साल वैशाखय् राष्ट्रपति विद्यादेवी भण्डारी समेत झाःगु ज्याझ्वलय् प्याखं हुलादीगु खँ नं वय्कःया कायभाजुं कनादिल ।', '\nवय्कः मदय्धुंकाः आः वय्कःया थासय् वय्कःया हे काय्भाजु देवकृष्ण महर्जन न्यत अजिमा कथं प्रतिस्थापित जुइगु खँ धाःगु दु । थ्वहे वइगु पाहांचः¥हे निसें काय्भाजु देवकृष्णं अजिमा जुयाः प्याखं हुलेगु ज्या शुरु यानादी । द्यः जूगु कारणं झिंस्वन्हु कुन्हु हे बर्खि दक्वं फुके यायेगु चलन दु ।']"
संस्कृति,११३८ सिल्लागा तृतीया,"नवदुर्गा प्याखं छु खः, गथे न्ह्याइ ?","['नवदुर्गा द्ययात ख्वपय् तान्त्रिक द्यः कथं कयातःगु दु । थ्व द्यःया उत्पत्ति, जलसमाधि, थीथी चहःपहः व प्याखं व मेमेगु नं फुक्कं तान्त्रिक विधिकथं जक न्ह्याना वयाच्वंगु दु । आः तक नं थ्व द्यःयात तसकं जाःम्ह तान्त्रिक द्यःया रुपय् जनमानसं हना वयाच्वंगु दनि । छम्ह द्यः जुयाच्वंम्ह मनुखं मेम्हसित द्यःया पाः हस्तान्तरण यायेत नं उकथं हे तन्त्रमन्त्र ब्वनाः विधि पुवंका हे जक मेम्हेसित हस्तान्तरण याइ । नवदुर्गाया उत्पत्तिस्थल धाःसा ख्वपय् मखुसें ख्वपं अथेहे स्वक्वय् तापाक वा ५ किलोमिटरति पूर्वपाखे लानाच्वंगु सुडालय् खः ।\r\n                    \r\n                    \r\n                ', 'आः नं अन ब्रम्हायणी, माहेश्वरी, कौमारी, भद्रकाली, बाराही, चामुन्दा, महाकाली, महालक्ष्मी व भैरव यानाः नवदुर्गा वा गुम्ह पीठ द्यःया प्रतिमूर्ति यथावत् दनि । अले दँय् छक्वः ख्वपया थ्व द्यः जुइपिं अन विशेष कथं पूजा वनेगु परम्परा नं कायम हे जुया वयाच्वंगु दनि । सम्भवतः जुजु आनन्ददेवं सुडालया थ्व थासं ख्वप नगरयात आः न्हूगु थासय् सरे यायेत पःखाः दनाः, च्याम्ह पीठ द्यःयात अष्टकोण लाकाः स्थापना यानाः दथुइ भैरव तयाः द्यः व द्यःछेँ तकं बन्दोबस्त यानाबीवं तिनि ख्वपय् थ्व द्यःया बसोबास जूगु खयेमाः ।', 'अझ थ्व स्वयां नं न्ह्यः ब्रम्हायणी नामं हे नांजाःम्ह द्यः काभ्रे जिल्लाया देउपुर लागाय् लानाच्वंगु खःसा अन आः नं सक्वं वयाः पूजा यानाच्वंपिं पूजारीतय् झिंप्यंगू पुस्ता अन हे च्वने धुंकूगु खँ धाःगु दु । थज्याःम्ह तान्त्रिक द्यःया ख्वाःपाः दँय्दसं न्हूगु दयेकीगु चलन दु । अले थीथी जात्रा व पर्व न्यायेके धुंकाः जेठ असार महिनां लाइगु भलभल अष्टमिकुन्हु उगु ख्वाःपाःयात विधिवत रुपं सिथं यंकाः ब्रम्हायणी जगातिइ यंकाः च्याका थकी । थथे ब्रम्हायणी पीठ हे उत्पत्तिस्थल व ब्रम्हायणी पीठ हे समाधिस्थल नं जूगु ल्याखं थ्व द्यःया मू द्यः कथं ब्रम्हायणीयात कयातःगु खनेदु ।', 'तर ब्रम्हायणी नापं गुम्ह द्यः दइगु जुयाः थ्व नवदुर्गा नामं प्रसिद्ध जुयाच्वंगु खःसा च्याम्ह देवी च्याकुनय् स्थापना यानातःगु ल्याखं अष्टमातृका तकं धायेगु याः । उकी भैरवयात ल्याः तइमखु ।भैरवं तकं छुं याये मफुम्ह राक्षसया बध यायेत देवी प्रकट जूगु ल्याखं नं थ्व द्यःया ऐतिहासिक महत्व दु । थ्व सांस्कृतिक, ऐतिहासिक व परम्परगत रुपं नं च्वन्ह्याम्ह द्यः खः । थुलि च्वन्ह्याःम्ह द्यःया सुरुवात धाःसा कुम्हाःतय् चा दानया परम्परां सुरु जुइगु खः । पुंतय्सं कुम्हाःतय्थाय् दां छायाः उकिया लिधंसाय् चा हयाः लां लां तक चायात पानाः गंकाः नचुकाः छुचुं थें यानाःलि उकी थीथी कथंया तत्व', '\nछ्यानाः कपाय् ल्वाकछ्यानाः ख्वाःपाःया आकार बीगु खः ।', 'दँय्दसं दयेकीगु ख्वाःपाः अथे हे व उथें ग्यंक दयेके सःपिं म्हो हे जक कालिगढत ख्वपय् दनि । आःयात पूर्ण चित्रकार ज्याथगु बैसय् नं थ्व ज्याय् ध्यानमग्न जुयाच्वंगु दुसा वय्कःया हे काय् राकेश चित्रकारं थ्व ई कथं ल्वयेकेमाःगु तर्क तयाः वयाच्वनादीगु दु । थ्व ज्याय् लखौं खर्च जुइगु तर थःपिंत दां धाःसा माक्व मवइगु कारणं ज्या बन्द जुइफुगु ख्याच्वः बियाच्वंगु दु । थ्व सीप, संस्कृति व परम्परायात जगेर्ना यायेत धाःसा छगू अक्षय कोष तयार याये हथाय् जुइधुंकल धयागु पुंतय् धारणा दु । ई कथं ज्याला व सामान न्यायेत खर्च मगाःगु उमिगु तर्क खः ।', 'ख्वाःपाः तयार जुइधुंकाः मोहनिया नवमि कुन्हु चान्हय् ख्वाः पाः खू वनेगु धकाः समय् छायाः उगु ख्वाःपाः ज्वनाः वइगु खः ।गथांमुगः चःह्रे कुन्हुनिसें अभ्यास सुरु यानाः तुयुगु वसः जक पुना च्वनीपिं गथुतय्सं मोहनिनिसें रंगीन जामा पुनाः थ्व ख्वाःपाः पुइ । ख्वाःपाः खुइगु ई तक ला उमिसं तुयुगु हे वसः पुना तइगु खः । गबलय् ख्वाःपाः लःल्हायेगु ज्या जुइ, अब्लेनिसें रंगीन वसः पुनाः पूर्ण रुपं द्यः जुइ । उमित थथे कुम्हाःतय्सं बीगु चाया ख्वाःपा पुइवं जक द्यः नालाकाइ । मेबलय् स्वांया ज्या याइपिं गथु वा मालि कथं कयातःगु दु । थ्व ज्यापु समुदायया पुलांगु हे जाति खः ।', 'उमिसं आः तकं थ्व द्यः जात्रा चले याना वयाच्वंगु दु । ख्वपया ताथली, सुडाल, नंखेल, क्वाठण्डौ, इनाचो व नगांचा लागाय् थ्व जातिया बसोबास दु । न्हापा न्हापा थ्व जातिया लागिं जग्गा जमिन नं दुगु खः । तर वि.सं. २०२१ सालं देसय् भूमिसुधारया नामय् फुक्कं गुथिया जग्गा सरकारं काये धुंकाः धाःसा आः जग्गा नां दनि, थःपिंके मंत । उकिं हे थथे थीथी कथं ख्वाःपाः जात्रा वा नवदुर्गाया द्यःजात्रा यायेत पानाच्वंगु खँ उमिसं धायेगु याः । थ्व द्यः न्हापां ब्रम्हायणीं बासा लायेकाः नगर दुने बिज्याकाः भेल्पा ल्वहँतय् भैलःद्यः जूम्हेसिनं स्वां क्वकयाः तलेजुइ बिज्याकाःलि जक द्यः पूर्ण जुइ ।', 'लिच्छविकालय् उत्पन्न जुयाः मल्ल कालय् दक्कलय् विकसित जुयाः द्यःछेँ तकं तयार यानातःगु थ्व द्यः थौं थीथी कारणं ध्याकुनय् लाःवनाच्वंगु दु । मनूतय्त परम्परा व संस्कृतिपाखे उलि चिउताः मदुगु व आधुनिकीकरण हे थ्व द्यः प्याखंया मूल्य मान्यता म्हो खने दयावंगुया कारण खः । कुम्हाः, नाय्, आचाजु, पुं, साय्मि, जुगी, शाक्य, ज्यापु व गथु यानाः गुता जातं चले यानातःगु थ्व जात्राय् रंग कथं नं ह्याउँगु, वाउँगु, तुयुगु, हाकुगु व म्हासुगु यानाः न्याता रंगया प्रयोग जुइ । न्याता हे रंगपाखें ग्वःका व पसुका दयेकी ।', 'थ्व नवदुर्गाया हे प्रतीक कथं काइगु चीज खः । भैरव छम्ह जक हाकुइगु खःसा बाराही, महाकाली व कुमारी ह्याउँइ । श्वेतभैरव, माहेश्वरी व गणेश तुयुगु वर्णयापिं खः । अले ब्रम्हायणी म्हासुइ । सिम दुम धाःसा तुयुम्ह व ह्याउँम्ह जुइ । इन्द्रायणी नं ह्याउँइ । अले विष्णुबीर अर्थात् भद्रकाली धाःसा वाउँसे च्वनी । थथे तुयूगु, हाकुगु, ह्याउँगु, म्हासुगु व वाउँगु रंगपाखें हे ख्वाःपाः तयार याइथें पसूका नं दयेकातःगु खः ।थज्याःम्ह तान्त्रिक द्यःया जात्रा न्हापां येँ जयबागीश्वरीं सुरु जुइगु खः । अथे न्या हे लाकेगु धकाः गोकर्ण व तुपिया धाःथाय् न्या लाकेगु जात्रा जुइ ।', 'न्हापा न्हापा तोखा तकं थ्व द्यः यंकातःगु खःसा २०३८ साललिपा अन ल्वापु जुसांनिसें थ्व परम्परा बन्द जूवंगु दु । छुं दँ न्ह्यःनिसें मध्यपुर थिमिइ नं द्यः मयंके धुंकल । मखुसा थेच्वय् नवदुर्गा द्यः पिकाइगु इलय् यःमरि पुन्हि जःखः थिमिइ थ्व नवदुर्गा द्यः च्यान्हु तक तयाः प्याखं क्यनीगु खः । थथे थ्व द्यः प्रति भक्तिभाव व श्रद्धा म्हो जुजुं वनाच्वंगुलिं जक मखु कि सुरक्षाया कारणं नं द्यःप्याखं संकटय् लानाच्वंगु दु । खास यानाः थ्व प्याखंपाखें बीगु अर्ति उपदेश मनूतय्सं मसियावंगु कारणं हे जक थ्व द्यःया महत्वयात ध्वाथुइके मफुगु व उकिया सांस्कृतिक व शास्त्रीय अर्थ छ्याये मसःगुलिं नं आः थ्व द्यःयात मान्यता तइपिं म्हो जुजुं वनाच्वंगु वनमालातय्सं कनेगु याः ।', 'थ्व द्यःप्याखं हुइकीगु इलय्या छगू छगू चहःपहःया छगू छगू बिस्कं बिस्कं कथं महत्व व शिक्षा दु । थःगु जिउ थःम्हेसियां सफा यायेमाः धइगु ज्ञान, कलाः भाःत दथुइ माया मतिना क्वातुका च्वनेमाः धइगु ज्ञान, स्वास्थ्य प्रति ध्यान तयेमाः धइगु ज्ञान व सहकारीताया महत्व अबलय् हे बियाच्वंगु खनेदु ।थ्व द्यःया न्या लाकेगु प्याखं क्यनेगु झ्वलय् प्याखं धाःसां नाटकीय रुप न्ह्यःने वयाच्वनी । थ्व छगू कथं विशिष्ट श्रेणीया गीतिनाटक हे खः । बोल, ताल व भाव प्रकट यानाः हुलाच्वनीगु थ्व प्याखं न्ह्याक्व स्वःसां हे गाइमखु ।', 'राक्षसयात बध याये धुंकाः थःगु हि हि जक जुयाच्वंगु म्ह सफा यायेत गण्डकी खुसिइ म्वःल्हुइत नांगां वनीम्ह महाकाली खनाः आतुर श्वेतभैरवं वयात भुनुभुनु तुनुतुनु स्वयाच्वंगु इलय् लिक्क वयेवं महाकाली लज्या चायाः श्वेत भैरवयाके च्वंगु गा त्वकाकाइ । लिपा श्वेतभैरव नं म्वःल्हुयेत उगु गंगाय् वनीगु इलय् खुसिइ न्याचात यक्व खनाः लः ह्वलाः न्या लायेत थः मस्त सिम दुम सःती । उमिसं लः ह्वःगु मिले मजुइवं उमित ख्यानाः थःम्हं लः ह्वलाः न्या लाइ । न्या लाइगु धाःसा मनूतय्त लिना लिना जुइ । लिपा न्या नं मेपिंत स्व जक स्वकाः थः जक नइ ।', 'प्वाः स्याइ । प्वाः स्याके धुंकाः वसः हियेमाः धकाः वसः सिम दुमयात हे हीकी । तर उगु वसः वांछवया बी । लिपा थःगु ज्या थःम्हेसियां हे यायेमाः धइगु भावना थुइकाः थःगु वसः थःम्हेसियां हे हियेगु ज्या श्वेतभैरव थःम्हेसियां तुं याइ । प्याखं क्वचाइ । च्याघौ तकया थ्व प्याखनय् क्यनीगु सांस्कृतिक पक्ष धाःसा थ्व हे खः । तर थ्व प्याखंयात ध्वाथुइकाः सिइके मफया वसः हिइगु, चुप्पा नइगु, कुमारी तुलिगु धकाः थीथी कथं अलग्ग अलग्ग कथं जक नवदुर्गा प्याखंयात थुइकी ।', 'थुकिं बिइगु ब्यावहारिक शिक्षा व सहकारीताया भावनायात ध्वाथुइके मफुगु कारणं थ्व प्याखंपाखें वर्तमान इलय् शिक्षा काये मफुगु खः ला धइगु नवदुर्गा द्यःलिसें सम्बन्धित गथुतय्गु दु । थुकथं तान्त्रिक द्यःपाखें ज्ञान कयाः वर्तमान अवस्थायात वाःचायेके फत धाःसा थौं मखुसां कन्हय् थ्व प्याखं छगू जीवन्त ऐतिहासिक व सांस्कृतिक महत्वं जाःगु प्याखं जुयाः खनेदइ ।']"
संस्कृति,११३८ सिल्लागा पञ्चमी,निहिरा वज्राचार्य यलया न्हूम्ह कुमारी,"['यलय् न्हूम्ह कुमारी कथं निहिरा वज्राचार्ययात ल्यःगु दु । सोमवाः छगू कथं धेंधेंबल्लाः यानाः निहिरायात कुमारी ल्यःगु खः ।', '\nरत्नाकर महाविहारय् कुमारी ल्ययेगु झ्वलय् वज्राचार्य कूलया न्याम्ह मस्त मध्ये निहिरायात यल तलेजुया पुजारीपिंसं कुमारी कथं ल्यःगु खः । आः ल्यःम्ह कुमारी गाःबहाःया निरजरत्न व मोहिनी वज्राचार्यया म्ह्याय् खः ।', '\nतलेजुया पुजारीपिंसं कुमारी जुइगु निंतिं हःपिं न्याम्ह मस्तय् जातःया लिसें उमिगु म्हय् घाः खू दु मदु, वा मिले जू मजू आदि स्वःगु खः । अन्तय् तलेजुया मू पुजारी अनन्त ज्वालानन्द राजोपाध्यायया छेँय् यंकाः गोप्य पुजा यायेधुंकाः मू पुजारीया जहानपाखें कुमारी जुइम्ह ल्यःगु खः ।', '\nन्हूम्ह कुमारी ल्यःम्ह निहिरायात वइगु फागुन ५ गते शनिवाः कुमारी आसनय् बिज्याइ । थौंकन्हय् युनिका वज्राचार्य कुमारी जुयाबिज्यानाच्वंगु दु ।\r\n                    \r\n                    \r\n                ', 'किपा साभार- अनलाईनखबर']"
संस्कृति,११३८ पोहेंलागा आमै,जनप्रतिनिधितय्‌त दीप्याखंया समस्या न्ह्यब्वल,"['येँ- येँयाःया झ्वलय् जक पिहां वइगु थनया किलाघः त्वाःया दीप्याखंया सरोकारवालातय्सं नवनिर्वाचित जनप्रतिनिधि समक्ष थःपिनिगु समस्या न्ह्यब्वःगु दु ।', '\nदेवी नाच प्रवद्र्धन समितिपाखें परापूर्वकालंनिसें न्ह्याना वयाच्वंगु प्याखंयात आः वयाः व्यवस्थित रुपं संचालन यायेत थाकुया वःगु धासें थःपिनिगु समस्या न्ह्यब्वःगु खः । प्रतिनिधिसभा व प्रदेशसभाय् निर्वाचित जनप्रतिनिधियात भिंतुना देछायेगु झ्वलय् समितिं प्याखं संचालन यायेत वयाच्वंगु थीथी समस्यायात कयाः जनप्रतिनिधियात जानकारी याकूगु खः ।\r\n                    \r\n                    \r\n                ', 'दीप्याखंया गुरु इन्द्र महर्जनया संयोजकत्वय् किलाघः त्वालं दँय्\u200cदसं येँयाःया इलय् दीप्याखं पिथनेगु याना वयाच्वंगु दु । दीप्याखं संचालनया निंतिं थःपिंसं नं थःगु थासं गाक्कं कुतः याना वयाच्वनागु धासें गुथिया दुजः नरेन्द्र महर्जनं समस्या समाधानया निंतिं पहल यानाबीत निर्वाचित जनप्रतिनिधियात इनाप यानादिल । वय्कलं प्याखं संचालनया निंतिं आर्थिक समस्यानिसें कयाः प्याखं हुइकेगु थासय् तकं समस्या जूगु बारे जानकारी याकादीगु खः ।', 'सम्मान ज्याझ्वलय् झायादीपिं येँ क्षेत्र नं. ७ पाखें प्रतिनिधिसभाय् निर्वाचित रामवीर मानन्धर, क्षेत्र नं. ८ पाखें निर्वाचित जीवनराम श्रेष्ठ अथे हे प्रदेशसभाय् क्षेत्र नं. ७ (१) पाखें निर्वाचित बसन्त मानन्धर, क्षेत्र नं ८ (१)या राजेश शाक्यपिंसं दीप्याखंया समस्यायात कयाः थःथःगु थासं माःकथंया ग्वाहालिया निंतिं प्रतिवद्धता प्वंकादीगु खः । ज्याझ्वलय् पुलांम्ह सांसद प्रभादेवी वज्राचार्य, १५ वडाअध्यक्ष ईश्वरमान डंगोल, १८ वडाअध्यक्ष न्हुछेकाजी महर्जन, वडासदस्य हिराशोभा महर्जन लगायतपिनिगु उपस्थिति दुु खः ।']"
संस्कृति,११३८ सिल्लाथ्व चौथी,"बुंगय् दथुइ हे कुमारी हिल ,कुमारीया वा हाःगुलिं केहेँम्ह जुल न्हूम्ह कुमारी","['यल – ऐतिहासिक नापं सांस्कृतिक रुपं महत्वपूर्णगु नेवाः वस्ती बुंगय् शनिवाः कुमारी हिलेगु ज्या जूगु दु । थनिं बाःछि न्ह्यः वर्तमान कुमारी किन्जल वज्राचार्यया वा हाःगुलिं न्हूम्ह कुमारी कथं निदँ फुनाः स्वदँय् क्यनाच्वंम्ह मय्जु कृपा वज्राचार्ययात न्हूम्ह कुमारी स्थापना यायेगु ज्या जूगु खः । बुंग कुमारी नाप स्वापू दुपिं थालिपिं, गुथिया खलःपिं नापं च्वनाः पुजाआजा यानाः न्हूम्ह कुमारी स्थापन यायेगु ज्या जूगु खः ।\r\n                    \r\n                    \r\n                ', 'आः कुमारी जुयाच्वंम्हेसिया छेँय् हे अथे कुमारी हिलेगु ज्या जूगु खः । परम्परा कथं जुयाच्वंम्ह कुमारी व जुइम्ह कुमारी तयाः पुजा याइ । दकले न्हापां निर्वतमान कुमारीयात च्वय् तयाः पुजा याःगु खःसा उगु इलय् कुमारीं थःगु मतू, तिसा फुक्कं न्हू जुइम्ह कुमारीयात लःल्हानादीगु खः । अथे पुजाया झ्वलय् जुइम्ह कुमारीयात तिसा फुक्कं लःल्हाये धुंकाः हाकनं न्हूम्ह कुमारीयात च्वय् तयाः पुजा यायेगु ज्या जूगु दु । आः जूम्ह न्हूम्ह कुमारी वर्तमान कुमारीया थःहे केहेँ खः ।', 'थनिं निदँ न्ह्यः जक कुमारी जुयादीम्ह किन्जल बज्राचार्यया थनिं बाःछि न्ह्यः वा हाःगुलिं न्हूम्ह कुमारी ल्ययेमाःगु अवस्था वःगु खः । न्हय्दँ फुनाः च्यादँय् क्यनाच्वंम्ह किन्जल बज्राचार्यया वा हायेवं हे कुमारीया आगमय् वनाः कुमारी त्वःतेगु ज्या तकं जूगु खः । अबलेनिसें आसनयात जक कुमारी कथं पुजा याना वयाच्वंगु खःसा विधिपूर्वक न्हूम्ह कुमारी ल्ययेगु ज्या जक शनिवाः क्वचाःगु खः ।', 'बुंगय् कुमारी संस्कृति न्ह्याकेगु नितिं बज्राचार्यतय्गु छगू गुथि दु । उगु गुथिया म्ह्याय् मस्त जक कुमारी जुइमाःगु चलन दु । मानरत्न बज्राचार्य व दिलमाया बज्राचार्यया म्ह्याय् हे थुगुसी नं कुमारी जुयादीगु दु । न्हापाया म्ह्याय् नं वय्कःपिनि तःधिकःम्ह म्ह्याय् खःसा थुगुसी कुमारी जुयादीम्ह कृपा बज्राचार्य वय्कःपिनि चीधिकःम्ह म्ह्याय् खः । कृपा बुंगया त्रिरत्न सहकारी स्कूलय् प्ले ग्रुपय् ब्वनाच्वंम्ह खः ।']"
संस्कृति,११३८ सिल्लाथ्व चौथी,थुगुसी बुंगद्यः गुकुन्हु सालेगु ?,"['यल – बुंगद्यः सालेगु निंतिं थुगुसी दुतिया तिथि तुत् जूगुलिं द्यः गबलय् सालेगु धइगु विवाद पिहां वःगु दु । अथे खःसां थ्व विवाद ज्यनेधुंकूगु खँ पञ्चांग निर्णायक समितिया दुजः लिसेंं ज्योतिष कीर्तिमदन जोशीं स्पष्ट यानादीगु दु । वय्कलं म्हिगः ‘नेपालभाषा टाइम्स’ लिसे खँ ल्हासें नेवाःतय् नखःचखः वा जात्रापर्व फुक्कं चन्द्रमास कथं न्यायेका वयाच्वंगुलिं आः जुइगु जात्रा नं तिथि कथं चतुर्थि कुन्हु हे जुइगु खँ कनादिल । वय्कलं थज्याःगु विवाद पिकयाः पञ्चांग निर्णायक समितिया छुं मनूतय्सं नेवाःतय्त ग्वाकाः नेवाःतय्त ल्वाकेगु ज्या यानाच्वंगु द्वपं नं बियादीगु दु ।\r\n                    \r\n                    \r\n                ', 'थ्व स्वयां न्ह्यः नं २०२९, ०४८, ०५० व ०६७ सालय् नं थुकथं हे तिथि तुत जूगु खःसां नं चतुर्थि कुन्हु हे जात्रा न्यायेका वयाच्वनागु जानकारी नं वयकलं बियादिल । लिसें वय्कलं दिं कथं बुंगद्यःया भोटो क्यनेगु व प्यन्हु बिचाः वनेगु ज्या जक जुइगु खँ नं कनादिल ।', '\nथुगुसी बुंगद्यःयात रथय् तयाः स्वन्हु लिपा सालीगु धाःसां दथुया छन्हु तिथि तुत् जूगुलिं गुलिस्यां स्वन्हु दुकुन्हु लाकाः पंचमि कुन्हु द्यः सालेमाः नं धयाच्वंगुलिं थ्व विवाद पिहां वःगु खः ।']"
संस्कृति,११३८ सिल्लाथ्व षष्ठी,तिथि तुतं ब्वलंगु विवाद बारे,"['नेवाःतय्सं हनावयाच्वंगु थीथी नखःचखः व जात्रापर्वय् विवाद ब्वलनेगु यानाच्वंगु दु । थुगुसी नं बुंगद्यःया जात्रायात कयाः विवाद ब्वलंगु दु । व खः बुंगद्यःया खः सालेगु तिथि । खतुं आः उगु विवाद ज्यने नं धुंकूगु दु । तर विवाद गुकथं ब्वलन व बुंगद्यःया जात्रा गुबलय् जुइ धइगु बारे पञ्चांग निर्णायक समितिया दुजः लिसें चर्चित ज्योतिष कीर्तिमदन जोशीयाके न्यनेकने यायेगु झ्वलय् वय्कलं कनादीगु खँ थन न्ह्यब्वया च्वना ।\r\n                    \r\n                    \r\n                ', 'थुगसी नं बुंगद्यः गबले सालेगु धइगु खँय् विवाद वःगु दु । बुंगद्यःयात न्ह्याबलें नं बछलाथ्व पारु कुन्हु रथय् बिज्याकीगु खःसा थुगुसी धाःसा दुतिया तिथि तुत् जूगुलिं छथ्वःसिनं बुंगद्यःया खः (रथ) पञ्चमिकुन्हु साले माःगु खँ हयाच्वंगु दु । थ्व खँ पिहां वयेवं बुंगद्यःया खः सालेगु विषयय् विवाद ब्वलंगु खः । तर ज्योतिष जोशीं थ्व खास हे विवादय् हयेमाःगु विषय मखु धासें न्ह्यःने धयादी, ‘झी नेवाःतय्सं न्यायेका वयाच्वनागु गुगुं नं नखःचखः, जात्रापर्व चन्द्रमासया तिथिकथं न्यायेका वयाच्वनागु जूगुलिं गबलें गबलें थ्व हे चन्द्रमास तिथियात कयाः छथ्वः गैरनेवाःतय्सं थुकियात विवाद ब्वलंकेगु कुतः याना वयाच्वंगु दु ।', 'छुं नं दिन तुत् वा छन्हु अप्वः जुइगु धइगु पूवंक व न्हिं हे मदइगु मखु, सुद्र्यःया तेजं उगु दिन लुप्त जक जुइगु खः ।’ थज्याःगु विवाद वि.सं. २०२९, २०४८, २०५० व २०६७ सालय् नं वःगु खँ कनादिसें वय्कलं २०६७ सालय् यल प्रमुख जिल्ला अधिकारी नित्यराज पाण्डेया कुतलय् स्वन्हुतक सहलह यानाः छगू मंकाः निर्णय जुइधुंकाः वयां लिपा पञ्चांग निर्णायक समितिया छम्ह दुजः सूर्यप्रसाद ढुंगेल दथुइ वयाः २००४ सालय् तत्कालिन पञ्चांग समितिया दुजः बाबुराम शर्माया नां तकं उल्लेख मदुगु छगू टिपोट क्यनाः पञ्चमिकुन्हु द्यः साःगु धकाः धाल । थ्व खँयात कयाः थम्हं बाबुराम शर्मा २००४ सालया निर्णय क्यनाबलय् सूर्यप्रसाद ढुंगेल नाजवाफ जूगु जानकारी नं वय्कलं बियादिल ।', 'वय्कलं कनादीकथं यदि तिथि सम्बन्धी छुं नं कथंया विवाद वल धाःसा पञ्चांग निर्णायक समितिं दकलय् न्हापां गुथि संस्थानयाके न्यनी, गुथि संस्थानं छु गज्याःगु व्यवस्था जुयाच्वंगु दु धकाः सम्बन्धित पुजारीयात न्यनी । पुजारीया लिसः वयेधुंकाः गुथिं संस्थानं हाकनं पञ्चांग निर्णायक समितियात थःगु खँ छ्वइगु व वयां लिपा निर्णय यायेगु ज्या जुयाच्वंगु दु । वंगु माघ ३ गते नीम्ह मनूखंं छम्ह निम्ह नेवाः विरोधी निर्णायक समितिया सलय् सः तयाः विरोध याःगु धासें वय्कलं धयादी ‘जोशीतय्के तिथिया विषयय् ज्ञां हे मदु अज्याःपिंसं खाली विवाद जक पिकयाः जनमानसय् भ्रम ब्वलंकेगु यानाच्वंगु दु ।’', 'वय्कलं पञ्चमि तिथि कुन्हु द्यः साले मजिउगु खँ कनादिसें न्ह्यःने धयादि, ‘न्हापा न्हापा द्यः रथय् बिज्याकी कुन्हु हे द्यः सालाः मण्डप पाटी तइगु खः तर, वंगु पीदँ न्ह्यःनिसें थ्व ज्या दिनाच्वंगु दु । पीदँ न्ह्यःनिसें पसुकां सालेभाय् यानाः द्यः मसासें अन हे तयातइगु खः । अले चतुर्थी कुन्हु द्यः सालाः गाबहालय् जात्रा न्यायेकेगु यानाच्वंगु दु ।’वय्कलं पुलांगु परम्परायात न्हापा थें तुं न्ह्याकेमाःगु खँ कनादिसें प्यन्हु बिकाः याइगु ज्याझ्वः धयागु भोटो क्यनेगु व बुंगद्यः बुंगय् बिज्याकेधुंकाः वनीगु प्यन्हु विचाः जक न्हिं कथं यानाच्वंगु खँ कनादिल ।', 'वय्कलं धयादिल, ‘लगं ख्यलय् नैंक्यालं लुकेधुंकाः साइट पिकयाः जक द्यःसालाः जाह्वलाख्यलय् थ्यंगुया प्यन्हु लिपा भोटो क्यनेगु यानाच्वंगु खःसा अनं बुंगद्यः बुंगय् यंकेधुंकाः प्यन्हु दुकुन्हु ‘प्यन्हु विचाः वनेगु’ धकाः बुंगय् वनिगु खः ।’ वय्कलं धयादी, ‘जिके २३१ दँ निसेंया वंशावली दु, उकी गनं नं पञ्चमि कुन्हु जात्रा यायेगु धकाः च्वयातःगु मदु, नेपाल संवत् ९०४ या वंशावली नं जिके दु, उकी नं पञ्चमि कुन्हु जात्रा न्यायेकेगु धकाः गनं नं न्ह्यथनातःगु मदु ।’']"
संस्कृति,११३८ चिल्लाथ्व अष्टमी,"बसन्तपुली चीर थन, थनिंनिसें होली सुरु (फोटाफिचर)","['येँ – थौं चिल्लाथ्व अष्टमी कुन्हु साइत कथं न्हिनय् ११ः५३ य् बसन्तपुली चीर स्वाःगु दु । बसन्तपुली चीर थनेवं च्यान्हुयंकंया होली पर्व नं सुरु जूगु दु ।\r\n                    \r\n                    \r\n                ', '३२ फिट तजाःगु पँथय् रंगीविरंगी कापः यखायातःगु स्वतँया चाकः तयाः चीर थंगु खः । चीर थनेगु ज्या परम्परां निसें धालासिक्वया साय्मितय्सं याना वयाच्वंगु खः । थ्व हे झ्वलय् धालासिक्व मानन्धर सनाः गुथिपाखें चीर थंगु खः ।', 'चीर थनेवं गुर्जुया पल्टनपाखें तोप तयाः सलामी बिउगु खः । थ्व चीर आः वइगु होली पुन्हि कुन्हु बहनी क्वःथली । थुगुसी चिर क्वथयेगु साइट ८ः०३ बजे तयातःगु दु ।', ' ', ' ']"
संस्कृति,११३८ चौलागा  तृतीया,नुवाकोटय् सिन्दुर जात्रा तःजिक हन,"['नुवाकोट (रासस)÷ नुवाकोटया भैरवी देगलय् न्यायेकीगु सिन्दुर जात्रा तःजिक हंगु दु । विदूर नपा ५ या देवीघाटं न्हिनय् हःगु भैरवी द्यःयात देगलय् दुतिकाः जात्रा क्वचायेकूगु खः । ल्हुति पुन्हि निसें मू जात्रा कथं हनीगु सिन्दुर जात्रा त्रिशुली जिल्लाया हे दकलय् ताःहाकःगु जात्रा खः । पुन्हिया झिंन्यान्हु न्हयवनिसें हे जात्राया थीथी ज्या न्ह्याइ । चतुर्दशी कुन्हु भैरवी देगः न्ह्यः यःसिं थनेवं जात्राया रौनक सुरु जुइ ।', '\nपुन्हि कुन्हु देवीघाटया जालपादेवी पीठय् खटय् तयाः यंकूगु भैरवी द्यःयात द्वितीया कुन्हु लित हयाः सिन्दुर जात्रा न्यायेकीगु खः । सिन्दुर जात्रा लिपा भैरवी देगः न्ह्यःने धामीं बलि कायेवं जात्रा क्वचाइगु खँ द्वारे महेन्द्रकुमार शाहीं कनादीगु दु ।', '\nजात्राया झ्वलय् नुवाकोटया दरबार क्षेत्रया भैरवी देगः व देवीघाटया जालपा द्यःयाथाय् द्यइके वःपिनि भीड जूगु खः । चतुर्दशी कुन्हु दरबारया राष्ट्रिय संग्रहालय लिक्क लाःगु भैरवी द्यःयाथाय् जुइगु सिन्दुरे जात्राया पाहाँ ब्वनेत केँहेँम्ह भैरवी तताम्ह जालपादेवीयात सःतेत वंगु बाखं दु । किवंदन्ती कथं तताम्ह जालपादेवीलिसें भैरवी द्यः देगलय् लिहां वयेवं लसतां सिन्दुर जात्रा न्यायेकीगु खः ।', '\nजालपादेवीं लिहां वःम्ह धामी स्थानीय धरमपानीया फल्चां बाजंसहित भैरवी देगः न्ह्यःने थ्यनेवं सिन्दूर जात्रा याइ । भैरवी देगलं बाजं व सैनिक टुकडीसहित सिन्दुर जात्रा यानाः तलेजु भवानीया देगलय् खः दुतयंकी ।', '\nसिन्दुर जात्रा पूवंक क्वचाइगु धाःसा दशमी कुन्हु जक जुइगु खँ द्वारे शाहीं कनादीगु दु । जात्राया झ्वलय् यायेमाःगु थीथी विधि व पुजा सिन्दुर जात्रा क्वचायेधुंकाः यायेमाःगुलिं दशमी कुन्हु जक सिन्दुर जात्राया औपचारिक रुपं क्वचाइगु खँ धाःगु दु ।', '\nनुवकोटया मू जात्रा जूगुलिं थुकिया धार्मिक व सांस्कृतिक महत्व दु धासें प्रदेशं हे थ्व नखःयात मू नखः कथं कायेमाःगु नुवाकोट सरोकार समाजया सचिव अनुजकुमार श्रेष्ठं धयादीगु दु ।', '\nथ्व जात्रा मू यानाः थनया नेवाः समुदायं तःजिक न्यायेकी । थ्व नखःबलय् थनया नेवाःतय्सं थःथितियात नखत्या सःतेगु याइ ।', '\nथुगुसीया जात्रा स्वयेत प्रदेश नं. ३ या सभामुख सानुकुमार श्रेष्ठ, उपसभामुख राधिका तामांग, येँ महानगरपालिकाया मेयर विद्यासुन्दर शाक्यपिं नुवाकोट थ्यंगु खः ।']"
संस्कृति,११३८ चिल्लाथ्व चतुर्दशी,थौं होली पुन्हि,"['यँ- थौं होली पुन्हि देय्या पहाडी लागाय् तःजिक हनाच्वंगु दु । थौं थाय्थासय् लः व रंगं छम्हं मेम्हेसित छ्वाकाः थ्व पर्व हनी । तराई लागाय् धाःसा कन्हय् जक होली पर्व हनेगु याइ । थुगुसी होली पुन्हि कुन्हु सुनां नं उच्छृंखल ज्या मयायेमा धकाः प्रहरीं विशेष सतर्कता नाला काःगु दु । प्रहरीं वंगु छुं न्हि न्ह्यवंनिसें होली पर्व थवंथवय् जक न्ह्यइपुक म्हितेत इनाप यासें यदि लँय् वयाच्वंपिं लः वा रंगं छ्वाकल धकाः ज्वनाः सार्वजनिक मुद्दा तयेगु जुइ धकाः वंगु छुं न्हि न्ह्यवंनिसें माइकिङ समेत यानाच्वंगु खः ।\r\n                    \r\n                    \r\n                ', 'येँया बसन्तपुली वंगु अष्टमि कुन्हु थंगु चीर नं थौं हे क्वःथली । थौं बहनी ८.०३ बजे चीर क्वःथलीगु साइत दु । येँया धालसिक्वया मानन्धरतय्सं थ्व चीर क्वःथलीगु खः । थ्वयात थौं हे साला यंकाः तिंख्यलय् यंकाः च्याका छ्वइ । मारवाडीतय्सं चीर च्याकाः वःगु ह्यंग्वाः छेँय् यंकाः कुँ थनेगु ज्या याइ ।']"
संस्कृति,११३८ चौलागा  तृतीया,"म्हासुख्वा अजिमाया जात्रा, सक्व (भिडियो)",[]
संस्कृति,११३८ चौलागा  पारू ,तिसा मालेगु जात्राया प्यपा किपा,"['येँ येँया नरलय् सोमवाः तिसा मायेकेगु जात्रा जुल । जात्राया झ्वलय् मोपताः अजिमा (टुँडाल देवी)या खःयात पुखुलीइ यंकाः तिसा मायेकेगु जात्रा याःगु खः ।\r\n                    \r\n                    \r\n                ', 'किपाः रासस']"
संस्कृति,११३८ चौलाथ्व दुतिया,नक्वाः भैलः द्यवं मतिना याः वइगु जात्रा,"['येँ- येँया दक्षिणी भेगय् लाःगु किपुल्चा (किसिपिडी) य् म्हिगः कालिका अजिमा–भैलःद्यःया मू जात्रा जुल । न्हय्न्हुयंकं जुइगु थ्व जात्राया झ्वलय् आइतवाः भैलःद्यःया खः जात्रा यानाः कालिका पीठय् कालिका नापलाकेत हःगु खः । द्यःयात म्हिगः हे च्वय् देशय् बिज्याकूगु खः । वंगु चिल्लागा नवमि कुन्हु', '\nछ्वय्लाभू यानाः न्ह्याःगु जात्रा कन्हय् भैलःद्यःयात द्यःछेँय् बिज्याकेधुंकाः क्वचाइ ।\r\n                    \r\n                    \r\n                ', 'किपुल्चाया कालिका–भैलःद्यः जात्रायात नक्वाः (नुवाकोट) भैरवं किपुल्चाया कालिका द्यःलिसे ख्यालि (मतिना) याःवःगु जात्रा कथं कायेगु याइ । पाहांचःह्रे हे धाइगु थ्व जात्राया झ्वलय् नक्वाः भैरव व कालिका अजिमाया हे मू जात्रा जुइ ।', 'देशं पिनेच्वंगु कालिका अजिमाया पीठ', 'थुगुसी जात्राया द्यःपाःलाः जुयादीम्ह राजकाजी महर्जनं धयादीकथं छगू इलय् नक्वाः भैरव थनया कालिका अजिमाया सुन्दरताया बखान न्यनाः वलिसे मतिना यायेत किसिपीडी वःगु जुयाच्वन । तर लिहां वने न्ह्यः हे द्यः तुइया वःगुलिं सुपय् सू वन । सुपय् सुलाच्वंम्ह भैरवयात स्थानीय मनूतय्सं ज्वनेधुंकाः थ्व जात्रा न्यायेकूगु खः ।', 'थुगुसीया द्यःपालाः राजकाजी महर्जन', 'थ्व जात्रा आः नं पूवंक नियमय् च्वनाः न्यायेकेमाः । ‘भैलःद्यः तसकं शक्तिशाली, मखुकथं यायेमजिउ, उकिं स्वनिगलय् जुइगु जात्रा मध्ये आः नं थ्व जात्रा पूवंक नियमय् च्वनाः हना वयाच्वंगु दु’ न्हापा भैलःद्यः कुबीम्ह गुथ्याः केदार महर्जनं कनादिल ।', 'येँया पचली भैरवया बाखं थेंज्याःगु हे बाखं दुगु नक्वाः भैलःद्यः नं पचली थें हे क्वंचाद्यः कथं जात्रा याइगु खः । नक्वाः भैलद्यः दुगु क्वंचाय् निघः थ्वँ', '\nन्ह्यं । निघः थ्वँ व बां स्याना हःम्ह म्येय्या थ्यंमथ्यं ४० किलो लाफः द्यःने तया हइगु क्वंचाद्यःयात क्वबीगु धाःसा प्यम्हेसिनं जक यायेमाः । थुपिं प्यम्हेसित नीसी यानाः जामां सिंकातइ । जात्राया झ्वलय् द्यः कुबीधुंकाः थासय् मथ्यंतले द्यःयात गनं दिके मजिउ । भैलःद्यःयात कालिका पीठं लित यंकीबलय् बासा लायाः देशय् दुत यंकी ।', 'भैलःद्यः', 'भैलःद्यः देशय् बिज्याकेत बासा लायाच्वंगु', ' ', 'भैलःद्यः क्वबिया हयाच्वंगु', 'भैलःद्यःया क्वंचाय् तयाहःगु लाया छ्वया छुयाच्वंगु । द्यःकुबिइपिं, गुथियार, बाजंखलःपिंत छ्वय्ला न्याकू न्याकू व भैलःद्यःया क्वँचाय् च्वंगु थ्वँ त्वंकेधुंकाः द्यःयात देशय् थहांबिज्याकी ।', 'भैलःद्यःया क्वंचां थ्वँ लिकयाच्वंगु', ' ', ' देशय् दुने च्वंगु कालिका अजिमाया द्यःछेँ', 'कालिका–भैलः द्यः जात्राया झ्वलय् जात्रा याइम्ह गणेद्यः']"
संस्कृति,११३८ चौलागा  पारू ,द्यः जागे जुया वइगु फुसिंख्यःया (मनमैजु) जात्रा (फाेटाेफिचर),"['येँ– फुसिंख्यः (मनमैजु)इ इन्द्रायणी द्यःया जात्रा न्ह्यानाच्वंगु दु । फुसिंख्यः जात्राया थौं मू न्हि कुन्हु द्यःखः जात्रा जुयाच्वंगु दु । जात्रा म्हिगः छ्वयलाबू यानाः न्ह्याःगु खःसा कंस तक न्ह्याइ ।\r\n                    \r\n                    \r\n                ', 'थुगुसी जात्राया निंतिं अजिमा जुयाः भाजु रविन महर्जन पिहां झाःगु खः । वय्कः थगुने निसें अजिमा जुयाः पिहां झाःगु खः । अजिमा द्यः जुइम्ह द्यःया शक्तिं थःथम्हं दनावइगु खँ स्थानीयपिंसं धाःगु दु । भाजु महर्जनयाके थगुने इन्द्रायणी अजिमा जागे जुया वयेधुंकाः थगुने निसें वय्कः अजिमा जुयाः पिहां झाःगु खः । अजिमा जुइम्हेसिनं जामा सिनाः अजिमा द्यःया पात्र ज्वनाः पुजा फंफं द्यःखः न्ह्यःने न्ह्यःने बिज्याइ । अजिमा जुइम्हेसिया पात्रय् द्यःजात्रा जूगु लँपुइ स्थानीयपिंसं समय्बजि छायाः पुज्यायेगु याइ । द्यः जुयाबिज्याःम्ह लिगिलिग खानावइ ।', 'द्यःखः जात्राय् गणेद्यः हे न्ह्यलुवाः जुयाः जात्रा न्ह्याइ । गणेद्यःयात गुथिया थाकुलिं ज्वनाः वइ । गणेद्यःयात नं थाय्थासय् समय् तयाः पुजा बीगु याइ ।', '\nद्यःखः जात्रा थौं न्हिछियंकं न्ह्याइ । म्हीग द्यःछेँ नं गमय् तयेयंकीगु द्यःयात थौं पीठं ल्ह्वनाः जात्रा न्ह्याकूगु खः । पीठं द्यः ल्ह्वना हयेधुंकल धायेवं द्यःखःयात गनं दिके मजिउ । द्यः कुबियाः हे पुजा फयेगु याइ । थौं जात्रा क्वचायेवं द्यःछेँय् यंकाः द्यःखः दिकीसा कंसं हाकनं द्यःछेँ नं द्यः थनाः जात्रा याइ ।', 'द्यःखःया न्ह्यःने कुमारीया लिसें मेमेगु द्यःया नं पात्र मस्तय्सं कुबिया हःगु खः । न्हापा न्हापा थ्व पात्र नं अजिमा द्यःया पात्र थें मनुखं हे ज्वनाः वइगु खः । तर थ्व पात्र ज्वनीपिं द्यः दनामवःगुलिं कुबियाः हःगु खँ धाःगु दु ।', ' ', ' ', ' ', ' ', ' ', '  ', ' ', ' ']"
संस्कृति,११३८ चौलागा  चर्हे,"थिमिइ भुइसिन्हः जात्रा जुयाच्वन, न्हिनय् बाेडेय् म्ये प्वाःखिन","['थिमि (नेपालभाषा टाइम्स)÷ बिस्काः जात्राया झ्वलय् थौं आइतवाः थिमिइ मू जात्रा जुयाच्वंगु । थिमिइ बालकुमारी व दक्षिण बाराही लिसें स्वीनिखः द्यःखः हयाः भुइसिन्हः जात्रा न्यायेकाच्वंगु दु । स्वीनिखः द्यःखःया जात्रा जुइ धाःसां थौंकन्हय् २१ खः जक द्यः खः हयेगु यानाच्वंग दु ।', '\nथिमिया थीथी त्वालं गणेद्यः, भैलः द्यः, बाराही द्यःया खः जात्रा यानाः बालकुमारी लागा हयाः भुइसिन्हः ह्वलाः जात्रा न्यायेकी । थ्वयां न्ह्यव म्हीग चान्हय् बालकुमारी द्यःयात कुहां बिज्याकाः चान्हय्सिया जात्रा न्यायेकूगु खः । थिमि लाय्कूया पःमाः, कसः व गुथियारपिंसं बालकुमारी द्यःयात बुया हयाः लाय्कू ध्वाखा न्ह्यःने च्वंगु खटय् तयेवं चान्हय्सिया जात्रा न्याइ ।\r\n                    \r\n                    \r\n                ', 'किपा ः रासस', 'जात्राया झ्वलय् म्हिगः शनिवाः त्वाःत्वालय् खटय् तयातःपिं द्यःतय् पुजा जूगु खः । छेँछेँय् नं द्यः पुज्याःवनेगु जूसां थुकुन्हु धाःसा बलि बीमखु । थुकुन्हु थिमिइ खाइक्वाति नयाः खाइसंल्हु न्यायेकी ।', '\nबिस्काया झ्वलय् थिमिया बोडे थौं न्हिनय् म्ये प्वाः खनीगु जात्रा नं जुइ । थुगुसी नं स्थानीय बुद्धकृष्ण बागः श्रेष्ठं म्ये प्वाःखनीगु जूगु दु । जात्राया निंतिं कःमि व नाइकें द्यः पुज्याये धुंकाः पाँचो गणेद्यःया न्ह्यःने च्वंगु फल्चाय् १० इञ्च ताःहाकःगु नतूचां म्ये प्वाः खनाः नतूचा सहित चन्द्राकार भ्वाय् ज्वनाः बोडे देय् चाःहिली ।', '\nमेखे ख्वपय् बिस्काःया झ्वलय् शनिवाः बहनी यःसिं क्वःथःगु दु ।', 'किपा ः रासस', 'तोखाय् नं बिस्काः सुरु', 'येँया उत्तर भेगय् लाःगु पुलांगु नेवाः बस्ति तोखा व सपनतीर्थय् शनिवाः निसें जात्रा सुरु जूगु दु । तोखाय् दँय्दसं वैशाख १ गते निसें ४ गते तक स्थानीय कुमारी, गणेद्यः, चन्देश्वरी लगायतया द्यःयात खतय् तयाः चाःहिकाः बिस्काः जात्रा न्यायेकी । जात्रा न्ह्यः थःनेलाछिया गणेद्यः न्ह्यःने वंगु वालय् हे यःसिं थंगु खः ।', '\nप्राचीन इलय् तोखाय् बांमलाःगु शक्ति वयाः सर्वसाधारणयात दुःख बिउ वयाच्वंगुलिं अज्याःगु शक्ति बिसिके छ्वयेगु निंतिं द्यः जात्रा याना वयाच्वंगु जनविश्वास दु ।', 'किपा ः रासस', 'तोखाय् थुगुसी जात्रा व्यवस्थापन समिति दयेकाः विशेष कथं जात्रा न्यायेकाच्वंगु दु । समितिया अध्यक्ष गणेशमान श्रेष्ठया कथं जात्राय् ल्वापु मजुइकेगु निंतिं अय्लाः मीगु प्रतिबन्ध तयातःगु दुसा स्वयंसवेकतय्त थाय्थासय् खटे यानाः व्यवस्थापन यानाच्वंगु दु ।', '\nतोखां च्वय् सपनतीर्थय् नं शनिवाः सुथय् म्वःल्हु वइपिनि भीड जुल । छन्हु न्ह्यव चान्हय् बागद्वाः चाःहिला वयाः सपनतीर्थय् म्वःल्हु वयेगु याइ । थुकिया लिसें तप्यंक सपनतीर्थय् वयाः नं म्वःल्हु वयेगु याइ । सपनतीर्थय् म्वः ल्हुत धाःसा छ्यंगू सम्बन्धी ल्वय् जुइमखु धयागु विश्वास दु ।', '\nसपनतीर्थ मेला नं व्यवस्थित यायेत स्थानीय खलः, पुचः, क्लबतय्सं स्वय्सेवक खटे यानाः व्यवस्थापन याःगु खः ।', ' ', 'थिमिया भुयुसिन्हः जात्रा (भिडियाे)']"
संस्कृति,११३८ चौलाथ्व द्वादशी ,बिस्काः जात्राया रथ दयेकेगु शुरु,"['ख्वप – थनया दकलय् ताःहाकःगु बिस्काः जात्राया तयारी शुरु जूगु दु । च्याचा गुन्हुतक न्यायेकीगु बिस्काः जात्राया तयारी तीव्र रुपं जुयाच्वंगु दु । बिस्काःया निंतिं भैरव व भद्रकालीया रथ निर्माण यायेगु ज्या शुरु जुइ धुंकूगु दु । अथे हे बिस्काःया झ्वलय् थनीगु यःसिं नं भेलुख्यःया यःसिंख्यलय् थ्यंकः हयेधुंकूगु दु । उगु यःसिं स्वंगू लाख नीखुद्वः तका दां खर्च यानाः हयागु गुथि संस्थान ख्वपं जानकारी बिउगु दु । उगु यःसिं सूर्यविनायक नगरपालिकाया चित्तपोलय् च्वंगु सल्लाघारीं हइगु खः ।', '\nवइगु चैत २७ गते निसें बैशाख ५ गतेतक न्यायेकीगु ख्वपया हे दकलय् ताःहाकःगु जात्राया निंतिं तौमधि त्वाःस्थित न्यातपौं देगः न्ह्यःहे प्यागोडा शैलीया भैरव व भद्रकालीया रथ निर्माण यायेगु ज्यानं शु जुइधुंकूगु संस्थाया ख्वप जिल्ला प्रमुख हरिप्रसाद सुवेदीं कनादीगु दु । सौर्यमासकथं न्ह्याइगु थुगु जात्रा वि.सं. या न्हूदँ शुरु जुइ प्यन्हु न्ह्यः तान्त्रिकविधिकथं शुरु यानाः बैशाख ५ गते भैरव व भद्रकालीया रथ सालाः क्वयेकीगु परम्परा दु ।\r\n                    \r\n                    \r\n                ', 'रथया च्वय्या तँ त्वःधूगुलिं रथ जीर्ण जूसां थुगुसी धाःसा व हे रथं ज्या काइगु जूगु दु । रथ मर्मतया निंतिं आवश्यक सिं इलय् थ्यंकः मवःगुलिं पुलांगु हे रथयात सामान्य मर्मत यानाः सालेगु तयारी जुयाच्वंगु खः । थ्व हे झ्वलय् जात्रायात व्यवस्थित यायेत नापं अप्पां कयेके मबीगु व हिंसा जुइगुपाखें बचे यायेगु ल्याखं थुगुसी नं जात्रा जुइगु थीथी थासय् सीसीटीभी क्यामरा जडान याइगु जुयाच्वंगु दु । जिल्लाया प्रमुख जिल्ला अधिकारी द्रोण पोखरेलया नेतृत्वय् वंगु छुं दिं न्ह्यः जक जात्रायात शान्तिपूर्ण रुपं सम्पन्न यायेत राजनीतिक दलया प्रतिनिधि, जात्रालिसे सम्बन्धित स्थानीय व्यक्ति, जिल्लाया सुरक्षा निकायया प्रमुखलिसें जात्रालिसें सरोकार दुगु ज्याकूया प्रतिनिधिपि दुथ्याःगु छगू बैठकं रथ जात्रा जुइगु लँपु चिहाकः यायेगु निर्णय याःगु दु । विशेष यानाः थ्व जात्रा शुरु जुइगु न्हि व दकलय् लिपांगु न्हि रथ सालेगु झ्वलय् थःने व क्वःनेया च्वंपिनिगु दथुइ रथयात थःथःगु थासय् सालेगु झ्वलय् अप्पां तकं कयेकाः ल्वापु जुगु खः । थुकथंया ज्या पनेत हे सीसी क्यामरा जडान यायेगु तयारी जुयाच्वंगु खः । थगुने बिस्काःया निंतिं नीप्यंगः सीसी क्यामरा जडान याःगु खःसा थुगुसी आवश्यक जूसा मेमेगु थासय् नं सीसी क्यामरा जडान यायेगु तयारी यानागु प्रजिअ पोखरेलं कनादीगु दु । थ्व हे झ्वलय् मध्यपुर थिमिया जात्रायात व्यवस्थित यायेत मध्यवपुर नगरपालिका थः हे सक्रिय जूगु दु । नगरपालिका प्रमुख मदनसुन्दर श्रेष्ठया नेतृत्वय् आः नकतिनि जात्रायात व्यवस्थित रुपं सम्पन्न यायेत छगू सहलह नं जूगु खः ।']"
संस्कृति,११३८ चौलाथ्व अष्टमी,जनबहाःद्यःया असंयाः न्यात (फाेटाेफिचर),"['येँ –जनबहाः द्यःया असंयाः न्याःगु दु । थौं आइतवाः सनिलय् पौन ७ बजे पाखे द्यः याःन्याःगु खः ।', '\nथौं जनबहाःद्यःया रथ सालेगु न्हापांगु न्हि खः । जमलय् रथय् द्यः तयाः जनबहाद्यःयात रत्नपार्क, भोताहिति जुयाः असनय् थ्यंके हःगु खः । थ्वयां न्ह्यः द्यःयात जनबहालं खटय् तयाः जात्रा यानाः जमलय् थ्यंकूगु खः ।\r\n                    \r\n                    \r\n                ', 'कन्हय् सोमवाः असनं हनुमानध्वाखातक द्यः सालीसा कंस मंगलवाः हनुमानध्वाखां लगमय् यंकी ।', ' ', ' ']"
संस्कृति,११३८ चौलाथ्व सप्तमी,असनय् भिंतुना बसन्त उत्सव न्ह्यानाच्वन,"['येँ – थनया असं दबुली भिंतुना बसन्त उत्सव न्ह्यानाच्वंगु दु । भिंतुना गुथिया ग्वसालय् न्याक्वःखुसी बसन्त उत्सव जुयाच्वंगु खः । उत्सवय् असं बाजं गुथि पाखें दाफा, अन्नपूर्ण ज्ञानमाला भजन खलःपाखें भजन न्यंकेधुंकूगु दु ।\r\n                    \r\n                    \r\n                ', 'ज्याझ्वःया उलेज्या असंत्वाःया थकालि १०४ दँ दुम्ह मोतिकृष्ण  तुलाधरं यानादीगु खः । गुथिपाखें वय्कःयात दोसल्लां न्ययेकाः हनापौ नं देछाःगु खः । अथेहे ज्याझ्वलय् येँ महानगरपालिका २५ वडाया अध्यक्ष नीलकाजी शाक्य व २७ या अध्यक्ष चिनियामान वज्राचार्ययात नं हनेज्या यासें वय्कःपिनि कार्यकाल सफलताया निंतिं भिंतुना देछाःगु दु ।', 'भिंतना बसन्त उत्सवया झ्वलय् आः थीथी हुलाप्याखं, ख्यालः, भजन न्ह्यब्वयेगु निसें कविता न्यंकीगु ज्याझ्वः दु । ज्याझ्वः बहनी साढे ७ बजे तक न्ह्याइगु खँ धाःगु दु ।', ' ', ' ', ' ', ' ']"
संस्कृति,११३८ चौलाथ्व त्रयोदशी ,जैसिदेवलय् जनबहाःद्यःयात पताः छाल,"['येँ – जनबहाःद्यः सालेगु झ्वलय् म्हीग जैसिदेगलय् रथयात पताः छायेगु व विशेष पुजा ज्या जुल । जैसिदेगलय् रथ थ्यनेवं दँय्दसं थथे विशेष पुजा यायेगु याना वयाच्वंगु खः । जैसिदेगलय् रथ थ्यनेवं किसलीसहित तयाः द्यः पुज्यानाः २० मिटर ताःहाकःगु पञ्चरंगी न्यापु पताः छाःगु खः । अथेहे रथया गजुलिं चतांमरि, यःमरि, ल्वंचामरि नं छाःगु खः । देशय् वयेफुगु संकट, विनाश मोचन जुयाः राज्य व जनताया सुख, शान्ति, समृद्धि, सुस्वास्थ्य व दीर्घायुया कामना यासें जैसीदेवल युथ क्लबं दँय्दसं थथे जनबहाःद्यःयात पताः छायाः विशेष पुजा याना वयाच्वंगु खः । पुजा ज्याझ्वलय् स्थानीय हनेबहःपिं, क्लबया पदाधिकारीपिं, समाजसेवीपिनि उपस्थिति दुगु खः ।']"
संस्कृति,११३८ चौलागा  चर्हे,थिमिया भुयुसिन्हः जात्रा (भिडियाे),[]
संस्कृति,११३८ चौलागा  चर्हे,मनकामना देगलय् लुं सिइत १५ किलो लुँ,"['येँ – नांजाःगु मनकामना देगः पलिइ लुं सिइगु ज्या न्ह्याःगु दु । देगलय् लुं सिइगु निंतिं जक १५ किलो लुँ न्यानागु खँ देगः जिर्णोद्धार समितिं धाःगु दु । लुँ सिइगु निंतिं न्याःगु लुँया मू जक स्वंगू करोड ५७ लाख तका थ्यंवः ।\r\n                    \r\n                    \r\n                ', 'न्हापा हे छुं भचा जीर्ण खनेदयेधुंकूगु देगः वि.सं. २०७२ वैशाख १२ या तःभुखाचं यानाः थप स्यनेवं देगः ल्ह्वनेगु (जीर्णोद्धार) ज्या जूगु खः । पुलांगु हे शैली जीर्णाेद्धार जुयाच्वंगु देगःया पलिइ लीया पौ दयेकाः उकी लुं सिइगु ज्या याःगु खः ।', 'जिर्णोद्धार समितिया कजि नरेन्द्र बाबु श्रेष्ठया कथं नितँया पौ मध्ये च्वय्या पलिइ लुं सिइधुंकूगु दुसा क्वय्या पलिइ आः लुं सिइगु ज्या न्ह्याःगु दु ।’ वय्कलं निसः स्वसः दँ तक तुइकथं लुं सियागु दावी नं यानादीगु खः ।', 'तःभुखाय् ब्वःगु निला लिपा हे सुरु जूगु जीर्णोद्धारया ज्या आः ९० प्रतिशत सिधयेधुंकूगु खँ धाःगु दु । वइगु खुला दुने पूवंके ज्या सिधइगु खँ समितिं धाःगु दु । आः याकनं हे साइत स्वयाः देगःया गजू तयेगु खँ कजि श्रेष्ठं कनादीगु दु । मनकामना देगः जीर्णोद्धारया निंतिं १३ करोड दां खर्च जुइगु अनुमान यानातःगु दु । देगः दयेकेगु निंतिं भक्तजनपाखें जक हे च्यागू करोड दां मुंगु खँ धासें समितिं ध्यबाया कारणं ज्या दिकेमाःगु अवस्था मवःगु खँ धाःगु दु । देगः ल्ह्वनेगु निंतिं पुरातत्व विभागपाखें नं प्यंगू करोड दां वःगु खः ।']"
संस्कृति,११३८ बछलाथ्व तृतीया,"बुंगद्यःयात रथय् बिज्याकल, बिहिवाः द्यः सालीगु (भिडियो)","['यल – दकलय् ताहाकःगु जात्रा बुंगद्यःया खः जात्राया निंतिं मंगलवाः बहनी बुंगद्यःयात रथय् बिज्याकूगु दु । यलया तःबहालय् बिज्याकातःम्ह बुंगद्यःयात मंगलवाः सनिलय् पुज्यानाः खटय् तयाः पुल्चोकय् बिज्याकूगु खः । काहा बाजं, गुर्जुया पल्टन सहित कुबियाहःगु द्यःयात तःबहालं कुमारीपाटी, मानभवन जुयाः पुल्चोकय् दयेकातःगु रथय् बिज्याकूगु खः ।', '\nबुंगद्यःया खः सालेगु सुरु बिहिवाः निसें जुइ ।']"
संस्कृति,११३८ चौलागा  चर्हे,बुद्धकृष्णं खुक्वःखुसी म्ये प्वाः खन  (भिडियो),"['थिमि – बोडेया म्ये प्वाः खनीगु जात्रा क्वचाःगु दु । थिमिया ४६ दँया बुद्धकृष्ण बाग श्रेष्ठं थुगुसी म्येय् प्वाः खनादीगु खः । आइतवाः न्हिनय् २ बजे पाखे श्रेष्ठया म्ये प्वाः खनेगु ज्या जूगु खः । बोडेया पाँचो गणेद्यः न्ह्यःने च्वंगु फल्चाय् कःमि व नाइकें म्ये प्वाः खनेधुंकाः बाग श्रेष्ठं चन्द्राकार भ्वाय् (महादीप) ज्वनाः देय् चाःहिउगु खः ।\r\n                    \r\n                    \r\n                ', 'लछि न्ह्यव निसें चिकनय् थुनातःगु १० इञ्चया नतूचां म्ये प्वाः खनाः म्येय् उगु हे नतूचा तयाः देय् चाःहिउगु खः । म्ये प्वाः खंगु स्वयेत पाँचो गणेद्यःयाथाय् तसकं भीड जूगु खः । म्ये प्वाः खने न्ह्यः श्रेष्ठं देय् चाःहिलाः थीथी द्यःयाथाय् द्यःपुज्यानाः मत बियादीगु खः ।', 'देय् चाःहिले धुंकाः बोडेया महालक्ष्मी द्यःयाथाय् च्वंगु चां म्येय् बुलेगु याइ । न्हापा नं म्ये प्वाः खनेधुंकूम्ह श्रेष्ठं महालक्ष्मी द्यःयाथाय् च्वंगु चाः बुलेधुंकाः म्ये प्वाः गंथाय् मेगु छुं वासः तयेम्वाःगु, अथें लनीगु खँ धयादीगु दु । देय् चाःहिलेधुंकाः महालक्ष्मी द्यःयाथाय् हे थ्यंकाः म्येय् च्वंगु नतूचा लिकयाः अन हे देगलय् तायेगु याइ ।', 'बाग श्रेष्ठं २०६२ साल निसें स्वदँ तक म्ये प्वाः खनादीगु खः । व धुंकाः ज्या यायेगु झ्वलय् कोरिया थ्यंम्ह श्रेष्ठं वंगु निदँ न्ह्यवनिसें हाकनं म्ये प्वाः खनादीगु खः । थुगुसी वय्कलं खुक्वःखुसी म्ये प्वाः खनादीगु खः ।', 'सिइथे च्वंक विरामी जूगु इलय् म्ये प्वाः खनेधुंकाः लनावंगुलिं थःत विश्वास दुगु खँ कनादिसें वय्कलं व हे विश्वास व परम्परा म्वाकातयेगु निंतिं थःम्हं निरन्तर म्ये प्वाः खनागु खँ वय्कलं धयादीगु दु ।']"
संस्कृति,११३८ चौलागा  तृतीया,सक्वय् म्हासुख्वाः अजिमाया जात्रा (फोटोफिचर),"['सक्व – सक्वय् म्हासुख्वाः अजिमा (बज्रयोगिनी)या मू जात्रा मंगलवाः जुल । जात्राया झ्वलय् म्हासुख्वाः अजिमा (बज्रयोगिनी)या लिसें चिभाः द्यः, सिंघनी, ब्याघ्रिणीयात विशेष कथंया खतय् तयाः देय् चाःहिकूगु खः ।\r\n                    \r\n                    \r\n                ', 'वंगु शनिवाः बज्रयोगिनी द्यः गुँबहालं देशय् कुहां बिज्याःगु खःसा वइगु शनिवाः थहां बिज्याइगु खँ धाःगु दु ।', ' ', ' ', ' ', ' ', '  ', ' ', ' ', ' ']"
संस्कृति,११३८ बछलाथ्व चौथी,गाःबहाःयाः न्यात (भिडियो),"['यल- बुंगःद्यः रथ जात्रामा न्हापांगु छन्हि बिहिबाः गाःबहाःयाः न्यायेकूगु दु । थौं  सनिलया साढे छ बजेपाखे द्यः याःलाङ न्याःगु खः । बुंगःद्यः रथजात्राया न्हापांगु न्हि पूच्वं रथ सालाहःगु खः । वंगु मंगलवाः बुंगःद्यःयात रथय् बिज्याकूगु खः  ।\r\n                    \r\n                    \r\n                ', 'भिडियो  स्वयादिसं।']"
संस्कृति,११३८ बछलाथ्व पारू ,मलमासं बुंगद्यः जात्रा मपनीगु,"['येँ – स्वनिगःया दकलय् ताःहाकःगु जात्रा धाइगु बुंगद्यःया जात्रा थनिंनिसें शुरु जुइत्यंगु दु । थौं बुंगद्यःयात रथय् बिज्याकाः थ्व जात्रा न्ह्याकी । द्यःयात रथय् बिज्याकूगुयां स्वन्हु लिपा बिहीवाः द्यः सालेगु ज्या जुइ । \r\n                    \r\n                    \r\n                ', 'वइगु जेठ २ गते निसें मलमास नं शुरु जुइगु जूगुलिं मलमासय् द्यः साले जिउ कि मजिउ धइगु खँ नं पिहां वःगु दु । थुकिया बारे जोतिष कीर्तिमदन जोशीयात स्वापू तयाः न्यनाबलय् वय्कलं मलमास जूसां द्यः सालेगु ज्या धाःसा पनी मखु धयादिल । बुंगद्यः सालेगु निंतिं रथ दयेकेगु ज्या क्वचायेधुंकूगु दुसा न्हवं (दशकर्म) नं क्वचायेधुंकूगु दु । ', 'यलय् बुंगद्यःयात रथय् तइगु छन्हु न्ह्यः म्हिगः कटुवाल दहलय् नं तःजिगु जात्रा न्यायेकूगु खः । बुंगद्यःयात भारतया कामारुकामाक्षं नेपाः हःगु लसताय् कटुवाल दहलय् जात्रा याइगु खः । म्हिगः चछि धइथें कटुवाल दहलय् पुजाआजा जूगु खँ पुजारी कपिल गुरुजुं कनादीगु दु । थौं भम्बःया रुपय् दुम्ह द्यःयात कलशय् तयाः यलय् हइगु खः । थौं यलय् थ्यनेवं द्यःयात रथय् बिज्याकी । ', 'थुगुसी बुंगद्यः जात्राया निंतिं ७० लाख तका खर्च जुइगु खँ गुथि संस्थान यलं धाःगु दु । संस्थानया कथं रथ दयेकेत जक ५० लाख तका तूगु खःसा मेगु ध्यबा रथ दयेकेत ज्या याइपिं पुजारी लगायतपिंत बीमाःगु खः ।']"
संस्कृति,११३८ बछलागा दुतिया,बिहीवाः बुंगद्यःया  साइत स्वइगु,"['येँ – यलया थति त्वालय् तयातःम्ह बुंगद्यः सालेगु निंतिं कन्हय् बिहीवाः साइत स्वइगु जूगु दु । मंगःया भिंद्यः न्ह्यःने च्वंगु मन्डप फल्चाय् च्वनाः उगु साइत स्वइगु खँ दैवज्ञ ज्योतिष कीर्तिमदन जोशीं ‘नेपालभाषा टाइम्स’ लिसें खँ ल्हायेगु झ्वलय् कनादीगु दु । बिहीवाः सुथय् ८ बजे साइत स्वयेगु ज्या जुइगु जानकारी नं वय्कलं बियादीगु दु ।\r\n                    \r\n                    \r\n                ', 'न्हापा जूसा प्यम्ह ज्योतिषपिं च्वनाः साइत स्वइगु खःसा आः निम्ह जक ज्योतिष च्वनाः साइत स्वइगु खँ नं वय्कलं कनादिल । थुगुसी साइत स्वयेगु निंतिं कीर्तिकिरण जोशी व पूर्णमंगल जोशी च्वनादी । वय्कःया कथं बुंगद्यःया साइत दँय् निकः स्वयेगु याना वयाच्वंगु दु । छकः बुंगं द्यःयात यलय् हइगु इलय् व छक्वः नैंक्यालं लुइधुंकाः साइत स्वयेगु याइ ।', 'थुगुसी मलमास लाःगुलिं यानाः बुंगद्यः सालेगु साइत न्हापा नं लायेफु वा लिबायेफुगु खँ नं वय्कलं कनादीगु दु । साइत स्वयेगु इलय् सर्वसाधारणया लिसें गुथि संस्थानया प्रतिनिधि नं दुथ्याइगु खँ धाःगु दु । साइत चूलायेवं बुंगद्यःयात लगंख्यलं सालाः जावलाख्यः थ्यंगुयां प्यन्हु कुन्हु भोटो जात्रा याइ । उगु भोटो जात्रा स्वयेगु निंतिं राज्य प्रमुखया नातां राष्ट्रपति वयेगु चलन दु ।']"
संस्कृति,११३८ बछलाथ्व पुन्हि,अस्थिधातु यात्रा क्वचाल,"['स्वांयाः पुन्हिया लसताय् थौं भगवान बुद्धया अस्थिधातु यात्रा जुल । थौं न्हिनय् ४ बजे पाखें येँया बसन्तपुलिं बग्गीलय् धयाः अस्थिधातु यात्रा न्ह्याकूगु खः । अस्थिधातु यात्राय् सलंसः भक्तजनपिं, उपासक उपासिकापिं थ्यंगु खः । धिमे बाजं, धाः बाजं लिसें अस्थिधातु यात्रा बसन्तपुलिं वंघ, हनुमानध्वाखा, मरु, चिकंमुगः जैसीदेगः, लगं, ब्रह्मूत्वाः, हिउमत, कोहिति, भिंद्यःत्वाः, मरु, यटखा, त्यंगः, छत्रपाटी जुकाः सिघलय् यंकाः क्वचायेकूगु खः ।\r\n                    \r\n                    \r\n                ', 'भिडियो स्वयादिसँ ।']"
संस्कृति,११३८ चौलागा  अष्टमी,बुंगद्यःया जात्राया निंतिं रथ दयेकेगु शुरु,"['यल – बुंगद्यःया जात्राया निंतिं खः दयेकेगु शुरु जूगु दु । थनया जक मखसे देय्या हे दकलय् ताःहाकःगु जात्राकथं कयातःगु बुंगद्यःया जात्राया निंतिं रथ दयेकेगु ज्या शुरु जूगु खः । गुथि संस्थानया कथं रथ दयेकेत माःगु दक्वं ज्वलंत चूलाकेगु ज्या जुइ धुंकूगु दु । संस्थानया यल जिल्लाया प्रमुख शैलेन्द्र पौडेलं कनादीकथं रथ दयेकेत आवश्क दक्वं सिँ, बेत, पं आदि चूलाये धुंकूगुलिं आः रथ दयेकेगु ज्या नं शुरु जूगु दु ।\r\n                    \r\n                    \r\n                ', 'बुंगद्यःया खः दयेकेगु जिम्मेवारी काइगु वाराहीतय्सं थःपिनिगु ज्या शुरु याये धुंकूगु दुसा चैत महिना तकया दुने रथया ज्या क्वचायेकेगुकथं ज्या जुयाच्वंगु दु । थ्व हे वइगु बछलाथ्व पारुकुन्हु बुंगद्यःयात रथय् बिज्याकी । थनया पूच्वय् बुंगद्यःयात रथय् बिज्याकल कि बुंगद्यःया जात्रा शुरु जुइ । अथे खःसां बुगद्यःया खः सालेगु ज्या धाःसा तृतियाकुन्हु निसें जक जुइ । बुगद्यःया खः द्यः रथय् बिज्याके न्ह्यः हे क्वचायेकेकथं ज्या जुयाच्वंगु दु ।', 'थुगुसी रथ निर्माया निंतिं अप्वःथें न्हूगु सिँ हे छ्यःगु दु । रथया घःचाः बाहेकं घःमाः, थां, रथया निंतिं माःगु मेमेगु दक्वं थासय् न्हूगु हे सिँ छ्यलीगु जूगु दु । रथया निंतिं वंगु कात्तिकनिसें हे सिँ पालेगु अनुमति कायेगु निसें कयाः ढुवानी यायेगु ज्या तकं जूगु खःसां अझं सिँ हये ल्यं दनि । आवश्यककथंया दक्वं सिँ थ्यंकः वये धुंकूगुलिं रथ निर्माण नं शुरु जूगु खःसा आः नियमित रुपं यायेमाःगु ज्या नं न्ह्याइगु संस्थानं न्ह्यथंगु दु ।']"
संस्कृति,११३८ चिल्लागा द्वादशी ,चैत्र ४ गते असनय् द्यः ल्वाकीगु,"['येँ – थुगुसी पाहांचः¥हे जात्रा थ्वहे वइगु चैत्र २ गते न्यायेकीगु जूगु दु । पात्रोय् १ गते पाहांचः¥हे धयातःसां थीथी अजिमापिनि खः जात्रा व द्यः ल्वाकेगु जात्रा धाःसा २ गतेनिसें शुरु यायेगु सहमति जूगु दु । थनया तेबहाः भद्रकाली, वटु भद्रकाली कंग अजिमा स्वखःया दथुइ तेबहालय् जूगु मुँज्यां चैत्र २ गते द्यः गमय् तयेगु व चैत्र ३ गते बहनी १० बजे तिंख्यलय् द्यः ल्वाकेगु निर्णय याःगु दु । अथे हे चैत्र ४ गते न्हिनय् २ बजे असनय् द्यः ल्वाकेगु निर्णय जूगु खँ तेबहाः गुथिया नायः तुतुभाइ महर्जनं कनादिल । थुगुसी द्यः जात्राय् आवश्यक शान्ति सुरक्षा व ट्राफिक व्यवस्थापन यायेत २२ वडाया अध्यक्ष चिनिकाजी महर्जनया संयोजनय् जात्रा चाःहिलीगु १३ गू वडाया अध्यक्ष व प्रहरी, स्थानीय क्लबतय् मुँज्या नं च्वंगु दु ।\r\n                    \r\n                    \r\n                ', 'जनबहाःद्यः जात्राया समिति ः मेखे जनबहाः द्यःया जात्रा न्यायेकेगु निंतिं जात्रा व्यवस्थापन समिति नीस्वंगु दु । जनबहाः द्यःया गुरुजु लिसें २५ वडा अध्यक्ष निलकाजी शाक्ययात कजि कथं ल्ययाः उगु समित स्वंगु खः । अथेहे येँ मनपाया मेयर विद्यासुन्दर शाक्य, येँ जिल्ला प्रशासन कार्यालय प्रमुख केदारनाथ शर्मा व जात्राया रुटय् लाःगु वडाया वडाध्यक्षपिंत व्यवस्थापन समितिया संरक्षक कथं ल्यःगु दु ।']"
संस्कृति,११३८ चौलाथ्व पारू ,जय बागेश्वरी देगः पुनःनिर्माण सम्झौता खारेज,"['येँ – विश्व सम्पदाया धलखय् दुथ्यानाच्वंगु पशुपतिया ग्वलय् च्वंगु जयबागेश्वरी देगः पुनःनिर्माणया सम्झौता खारेज याःगु दु । उगु देगः पुनःनिर्माणया निंतिं दातालिसे जूगु सम्झौता पशुपति विकास कोषं खारेज याःगु खः ।देगः पुनःनिर्माणया निंतिं जूगु सम्झौता खारेजया प्रक्रियाय् वने धुंकूगु व उकिया प्राधिकरणयात जानकारी बीगु ज्या नं जुइ धुंकूगु कोषं न्ह्यथंगु दु । २०७२ साल बैशाख १२ गतेया तःभुखाचं क्षति जूगु देगः पुनःनिर्माणया निंतिं एड्भेन्चर टुर एण्ड ट्राभल्सया संचालक कल्याण शर्मायात सैद्धान्तिक स्वीकृति बिउगु खः ।कोषया आः नकतिनि च्वंगु कार्यसम्पादन बैठकं भुखाय् ब्वःगु स्वदँ दयेत्यंकाः आतक नं पुनःनिर्माणया निंतिं सम्झौता याःगु दातां क्षतिग्रस्त जयबागेश्वरी देगः पुनःनिर्माण याये मफयेवं उगु सम्झौता हे खारेज याना बिउगु खः ।\r\n                    \r\n                    \r\n                ', 'कोषया कोषाध्यक्ष डा. मिलनकुमार थापां उगु बैठकं दातां बीगु धाःगु ग्वाहालि नं मकायेगु निर्णय याःगु व स्थानीयवासीतय्सं थःपिंसं नं पुनःनिर्माण याये दयेमा धकाः इनाप याःगुलिं आः उगु देगः पुनःनिर्माणया जिम्मा सुयात नं मबिसे राष्ट्रिय पुनःनिर्माण प्राधिकरणया ग्वाहालिं कोष थम्हं हे यायेगु धयादीगु दु । थ्व हे झ्वलय् देगः पुनःनिर्माणया जिम्मेवारी कयादीम्ह दाता शर्मां आः वयाः देगः दयेके मफइगु धासें सम्झौता रद्द यायेमाल धकाः निवेदन बिउगु खँ सीदुगु दु । दाता शर्मां देगः दने मफइगु खःसां देगःया दनेत न्यय्गू लाख तका दां धाःसा कोषयात बीगु निवेदनय् धयाःगु दु ।']"
संस्कृति,११३८ चौलाथ्व पारू ,असनय् द्यः ल्वाकल (फोटो फिचर),"['येँ – पाहाँचःह्रेया झ्वलय् थौं न्हिनय् असनय् द्यः ल्वाकूगु दु । थौं न्हिनय् साढे बजे कंगः अजिमा, वटु भद्रकाली व तेबहाः भद्रकालीया खः ल्वाकूगु खः । द्यः ल्वाकूगु इलय् चतांमरि नं ह्वःगु खः । थौं असनय् द्यः ल्वाकूगु छुं किपा ः', '\n', ' ', ' ', ' ', ' ', ' ']"
संस्कृति,११३८ चौलाथ्व पारू ,तिंख्यलय् द्यः ल्वाकल (फोटोफिचर),"['येँ – पाहाँचःह्रेया झ्वलय् शनिवाः तिंख्यलय् द्यः ल्वाकल । थौं बहनी पौन ११ बजे वटु भद्रकाली व तेबहाः भद्रकालीलिसें कंग अजिमाया द्यः ल्वाकूगु खः । द्यः ल्वाकेगु धकाः खतय् च्वनाः मिप्वाः हिलाबुला यायेगु याइ ।\r\n                    \r\n                    \r\n                ', 'द्यः ल्वाकेगु निंतिं दकलय् न्हापां तेबहाः भद्रकाली द्यः तिंख्यलय् हयातःगु खःसा थ्व लिपा वटु भद्रकाली द्यः हयाः दिकेहःगु खः । तिंख्यः दथुइ निखलं भद्रकाली द्यः थ्यनेधुंकाः कंगः अजिमाखः हःगु खः । कंग अजिमा हयेवं द्यः ल्वाकेगु ज्या न्ह्याःगु खः । कंगखः दिके मजिउगुलिं हयेवं द्यः ल्वाकूगु खः । कंग खतं नापसं दिकातःगु वटु भद्रकाली व तेबहाः भद्रकालीया खः स्वचाः चाःहिलाः दकलय् न्हापां वटु भद्रकाली द्यःखः लिसे तिंप्वाः हिलाकाःगु खः । थ्व लिपा तेबहाः भद्रकालीलिसे तिंप्वाः हिलाकाःगु खः ।', 'द्यःखः ल्वाकीबलय् थौंकन्हय् तिंख्यलय् न्हापां वटु भद्रकालीलिसे ल्वाकीसा असनय् ल्वाकीबलय् न्हापां तेबहाः भद्रकालीलिसे ल्वाकेगु याना वयाच्वंगु दु ।', 'द्यःखः ल्वाकूगु छुं किपा', ' ', ' ', ' ', ' ']"
संस्कृति,११३८ चिल्लागा आमै,पाहाँचःह्रेया मरःजा (फोटो फिचर),"['येँ– पाहाँचःह्रेया झ्वलय् थौं येँया थाय्थासय् मरःजा नकल । भलननि, भिंद्यःत्वाः, क्वहिति, वंघः, यटखा, ज्याथा, त्यंगः, कुम्हाःननि आदि थाय्थासय् थीथी व्यञ्जन तयाः मरजाः नकूगु खः । गणेद्यः पुज्यानाः नकीगु मरःजा नकलकि मस्त अरिं मचाइगु विश्वास यानातःगु दु ।', '\nथौं येँया कुम्हाःननि व क्वहितिइ मरःजा नकूगु छुं छुं किपा –\r\n                    \r\n                    \r\n                ', ' ', ' ', ' ', ' ', ' ', ' ', ' ', ' ', ' ', ' ']"
संस्कृति,११३८ चिल्लागा चर्हे,पाहाँचःह्रे जःखःया थीथी जात्रा,"['येँय् थीथी कथंया जात्रा पर्वपिं मध्ये छगू महत्वपूर्णगु नखः खः पाहांचःह्रे । पाहांचःहे्र मूल रुपं येँयापिं नेवाःतय्सं हनीगु खःसां नं थीथी नेवाः वस्तीइ नं यःसिं थनाः पाहांचःह्रे नखः हनी । न्हापा न्हापा ला पाहांचःह्रे स्वनिगःया फुक्क हे नेवाःतय्सं हनेगु यानाच्वंगु, लिपा वनाः जक त्वःतावंगु खः धाइपिं नं दु ।\r\n                    \r\n                    \r\n                ', 'पाहांचःह्रे चिल्लागा चःह्रेया न्हियात केन्द्रविन्दु नालाः हना वयाच्वंगु संस्कृति खः । पाहां चःह्रेयात नेवाःतय्सं इलय् ब्यलय् पासाचःह्रे, लाभाचःह्रे नं धायेगु याना वयाच्वंगु दु । बसन्त ऋतुया ई जुयाः फय् वइगु नापं मौसमया ल्याखं नं धू ब्वइगु जुया कीटाणुतपाखें वइगु महामारी ल्वचं बचे जुइगु नितिं लाभा नयेगु नखःया रुपय् नं पाहांचःह्रेयात हनाच्वंगु खः धाइ । पाहांचःह्रेया झ्वलय् द्यःखः जात्रा मल्लकालय् सुरु जूगु खः । थुगु नखःया झ्वलय् पाहां ब्वनेगु यानाच्वंगुलिं हे पाहांचःह्रे धाःगु धाइ । पाहांचःह्रेया इलय् मूल द्यः कथं जात्रा याइगु लुमरी अजिमा वतु, लुमरी अजिमा तेबाहाः व कंगः अजिमायात तःकेहेँपिं धाइ । पाहांचःह्रे उपिं तःकेहेँपिं नापलाइगु जात्रा खः धकाः नं धाइ ।', 'चःह्रेकुन्हु चान्हय् हे फुक्क अजिमापिं गमय् अर्थात पीगनय् तये यंकेगु याइ । अन हे चच्छि तयेगु याइ । चःह्रेया कन्हय्कुन्हु आमैया दिनय् सुथय् येँया थाय्थासय् मरःजा नकीगु चलन दु । इहि मयाःनिपिं नापं कय्तापुजा मयाःनिपिंत नकीगु जा धइगु हे मरःजा खः । येँया लुमरि अजिमा अर्थात भद्रकाली द्यःयाथाय्, मखं, वंघः, न्यत, भिंद्यःत्वाः, यटखा, कोहिति, भलननि आदि थीथी लागाय् अथे मरःजा नकीगु खः । मरःजा नल धाःसा मस्तय्त ल्वचं कइमखु धइगु जनविश्वास दु ।', '\nपाहांचःह्रेया इलय् हे येँय् तःजिक सल जात्राया अर्थात घोडा जात्रा नं याना हयाच्वंगु दु । उकिं लिपांगु इलय् वयाः पाहांचःह्रे स्वयां नं सल जात्रा अर्थात घोडा जात्रा चर्चा अप्वः जुयाच्वंगु दु । न्हूगु पुस्तायापिंसं पाहांचःह्रे धाःगु मसिउ, घोडा जात्रा धालकि सिउ । राज्यं हे घोडा जात्रायात मान्यता बिउगुलिं पाहांचःह्रे ध्याकुनय् लाना वनाच्वंगु खः धायेफइ । उकिं पाहांचःह्रेययात घोडा जात्रां धित्तुधिनाच्वंगु दु ।', 'जात्राय् थाइगु बाजं', '\nपाहांचःह्रेया झ्वलय् दकलय् महत्वपूर्ण बाजं धइगु हे नाय्खिं बाजं खः । द्यःखः जात्राया नितिं मथासे हे मगाःगु बाजं नापं जात्राया इलय् नं थाना वनीगु बाजं धइगु हे नाय्खिं बाजं खः । नाय् अर्थात नायःतय्सं थाइगु बाजं जुयाः हे थुगु बाजंयात नाय्खिं बाजं धाःगु खः । खड्गी समुदायया मूल बाजं कथं नालातःगु नाय्खिं बाजं थानाः न्ह्यइपुसेच्वंक जात्रा याइगु खः । नाय्खिं बाजं नापनापं धिमे बाजं नं थायेगु याना वयाच्वंगु दु ।', 'जात्रा याइपिं द्यःपिं', '\nपाहांचःह्रेया झ्वलय् येँया थीथी द्यःपिनि जात्रा याइगु चलन दु । मूल रुपं लुमरी अजिमा तेबहाखः, लुमरी अजिमा वतुखः व कंगः अजिमाखः जात्रा जुइगु खःसा थुकिया लिसें तक्ति अजिमा, लुँचुभुलु अजिमा, न्हाय्कंत्वाःया अजिमा, नरसिंह आजु, गणेद्यः नापं त्यंगः गणेद्यःया नं जात्रा याइगु चलन दु । थःथःगु त्वाःया द्यःयात जात्रा यानाः थाय् थासय् चाःहिइकेगु याना वयाच्वंगु दु ।', 'तिंख्यलय् द्यः ल्वाकीगु जात्रा', '\nपाहां चःह्रेया झ्वलय् आमै कुन्हु चान्हय् तिंख्यलय् द्यः ल्वाकी । उगु इलय् लुमरी अजिमा खः कथं वतुया लुमरीखः व तेबाहाःया लुमरी खः नाप कंगः अजिमाखः ल्वाकेगु याइ । तिंख्यलय् लुमरी अजिमाया वतु खः व तेबाहाया खः नापं दिकातइ । कंगः अजिमाया खतं निगुलिं द्यःखः चाःहिलाः वतुखःलिसे मिप्वाः हिलाबुलाः यानाकाइ । उकियात हे द्यः ल्वाकेगु धाइ । जात्रा यानाः हाकनं द्यःखः थःथःगु थासय् यंकीगु चलन दु ।', 'असनय् द्यःखः ल्वाकीगु', '\nपाहांचःह्रे नखःया झ्वलय् पारु कुन्हु तःधंगु जात्रा जुइ । उगु इलय् स्वखः द्यःखः जक मखु मेमेगु द्यःखः नं कुबियाः जात्रा याइगु चलन दु । पारु कुन्हु सनिलय् येँया असंमरु अजिमा लागाय् लुमरी अजिमाया वतुखः व तेबाहाःखःयात दिकातइ । कंगः अजिमाया द्यःखतं चाःहिलेगु याइ । अनं लिपा तेबाहाः खःलिसे कंगः अजिमाखतं मिप्वाः हिलाबुला यानाकाइ । मिप्वाः हिलाबुला याना काइगुयात हे द्यःखः ल्वाकेगु धाइगु खः ।', 'वतु व तेबाहा द्यःखः', '\nवतु व तेबाहाः लागां पिकाइगु द्यःखः धइगु लुमरी अजिमाया हे द्यःखः खः । न्हापा न्हापा लुमरी अजिमाया छखः जक द्यःखः खःसा लिपा तेबाहाः व वतुयापिनि दथुइ कचमच जुयाः छगू कथं ब्यागलं ब्यागलं जात्रा यायेगु सुरु याःगु धाइ । अले निगू हे त्वालं थःथःगु कथंया जात्रा याना हयेगु चलन याःगु खः । लुमरी अजिमाया द्यःछेँ वतुइ लानाच्वंगु दु । थुगु कथं निगू हे त्वाःया छम्ह द्यःया नामं निखः जूगुलिं तिंख्यलय् द्यः ल्वाकीबलय् छगू त्वाःलिसे अले असनय् द्यः ल्वाकीबलय् मेगु त्वाःलिसे कंगः अजिमां मिप्वाः हिलाबुला याना कायेगु यानाच्वंगु खः ।', 'न्यतमरु अजिमाया प्याखं', '\nपाहांचःह्रेया हे झ्वलय् येँय् ख्वाःपाः प्याखं कथं न्यतमरु अजिमाया प्याखं क्यनीगु चलन दु । थुगु प्याखनय् सिंघिनी, गणेद्यः, ब्रम्हायणी, रुद्रायणी, इन्द्रायणी, नारायणी, महालक्ष्मी, बाराही, भैरव, कुमारी, न्यतमरु अजिमा व ब्याग्रिनीया ख्वाःपाः पुया पाहांचःह्रेया बहनी न्यतया दबुलिइ प्याखं क्यनेगु याना वयाच्वंगु दु । दँय्दसं क्यनीगु थुगु प्याखंया झ्वलय् झिंनिदँय् छकः धाःसा दैत्य क्वःथयेगु प्याखं क्यनी । न्यतपाःच्वया द्यःछेँय्निसें ख्वाःपाः पुया वयाः दबुलिइ पाहांचःह्रे कुन्हु गणेद्यः, ब्रम्हायणी, इन्द्रायणी, नारायणी, रुद्रायणी व महालक्ष्मीया प्याखं क्यनेगु याइ । अथेहे कन्हय् कुन्हु बाराही, भैरव, कुमारी, अजिमा, सिंघिनी व ब्याग्रीनीया प्याखं क्यनेगु याइ । अनं लिपा निम्ह मचाया प्याखं धकाः अजिमा व कुमारीया प्याखं क्यनीसा अले प्यम्ह मचाया धकाः बाराही, कुमारी, भैरव व अजिमाया प्याखं क्यनेगु चलन दु । अथे हे प्याखं ल्हुइगु झ्वलय् म्येय् व फै बलि बिइगु चलन दु । खिं बाजं (नेकुं खिं), ताः, भुस्याः, प्वंगा, खिमचाया तालय् अथे द्यः जुयाः प्याखं ल्हुइगु खः । थुगु प्याखं न्यत लागाया ज्यापुतय्सं क्यना वयाच्वंगु दु ।', 'थुगु कथं पाहां चःह्रेया झ्वलय् थीथी कथंया द्यःपिनिगु जात्रा याना वयाच्वंगु जूसां नं मूल रुपं कंगः अजिमा व लुमरी अजिमा हे खः धकाः धायेफइगु अवस्था दु । अले बाजंया ल्याखं नाय्खिं बाजंयात प्रमुख बाजंया रुपय् नालातःगु दुसा अथे हे न्यतमरु अजिमाया प्याखं नं क्यनेगु याना वयाच्वंगु दु ।', '\nनेवाः समाजय् अजिमा द्यः धाइपिं थःगु हे पहःया मिसाद्यः खः । थाय् विशेष कथं नां बियातःगु जूसां मूल रुपं मिसाद्यः हे खः । अले अजिमा द्यःयात अष्टमातृका प्रतिक कथं नं नाला वयाच्वंगु दु । अजिमा द्यःया जात्रा नापनापं पाहांचःह्रेया दिनय् विशेष यानाः लाभा नयेमाःगु नापं थःथितियात पाहां ब्वनेमाःगु चलन दु । मौसमया ल्याखं लाभा नयेगु जात्राया रुपय् नं पाहांचःह्रेयात नालातःगु दु । उकिं न्हापा न्हापा मौसमयात ल्वयेक हनेगु याना वयाच्वंगु पाहांचःह्रे नखःया विशेषता खः । अले द्यःखः जात्रा मल्लकालय् सुरु जूगु खःसां वसिबें न्हापा हे पाहांचःह्रेयात पासाचःह्रे, लाभाचःह्रे धकाः येँया नेवाःतय्सं हना वयाच्वंगु खः धाइ । थुगु कथं लिपांगु इलय् वयाः पाहांचःह्रे धइगु येँया मौलिक जात्राया रुपय् विकास जुयावंगु दु ।', 'लिपांगु इलय् वयाः पाहांचःह्रेया इलय् हे तिंख्यलय् घोडा जात्रा अर्थात सल जात्रा यायेगु ज्या राणाकालय् वयाः सुरु याःगु खः । अले राज्यं नं व हे सल जात्रायात प्राथमिकता बिया वयाच्वंगुलिं पाहांचःह्रे नखः छगू कथं ध्याकुनय् लाः वंगु दु । पाहांचःह्रेया इलय् याइगु घोडा अर्थात सल जात्रायात जक मनूतय्सं चर्चा यायेगु नापं राष्ट्रिय स्तरं प्रचार प्रसार यायेगु ज्या जूगुलिं येँया नेवाःतय्सं हना वयाच्वंगु पाहांचःह्रे नेवाः समाजय् जक लिकुना वंगु अवस्था खनेदु । आः वयाः ला थःथितियात पाहां ब्वनेगु अर्थात नखत्याया इलय् नं पाहांचःह्रेया लसताय् धायेगु बुलुहुं बुलुहुं त्वःताः घोडा जात्रा अर्थात सल जात्राया लसताय् धकाः तकं धायेगु यानाहःगु दु । थुगु हे कथं न्ह्याः वन धाःसा कन्हय् वना पाहांचःह्रे धइगु हे घोडा जात्रा अर्थात सल जात्र जकं मखुला धकाः मनूतय्सं धया हयेफुगु सम्भावना दु । उकिं थ्व इलय् पाहांचःह्रे नखःया महत्वयात अझ ब्यापक याना यंकेमाःगु नापं पाहांचःह्रे नखःया बारे अझ अप्वः अध्ययन अनुसन्धान याना यंकेमाःगु अवस्था दु । अले येँयापिं नेवाःतय्गु म्हसीका पिब्वयाच्वंगु पाहांचःह्रेयात प्राथमिकता बिया वनेगु ज्या यायेमाःगु दु ।']"
संस्कृति,११३८ चिल्लाथ्व चतुर्दशी,थौं हरिसिद्धिइ भवानी त्रिशक्ति देवीया प्याखं,"['यल– थनया हरिसिद्धिइ भवानी त्रिशक्ति देवीया प्याखं थौं क्यनेज्या जुयाच्वंगु दु । ताःई न्ह्यवंनिसें न्ह्याना वयाच्वंगु हरिसिद्धिया थुगु प्याखं दछिया निक्वः क्यनेगु परम्परा दु । यल महानगरपालिका १८ स्थिति हरिसिद्धिइ सुथसिया ४ ताः इलंनिसें बहनीसिया ९ ताः ईतक प्याखं क्यनेगु ज्या जुइ ।', '\nदछिया निक्वः क्यनीगु थुगु प्याखं थिंलाथ्व पुन्हि (यःमरि पुन्हि) व चिल्लाथ्व पुन्हि (होलपुन्हि)या दिं कुन्हु क्यनेगु याइ । आदि शंकराचार्य नेपाः वःगु इलय् बौद्धमार्गीलिसें शास्त्रार्थ यानाः बुके धुंकाः देगलय् नित्य पुजाया व्यवस्था मिले थुगु प्याखं क्यनेगु ज्या जुया वयाच्वंगु त्रिविविपाखें विद्यावारिधी यानादीम्ह धर्मगोविन्द महर्जनं कनादिल ।', '\nन्हापा न्हापा थ्व प्याखं यःमरिपुन्हिनिसें होलिपुन्हि तक हे क्यनेगु चलन दुगु खःसा स्वइपिं मदया वनेवं आः वयाः दछिया निक्वः यःमरिपुन्हि व होलिपुन्हिया इलय् जक क्यनेगु याना वयाच्वंगु खः ।', '\nस्कन्द पुराणय् धयातःकथं महाद्यः व पार्वती कैलाशया लुखा तिनाः पासा म्हिताच्वंगु इलय् चण्ड व प्रचण्ड नांया निम्ह दैत्यं दुहां वयेगु कुतः याःगु खः । नन्दी लगायत शिवगणं लुखाय् हे पने स्वःसां माने मजुइवं युद्ध यायेत तयार जुल । महाद्यवं पार्वतीयात शक्तिया रुपधारण याकाः निम्ह असुरयात स्यानाः लिहां वयेवं सिद्ध याःगुलिं सिद्धि नां बिउगु धापू दु ।', '\nहरिसिद्धि भवानीया प्याखंया निंतिं गुथि संस्थानं ग्वाहालि याना वयाच्वंगु दुसा प्याखं क्वचायेकाः पंचबलि बीमाःगु व्यवस्था दु ।']"
संस्कृति,११३८ चिल्लाथ्व चतुर्दशी,होलीया रमझम (फोटाफिचर),"['येँ – थौं होली पुन्हि देय्या पहाडी लागाय् तःजिक हन । स्वनिग: लगायत पहाडी लागाया थीथी थासय् लः व रंगं छ्वाकाः थ्व पर्व हन।हाेलीया झ्वलय् जबरजस्ती या:पिंत धा:सा प्रहरीं नियन्त्रणय् का:गु दु । प्रहरीं स्वनिगलं जक सच्छि व खुइन्हय्म्हेसित नियन्त्रणय् का:गु दु ।  प्रहरी\u200cं येँ न\u200cं सच्छि व खुइम्ह, यलं स्वम्ह व ख्वपं प्यम्हेसित नियन्त्रणय् का:गु दु । अथेहे मादक पदार्थ सेवन याना: सवारी चले या:पिं न्यस: व नीस्वंग: मोटरसाइकलयात प्रहरीं नियन्त्रणय् का:गु दु ।\r\n                    \r\n                    \r\n                ', ' ', '\n']"
संस्कृति,११३८ चिल्लागा षष्ठी,नक्वाःया जात्रा विधिकथं संचालनया माग,['येँ – नुवाकोटया लोकंह्वाःगु सिन्हः जात्रा विधिकथं संचालन यायेत माग याःगु दु । नुवाकोट सरकोरकार समाजं प्रदेश नं. ३या मुख्यमन्त्री डोरमणि पौडेलयात नाप लानाः जिल्लाया लोकंह्वाःगु जात्रायात परम्परागत विधिकथं संचालन याकेत माग याःगु खः ।दँय्दसँ चैत शुक्ल पुन्हिकुन्हु नुवाकोटया भैरवी व देवीघाटया जालपा द्यःयाथाय् लगे जुइगु सिन्हः जात्राय् भैरवीया द्यःखःयात देवीघाटय् च्वंगु जालपा द्यःयाथाय् यंकेगु व अनं निन्हु लिपा हाकनं भैरवी देगलय् तुं लित यंकाः जात्रा यायेमाःगु परम्परा दु । जात्राया खः लच्याङवासीतय्सं कुबीमाःगु प्रचलन दु ।']
संस्कृति,११३८ चिल्लागा अष्टमी,नुवाकोटया भैरवी द्यःया द्यःपाःलाः (धामी)या वसः हिल,"['नुवाकोट (रासस)- नुवाकोटया भैरवी द्यःया द्यःपाःलाः (धामी)या वसः हिलेगु ज्या म्हिगः बिहीवाः विधिपूर्वक हिउगु दु । द्यःपाःलाःया वसः झिंनिदँ छक्वः विधिपूर्वक हिलेगु परम्परा कथं थुगुसी वसः हिलेगु ज्या जूगु खः । द्यःपाःलाःया वसः हिलेगु निंतिं माःगु वसः राष्ट्रप्रमुखपाखें बीमाःगु चलन दु । थ्व हे चलन कथं वंगु माघ १३ गते धामी सहित छगू पुचः वयाः राष्ट्रपतिया अनुमति कयाः निवृत्तिभरण व्यवस्था कार्यालयपाखें न्हूगु वसः कयायंकूगु खः ।\r\n                    \r\n                    \r\n                ', 'थौंकन्हय् नुवाकोटया भैरवी द्यःया द्यःपालाः ७८ दँया हरिमानसिंह डंगोल जुयाच्वनादीगु दु । वय्कःया नुवाकोटया धामी खलःया झिंनिगूगु पुस्ता खः । थनया भैरवी द्यःया द्यःपालाः नेवाःत हे जुइ ।', 'द्यःपाःलाःयात भैरवी द्यः न्ह्यःने गुभाजुपिं रत्नराज वज्राचार्य व मुसुनरत्न वज्राचार्यं विधिपूर्वक पुजा यानाः न्हूगु धामी वसः पुंकूगु खः । नुवाकोटय् दँय्दसं जुइगु सिन्दुर जात्रा व जालपादेवीया मेलाया इलय् द्यःपाःलाः नं धामी वसः व तिसा पुनेगु याइ । थन दँय्दसं चैतपुन्हि कुन्हु सिन्दुर जात्रा जुइ ।', 'आः धामी जुयाच्वनादीम्ह हरिमानसिंह डंगोलं दकलय् न्हापां वि.सं. २०१९ य् धामी वसः हिलादिइगु खःसा थ्व धुंकाः २०३१, २०४१, २०५२, २०६३ सालय् वसः हिलादीगु खः ।', 'राष्ट्रप्रमुखया अनुमति मकासे थनया धामी त्रिशुली,तादी, लिखुव सामरी खुसि पुलाः वने मदु धाइ । वसः हिलेबलय् जक राष्ट्रप्रमुखया अनुमति कयाः धामी खुसि छिनाः येँय् वयेगु याइ ।', 'नुवाकोटय् मल्लकालं निसें थज्याःगु परम्परा न्ह्याना वयाच्वंगु विश्वास दु ।']"
संस्कृति,११३८ अनलागा सप्तमी,ध्याकुनय् लानाच्वंगु मच्छेनारायण,"['थौंकन्हय् मनमासया ई । मनमासं मच्छेगामय् मच्छेनारायण द्यःयाथाय् तःधंगु मेला जुइ । ऐतिहासिक, पुरातात्विक, धार्मिक व सांस्कृतिक दृष्टिकोणं थ्व लछिया ई महत्वपूर्ण जूसां खोज, अनुसन्धान व प्रचारप्रसारया कारणं धाःसा चन्द्रागिरि नगरपालिकाय् लाःगु मच्छेनारायण क्षेत्र धाःसा लिउने लानाच्वंगु दु ।\r\n                    \r\n                    \r\n                ', 'वैदिक सनातन धर्मय् व्याख्या यानातःकथं भगवान विष्णुया झिगू अवतारमध्ये दकलय् न्हापांगु मत्स्य अवतार कयाः थ्व हे थासय् वेदया रक्षा याःगु बाखं थीथी पुराणय् वर्णन यानातःगु दु । थन अधिकामासय् विशेष मेला लगे जुइ । मेमेगु इलय् ध्याकुनय् लानाच्वंसां मच्छेगामय् पुरुषोत्तम मास अर्थात मलमास (थुकियात अधिकमास, मनमास नं धाः)या इलय् धाःसा गाक्कं हुल जुइगु याः ।', 'थुगुसी वंगु जेठ २ गतेनिसें वइगु जेठ ३० गतेतक मनमास लानाच्वंगु दु । थ्व मनमासया इलय् मच्छेनारायण द्यःयाथाय् वइपिं भक्तजनतय् ल्याः गाक्कं अप्वया वनाच्वंगु मच्छेनारायण मेला व्यवस्थापन समितिं न्ह्यथंगु दु । चन्द्रगिरि नगरपालिका वडा नं. ९ लय् लानाच्वंगु थ्व तीर्थस्थतलया मेला व्यवस्थापनया निंतिं वडाअध्यक्ष देवेन्द्र महर्जनया अध्यक्षताय् छगू समिति नं गठन यानातःगु दु ।', 'समितियात ग्वाहालि यायेत स्वयमसेवक, प्रचारप्रसार, पार्किङ व्यवस्था, खाद्य सामग्री व सुचुकुचु यानाः न्यागस् उपसमिति नं गठन यानागु वडा सदस्य सुरेन्द्र केसीं जानकारी बियादिल । मेला शुरु जूगु दिंनिसें थौंतकया दुने नीगू लाख स्वयां अप्वः भक्तजन वयेधुंकूगु दु । विशेष यानाः शनिवाः व विदाया दिनय् छन्हुं हे स्वंगू लाख स्वयां अप्वः व मेगु दिनय् करिब छगू लाख भक्तजन वयेगु यानाच्वंगु वय्कलं कनादी ।', '‘वि.सं. २०६७ सालंनिसें थुगु थाय्या ऐतिहासिक खोज अनुसन्धान शुरु यानागु दु, जर्मन सरकारया ग्वाहालिं अनुसन्धान यानाः माइक्रोफिल्मय् उतार जुयाच्वंगुया छुं प्रति प्राप्त यानाः सफू रुपय् प्रकाशन यायेगु तयारी यानागु दु’, मच्छेनारायण क्षेत्र विकास कोषया अध्यक्ष तकं जुयादीमह वडा सदस्य केसीं कनादिल । ऐतिहासिक व पौराणिक ग्रन्थय् मच्छेनारायणयात मीनतीर्थ धकाः न्ह्यथनातःगु दु ।', 'मत्स्य पुराण, हिमवत्खण्डया नेपाल महात्म्य, पुराषोत्तम मास महात्म्य लगायतया ग्रन्थय् मीनतीर्थया बारे व्याख्या यानातःगु दु । थनया गुरुयोजना दयेकाः धार्मिक पर्यटकीयस्थलया रुपय् विकास यायेगु तयारी नगरपालिकां याःगु दु । भगवान विष्णुं मत्स्य अवतार काःगु थाय् धकाः प्रचारप्रसार याये फत धाःसा विश्वया हिन्दू धर्मावलम्बितय्त थन आकर्षित याये फइगु कोषया धापू दु ।', 'मेलाय् वइपिं भक्तजनपाखें थीथी नामं शुल्क, चन्दा, ग्वाहालि आदि कायेगु दिकेत चन्द्रागिरि व किपू नगरपालिकाया नगर प्रमुख व उपप्रमुख सहित सुरक्षा निकायया बैठक तयाः निर्णय यानागु समितिं जानकारी बिउगु दु । थुगुसी सरकारया उच्च पदाधिकारी मध्ये कामु प्रधानन्यायाधिश दीपकराज जोशी व प्रधानसेनापति राजेन्द्र क्षेत्रीं मच्छेनारायणया दर्शन व अवलोकन भ्रमण यानादीगु समितिं जानकारी बिउगु दु ।', 'अथे हे प्रदेश नं ३ या मुख्यमन्त्री डोरमणि पौडेललिसें मन्त्रीत नं वइगु जानकारी प्राप्त जूगु समितिं न्ह्यथंगु दु । द्वापर युगय् भगवान कृष्णं अधिकमास जुयाच्वंगु इलय् थन वयाः स्नान व पुजा यात धाःसा मनकामना पूरा जुइ धकाः मेलाया शुरुवात याःगु धइगु जनविश्वास दु । किपू व सतुंग निगुलिं थासं मच्छेनारायण द्यःयाथाय् वने फइ ।']"
संस्कृति,११३८ अनलागा सप्तमी,गोकर्णेश्वर देगः दनेत छगू करोड,"['येँ -लिच्छवी कालीन स्थानीय गोकर्णेश्वर महाद्यःया देगः जीर्णोद्वारया निंतिं वइगु आर्थिक दँ २०७५÷७६ य् पुरातत्व विभागं छगू करोड तका दां विनियोजन याःगु दु । स्वतँजाःगु पौ दुगु प्राकृतिक दृश्यअंकित द्यःया आकार दुगु सिँया त्वरं जडान जुयाच्वंगु महाद्यःया देगः तसकं जीर्णावस्थाय् थ्यने धुंकूगु दु ।\r\n                    \r\n                    \r\n                ', 'विभागया योजना व मूल्यांकन विभागया लिपि अधिकृत सविता न्यौपाने पौडेलं कालिगढत चूलाकाः देगः पुनःनिर्माण यायेगु ज्या याकनं न्ह्याकेगु जुइ धयादिल । पुनःनिर्माणया निंतिं गोकर्णेश्वर महाद्यःया देगः जीर्णोद्वार कमिटीं निगू करोड न्यय्गू लाख तका माग याःगु खः ।', 'गोकर्णेश्वरवासीतय् चाहना धाःसा उगु देगःया पल्लिइ सिजःया पाताय् लुँ लेपन यानाः पशुपतिया देगःथें लः मज्वइकथं निर्माण यायेमाः धइगु दु । लुँया जलप तयेगु ज्या जुल धाःसा खतं मनइगु इमिगु धापू दु । देगः दनेगु निंतिं वंगु फागुन महिनाय् जूगु सप्ताह महायज्ञपाखें स्वंगू करोड तका नगद व जिन्सी नं संकलन याःगु खः ।']"
संस्कृति,११३८ अनलागा द्वादशी ,येँया कंग अजिमा परिसरय् स्नान गृह,"['येँ  –  येँया कंग अजिमा परिसरय् दयेकूगु स्नान गृह शनिवाः छगू ज्याझ्वःया दथुइ येँ महानगरपालिकाया मेयर बिद्यासुन्दर शाक्यं उलेज्या यानादिल । स्नान गृह उलेज्या यासें मेयर शाक्यं स्नान गृह निर्माण ज्या क्वचागुलिं भिन्तुना देछासें नेवाःतय्सं थःगु संस्कार, तजिलजि नं म्वाका तयाः थौँया ई कथं परिवर्तन जुया वनेमाःगु खँय् बःबियादिल ।\r\n                    \r\n                    \r\n                ', 'श्री कंकेश्वरी स्नान गृहया नायः नापं ज्याझ्वःया सभापति मोहनलाल शाहीं थुगु स्नान गृह नेवाःतय्गु मृत्यु संस्कार क्वचाये धुंकाः व दू ब्यंकिबलय् व्यवस्थितरुपं म्वः ल्हुइगु निंतिं दयेकागु जानकारी बियादिल । ज्याझ्वलय् स्नान गृह निर्माण बारे छ्याञ्जे सुमित शाही जानकारी बियादीगु खः ।', 'दांभरिं किरण शाहींं स्नान गृहया आय–ब्यय न्ह्यब्वयादीगुु थुगु ज्याझ्वलय् पाहां कथं येँमनपा १९ वडा अध्यक्ष शशिलाल श्रेष्ठ, समाजसेवी नापं नेवाः पत्रकार बालकृष्ण महर्जनपिं झायादीगु खः ।']"
संस्कृति,११३८ ञलाथ्व एकादशी,दशअवतार बन्द मखु,"['येँ – इन्द्रजात्रा व्यवस्थापन समितिया अध्यक्ष गौतम शाक्यं थुगुसी नं दशअवतार क्यनीगु खँ धयादीगु दु । भुखाय् ब्वःगु दँय् देगः दुना वयाच्वंगु इलय् ला क्यनागु दु धासें थुगुसी नं दशअवतार क्यनीगु खँ वय्कलं धयादीगु खः ।\r\n                    \r\n                    \r\n                ', 'थ्वयां न्ह्यः थुगुसी दशअवतार क्यनी मखु धकाः समाचार वयाच्वंकथं समितिइ छुं खँ मजूगु जानकारी नं वय्कलं बियादीगु दु ।', '‘दशअवतार क्यनीपिनि आन्तरिक कारणं थज्याःगु खँ पिहां वःगु जुइ, तर थुगुसी नं दँय्दसं थें च्यान्हुयंकं दशअवतार क्यनी’ वय्कलं धयादीगु दु । छुं न्हि न्ह्यवंनिसें दशअवतार मक्यनीगु धकाः थीथी पत्रपत्रिकाय् समाचार पिहां वयाच्वंगु खः । दशअवतार क्यनेगु निंतिं सरकारपाखें बिउगु बजेट मगाः धासें दशअवतार मक्यनीगु खँ पिहां वयाच्वंगु खः ।']"
संस्कृति,११३८ ञलाथ्व त्रयोदशी ,"इन्द्रजात्रा, येँयाः, कुमारी जात्रा","['न्हापा न्हापाया खँ खः । स्वर्गया इन्द्रया मांयात ब्रत च्वनेगु नितिं पालिजाः स्वां माल । स्वर्गय् मदुगुलिं पालिजा स्वां मत्र्यलोकया नेपालमण्डलया येँय् दुगुलिं व स्वां कायेत थः काय् इन्द्रयात छ्वयाहल । इन्द्र पालिजा स्वां कायेत तुयुम्ह किसि गयाः येँय् वल । थः मांया निंतिं माःगु स्वां येँया मरु त्वाःया क्यबय् पालिजा स्वां खन ।\r\n                    \r\n                    \r\n                ', 'इन्द्रं उगु स्वां थ्वल । अले येँया नेवाःतय्सं स्वांखुँ धकाः ज्वन । तान्त्रिक शक्तिपाखें इन्द्रयात पालिजा स्वां खूम्ह धकाः चिनातल । अबले इन्द्रयात मरु सतःया गःकुति धाइगु थासय् थामय् खुँ धकाः चिनातल । लिपा इन्द्रया मां दागिं इन्द्रयात माः वल । इन्द्रयात दच्छिया छकः जूसां वयेगु बाचा याका त्वःतेगु ज्या यात ।', 'इन्द्रयात हे चिनातःगु अले इन्द्र नाप स्वापू दुगु नाप नापं दागिं नाप नं स्वापू दुगुलिं थुगु जात्रायात इन्द्र जात्रा धाःगु खः धकाः धाइ । थ्व न्यंकं बाखं खः । थुगु कथं इन्द्रजात्रा सुरु जूगु खः धइगु मान्यता दु । महाकवि कालिदासया रघुवंशय् तकं इन्द्रजात्राया वर्णण यानातःगु थाय् थासय् खनेदु । उकिं इन्द्रजात्रा अन नं दुगु नापं न्हापांनिसें थाय् थासय् दुगु खयेमाः धइगु मान्यता दु ।', 'आर्यावर्त भारत वर्षय् नं इन्द्रया नामय् जात्रा वा इन्द्र महोत्सव याइगु चलन दुगु खयेमाः धकाः नं धाइपिं दु । न्ह्यागु हे जूसां इन्द्रजात्रा व इन्द्र नाप स्वापू दुगु थुगु संस्कृति धइगु बैदिक परम्परा कथं न्हापांनिसें नाला वयाच्वंगु खनेदु ।इन्द्र जात्राया झ्वलय् कुमारी, गणेश व भैरवया कलात्मक रथ सालाः जात्रा याइ ।', 'न्हापां क्वनेयाः धकाः क्वने लागाय् जात्रा याइगु खःसा अनं लिपा थःनेयाः धकाः थःने लागाय् अले हाकनं नानिचा याः धकाः किलाघः लागाय् जात्रा याइगु खः । कुमारी मूल द्यः कथं नालाः अथे स्वंगू हे रथयात साला जात्रा याइगु खः । उगु इलय् लाखे, सवःभक्कु, पुलुकिसि निसें दीप्याखं तकं थाय् थासय् क्यनाच्वनी ।', 'जात्राया आकर्षण हे रथ जात्रा जूगुलिं यक्वसिनं थुगु जात्रायात कुमारी जात्रा नं धायेगु याना वयाच्वंगु दु । कुमारी जात्रा मल्लकालय् सुरु जूगु जात्रा खः । थौं वयाः यक्व मनूतय्सं कुमारी जात्रा धकाः तकं धायेगु याना वयाच्वंगु दु । गुलि गुलिसिनं इन्द्रजात्रा अले गुलि गुलिसिनं कुमारी जात्रा धायेगु याना वयाच्वंगु जूसां नं उगु इलय् धाःसा येँय् यक्व हे कथंया सांस्कृतिक गतिविधि जुइ ।', 'यःसिंगुं यःसिं साला हयेगु निसें यःसिं थनेगु अले यःसिं क्वःथला विसर्जन यायेगु ज्या तकं इन्द्र जात्रा अर्थात कुमारी जात्राया इलय् याना वयाच्वंगु दु । इन्द्र जात्राया झ्वलय् यःसिंया थःगु हे कथंया महत्व दु । इन्द्रजात्रा अर्थात कुमारी जात्राया इलय् जनस्तरं क्यना वयाच्वंगु छगू महत्वपूर्णगु प्याखं धइगु किलाघःया दीप्याखं नं खः ।', 'थुगु प्याखं वास्तवय् द्यः प्याखं खः । इन्द्र जात्राया इलय् जक पिथनीगु थुगु प्याखं गुगु गुगु थासय् कुमारीया रथ साला यंकी उगु उगु थासय् हे क्यनेगु याना वयाच्वंगु दु । कुमारी जात्रा अर्थात इन्द्र जात्राया झ्वलय् बाखादेय् आजुयात नं ब्वइगु चलन दु । थ्व धइगु तान्त्रिक विधि कथंयाम्ह नेवाःतय्गु मौलिक कथंया द्यः खः ।', 'बाखादेय् आजुयात वंघःया पूर्वपाखे पश्चिम स्वकाः ब्वइगु खः । अनया साय्मितय्सं बाखादेय् आजुयात ब्वयेगुनिसें हाथु तकं हायेकेगु याइ ।', '\nइन्द्र जात्राया झ्वलय् वंघः लागाय् तान्त्रिक द्यः वंघः आजु नं ब्वयेगु याइ । वंघलं पश्चिमपाखे स्वाका आकर्षक जुइक वंघः आजु ब्वयेगु याइ । थ्व धइगु अनया स्थानीय ज्यापुतय्सं ब्वइगु खःसा अथे हे हाथु हायेकेगु नं याइ ।', 'स्वच्छन्द भैरव द्यःयात नं इन्द्र जात्रा अर्थात कुमारी जात्राया झ्वलय् ब्वयेगु याइ । हनुमानध्वाखाया गद्दी बैठक न्ह्यःने थुम्ह द्यः ब्वइगु खः । अथेहे स्वेत भैरवयात नं ब्वयेगु याइ । तिसां तिइका हनुमानध्वाखा लागाय् आकर्षक जुइक च्यान्हु तक हे ब्वयेगु याइ । उगु हे कथं इन्द्रजात्राया झ्वलय् येँया थीथी लागाय् आजुद्यःपिं ब्वयेगु याइ ।', 'त्वाः त्वालय् धइथें आजुद्यः ब्वइ । थ्व फुक्कं धइथें तान्त्रिक विधि कथंया द्यःपिं खः । इन्द्रयात इन्द्र जात्राया झ्वलय् मरुसतः लागाय् खटय् तयाः प्रदर्शन याइ । न्यंकं बाखं कथं हे इन्द्रयात अथे प्रदर्शन याइगु खः । अथे हे इन्द्रयात वंघः लागाय् नापं येँया थीथी लागाय् तकं प्रदर्शन याइगु चलन दु । अले पुजा आजा तकं याइगु खः ।', 'पुलुकिसि प्याखं नं इन्द्र जात्राया झ्वलय् अर्थात कुमारी जात्राया झ्वलय् क्यनेगु याइ । कुमारीया रथ गन गन साला यंकी अन अन पुलुकिसि नं यंकेमाःगु चलन दु । थःने, क्वनेयाः नापं नानिचायाःया इलय् नं अथे हे पुलुकिसि जात्रा नाप नापं यंकेमाःगु चलन दु । व हे पुलुकिसि गयाः इन्द्र येँय् वःगु खः धइगु मान्यता दु ।', 'पुलुकिसि तुयुम्ह किसि खःसा थुगु प्याखं येँया किलाघलं पिकाइगु खः । कुमारी जात्रा गन गन यंकी अन अन सवःभक्कु प्याखं नं यंकेमाःगु चलन दु । थुुगु प्याखं धइगु हल्चोया नेवाः समुदाय दुने नं पुतवारतय्सं क्यनीगु प्याखं खः । जात्रा ज्वःछि हे क्यनीगु थुगु प्याखंयात स्थानीय मनूतय्सं घिन्दलि सिन्ताङ प्याखं नं धायेगु याना वयाच्वंगु दु ।', 'थुगु प्याखनय् कुमारी, चन्दी व भैरव याना स्वम्ह प्याखंम्वः दइ । कुमारी रथ साला गन गन यंकी अन अन लाखे प्याखं नं यंकेमाःगु चलन दु । येँया जोशीदेगः लागाय् च्वंगु लाखेननिया लाखेछेँनं हे लाखे प्याखं पिकाइ । थुगु लाखेयात मजिपाः लाखे नापनापं गुने लाखे नं धायेगु याना वयाच्वंगु दु । लोख जात्राया छगू आकर्षण जुया वयाच्वंगु दु ।', 'इन्द्र जात्राया झ्वलय् येँया हनुमानध्वाखा लागाय् ख्वपंनिसें महांकाल प्याखं क्यंवयेमाःगु चलन दु । बहनी बहनी क्यनीगु थुगु प्याखनय् मूल रूपं महालक्ष्मी, महाकाली व कुमारीया प्याखं क्यनीगु खः । इन्द्र जात्राया हे झ्वलय् दश अवतार क्यनेगु याइ । बसन्तपुरया कुमारी छेँया लिक्क च्वंगु देगलय् विष्णुया थीथी झिगू अवतार क्यनेगु याइ ।', 'उकिं हे दशअवतार क्यनेगु धाइगु खः । अथे हे जात्रा ज्वःछि हनुमानध्वाखा लागाय् बहनी बहनी ग्वरः मत च्याकेमाःगु नं चलन दु । इन्द्र जात्राया झ्वलय् उपाकु वनेगु नं चलन दु । दछिया दुने मदुपिं छेँजःपिं मनूत थीथी पीठय् वनेगु धइगु हे उपाकु वनीगु खः । इन्द्रया मां कथं नालातःम्ह दागिंया लिउलिउ उपाकु वनीगु खः ।', 'इन्द्रयात दागिं नं माःवःगु धाइ । इन्द्र जात्रा अर्थात कुमारी जात्राया झ्वलय् साय्मितय्सं बौमत नं पिकाइगु चलन दु । बौमत धइगु पँथय् ताःहाकः जुइक पाल्चा तयाः च्याकाः पिकाइगु मत खः । साय्मितय्सं बौमत पिकयाः चाःहिइकेगु याना वयाच्वंगु दु ।', 'थुगु कथं इन्द्रजात्रा अर्थात कुमारी जात्राया इलय् जुइगु थीथी कथंया जात्रा, प्याखंनिसें प्रदर्शन ं जुइ । थौंकन्हय्या भासं धायेगु खःसा छगू कथं महोत्सव हे जुइ । थ्व महोत्सव येँया खः । उकिं येँया महोत्सव अर्थात येँया हे जात्रा जूगुलिं थुगु जात्रायात येँयाः धायेगु नं यानाच्वंगु दु । नेवाःतय्सं थःगु हे कथं येँयाः धकाः येँया जात्राया रूपय् न्ह्यब्वया वयाच्वंगु दु ।']"
संस्कृति,११३८ ञलाथ्व त्रयोदशी ,मिस्तय्सं रथ सालीगु व जिगु अनुभव,"['नानीहिरा महर्जन (प्रजापति)', '\r\n                    \r\n                    \r\n                ', 'झीगु देय् नेपाःयात परापूर्वकालंनिसे द्यःपिंसं रक्षा यानातःगु देय् धकाः धायेगु यानातःगु दु । छाय्कि झी पुर्खां थन यक्व हे देवदेवीपिं थापना यानाथकूगु दु । थ्वहे द्यःपिंत पुजा यानाः इलय्ब्यलय् जात्रा यानाः नखः हनेगु नेवाःतय्गु परम्परा खः । नेवाःतय्गु चलन कथं गथांमुगःनिसें नखः शुरु जुइ, अले सिथिनखः वलकि दछिया नखः क्वचाइगु चलन दु ।', 'थुकिया दुने गुंपुन्हि, येँयाःपुन्हि, मोहनिं, स्वन्ति, बालाचः¥हे, पाहांचः¥हे, ल्हुतिपुन्हि आदि फुक्कं लाःवः । गुगुं नखःबलय् द्यः पुजा यानाः नखः हनीसा गुगुं नखःबलय् द्यः जात्रा यानाः नखः हनेगु याइ । द्यः जात्रा निगू कथं याइ । खतय् तयाः कुबिया ःजात्रा याइगु व रथय् तयाः सालेगु । येँ देशय् द्यः रथय् तयाः रथ सालाः परिक्रमा याइगु निगू जात्रा दु ।', 'चैत महिनाया जन्माद्यःया जात्रा व येँयाःया श्रीगणेश, श्रीभैरब व श्रीकुमारी रथ जात्रा ।हलिमय् ज्वः मदुगु छगू जात्रा खः येँ देय्या येँयाः जात्रा । थुगु जात्रायात राष्ट्रं जक मखु अन्तराष्ट्रिय स्तरं महत्व बियातःगु दु । परापूर्वकालंनिसे निरन्तर कथं न्ह्याना वयाच्वंगु थुगु येँयाः जात्रा येँया छगू मौलिक जात्रा खः ।', 'नेवाः दुनेया फुक्क जाति छथाय् च्वनाः थ्व जात्रा न्ह्याकी । येँयाः जात्रा यंलाथ्व द्वादशी निसें यंलागा चतुर्थी तक यानाः च्यान्हुयंक हनी । यंलाथ्व द्वादशीकुन्हु हनुमानध्वाखाया कालभैरबया न्ह्यःने यःसिं थनाः शुरु जुइगु थुगु जात्राय् थीथी द्यःपिं पिहां वयाः प्याखं क्यनेगु याइ । किलागःया पुलुकिसि व दीप्याखं, मजिपाः लाखेननिया लाखे आजु, होलच्वया सवःद्यःनं थुगु जात्राय् च्यान्हुयंकं परिक्रमा यानाः प्याखं ल्हुइकेगु याइ ।', 'थुगु जात्राय् श्रीगणेश, श्रीभैरब व श्रीकुमारी रथ जात्रा स्वन्हु जुइ । येँया क्वने लागाय् क्वनेयाः, थःने लागाय् थःनेयाः व दथुया लागाय् नानिचायाः । इतिहासय् उल्लेख जूकथं श्रीगणेश, श्रीभैरब व श्रीकुमारीया रथ सालेगु जात्रा निसःत्या दँ स्वयां अप्वः दयेधुंकूगु दु । न्हापा मिजंतय्सं जक रथ साला वयाच्वंगु खः ।', 'झीगु समाजय् छुं नं शारीरिक कथं बल तुइगु ज्याय्, हुलमुलय् वनेगु ज्याय्, सयेकेसिइकेगु ज्याय् मिजंत जक वनेगु याइ, मिस्त वनीमखु वा छ्वइमखु । अथे जुयाः मिजंतय् तुलनाय् मिस्त लिउने लाः । तर थौंया नीछगू सदीइ थ्यंकाः न्हापायागु बिचारय् यक्व हे हिउपाः वयेधुंकल । आःयागु इलय् मिस्त लिउने मलाये धुंकल ।', 'फुक्क ख्यलय् मिसात दुथ्याये धुंकल, नापं मिजंतय् सरह वयेधुंकल । सगरमाथा गयेगु निसें अन्तरिक्षय् वनेगुली तकं मिस्तय्सं सफलता हासिल याये धुंकल । सायद थ्वहे बिचाः याना जुइ हनेबहम्ह मदुम्ह ई. मोहनकुष्ण डंगोलं ने. सं. ११३२ (वि.सं. २०६९)य् येँयाः जात्रा समारोह समितिइ मिस्तय्सं रथ सायेकेगु प्रस्ताव तयादिल ।', 'येँयाः जात्रा समारोह समिति दुने अनेक बहस व छलफल लिपा येँयाःया लिपांगु न्हि नानिचायाःकुन्हु श्रीकुमारीया रथ छखः मिसापिंसं सायेकेगु सहमति जुल । उगु इलय् जि ज्यापु महागुथि येँ महानगर समितिया लिउछ्याञ्जे नापं मिसा कवःया कजि जुयाच्वनागु जुल । उगु कारणं नानिचायाः जात्राया श्रीकुमारीया रथ मिसापिंसं सायेकेगु व्यवस्था यायेत जितः भाला बिल ।', 'जिगु संयोजकत्वय् थुगु जात्रा न्ह्याकेगु क्वःछित । थ्व खँ न्यंकभनं बय्बय् जुल । सलंसः दँ न्ह्यवंनिसें मिजंतय्सं जक रथ सालाः जात्रा न्ह्याका वयाच्वंगु आः वयाः मिस्तय्सं नं रथ सालेगु धाःबलय् थ्व खँय् यक्व हे चर्चा जुल । समाजय् छुं नं न्हूगु ज्या जुलकि उकिया चर्चा जुइगु स्वाभाविक हे खः ।', 'मिसापिंसं रथ साला जात्रा याये जिउ व मजिउ धइगु खँय् यक्व विवाद नं जुल । गुलिसिनं जिउ बांलाः धालसा गुलिसिनं मत्य, मजिउ धाल । उलि जक मखु द्यः कोप जुइ तक नं धाल । तर थ्व इतिहास दयेकेगु ज्याय् जि लिहां मवना । जि नापं जि पासापिं मुनाः थाय्थासय् वनाः छगू चिकिचाधंगु सर्भे थें याना । त्वाः–त्वाःया थाकुलि, थाकुलिनकिंपिं नापं बुद्धिजिविपिंके न्यनेकने याना ।', 'उकिया लिच्वःकथं यक्वसिनं जिउ धइगु खँ पिहां वल । उलि जक मखु द्यः धइम्ह ला सकसियां मंकाः जुइ, मिजंतय्सं सालाः द्यः लय्ताइ व मिस्तय्सं सालकि द्यः तंचाइ धइगु दइमखु । बांलाःगु ज्याया सुरुवात जुइ । उलि जक मखु छिमिसं यायेत्यंगु ज्या छगू इतिहास जूवनी धयादिल । थ्व खँ न्यनाः जितः यक्व हे आत्मबल थहां वल ।', 'जिं ज्याया भाला ला कया, तर थपाय्धंगु रथ मिस्तय्सं जक सालाः जात्रा सुथांलाके फइ ला मफइ ला धकाः मनय् तसकं धन्दा जुलसा मेखे ऐतिहासिक ज्या यायेदयाः मनय् लसताया स्वां नं ह्वयााच्वन । शुरुयागु दँय् श्रीकुमारी रथ जक सालेगु क्वःजिउगु खः । उकिया तयारीया लागि पासापिंनाप सहलह यानाः यक्व हे रणनीति दयेका ।', 'रथ सालेगु थाकु, अःपुया ज्ञां मदुगुलिं पुवंक सालेमाः धकाः मयासे प्याफः पुलाः न्यतय् तक जक सालाः न्यतं किलागः पाखे वनीगु मोडय् खिपः त्वःतेगु सहलह याना । परम्परागत स्वीनिगू त्वाः नापं थीथी जातिय खलःपुचःयात पत्राचार यानाः रथ सालेत इच्छा दुपिं मिसापिं मुंकाः मिसा प्रहरी नापं नेपाः बैंक्वेटय् छगू सहलह मुँज्या न्ह्याका ।', 'थुकिं यानाः प्रहरी नं झीनाप दु धइगु भावं मिस्तय्त उर्जा तनाबिल । जात्राया तयारी यानां तुं वना । समारोह समितिं रथ सालीपिं फुक्क मिसातय्त म्हसीका कथं पास क्वखायेगु व्यवस्था यानाबिल । थथे जुजुं नानिचायाः जात्राया दिं थ्यन । मनय् ग्याःचिकु ला द हे दु । ई त्यल, ईकथं बसन्तपुली थ्यंकः वना । पासापिं नं सकलें इलय् हे थ्यंकःवल ।', 'अन च्वच्वं जि तसकं हे अजू चाल । अनंवः थनंवः धइगु हे मदु हाप्वः दनावःथें नेवाः मिस्त द्यःया रथ सालेत तम्से जुयाः वल । सु मचा, सु ल्यासे, सु बुरि सकसियां जोस, जाँगर उलि हे च्वजाः । अथे हे थीथी च्यानल व पत्रकारपिं नं उलि हे ग्वाःग्वाः वयाः मिस्तय्सं रथ सालिगुबारे न्यनेकने यानाच्वन ।', 'साइत जुल, कुमारी छेँनं श्रीगणेश, श्रीभैरब अले श्रीकुमारी द्यः कुहांबिज्यात, तोप तल दकलय् न्हापां श्रीगणेशया रथ सालायन, अले श्रीभैरबया रथ सालायन । श्रीकुमारीया पाः वल । मिस्त फुक्कं न्ह्यःने वल । हुलय् मिसापिं फुक्क छधी जुयाः श्रीकुमारी रथया खिपः ज्वनाः सालेगु शुरु यात । जि दथुइ च्वनाः पासापिंत हःपाः बिइथें मिले यानां वना ।', 'अथे हे गुलिं पासापिंसं झ्वः मिले यानावनसा गुलिं पासापिंसं हःपाः बिइगु यात । रथ सालाः न्ह्याः वंसेलिं द्यः हे जिमिगु लिउलिउ बिज्याःगु थें जिमिसं तायेका । छुं हे थाकु मजूगु जुयाच्वन । मिस्तय्सं गनं हे मत्वःतुसे पूवंक सालाः याःन्यायेकाः तिनि खिपः त्वःतल । गनं गनं छथाय् निथाय् मिजंतय् हुलं पंगः थनेगु ज्या ला भचा भचा जूगु हे जुल, तर वय्कःपिं नं लिपा बुलुहुं चिलावन ।', 'छुं कथंया बिघ्नबाधा, पंगः मजुइक रथ सालेगु क्वचायेके फुगु हे मिस्तय्गु निंतिं तःधंगु लसताया खँ जुल ।थ्व सफलतायात च्वछासें निगूगु दँ ने.सं. ११३३य् नं मिस्तय्सं नानिचायाः कुन्हु रथ सालेगुया निंतिं येँयाः जात्रा समारोह समितिं जिगु हे संयोजकत्वय् मिसा परिचालन उप–समिति गठन यात । तयारीया निंतिं थीथी जातीय खलः पुचःयात पत्राचार यानाः सहलह ब्याका ।', 'थुगु हे झ्वलय् इन्द्रजात्रा व्यवस्थापन समिति पाखें येँयाः जात्रा समारोह समितियात आः मिसापिंसं नानिचायाः कुन्हु श्रीकुमारीया छगू रथ जक मखु श्रीगणेश, श्रीभैरबया रथ नं यानाः स्वंगू हे रथ सालाः नानिचायाः पूवंका बिउ धयागु इनाप वल । थुकिया निंतिं रथ सालीपिं मिसातय् निंतिं २०० पाः टिशर्टया ब्यवस्था नं यानाबिल ।', 'स्वंगुलिं रथ सालेगु तयारी न्ह्यात । न्हापांगु दँय् थें रथ सालेत इच्छुक मिस्त नापं प्रहरी सकसितं नेपाः बैंक्वेटय् मुंकाः सहलह ब्याका । नानिचायाःया न्हि थ्यंकःवल । मिस्त फुक्कं ईकथं श्रीगणेश, श्रीभैरब व श्रीकुमारी स्वंगुलिं रथ सालेगु तयारी यानाः बसन्तपुरय् थ्यंकःवल । साइत कथं द्यःपिं रथय् बिज्यात । रथ सालेगु शुरु जुल ।', 'शुरुइ भचा अलमल जुल । रथ बिस्तारं न्ह्याःवन । हुल अप्वयां तुं वन । मिजंत गुलिस्यां मिस्तय्त हःपाः बिबिउं वनसा गुलिस्यां पंगः थनेत स्वल । अथे जूसां मिस्त लिज्यांमवंसे स्वंगुलिं रथ सालाः याःन्यायेकेत ताःलात ।अथे हे ने.सं. ११३४ या येँया जात्रा थ्यन । थुगु इलय् थ्यंबलय् येँयाः जात्रा समारोह समिति धकाः मस्वंसे इन्द्रजात्रा व्यवस्थापन समिति पाखें हे फुक्क कःघाना यंकेगु ज्या जुल ।', 'थुगु इन्द्रजात्रा ब्यवस्थापन समिति पाखें नानिचायाःबलय् मिस्तय्त परिचालन यायेगुया निंतिं जितः हे मिसा परिचालन कजि मनोनित यात । इन्द्रजात्रा ब्यवस्थापन समितिपाखें देय्या राष्ट्रपति, प्रधानमन्त्री, प्रधानन्यायाधीस अथेहे बिदेशी राजदूत नापं विशिष्ट ब्यक्तिपिं इन्द्रजात्रा कुन्हु जात्राय् सहभागी जुइगु कथं गद्दि बैठकय् झाइगु इलय् श्रीगणेश, श्रीभैरब व श्रीकुमारीया पुजा संकल्प याकेगु चलन दु ।', 'थुगु दँनिसें उगु ज्याझ्वलय् जिमित नं समावेश याना यंकेगु याःगु जुल । अन्तय्, ने.सं. ११३२ स शुरु जूगु थुगु क्रम आःतक मदिक्क न्ह्यानाच्वंगु दु । थुकियात निरन्तरता बिइफुगु धइगु हे मिसात फुक्क छधी जुइफुगुलिं खः थें ताः । हरेक ज्याय् पासापिं सकसिनं उलि हे सक्रिय जुयाः ग्वाहालि याना वयाच्वंगु दु ।', 'स्थानीय निकायया चुनाव धुंकाः अझ अप्वः थुगु जात्रा सुथांलाकेत ग्वाहालि जुयाच्वंगु दु । मिसा जनप्रतिनिधित नं उलि हे सक्रिय जुयाच्वंगु दु । थुकिया निंतिं सकल जनप्रतिनिधित लिसें जि पासापिं प्रति ब्यक्त यानाच्वना । थथे हे लिपा तक नं फुक्क मिस्त छप्पँ छधी जुयाः थुगु ऐतिहासिक ज्यायात निरन्तरता बियावनेमाः ।', 'थ्व ज्यायात अझ व्यवस्थित यानाः लिपाया पुस्तायात लःल्हाना थकेफःसा जक थ्व क्रम परन्तु तक न्ह्याकावनेफइ धइगु आशा याये फइ ।', '\nच्वमि इन्द्रजात्रा ब्यवस्थापन समिति अन्तर्गत मिसा पुचः ब्यवस्थापन समन्वय कचाया कजि खः ।']"
संस्कृति,११३८ ञलाथ्व त्रयोदशी ,हलिमय् ज्वः मदुगु प्याखं दीप्याखं,"['नरेन्द्र महर्जन', '\r\n                    \r\n                    \r\n                ', 'कला, संस्कृति धयागु देय्या तिसा व म्हसीका खः । देय्या जनतायात एकता याइगु लिसें अन्तर्राष्ट्रिय समुदायलिसे स्वापू क्वातुकीगु छगू माध्यम नं कला, संस्कृति खः । अथे खःसां झीगु देशय् सरकारी स्तरं कला, संस्कृति, जात्रा, नखःचखःयात उलि थाय् बिउगु खनेमदु । अथे जूगुलिं हे येँयाः नखः, इन्द्रजात्रायात नेवाःतय्गु जक नखः धकाः सरकारी स्तरं बांलाक वास्ता यानाच्वंगु मदु ।', 'तर आःया इलय् इन्द्रजात्रायात नेवाःतय्गु जक जात्रा धकाः लिउने लाकेगु मखुकि समग्र नेपाःमितय्गु, उलि जक मखु अन्तर्राष्ट्रिय समुदायया हे जात्रा खः धकाः प्रचार प्रसार याये हथाय् जुइधुंकूगु दु । येँयाःया झालय् पिदनीगु दीप्याखं नं छगू ऐतिहासिक, अमूर्त कला खः । थ्व प्याखनय् न्हय्म्ह द्यःपिं कुमारी, भैरव, चन्दी, दैत्य, कवं, ख्याः, बेताः दइ ।', 'अथे हे थ्व प्याखं न्हय्ताजि बाजनय् न्हय्गू हे तालय् म्येँ राग चचा हालेगु याइ । उलि जक मखु थ्व प्याखं न्हय्गू हे दबुलिइ क्यनेगु याइ । थ्व प्याखनय् मू नायः लिसें न्हय्म्ह नायः दइ । उमित बिस्कं बिस्कं हे अभिभारा नं बियातःगु दु । थ्व प्याखं हुलीबलय् मतुलिइ पंखास्वां, ककःचा स्वांया लिसेलिसें मेमेगु थीथी स्वां छुनाः प्याखं हुइकेगु याइ ।', 'दीप्याखं एकचित्त जुयाः स्वल धाःसा थीथी ल्वय् चिलावनी, मनोकांक्षा पूवनी धयागु जनविश्वास दु ।उबलय् उबलय् देशय् दश महामारी ल्वचं कयाः जनता धमाधम सिना वनाच्वन । जनता थथे सिना वनाच्वंगु खनाः जुजुया साप पीर जुल । देशय् जनता हे मंत धाःसा जि नं जुजु जुयाः म्वानाच्वनेगुया छुं महत्व दइमखु धयागु मनय् तयाः तसकं पीर यानाजुल ।', 'उबलय् हे जुजुया म्हगसय् दीप्याखंया द्यःपिं प्याखं हुलाः क्यन । अले म्हगसय् खंथें हे देय्या थीथी थासय् थ्व प्याखं हुइकल धाःसा देशय् खनेदयाच्वंगु महामारी नं मदयावनी धकाः म्हगसय् हे क्यन । उबलय् निसें थ्व प्याखं क्यनेगु सुरु याःगु व प्याखं क्यनेवं देशय् खनेदयाच्वंगु महामारी नं मदयावंगु धयागु धापू दु ।', 'थौंकन्हय् नं थ्व प्याखं हुलीबलय् देशय् शान्ति जुइमा, अमन चैन दयेमा, निरोगी जुइमा धयागु भावं प्याखं हुली । इतिहासयात स्वयेगु खःसा लिच्छविकालीन गुणकामदेवया पालय् दीप्याखं सुरु जूगु खनेदु । थ्व प्याखं हुइकीबलय् हालीगु म्येय् गुणकामदेवया नं नां काइगु व खड्ग ज्वनाः प्याखं हुलीगु जूगुलिं सम्भवतः गुणकामदेवया पालय् हे थ्व प्याखं सुरु जूगु धयागु धापू दु ।', 'नेपालय् दकलय् न्हापां मालश्री रागय् प्याखं हुइकीगु नं दीप्याखं हे खः । उकिं थ्व प्याखं मोहनि वल धकाः जानकारी बिइगु छगू जक प्याखं खः धयाथें नं च्वं । छाय्धाःसा मेमेगु प्याखं येँयाः नखः ज्वःछि च्यान्हु जक क्यनी । येँया क्वचालकि प्याखं नं क्वचाइ । तर थ्व दीप्याखं येँया सुरु जुइ न्ह्यः श्रावण चौथिया न्हिकुन्हु नासः पुजा यानाः गुरुया हे छेँय् लछि प्याखं स्यनी ।', 'अनं लिपा भाद्र चौथिकुन्हु किलाघःया छुबी ननी बहनी बहनी प्याखं ल्हुइकी । उबलय् खापा जक तयाः प्याखं हुइकीगु याइसा अनं लिपा अष्टमीया दिनय् किलाघःया दबुली प्याखं ल्हुइकी । यःसिं थनेबलय् हनुमानध्वाखाया कागेश्वरी महाद्यःया न्ह्यःने प्याखं ल्हुइकेगु याइ । क्वःनेयाःकुन्हु जैसिदेगलय् ल्हुइकी, अले कुमारी न्ह्यमसाःसा बसन्तपूया महाद्यः पार्वती देगः न्ह्यःने दबुली प्याखं हुइकाः कालभैरवया न्ह्यःने प्याखं हुइकाः उकुन्हुया प्याखं सिधयेकी ।', 'अनं लिपा थःनेयाःकुन्हु थाय्मदु दबुली प्याखं हुइकीसा कुमारी न्ह्यसाये सातं वंघःया दबुली नं प्याखं ल्हुइकी । येँयाःया लिपांगु न्हि नानिचायाःकुन्हु किलाघःया दबुली प्याखं हुइकाः दछिया निंतिं प्याखं क्वचायेकी । येँयाः नखःया तसकं हे ऐतिहासिक व महत्वपूर्ण प्याखं जूसां दीप्याखं थौंकन्हय् समस्या हे समस्याया चाकः दुने लानाच्वंगु दु ।', 'छाय्धाःसा थौंकन्हय् नं दीप्याखं पिहां वइगु दबू दु, दबू लिउने सतः नं दु, प्याखं पिहां वइगु आगंछेँ नं दु, तर थःगु नामय् छुं नं मदु । दि प्याखंयात माःगु सामग्री कौशी तोषाखाना पाखें बिया वयाच्वंगु दु । तर थन बीहइगु जिन्सी सामान न त गुणस्तरीय जू, न त बीमाः धकाः च्वयातःगु परिमाण कथं हे बी हयाच्वंगु दु ।', 'न्ह्यागु हे समस्या दुसां येँयाः नखःयात नेवाःतय्गु जक जात्रा धकाः थुइके मजिल । थ्व जात्रा नं ब्राजिलया कार्निभल थें हे अन्तर्राष्ट्रिय रूपं प्रचार यायेजिउगु जात्रा खः । जात्राया झालय् अन्तर्राष्ट्रिय पर्यटकतय्त नेपालय् दुत हयेगु वातावरण दयेके फयेमाः ।', 'थ्व जात्रां हे देय्या आर्थिक पक्षयात नं तिबः बीफु । उकिं थ्व जात्रायात नेवाःतय् जक जात्रा धकाः मखुसे नेपाःमितय्गु जात्रा, नेपाःया हे जात्रा कथं नालाः सरकारं थ्व जात्राय् ब्वति काइगु सकल गुथि, खलः पुचःयात आर्थिक रूपं नं बल्लाःगु तिबः बीमाः ।']"
संस्कृति,११३८ ञलागा दुतिया,थिमिइ बालकरामं म्ये प्वाः खन,"['थिमि – येँयाःया इलय् येँय् च्वंपिं कुमारिया खः थःनेपाखे सालाः न्ह्यइपुका च्वंगु इलय् उखे मध्यपुर थिमिया वासिन्दात धाःसा म्येँ प्वाः खनेगु जात्राय् मग्न जुयाच्वन । मध्यपुर थिमिइ दँय्दसं बिस्काःया इलय् बोडेय् म्ये प्वाः खनेगु जात्राया बारे ला यक्वसिनं न्यना वयाच्वंगु हे खः । तर, थन दँय् छक्वः जक मखु निक्वः म्ये प्वाः खनेगु याइ ।\r\n                    \r\n                    \r\n                ', 'बिस्काःया इलय् बोडेय् थें हे येँयाःपुन्हिकुन्हु मध्यपुर थिमिइ नं उकथं हे म्ये प्वाः खनेगु जात्रा जुइ । बोडेय् न्हिनसिया इलय् म्ये प्वाः खनेगु याइसा थिमिइ धाःसा द्यः खिउँसे च्वने धुंकाः म्ये प्वाः खनेगु जात्रा जुइ । थुगुसी मध्यपुर थिमि नगरपालिका वडा नं. ५ चोडे त्वालय् च्वंम्ह बालकराम श्रेष्ठ (४० दँ) म्ये प्वाः खनादिल ।', 'वंगु मंगलवाः येँयाःपुन्हिकुन्हु बहनिसिया ८ ताः इलय् वय्कलं थिमिया दिगु भैलः द्यःया देगः न्ह्यःने च्वंगु मण्डपय् म्ये प्वाः खनादीगु खः ।', '\nम्ये प्वाः खने न्ह्यः थिमि लाय्कूया नायः पःमांत वनाः जुजुया प्रतीककथं खड्ग ज्वनाः वःगु छुं ई लिपा म्ये प्वाः खंगु खः ।', 'बालकरामं म्ये प्वाः खनेवं थिमिया थथुसाः (थःने) व क्वथुसाः (क्वःने)या साय्मितय्सं ताःहाकःगु पँथय् त्रिशुल आकार थें खने दुगु यांमतः च्याकाः न्ह्यःने न्ह्यःने वयेवं म्ये प्वाः खनादीम्ह बालकरामं चन्द्राकारया भ्वाय् (महाद्वीप) कुबियाः नगरपरिक्रमा यानादीगु खः । नगरपरिक्रमा यायेगु झ्वलय् थिमिया बालकुमारि जुयाः बोडेय् तकं वंगु खः ।', 'थथे म्ये प्वाः खनीम्ह थ्व हे लागा तक वनेमाः धइगु छुं नियम मदुगु व थःगु इच्छाकथं मं दुथाय् तक वनेगु वनीगु संचारकःमि केके मानन्धरं ‘नेपालभाषा टाइम्स’यात कनादिल । वय्कलं धयादीकथं न्हापा म्ये प्वाः खनादीम्ह थिमि, नगदे, बोडे लगायतया थासय् चाःहिलाः नं पशुपति तक नं वंगु जानकारी बियादिल ।', 'तःदँ न्ह्यःतक पशुपति, गुहेश्वरी, चाँगुनारायणतक नं वनेगु याःसां थौंकन्हय् धाःसा मध्यपुर थिमिया थीथी त्वालय् जक चाःहिलेगु याइ । म्ये प्वाः खंम्ह नगरपरिक्रमा यानाः लिहां वयाः बालकुमारि द्यःयाथाय् थ्यंकाः म्ये प्वाः खंगु मुलु लिकयाः देगःया हे थामय् ताना बीवं जात्रा क्वचाइ ।', 'करिब स्वसःत्या दँ पुलांगु थिमिया ऐतिहासिक म्ये प्वाःखनेगु जात्रा २०६३ सालंनिसें दिनाच्वंगु खःसा थगुनेनिसें थुकियात हाकनं निरन्तरता बिया हःगु खः । थगुने बालकुमारिया ३० दँ दुम्ह विरेन्द्रभक्त गजु श्रेष्ठं म्येँ प्वाः खनाः दिनाच्वंगु परम्परायात निरन्तरता बियादीगु खः । बोडेय् थें हे थिमिइ नं म्ये प्वाः खनीपिं श्रेष्ठ थरयापिं हे जुइमाःगु चलन दु ।', 'थिमिया म्ये प्वाः खनीगु जात्राय् छक्वःया पालय् नीन्हय्म्हेसिनं तक म्ये प्वाःखंगु सीदुगु दु । करिब २५ दँ न्ह्यःनिसें लोप जुइगु अवस्थाय् थ्यने धुंकूगु मध्यपुर थिमिया ‘येँयाःपुन्हिया म्ये प्वाः खनेगु जात्रा’ २०५२, २०५७ व २०६३ सालय् कृष्ण नानीचा श्रेष्ठं म्ये प्वाः खनादीगु खः । वय्कलं झिक्वःतक म्ये प्वाः खनादीधुंकूगु दु ।', 'किंवदन्तीकथं प्राचीनकालय् मध्यपुर थिमिया वासिन्दातय्त भूत, प्रेत, पिशाच, कवं, ख्याकं दुःख बीगु यायेवं तान्त्रिक शक्तिपाखें ज्वनाः म्ये प्वाः खनाः नगरपरिक्रमा यायेवं दुःख बीगु त्वतूगु व वयां लिपा थ्व जात्रा संचालन जूगु धइगु धापू दु । म्येँ प्वाः खनीगु दिं कुन्हु म्ये प्वाः खनीम्ह नापं वया छेँजःपिं सुनानं लः त्वनेगु बाहेकं मेगु छुं नं नसाज्वलं नये मजिउगु व जात्रा सिधयेकाः लिहां मवःतले द्यने तकं मजिउ धइगु मान्यता दु ।']"
संस्कृति,  ,बुद्धकृष्णं थुकथं म्ये प्वाःखन,"['बैशाख २ गते । ई ः न्हिनसिया १२ ताः । न्हिनसिया १२ बजे जूगु इलंनिसें हे मध्यपुर थिमिया बोडेय् मनूतय् हुल बुलुहुं अप्वया वन । स्वस्वखंक हे मध्यपुर थिमि– ८ स्थित बोडेया पाँचो गणेद्यःया दक्षिणपाखे स्वःगु फल्चा जःखःनिसें बोडेन्यंकं हे मनूतय् हुल अप्वया वन । बिस्काः जात्राया झ्वलय् मध्यपुर थिमिइ न्यायेकीगु विश्वप्रसिद्ध म्ये प्वाःखनीगु जात्रा स्वयेगु निंतिं घौपलखं हे इकिधिकि हे सने मछिंक मनूत खचाखच जुल ।\r\n                    \r\n                    \r\n                ', 'व हे हुलमुलं भचा तापाक प्रतिनिधिसभा सदस्य महेश बस्नेत, प्रदेश नं. ३या प्रदेशसभा सदस्य डा. राजेन्द्रमान श्रेष्ठ, मध्यपुर थिमि नगरपालिकाया प्रमुख मदनसुन्दर श्रेष्ठ जात्रा स्वस्वं किपा कायेगुलिइ व्यस्त जुयादिल । वयां छुं ई लिपा हे पं बाला थानाः छपुचः मनूत लस्करं झ्वःछुनाः वल, अले सकसिगुं ध्यान थःपिंपाखें सालाकाल ।', 'उकिया नापनापं १० इन्च ताःहाकःगु मुलु ज्वना वःम्ह मनू व वयां छुं ई लिपा हे थःगु म्ये प्वाःखनेत तयार जुयाः बोडेन्यंकंया दक्वं देवीदेवताया देगलय् पुजा यायां ४७ दँ दुम्ह बुद्धकृष्ण बाग श्रेष्ठ थ्यंकः झाल । बोडेया सकल वासिन्दां छगू हे सलं वय्कःया जयजयकार यात ।', 'पाँचो गणेद्यःया दक्षिणपाखे स्वयाच्वंगु फल्चाय् दयेकातःगु दबुलिइ थहां वने धुंकाः कःमि नाइकेतय्सं प्यखेरं जाकिं पुज्यानाः देवीदेवतायात लुमंकाः धुं, धुपाँय् च्याकेवं वंगु लछि न्ह्यवंनिसें तयार यानाः चिकनय् थुनातःगु १० इन्च मुलुं द्वलंद्वः स्वकुमिपिनिगु उपस्थितिइ इमिगु हे न्ह्यःने श्रेष्ठया म्ये प्वाःखन ।', 'वयां लिपा वय्कलं सकसितं ज्वज्वलपा यानाः अभिवादन यायेवं चन्द्राकारया भ्वाँय् अर्थात महाद्वीप कुबियाः उगु थासं पिहां वल । महाद्वीप कुबियाः करिब पौने एक घन्टातक बोडेन्यंकंया त्वाःत्वालय् चाःहिलाः लिपा हाकनं भांगु त्वालय् थ्यंकाः महालक्ष्मी देगलय् दुहां वनेवं म्ये प्वाःखंगु मुलु लिकयाः देगलय् ताना बीवं मध्यपुर थिमिया नांजाःगु म्ये प्वाः खनेगु जात्रा क्वचाल ।', 'चैतया लिपांगु न्हि बोडेया महालक्ष्मी द्यःयाथाय् यःसिं थनेवं म्ये प्वाः खनीम्ह श्रेष्ठ निराहार व्रत च्वनाः बैशाख २ गतेकुन्हु म्ये प्वाःखने धुंकाः घाः जूगु थासय् महालक्ष्मी देगःया चा कयाः तयाः नासःद्यःया पुजा यानादीगु खः । म्ये प्वाःखनाः प्वाः गंगु थासय् अर्थात घाः जूथाय् महालक्ष्मी द्यःया चाः तल धाःसा याकनं लनीगु व उकी मेगु छुं नं वासः तये म्वाःगु श्रेष्ठं कनादिल ।', '‘परम्परांनिसें न्ह्याना वयाच्वंगु म्ये प्वाः खनेगु जात्रा लोप जुइगुपाखें बचे याये थुगुसी नं थम्हं म्ये प्वाः खनागु खः’, वय्कलं धयादिल ।', '\nथ्व स्वयां न्ह्यः २०६१ सालनिसें २०६४ सालतक थःगु म्ये प्वाःखनादीम्ह वय्कलं थः मां मदुगुलिं बोडेया हे जुजुभाइ बास श्रेष्ठं २०६५ निसें २०७२ सालतक म्ये प्वाः खनाः थ्व जात्रायात निरन्तरता बियादिल ।', 'थगुने हाकनं म्ये प्वाःखनादीम्ह बुद्धकृणं थुगुसी नापं यानाः न्हय्क्वःखुसी म्ये प्वाःखनादीगु खः । वय्कलं धयादिल, ‘थीथी ल्वचं कःगुलिं चिकित्सकं म्वाइ मखुत धाःगु खः, व हे दँय् जिं थःगु म्ये प्वाः खना, ल्वय् नं लन । वयां लिपा रोजगारीया निंतिं दक्षिण कोरिया वना, अनं लिहां वयेधुंकाः थिमिया कोरिया–नेपाल मैत्री अस्पतालय् निरन्तर एम्बुलेन्स चले यानाच्वनागु दु, छेँजःया अवस्था नं बांलाना वल, आः भगवानप्रतिया व हे विश्वास व आस्थां परम्परा ल्यंकेत हाकनं म्ये प्वाः खनेगु जात्रायात ल्यंका तयेत म्ये प्वाः खनागु खः ।’', 'वि.सं. २०६० तक वय्कःया हे दाजु कृष्णचन्द्रं नं झिंनिदँ तक निरन्तर रुपं म्ये प्वाःखनाः जात्रायात निरन्तरता बिउगु खः । किंवदन्तीकथं प्राचीनकालय् बोडेया नीलबाराहीया जःखः च्वनीपिं भूतप्रेत, पिशाच, ख्याः, कवंचातय्सं मनूतय्त तसकं दुःख बीगु याना हयेवं तान्त्रिक भीमदत्त कर्माचार्यं तान्त्रिक विद्यां बोडेन्यंकं जाः प्यनाबिल ।', 'बोडेय् दुःख बीत वःम्ह ख्याः तान्त्रिक कर्माचार्यया जालय् तक्यन । कर्माचार्यं ताःहाकःगु सँ व म्ये ग्यानापुसे च्वंम्ह पिशाच नीलबाराहीया जवय् च्वंम्ह पाले जूगु सीवं वयागु सँ चाना बिल, लं त्वकाबिल अले ताःहाकःगु मुलुं जबरजस्तीं म्येय् दुछ्वयाइ बिसिउँ वने मफयेमा धकाः तुतिइ घंघलां चिनाबिल ।', 'कर्माचार्यं पिशाचया म्ये प्वाःखनाः च्यानाच्वंगु महाद्वीप व सिँयागु झयतुसे च्वंगु कु कुबिकाः बोडे चाःहिकल । कष्ट सह याये मफयाः पिशाचं थःत त्वःता बिल धाःसा न्ह्यथें ज्याःगु नं बचं पूवंकेगु धायेवं कर्माचार्यं आवंलि बोडे देशय् दुःख मबीगु, ल्वय्, अनिकाल, अनावृष्टि, अतिवृष्टि, तःभुुखाय् थेंज्याःगु प्रकोप जुइके मबीगु, धर्मया चेष्टा अप्वयेकेगु व बोडेवासी धाःथें न्हय्दँ तक उकुन्हु हे म्ये प्वाः खनेत वयेगु बचं ल्हाकाः त्वःता बिउगु किंवदन्ती दु ।', 'छन्हु चान्हय् म्हगय् नीलबाराहीं थःगु द्वारपालयात अपमानित याःगुलिं कर्माचार्ययात बाँकी तयेमखु धकाः आक्रोश प्वंकेवं पश्ताय् चायाः कर्माचार्यं म्ये प्वाः खने न्ह्यः क्षमा पुजा यायेमाःगु चलन न्ह्याकल, गुगु आतक नं कायम हे दु । बचंकथं न्हय्क्वःतक पिशाचं म्ये प्वाःखन । वयां लिपा व मवइगु जुइवं कर्माचार्यं वहे कथं बोडेवासीपाखें म्ये प्वाःखंकूगु किंवदन्ती दुगु स्थानीयवासीया धापू दु ।']"
संस्कृति,११३८ बछलागा चौथी,थुगुसी बुंगद्यःया जात्रा याकनं क्वचाइगु,"['यल – बुंगद्यः थ्वहे वइगु २७ गते थति त्वालं जावलाख्यलय् सालीगुु जूगु दु । म्हिगः थनया भिंद्यः देगःया न्ह्यःने च्वंगु मणिमण्डपय् ज्योतिष कीर्तिकिरण जोशी व पूर्णमंगल जोशीं उगु साइत पिकयादीगु खः । २७ गते द्यः सालाः याः न्यात धाःसा वयां प्यन्हु लिपा भोटो जात्रा जुइ ।\r\n                    \r\n                    \r\n                ', 'थ्व ल्याखं वइगु वैशाख ३० गते भोटो जात्रा जुइफु । भोटो क्यनेवं बुंगद्यःया जात्रा क्वचाइ ।बुंगद्यःया जात्रायात स्वनिगःया हे दकलय् ताःहाकःगु जात्रा धाःसां थुगुसी धाःसा थ्व जात्रा याकनं क्वचाइगु जुयाच्वंगु दु । वंगु वैशाख ४ निसें थ्व जात्रा शुरु जूगु खः ।', 'थ्व ल्याखं जात्रा लछि हे मन्ह्यात । न्हापा लिपा जूसा थ्व जात्रा निला धइथें न्ह्याइगु खः । थुगुसी जेठ २ गतेनिसें मलमास लगे जुइगु जुयाः व स्वयां न्ह्यः हे जात्रा क्वचायेकेत्यंगु खः । मलमासय् द्यः साले मजिउगु चलन दु ।']"
संस्कृति,संस्कृति,राष्ट्रपति समक्ष नवदुर्गाया समस्या,"['ख्वप – नव दुर्गा जात्रा सञ्चालन यायेत आर्थिक समस्या जुयाच्वंगु दु । म्हिगः नवदुर्गा भवानीया दर्शन यायेत झाःम्ह राष्ट्रपति विद्यादेवी भण्डारीयात जात्रा यायेत माःगु खर्च गनं नं मवःगुलिं समस्या जूगु खँ देवगणपिंसं धाःगु खः । देवगणं नवदुर्गा जात्रा व खर्च चले यायेत आर्थिक समस्या जूगु व देवगणया अवस्था नं कमजोर जुया वनाच्वंगुलिं सरकारं उचित व्यवस्थापन यायेमाःगु माग राष्ट्रपति समक्ष याःगु खः ।\r\n                    \r\n                    \r\n                ', 'नवदुर्गा जात्राया निंतिं दँय् झिगू लाख स्वयां अप्वः खर्च जुइगु जुयाच्वंगु दु । अथेहे तलेजुया मू नाइके नरेन्द्र प्रसाद जोशीं ख्वप कुमारीया मासिक भत्ता अप्वयेकेत नं माग यानादीगु दु । देवगण व मू पुजारीयात लिसः बीगु झ्वलय् राष्ट्रपति भण्डारीं आर्थिक समस्या ज्वनाः राष्ट्रपति तक वयेम्वाःगु खँ कनादिसें स्वंगू तहया सरकार दुगुलिं समस्या ज्यंकेत स्थानीय सरकारपाखें माःगु ग्वाहालि जुइगु खँ कनादीगु दु । राष्ट्रपति भण्डारीं थ्व समस्या ज्यंकेगु निंतिं माःगु पलाः ल्ह्वनेत सांसद महेश बस्नेतयात निर्देशन बियादीगु दु ।']"
संस्कृति,  ,अजिमा-पलेस्वां पुखू – १,"['केशव श्रेष्ठ', '\r\n                    \r\n                    \r\n                ', 'पृथ्वीया जमिनं क्वय् लःया मात्रा स्वब्वय् निब्वं अप्वया वनाच्वंगु दु धाइ । पृथ्वीया वातावरणय् लःया तसकं तःधंगु महत्व दु धइगु तथ्ययात अस्वीकार याये फइमखु । पहाडी मुलुक नेपालय् समुद्रया स्पर्श गुगुं थासं नं मजूगुलिं थ्व देशय् विद्यमान खुसि, ताल, पुखू, सिमसार, झ्वाला, क्वाःलःया स्रोत, हिमालया च्वापु वाति लःया तसकं महत्व दु ।', 'अझ स्वनिगःया उत्पत्ति हे छगू विशाल तालपाखें जूगु धइगु विश्वास यानातःगु दु । वैदिककालय् स्वनिगः तालया रुपय् दयाच्वंगु इलय् बन्धुमति नगरया महामानव बुद्ध विपश्वी तथागत नेपालय् बिज्याःगु इलय् थुगु तालया महिमा खनाः अकनिष्ठ भुवनया अधिपतिया प्रभावं पलेस्वांया पुसा प्राप्त यानाः ‘नमोरत्नत्रयायः’ उच्चारण यानाबिज्यासें थ्व महान सरोवरय् ल्हुतिपुन्हिया न्हिकुन्हु पलेस्वां पिनाबिज्यात ।', 'थ्व ल्याखं नेपालय् न्हापांखुसी पलेस्वां दुहां वःगु धाये फइ । कालान्तरय् वैदिककालय् हे थ्व सरोवरया प्रख्याति अप्वया वन । पलेस्वांया सहस्र स्वानं प्रकाशमय जूगु ज्योतिया दर्शन यायेत प्यंगुलिं दिशां ज्ञानीत नेपाः वइगु जुल ।', 'थ्व सिलसिलाय् तिब्बतया महाचीनया पंचशीर्ष पर्वतं केशिनी, उपकेशिनी (वरदा व मोक्षदा) देवीयात नं नापं ज्वनाः मञ्जुश्री बोधिसत्व श्री स्वयम्भू धर्मधातुया दर्शन यायेत थन बिज्याःगु इलय् पंचबुद्धात्मक ज्योति रश्मिया दर्शन यानाबिज्यासें देव व मनुष्य सकसिगुं निंतिं हित सुख यायेत स्वयम्भू ज्योतिरुप दर्शन व प्रदक्षिणा यायेत अःपुइमा धकाः थःगु चन्द्रहास खड्गं पुखूया लः पिहां वनीकथं काम्पोचल पर्वत (कचटुवालया न्हसिकाप) च्वभाःया चिजाःगु पर्वतयात चानाः कालिदहया लः पित छ्वयाः मनूत बसोबास याये फइगु मञ्जुपतन नांया नगर निर्माण यानाः व्यवसाय न्ह्याकेत वाया खेती यायेगु प्रचलन तकं न्ह्याकल ।', 'थ्व स्वनिगःया लः बाः वंसां नं बागमति, विष्णुमति, मनहरा व कासरा थेंज्याःगु प्यंगू खुसि व अल्याख चिचिधंगु खुसि जक मखु प्रशस्त मात्राय् ताल, पुखू, कुण्ड नं सृजना जूवंगु दु ।', 'कमल पुखू, रानीपुखू, सिद्धपुखू, कमलविनायक पुखू, लैनचौर पुखू, सिरान पुखू, जावलाख्यः पुखू, तुकुचा पुखू, इखापुखू, तिसा मालेगु पुखू, पुतलीसतक पुखू, खिचापुखू, पिम्बहाः पुखू, देय्पुखू, सप्तपाताल पुखू, भाज्या (भाजु) पुखू, न्हूपुखू, ख्वपया रानीपुखू कुमारि पुखू, कन्या मन्दिरया इखापुखू आदि अनेकौं प्राचीन पुखू, कुण्ड झी पुर्खां थ्व स्वनिगलय् नासो बियावंगु खः ।', 'थुपिंमध्ये गुलिं पुखू इतिहासय् गर्भय् च्वं वंगु वातावरणविद् भूषण श्रेष्ठं धयादीसा रानीपुखू (येँ)या हालत स्यना वनाच्वंगु अवस्थाय् वनेवं झीगु धरोहर पुखू नं खः धकाः जुरुजारुं दना हयेगु याना हयेवं सम्बन्धित निकाय सुम्क च्वने म्वाःगु अवस्था वःगु दु । अझ येँया ऐतहासिक पुखूया जिर्णोद्वार यायेत प्राचीन सहर ख्वपं २०० म्ह मिसात न्हियान्हिथं स्वतःस्पूmर्त रुपय् वयाः पूगु निभालय् नं पुखूया रुप पुनर्जागरण यायेत लगे जुइवं झीसं नं थःके गर्व याये फुपिं कालिगढ व प्रविधि अझं विद्यमान दु धइगु प्रमाण बियाच्वंगु दु ।', 'थुपिं आपालं पुखूमध्ये जामाःच्वया पूर्व–दक्षिणय् अवस्थित विश्वय् नांजाःगु बौद्धस्थल स्वयम्भू गोपुच्छ पर्वतया प्यखेरं पुखूमध्ये मुख्य अजिमा पलेस्वां पुखूया चर्चा याये ।', 'स्वयम्भू । विश्व सम्पदाया दक्षिण गःचाः हिलेगु लँ (परिक्रमा पथ)या किम्डोल मञ्जुश्री बजाः प्राकृतिक विज्ञान संग्रहालयया पूर्व, श्री जनसुधार आधारभूत माध्यमिक विद्यालयया पश्चिम–दक्षिण रिंगरोड वनेगु सतकया फुसय् ११० फुट हाकः व ५८ फुट ब्या दुगु पुखूयात हे स्वयम्भू महाचैत्यय् विराजमान जुयाबिज्याःम्ह मस्त व अभिभावकपिनि अगाध आस्थाया देवी अजिमाया नामं विख्यात जुयाबिज्याःम्ह हारतीमांया नामं व लिपा पलेस्वां प्रवेश जुइधुंकाः अजिमा पलेस्वां पुखूया नामं लोकंह्वाःगु धार्मिक पुखूया अजिमा पलेस्वां पुखू खः ।', 'स्वनिगः छगू गाः जुयाच्वंगुलिं थनच्वंगु पुखूत सिरान पोखरी, मध्य पोखरी व फेद पोखरीया रुपय् (भूषण २०१९) वर्गीकरण याःबलय् थ्व पुखू सिरान पुखुलिइ लाः वः । पद्मगिरि पर्वत (स्वयम्भू) छगू पहाडया च्वकाय् दुगु व वाउँसे स्वांसिमां ढकमक जू वंगुलिं थ्व थाय् उगु भेगया जलस्रोतया रुपय् च्वं वंगु दु ।', 'अथे हे पर्वतया पश्चिमपाखे इचंगु लागाया न्यागू पुखुलिइ नं न्यादँ न्ह्यः तक नं जमिनं थः हे बुयावइगु जलस्रोत दयाः उगु भेगया नगरवासीया निंतिं त्वनेगु लःया मुख्य स्रोत जुया वयाच्वंगु खःसा आः वयाः थ्व सुख्खा अवस्थाय् थ्यनेधुंकूगु दु । जनसंख्या व विकासया चापं यानाः स्वयम्भू व गःचाः हिलेगु थासय् च्वंगु जक हे खुगू पुखू व खुगू हे ल्वहंहिति दक्वं आः अवशेषया रुपय् जक दयाच्वंगु स्थितिइ उकिया पुनरुत्थान याइगु अवस्थाय् थ्यंगु मदुनि ।', 'वि.सं. २०२५ सालतक थौंया रिंगरोड बुद्धपार्क गःचाः हिलेगु (परिक्रमा पथय्) बुँइ हे निगू पुखू रिंगरोडया पिचय् लाः वन । वयां लिपा गःचाः हिलेगु लागा दुने उत्तरपाखें दुहां ववं यायेबलय् थौंकन्हय् पद्मसम्भवया भराय्धिकःम्ह मूर्ति दुगु थासय् प्राकृतिक रुपय् दुगु छगू पुखुलिइ नं पलेस्वां विद्यमान यानाः पलेस्वां पुखू धकाः नां च्वन ।', 'भगवान पालिं कर्कोटक नागराजया लिक्क भुइख्यः परिसरया पलेस्वां पुखुलिइ स्वयम्भू महाचैत्यया प्रतिविम्ब स्वयेत प्रख्यात जू । वयां लिपा गःचाः हिहिउँ किम्डोलपाखे वनेबलय् दकलय् तःधंगु अजिमा पलेस्वां पुखुलिं थ्व परिसरया गरिमा अप्वयेकूगु खः । अजिमायात श्रद्धां नेवाःतय्सं मय्जुमां, शितला, स्वयम्भू संरक्षिका, धर्मपाति, धाक्वसिक्व मां, मचाप्यासि आदि थीथी नामं लुमंकेगु याः ।', 'वसपोल न्हियान्हिथं थःगु थासं सुथय् किम्डोलया थुगु शुद्ध पुखुलिइ स्नान यायेत बिज्यानाः स्नानलिपा च्वसं फुसय् च्वंगु ख्यलय् प्याःगु सँ पायेत विश्राम यानाबिज्याइगु खः धइगु जनश्रुति न्यना वयाच्वनागु हे खः । थुकथंया धार्मिक महत्वया पुखुलिइ पलेस्वानं प्रवेश यायेधुंकाः कान्तिपुर सहरं स्वयम्भू चाःहिलेत वइपिं भक्तजन, नसंचा उलेत वइपिं लँजुवाःतय्त उगु हे फल्चाय् च्वनीम्ह नानीछोरीं पलेस्वां कयाः बीगु जूगुलिं लँजुवाःतय्सं थःपिंत धन्य तायेकीगु खः ।', 'वय्कः च्वना वयाच्वंगु सतः किमडोलय् नानीछोरी सतःया नामं म्हसिया वयाच्वंगुलिइ थौंकन्हय् स्वयम्भू व्यवस्थापन तथा संरक्षण महासमितिं पूर्णरुपं जिर्णोद्वार यायेत स्वयम्भू क्लबयात जिम्मा बिउगु खःसा थ्व पूवने नं धुंकूगु दु । लिक्कसं च्वंगु गणेद्यःया देगः व अजिमा पलेस्वां पुखुलिइ पुजा यायेत वइपिं भक्तजन, गुथि, भाकल पुजा, क्षमापुजा, कय्तापुजा, इहिपा, थीथी ज्याकूया भेटघाट व लसता भ्वय्या निंतिं थ्व थाय् न्हापांनिसें हे छ्यला वयाच्वंगु दु ।', 'थ्व पुखुलिइ बर्खाया इलंनिसें कयाः खुला जक वा वल धाःसां नं पलेस्वांया पुसाय् गाक्कं स्वां ह्वइगु जूगुलिं थ्व पुखू सम्भ्रान्त व सौम्य जुयाः वातावरणतकं बांलानाः न्ह्यइपुसे व ल्वःवनापुसे च्वं । अझ थ्व सिरानपुखू जूगुलिं च्वय् गुँच्वया लः बर्खां खुसिबाः थें वयाः दक्वं घःचापाखें पुखुलिइ जडान यायेबलय् लः बांलाक न्ह्यनीगु जुयाच्वंगु दु ।', 'किम्डोलया हे राजकुलो रिंगरोडनिसेंया लः मुनाः भुइख्यःपाखे बाः वनीबलय् जःखःया बुँ, ख्यः व लाछिइ तकं कुगाक्क लः वनीगु खः ।', '\n२०५१÷५२ सालपाखे जिं जापानी पासापिनिगु ग्वाहालिं च्वय्च्वंगु खुल्ला व खालीगु भागयात नेपाली मौलिक जैविक विविधता संरक्षण, संवद्र्धन, शिक्षा जागरण व संस्कृति संरक्षणया निंतिं स्वयम्भू वातावरणीय उद्यान नेपाल वातावरणीय तथा शैक्षिक विकास केन्द्रया योजना अनुरुप स्वयम्भू महासमिति, त्रिवि, वडा ज्याकू, स्थानीय संस्थापाखें निर्माण यानाः अनया लः बाः वइगुयात थुगु हे पुखुलिइ मुंके फइगु धःया व्यवस्था यानागु खः ।', 'तर ०५० साल न्ह्यः हे उगु पुखुलिइ मनूतय् कुदृष्टि लाःगुलिं जलकुम्भी झाः अप्वया वनाः छुं ई लिपा हे व पुखू सुना वनेवं मनूतय्सं उगु खाली थाय्यात सिँया डिपो दयेकेगु, म्हितेगु कासा ख्यः व हुस्लुं पुइगु आदिया रुपय् व फोहर वायेगु थाय् रुपय् हिला हःगुलिं छगू समयकालय् धार्मिक व वातावरणीय महत्वया व पुखू सुनावन ।', 'स्वस्वं हे किम्डोल व भुइख्यःया ल्वहंहिति नं दक्वं सुनावन । वर्तमान अवस्थाय् स्वयम्भू गुँच्वय् स्वयम्भू महासमितिया कुतलय् जंगलया अवस्थाय् सुधार जुयावंगु अवस्थाय् स्वयम्भूइ जलस्रोतया भण्डार बांलाना वनाच्वंगुलिइ भूमिगत लःया अप्वः दोहनया कारणं अनया प्राकृतिक जलाधार, ल्वहंहिति व पुखूयात मार लाःवंगु थुइके फु ।', '(कथहं)']"
संस्कृति,  ,असं क्वथुननिइ धर्मदेशना,"['येँ – थनया असं क्वथुननिइ च्वंगु अशोकवृक्ष विहारय् पञ्जरांया लसताय् धर्मदेशना ज्याझ्वः जुल । गुथि संस्थानं विहार थुनाः व्यापारिक भवन दयेकेत स्वया च्वंगु धासें लिपांगु इलय् चर्चाय् वयाच्वंगु कोथुननिइ पञ्जरांकुन्हु धर्मदेशना ज्याझ्वः जूगु खः ।\r\n                    \r\n                    \r\n                ', 'लुम्बिनी विकास कोषया पुलांम्ह उपाध्यक्ष भिक्षु निग्रोधं दानया महत्व व धर्मया बारे धर्मदेशना बियाबिज्याःगु खः । धर्मदेशना बिया बिज्यायेगु झ्वलय् वसपोलं बौद्ध धर्मय् दान यायेगु व धर्म यायेगु छुं नं कथंया लाभ व लोभ मयासे यायेगु कर्मकथंया ज्या खः धयाबिज्यात ।', 'झी पुर्खां ल्यंका थकूगु सम्पदायात झीसं नं संरक्षण याना तयेमाः धासें धार्मिकस्थल, सम्पदा, धरोहर व स्मारकया संरक्षण यानाः उकियात लिपाथ्यंकं ल्यंका तयेगु नं धर्मया हे ज्या खः धयाबिज्यासें अशोकवृक्ष विहार सम्राट अशोकया पालय् हे निर्माण जूगु खयेमाः धयाबिज्यात ।', 'वसपोलं क्थुननिया ऐतिहासिक अशोक वृक्ष विहार थेंज्याःगु सम्पदायात ल्यंका तयेगु निंतिं गुकथं कुतः जुयाच्वंगु खः उकियात कयाः नं च्वछानाबिज्यात । गुथि संस्थानं', '\nक्वथुननिया थुगु विहार थुनाः व्यापारिक भवन दयेकेत स्वयाच्वंगु धासें थुकिया संरक्षणया निंतिं अभियान न्ह्यानाच्वंगु दु ।']"
संस्कृति,  ,मच्छेगामय् निन्हुयंकं लाखे जात्रा,"['किपू – चन्द्रागिरि नगरपालिका वडा नं. ९ स्थित मच्छेगामय् लाखे जात्रा जुइगु जूगु दु। नेपाल सांस्कृतिक कला मन्दिरया ग्वसालय् थ्व हे वइगु भदौ २० व २१ गते निन्हुयंकं जुइगु लाखे जात्रायालिसें सम्मान व सांस्कृतिक ज्याझ्वः नं जुइ ।\r\n                    \r\n                    \r\n                ', '‘सहभागि जुइनु, थःगु थाय् या मौलिकता, कला व संस्कृति कालबिल यायेगु नु’ धइगु नारा बियाः जुइत्यंगु लाखे जात्राय् थीथी खलः, पुचःलिसें थीथी जिल्लापाखें नं ब्वति काइगु जानकारी ग्वसाः खलकं बिउगु दु।', 'थ्व स्वयां न्ह्यः स्क्वःखुसी जूगु लाखे जात्राय् नीगुंगू जिल्लाया करिब पीप्यंगू पुचलं ब्वति काःगु व थुगुसी व स्वयां नं अप्वः सहभागिता दइगु विश्वास ग्वसाः खलकं याःगु दु ।', 'लाखे जात्रालिसें ज्याझ्वलय् थीथी ख्यलय् विशिष्ट योगदान बियादीपिं राष्ट्रियस्तरया व्यक्तित्वपिंत नं हनेगु ज्याझ्वः दु ।']"
संस्कृति,  ,सक्वया पञ्जरांनिसें सम्यक महादान तक,"['अमृतानन्द वज्राचार्य', '\r\n                    \r\n                    \r\n                ', 'सक्व देय्या पञ्जरां थौंकन्हय् थन जुया वयाच्वंगु वजयोगिनी माजुया जात्रा स्वयां पुलां । सक्वया पञ्जरां वज्रयोगिनीया जात्रा स्वयां पुलां धयागु खँ सक्व देय् निर्माण मजूनिबलय् कलिगत संवत् १८१८ न्ह्यः मणिशैल पर्वतय् याना वयाच्वंगु पञ्जरांपाखें सी दु। थनया पञ्जरां वज्रयोगिनीया जात्रा स्वयां पुलां धयागु खँ थन च्वंगु मणिशैल महावदान ग्रन्थय् उल्लेख जुयाच्वंगु दु। उकिं थ्व पञ्जरां हनेगु चलन महामञ्जुश्रीया पालंनिसें हे हनेगु याना वयाच्वंगु धइगु खनेदु। महामञ्जुश्रीनाप स्वापू दुसां थनया जात्रा खड्गयोगिनी जात्रा खः ।', 'पञ्जरां बारे व थ्व खँग्वःयात दुवाला स्वयेबलय् तसकं विचाः यानाः स्वयेमाःगु खनेदु। थ्व पञ्जरां खँग्वः प+ज्र+या मिले जुयाः वःगु खँग्वः खः । थ्व खँग्वः सक्वया पुलांगु हे भासं उच्चारण यायेगु याना वयाच्वंगु खनेदु। झीगु परम्पराय् जाया तःधंगु महिमा दु। गथेकि पञ्जरां वा पंज्रांयात प = पवित्र, पुण्य, शुद्ध ! पञ्जरांया जा थुइबलय् नीसी यानाः, मिजंतय्सं लुसि ध्यनाः, सँ खानाः, म्वःल्हुयाः, बँ थिलाः जक थुइमाःगु परम्परा दु। नापं जाया महत्व नं उलि हे दु। गथेकि : ह्वःजा, ग्वःजा, द्यःजा, मलःजा, ब्यांजा आदि आदि दु । उलिजक मखु सक्वया गुँ विहारं आगंछेँय् बिज्यानाः गुथि हे हनेमाःगु ‘नेपाः जा’ थौतक नं हना वयाच्वंगु दु ।', 'सक्व देय्या गुँबहालय् पञ्जरांया द्यःपिं आपालं हे दु। पञ्जरांबलय् जा थुइगु भराय् ग्वःगु छगः कराहि भ्वपुइकातःगु दु। थ्व कराहीयात  झीसं द्यःया रुपय् माने याना वयाच्वनागु दु। थ्व कराहिलय् पञ्जरांकुन्हु ‘पञ्जरां जा’ थुइगु याना वयाच्वंगु दु। थ्व कराहि तःक्वः तःक्वः हे छ्यलेगु याना वयाच्वंगु कराहि स्वयाः सी दु ।', 'झी ससुमांजुयाथाय् वनेबलय् न्यागः जाकि आखे धकाः प्रसादकथं वां मथीक नयेगु चलन आतक नं दनि । अथे हे थुगु कराहिइ नं आखे थेंज्याःगु जाकिया जा थुयाः पञ्जरांकुन्हु गुँबहाःया गुभाजु व बरेजुपिंसं प्रसाद ग्रहण याना बिज्याइगु चलन दु। थुकथं प्रसाद ग्रहण याइगु दिं जूगुलिं थ्व दिंयात कलियुग शुरु जूगु दिं धकाः नं धायेगु याः ।', 'थनया पञ्जरां येँ देय् नाप ज्वःलाःगु खनेदु। खतुं येँया मरुत्वाःया पीगंननिया ताम्राकार जयमांपिंसं पञ्जरां जा थुयाः सकल गुरुजु व बरेजुपिंत पञ्जरांकुन्हु दान याना वयाच्वंगु दु। थःगु परम्परायात थौंतक नं ल्यंकातःगुलिं वय्कःपिंत सुभाय् बी हे माः । अथे हे सिंख्वःमूबहाःया छगू कवः हे सक्वया वज्रचार्यपिं धइगु नं न्यना । न्हापा न्हापा ‘झ्वःछेँ’यात ‘सक्व छेँ’ धाइ धइगु न्यनातयागु ।', 'अथे हे मरुसतः अर्थात काष्ठमण्डप नं सक्वया गुँभाजु लिलावज्र वज्राचार्यया तत्वावधानय् दयेकूगु खः धइगु न्यना तयागु दु। थुगु मण्डपय् सक्वया वज्रयोगिनीयात विराजमान यायेगु तातुनाः लिलावज्रपाखें स्वंगुलिं सहर खने दुगु थासय् दयेकूगु जुयाच्वन ।', 'मरुत्वाःया जःखः सक्व देय्या आपालं मनूत दु। उकिं नेपाल संवत्या प्रवर्तक शंखधर साख्वाः नं सक्वयाम्ह हे खःला धइथें च्वं ! छाय्कि शंखधरं निपा ल्हातं शंख ज्वनातःगु व ‘जि शंखरापुर (सक्व) देसं वयाम्ह’ धकाः क्यनातःगु खःला ? पशुपति परिसरय् शंखधरया झ्वाता दु धाःथें सक्वया विहारय् नं पञ्जरां यानाः दिपंकर बुद्धया प्रतिमा (छ्यं) तया बिउगु खयेमाः । पञ्जरां यातकि दिपंकर बुद्धया मूर्ति तयेमाःगु चलन नं आतकं दु ।', 'पञ्जरां थेंज्याःगु हे छगू महादान सम्यक महादान नं खः । थ्व सम्यक महादान पर्वय्गोरखाया जुजु पृथ्वीनारायणं जनसम्मान नं कायेत स्वःगु खः । ने.सं. ८९५ (वि.सं. १८३१) य् घ्यःचाकु संल्हूकुन्हु सम्यक न्यायेकेगु धकाः थीथी बहाः बहीया थाकुलिपिंत सःताः खँ ब्याकूगु खः, तर यायेमफुत । नेवाःतय्सं थूगु जा नयेमखु धकाः राजनीति यायेत स्वःगु धासें लगंया धोर्जे छुलि धाःम्हेसित जरिवाना तकं यात । पृथ्वीनारायण शाहं सम्यक न्यायेकेबलय् गोरखाया भासं न्यायेकेमाःगु धाःगु खँ धोर्जे छुलियात पचे मजूगु जुयाच्वन ।', 'धोर्जे छुलि शाक्यया ग्वाहालि कयाः १८६२ लय् जुजु गिर्वाणयुद्ध शाहयात मूपाहां दयेकाः सम्यक पर्व संचालन याःगु जुल । थ्व हे दिनंनिसें प्यदँय् छक्वः जुया वयाच्वंगु सम्यक पर्व झिनिदँय् छक्वः नेपालय् सम्यक महादान पर्वया नामं न्ह्याःगु जुल ।', 'थ्व खँ लिपा छकः लिच्छवीकालीन इतिहासयात नं दुवाला स्वयेमाः । वृषदेवया पालय् सक्वया गुँबहाः पूर्णरुपं ध्वस्त जूगु जुयाच्वन । वृषदेवं थुगु विहारयात थःपिंसं हे जिर्णोद्वार याःगु जुयाच्वन । विहारया जिर्णोद्वार यात धाःसा पुण्य प्राप्त जुइगु व थःगु ज्याया कीर्ति नं ल्यनाच्वनीगु जूगुलिं उगु बहाः जिर्णोद्वार याःगु खः । नापं उगु थासय् च्वनाच्वंपिं आपालं गुभाजु व बरेजुपिं थःगु थाय्बाय् त्वःताः मेथाय् हे च्वं वनेधुंकूगु जुयाच्वन । थुपिं गुभाजु व बरेजुपिं सक्वयागु थेंज्याःगु हे बहाः दयेकाः न्ह्यःने कीर्तिपुण्य धकाः नां छुनाः थःपिं सक्वयापिं धकाः छुं थासय् च्वना वयाच्वंगु खनेदु ।', 'सम्यक महादान व पञ्जरांबलय् ‘फूबरे’ धकाः वनीपिं सक्वया हे गुँबहाःया खः धकाः थौंतक नं धायेगु यानावयाच्वंगु खनेदु। थनया मखंबहालं च्वय् च्वंगु बहाःयात थःने धकाः धायेगु याः । थनच्वंपिंसं ‘फूबरे’ धकाः महर्जन परिवारयात कायेगु यानाच्वंगु दु। थुपिं महर्जन थाय्मदुया वलाछेँय् च्वंपिं खः । थाय्मदुया नारांद्यःयाथाय् चूडाकर्म यानाः फूबरेया पद्वी कयातःपिं थ्व हे महर्जन परिवार खः ।']"
संस्कृति,  ,दीप्याखंया दैत्य,"['\r\n                    \r\n                    \r\n                ', '#नीलः साय्मि', '‘दैत्यराज…. दैत्य….’', '\nखय्त थ्व नां खलपात्रयागु खःसां सुमन महर्जनयात थथे धकाः सःतीगु यः ।२८ दँया सुमन महर्जन यँेयाःबलय् किलागः त्वालं पिहां वइगु दीप्याखनय् ‘दैत्य’ जुयाः प्याखं हुलादीम्ह खः । प्लस टु क्वचायेकाः एमिनेशन सम्बन्धि ब्वनाः आः थुकी भविष्य मालाच्वनादीम्ह सुमन २०७० सालं निसें दीप्याखनय् दैत्यया भूमिकाय् प्याखं हुला वयाच्वनादीगु दु ।', 'दीप्याखनय् दैत्य जुइत छु विशेषता दये माः ले ? वय्कःया कथं दैत्य जुइत तुइसे च्वंम्ह, चसिचाम्ह मनू माः । अज्याःपिं हे प्यम्ह न्याम्ह मध्ये दकलय् बांलाक प्याखं हुलेसःम्हेसित दैत्य ल्यइगु जुयाच्वन । दीप्याखनय् भैरव, चन्डी, कुमारी, दैत्य, ख्याः, कवं व बेताः यानाः न्हय्म्ह पात्र दइ । उकी मध्ये दैत्य छम्हेसिया जक ख्वाःपाः दइमखु ।', 'अथे जूगुलिं दैत्ययात दक्वस्यां म्हसीके फइ । दक्वस्यां म्हसीगुलिं सुमनयात प्याखं हुलेबलय् भचा मछिं थें नं जुइयः । ‘म्हसिउपिं स्वः वयाच्वनी, पासापिंसं नं हायेका च्वनी, अथे जुइबलय् भचा मछिं जुइ,’ वय्कलं धयादिल ।येँयाःबलय् थीथी थासय् क्यनीगु दीप्याखंया तालिम सुरु जुसांं निसें येँयाः क्वमचातले थीथी नियमय् च्वनेमाः ।', 'न्हापा न्हापा जूसा गुंलानिसें हे नियमय् च्वनेमाःगु खः, आः धाःसा चथाः निसें जक च्वनेगु याइ । थुबलय् निसें चिपनिप याये मजिउ, हाचां गाये मजिउ, जा भ्याः याये मजिउ, पिने नये मजिउ, कलाः नापं च्वने मजिउ ।दीप्याखनय् दैत्य जुयाः फाइदा छु दु, थःगु ज्याय् गज्याःगु लिच्वः लाकी धइगु न्ह्यसलय् सुमनं धयादिल, ‘थुकी लगे जुयाः खास फाइदा धइगु छुं मदु ।', 'झीसं झीगु संस्कृतियात ल्यंकेमाः, अले झीगु भावी सन्ततियात थुकिया महत्व थुइकाबीमाः धकाः हे जक थुकी लगे जुयाच्वनागु खः । सरकारं नं थुगु प्याखंयात खास धायेगु खःसा छुं हे ग्वाहालि यानाच्वंगु मदु । पुजा यायेत माःगु ज्वलं जक बियाच्वंगु दु । तर व हे सरकारं धाःसा झीगु थ्व हे प्याखंयात विदेशीतय्त क्यनाः आम्दानी यानाच्वंगु दु ।', 'झीत धाःसा उकिं छुं प्रतिफल बियाच्वंगु मदु, थ्व छगू दुःखया खँ खः ।’अप्वः धयाथें लिमलाना च्वनीम्ह सुमनयात दीप्याखंया इलय् धाःसा अथें हे ई मिले जुया च्वनीगु खँय् धाःसा वय्कः थः हे अजूचाः । ‘शायद दैवी शक्तिया कारणं हे खः ला ?’ वय्कलं धयादी, ‘मेमेगु मू नखःचखःबलय् थःगु ज्याया कारण गनं वने खनीमखु ।', 'ज्याया डेटलाइन दइगुलिं छेँजःपिं व पासापिं लिसे हे गनं वने खनी मखु । तर थुगु प्याखं हुलेगु येँयाःबलय् धाःसा अथें अथें हे ई मिले जुयाच्वनी, उलि जक मखु अझ थुगु इलय् थःम्हं बिचाः मयाना कथं ज्या ल्हातय् वःगु घटना नं दु ।’ दैत्य धइगु ला खलपात्र जूगुलिं मेपिंसं गुकथं काः धइगु न्ह्यसलय् सुमनं धयादिल – न्हापा ला भचा मेकथं स्वयेगु याः, तर बांलाक खँ थुइकल धाःसा उकथं कायेगु मयाः ।', 'थ्व प्याखं छगू लभस्टोरि बाखनय् दु । कुमारी व दैत्यया दथुइ यःत्यः जुइगु खँ कुमारीया अबु भैरवं सिइकाः दैत्य नाप ल्वाः वइसा दैत्यं भैरवयात बुकाः लिनाछ्वइ । थः अबुयात अपमान यानाः लिनाहःगुलिं कुमारीं छलकपट यानाः दैत्ययात लिनाछ्वइ । मेगु देवी प्याखनय् स्वयां थुगु प्याखनय् दैत्यया भूमिका भचाः पाः ।', 'मेगुलिइ दैत्ययात क्वथलाः लित यंकीबलय् तुयु कापतं भुनाः यंकी, तर थुकि अथे निम्हेसिया दथुइ भिडन्त जुयाः दैत्य बिसिउँ वनी ।’', '\nमेमेगु प्याखनय् स्वयां थुकिया अन्त्य फरक जूगुलिं यक्वसिनं थुकिया बारे सुमनयात न्यं वइगु नं जुयाच्वन । दैत्य जुयाः प्याखं हुलेबलय्या अनुभव बारे वय्कलं धयादी, ‘अथें प्याखं हुलेबलय् विशेष छुं अनुभव मजू तर कुमारी नाप युद्धया इलय् धाःसा थः धाथें हे असक्त जुया वंथें अनुभव जू ।’']"
संस्कृति,  ,"येँयाः, दागिं व यंकीदः","['येँया मौलिक नखः येँयाः खः । न्यंकं बाखं कथं स्वर्गय् इन्द्रया मांया अपसं च्वनेगु नितिं पालिजाः स्वां माःगु अले येँया मरु सतः लागाय् वया पालिजाः स्वां इन्द्रं खुया काःगु जुया ज्वना चिनातःगु खः धाइ । थ्व हे बाखंया आधारय् इन्द्रजात्रा सुरु जूगु कथं नालातःगु दु । पृथ्वी नारायण शाहं नेपाः एकिकरणया नामय् येँयाःया क्वनेयाः कुन्हु षडयन्त्रपूर्वक येँय् आक्रमण यानाः त्याकाः थः राजगद्दीइ च्वंगु खः धाइ ।\r\n                    \r\n                    \r\n                ', 'येँयाः नाप किलाघःया दीप्याखं, हनुमानध्वाखाय् यःसिं थनीगु नापं यःसिं क्वःथलीगु, हाथु द्यः, इन्द्र ब्वज्या, श्वेत भैरव, स्वच्छन्द भैरवनिसें थीथी भैलः द्यःया प्रदर्शन, किलाघःया पुलुकिसि प्याखं, हल्चोया पुतुवारतय्गु सवःभकु प्याखं, मजिपा लाखे प्याखं, ख्वपय् च्वंपिंसं हइगु महाकाली प्याखं, बसन्तुपुलिइ क्यनीगु दश अवतार प्याखं, हनुमानध्वाखा लागाय् मत च्याकीगु , बाखादे आजु, कुमारी तलेजुइ प्रवेश, वंघः आजु, उपाकु वनीगु, बलं भ्वय् नकीगु, कुमारी, भैरव व गणेद्यःया रथ चाःहिइकाः याइगु क्वने याः, थनेयाः नापं नानिचा याः, दागिं पिकाइगु, बौमत वनीगु नापं यक्व कथंया गतिविधि स्वानाच्वंगु दु ।', 'धर्मिक, सामाजिक, सांस्कृतिकनिसें यक्व खँ स्वानाच्वंगु येँयाः धइगु राजनीतिक घटना नाप नं स्वनाच्वंगु अले येँया छगू महोत्सव जुयाच्वंगु खनेदु । येँयाः नाप स्वापू दुगु यक्व खँ दयां नं इन्द्र, इन्द्रया मां, यंकीदः अर्थात इन्द्र दह नाप स्वापू दुगु पक्ष नं तसकं महत्वपूर्ण खः । यंकीदः इन्द्र व दागिं नाप स्वापू दुगु धइगु नेवाः समाज दुनेया मृत्य संस्कार नाप नं स्वापू दुगु विषय खः ।', 'मृत्यु संस्कार धाये धुनेवं थःपिनिगु पितृ अर्थात मदये धुंकूपिं अले स्वर्ग नाप नं स्वापू दुगु विषय खः । दच्छिया दुने थः मदुपिं छेँजःपिंत स्वर्गय् छ्वयेगु अले मदये धुंकूपिं मनूतय्त नापलायेगु कथं यंकिदः वनाः पितृतलिसे खँ ल्हायेगु नापनापं स्वर्गय् वनेगु निंतिं यंकीदः तक वनाः त्वःतः वनेगु नापनापं व हे यंकीदः अर्थात इन्द्र दहलय् वनाः म्वः ल्हुयाः लिहां वयेगु खः धाइ ।', 'दागिं वनीगु', '\nदागिं धइम्ह इन्द्रया मां खः धाइ । स्वर्गया जुजु इन्द्र थः मांया नितिं पालिजाः स्वां येँ देशय् वयाः काःवःगु इलय् नेवाःतय्सं ज्वनाः चिनातःगु अले इन्द्रयात मालेत वया मां दागिं येँय् वःगु खः धाइ । स्वर्गय् च्वंम्ह इन्द्रया मां हे दागिंया रुपय् वःगुलिं थः मदये धुंकूपिं मनूतय्त अर्थात पितृतय्त नं स्वर्गय् यंकेमाः धकाः दागिंया लिउलिउ वनीगु खः धाइ ।', 'उकियात हे दागिं वनेगु धाइ । दागिं धकाः इन्द्रया मां लसिंया रुप कयाः वःगु खः धाइ । येँयाःया झ्वलय् क्वनेयाः कुन्हु रथ जात्रा क्वचायेवं दागिं पिहां वइ । दागिं जुयाः पिहां वइम्ह मनुखं तुतिइ घंघला न्ह्यायेगु याइ । उकियात वायु न्ह्यायेगु धाइ । जब वायु न्ह्याइ अबलेनिसें दागिं जूम्हेस्यां सुयात नं न्ववाये मजिउ ।', 'अले वसः पुना ख्वाःपाः पुयाः येँया मरु छ्वासपाखाय् च्वंगु द्यःछेँनं दागिं पिहां वइ । सुथंनिसें नीचि याना च्वनीम्ह दागिं जुइम्हेसित वायु न्ह्याये न्ह्यः दागिं नाप नाप वये मफुपिंसं सुथंनिसें हे पुजा बिउवनी । दागिं जुयाः पिहां वयेवं दागिंयात पिखालखुइ पुजा याइ । अले जवं खवं ल्हाः ज्वनाः न्हापां थःने लागा चाःहिली ।', 'तुयुगु ख्वाःपाः पुयाः दागिं पिहां वइगु इलय् लँय् स्वयाः वनीमखु स्वर्गपाखे हे स्वयाः वनीसा छेँजः मदुपिं मनूत अर्थात बर्खि च्वनाच्वंपिं मनूत दागिंया लं कचा ज्वना वं वइत वं वइत ज्वना सकलें छस्वाः जुयाः वनी । उगु इलय् दागिं वनीपिंसं च्वकिजा ह्वला वनी अर्थात गुता बीबः ह्वला वनीगु ।', 'अथे दागिं वनीगु इलय् दकलय् न्ह्यःने मरुया किसानत अर्थात मरुया ज्यापुतय्गु तग्वःगु धिमे नापं धुन्या वनी, वयां लिउलिउ दागिं वनीसा दागिं नापनापं दच्छिया दुने मदुपिनि छेँजःपिं च्वकिजा ह्वलाः वनी । त्यंगःया कुमाः खलःत दागिं जुया वनीगु चलन दु । थुगुसी दागिं गुथिया नायः अले तःदँ न्ह्यःनिसें दागिं जुया वयाच्वनादीम्ह मंगलकृष्ण डंगोल दागिं जुयादी ।', 'दागिं जुयादीम्ह डंगोलं धयादी कथं अथे दागिं जुया वनीगु इलय् वायु न्ह्यासांनिसें छकः छकः चाइगु अले छकः छकः मचाया वनी । दागिं जुयाच्वंतले हे अज्वःगु अनुभव जुइ । थनि नीन्यादँति न्ह्यः दागिं जुया वयाच्वनादीम्ह थः अबु दानरत्न महर्जन म्ह मफुगु इलय् कका पुनारां महर्जन दागिं जुयादीगु खः ।', 'उगु इलय् दागिं जुयाः थःने चाःहिले धुंकाः क्वने मरुं कुहां वंगु इलय् बेहोश जुयादिल । अले सकलें जानाः लःलः यानाः चाःहीकल अले पुजा कायेगु यात । अबले छु जूगु खः धकाः न्यंगु इलय् पुनारां डंगोलं थःत नागया न्हाय्पनं दाःगुलिं अथे जूगु धयादिल । अन्ततः वय्कः म्ह मफत । खुला जक म्वात ।', 'उकिं दागिं जुइगु धइगु तसकं थाकूगु खः अले नीची यानाः नियमय् च्वनेमाः धकाः मंगलकृष्ण डंगोलं धयादी । दागिं वंपिं सकलसिनं थःने क्वने चाःहिले धुंकाः ल्यंदुगु च्वकिजा अर्थात बीबः मरुया भुति सतः न्ह्यःने प्वंकेगु याइ । अनं लिपा दागिंयात लसकुस यानाः दुकाइ । अले तिनि दागिं नं पालं यायेगु ज्या याइ । थुगु कथं येँय् दागिं वनीगु क्वचाइगु खः ।', 'अथे दागिं वनीगु इलय् लाखे, सवभकु, पुलुकिसि जक मखु बौ मत तकं नापलाके मजिउ धाइ । दागिं थःने चाःहिलाः क्वनेपाखे वनीगु इलय् साय्मितय्सं बौमत थःने न्ह्याकी । अले लिपा हाकनं क्वःने वनी । बौ मत वनीगु धइगु दागिं नाप नापं वंपिं सुं नं त्वःफिगु दुला धकाः माः वनेगु खः धकाः धाइ ।', 'दागिं वनेगु ज्या क्वचाये धुनेवं सामान्यतयाः येँया मरु हितिया पूर्वपाखे स्वयाच्वंगु ल्वहं हितिया लखं ख्वाः सिलेगु, म्वःल्हुइगु याइ । व हितिं वयाच्वंगु लः धइगु यंकिदः अर्थात इन्द्र दहपाखें वयाच्वंगु लः खः धकाः धाइ ।', 'यंकि दः अर्थात इन्द्र दह', '\nथक्वातं उत्तरपाखे, भिमढुंगां दक्षिणपाखे, नैकापं पश्चिमापाखे व नागढुंगां पूर्वपाखे च्वंगु गुँच्वय् च्वंगु छगू थाय् खः यंकिदः । पृथ्वीनारायण शाहया फौजं किपुलिइ आक्रमण याःगु इलय् किपूमितय्सं स्याना बिउम्ह कालु पाण्डेयात ल्हाकूगु थाय् धयातःगु थाय् लिक्क लाःगु धार्मिक तिर्थ स्थल धइगु इन्द्र दह खः ।', 'थौंकन्हय् चन्द्रागिरी नगरपालिका वडा नं १ लागाय् लाःगु येँयाः दागिं नाप स्वापू दुगु छगू तिर्थस्थलया रुपय् नालातःगु पुखू धइगु यंकिदः अर्थात इन्द्र दह खः ।', 'यंकीदः लागां च्वय् पश्चिम उत्तरपाखे झंगः हिति दु । झंगःया म्हुतुं लः पिहां वयाच्वंगु हिति जुयाः हे झंगः हिति धाःगु खः । तसकं च्वय् लाःगु यंकीदः लागाय् छगू पुखू दयेकातःगु दु । पुखू लिक्क निगः ल्वहंयागु देगः दु ।', 'व हे पुखुलिइ दागिं वना वःपिं मनूत म्वः ल्हुइगु खः । न्हापा न्हापा यंकीदः वनेगु नितिं लँ क्यनेत फय्खा, रामकोट, भिंमढुंगा लागायापिं साय्मितय्सं लँय् लँय् हे चिलाख अर्थात मूस्याः थें जुइक च्याकाः लँ क्यनातइगु खः । यंकीदः तक वनेगु धइगु स्वर्ग वनेगु अन्तिम विन्दुइ तक वनीगु कथं नालातःगु दु । यंकीदः लागां हे इन्द्रया मां दागिं स्वर्ग वनी धाइ ।', 'अन तक थः पितृत वयाच्वनीगु अले अन पितृत अर्थात मदये धुंकूपिं वया च्वनीगु जुयाः नापलायेगु थाय् कथं नं नालातःगु दु । उकिं यंकीदः धइगु पितृ व मनूत दथुइ नापलाइगु थाय् खः धाइ । अथे चान्हय् यंकी दः थ्यनीगु इलय् तसकं खसु वयाच्वनी । खसु नापनापं हे पितृत अर्थात मदये धुंकूपिं मनूत वयाच्वनी धाइ ।', 'अन च्वना पितृतलिसे सहलह ब्याकेगु नापनापं थः पितृतय्त स्वर्गय् यंकी धकाः दागिंयात इनाप यायेगु थाय् कथं हे यंकी दःयात नालातःगु दु । यंकीदः अर्थात इन्द्र दह वना म्वःल्हुइ धुंकाः न्हापा न्हापा थक्वाःपाखे कुहां वइ । अन न्यातिं धाःगु खुसि दु । व खुसिइ म्वःल्हुइमाःगु चलन दु । व न्यातिंचा धइगु पञ्चतत्व ल्वाक ज्यानाच्वंगु लः वइगु खुसि धाइ ।', 'न्यातिंचाय् म्हो ल्हुलकि मनूत झंगः जन्म कायेमाली मखु धाइ । अझ विशेष याना दलांबि जन्म काये मालीमखु धइगु मान्यता दु । अथे न्यातिंचा धुंकाः यंकीदः अर्थात इन्द्र दह नाप हे स्वापू दुगु इमाख्यलय् वइ । इमाख्यलय् इमा गणेद्यः दु । इमाः गणेद्यः धइम्हेसित इन्द्र विनायक धाइ । इन्द्र विनायक धइगु इन्द्र नाप स्वापू दुम्ह गणेद्यः धाइ ।', 'उकिं यंकीदः अर्थात इन्द्र दह वना वःपिं व हे इन्द्र विनायक द्यःयात भागि यानाः जक छेँय् लिहां वनेमाः धाइगु मान्यता दु । थनी नीन्यादँ न्ह्यःनिसें दिनाच्वंगु यंकी दः अर्थात इन्द्र दह वनीगु ज्या थुगुसी संस्थागत रुपं हे वनेगु तयारी यानाच्वंगु दु । उकिया नितिं दागिं गुथिपाखें व्यवस्थापन यानाच्वंगु दु । ताःई तक दिनाच्वंगु यंकी दः वनीगु चलन थुगुसीनिसें सुरु यायेत्यंगु बांलाःगु खँ ला अवश्य नं खत थ्व नाप नापं येँयाःया व यंकीदः अर्थात इन्द्र दह नापया स्वापू व मेमेगु खँयात नं माला वनेमाःगु आवश्यकता दु ।']"
संस्कृति,  ,नेवाः संस्कृतिइ “ग्वराः”,"['\r\n                    \r\n                    \r\n                ', '#प्रकाश मानन्धर', 'उबलय् उबलय् येँेद्याः÷येँेयाःपुन्हिबलय् स्वन्हुु प्यन्हुुु न्ह्यवंनिसें जिमिथाय् छेँेय् ग्वराः ग्वःवनेमाः धकाः भरिया÷ज्यामिया बन्दोबस्त यायेगु नापं ग्वराः ग्वयेत माःगु ज्वलंत (खिपः, गाःम्हुुइगु गल व चा लिकायेगु ज्याभः) लिसें ग्वराःया दक्व सिँया ज्वलंत थासय् थासय् तयेगुु ज्या जुुइ ।', 'व हलं कुबिइम्ह भरिया मदइभनं न्ह्यव हे मालाः थुुबलय् ग्वराः चिउवनेगु व थ्वःन्हु लिपा ग्वराः फ्यंवनेगु धकाः न्हापा हे उजं बियाः पक्कापक्की याना तयेगु चलन दु ।', 'येँेयाः पुन्हिया न्हापांगुु न्हि यंलाथ्व द्वादशी तिथिइ उपाकू वनेगुु न्हिनिसें कौलागा चतुर्थिकुन्हु यःसिं क्वथइगु न्हि तक यँेयाःपुन्हि ज्वःछि इन्द्राजुुद्यः (स्वर्गं निसेें मांया उजंकथं येँय् वयाः पालिजाःस्वां खुुइत वःम्ह जुुजुु इन्द्रयात थनया बासिन्दातसें मरुत्वाःया कविन्द्रपुर न्ह्यःने मरुसतः व सिंहसतः दथुइ प्यंगः थामय् च्वय् कचिकां प्यपुुंक चिनातःम्ह) लिसें सकल देवदेवीपिंत लुुमंकुुसें च्वय् न्ह्यथनागु उगु हे ग्वरालय् पाल्चा मत बिइगुु थौंतकं न्ह्यानाच्वंगुु खँ न्ह्यथनाः जिं भूमिका चिनागु जक जुल ।', 'थज्याःगु “ग्वराः” आपालं थासय् थीथी इलय् मत बिइत ब्वयेगु यानातःगु दु । ग्वरालय् मत बिइगु चलन येँय् जक मखु, यल, ख्वप लिसें मेमेगु नेवाः बस्तीइ नं खनेदु । थज्याःगु मत बिइत छ््यलीगु ग्वराः गुुगुं तजाःगु दुसा गुुगुं चिजाःगु जुइ । गनं पाहांचःह्रेबलय् सा गनं येँेयाःपुन्हिबलय् ग्वराः ग्वयेगु चलन दुु ।', 'ग्वराः अवसर स्वयाः गनं स्वन्हु जक ब्वयेगु याःसा गनं च्यान्हुुयंकं ब्वयेगु याः ।नेवाःत येँ देसय् प्राचीनकाल निसें बसोबास यानावयाच्वंपिंं पुलांगु जाति खः । थुपिं थन लिच्छवीकालसिबें न्ह्यवंनिसें थःगुु बिस्कंंगु म्हसीका न्ह्याकाः थीथी कालखण्डं निसें आःतक मूू बासिन्दा कथं ल्यनाच्वंगुु दुु । थुमि थःगु हे मौलिक भाषा, लिपि दुु ।', 'नेवाःत थःगु कथं हे नखःचखः हनेगु, जात्रापर्व न्यायेकेगुु, धर्मकर्मया ज्या नापं सामाजिक ज्याय् उतिकं मन क्वसाःपिं कथं सकस्यां नाला वयाच्वंगुु दु । थुमि नइगु नसाज्वलं, थुमिसं पुुनीगु वसः, तिसाज्वलं व थुमिगु कर्मकाण्डया ज्या गथेकि बुसां निसें सीधुंकाः तकया हनीगुु विधि व्यवहार मेपिंलिसे ज्वः मदु ।', 'थ्व जातिया तजिलजि संसारय् हे सुसंस्कृत कथं भय्बिउ । थ्वहे नेवाः जाति मध्येय् छगू जाति खः– मानन्धर । थुमित साय्मि धकाः नं धाः । थुमिगुु मूू पेशा सालय् तू÷हाम्वः क्यलाः चिकं पिकयाः मिइगु बनेज्या खः । थ्वया नापं उमिसं मेमेगु ज्याय् व क्षेत्रय् नं ल्हाः तयेगु याः । थुपिं साय्मित÷मानन्धरत येँ देय्या थीथी त्वाःत्वालय् सामुुहिक रुपं संगठित जुयाच्वंगु दुु ।', 'लाय्कूसाः, न्हूसाः, दैसाः, फल्चासाः, कोथूसाः, चसान, पाको पुखुद्यां, वँतु, तँलाछी, धालसिक्व, थँहिति, मरुध्वाखा, पकनाज्वः, डल्लुु उकिया छुं नमुना खः । चिकंसाःया ज्याय् ल्हाः तयेगु मयाःसां साय्मित येँदेसं पिने नं यल, ख्वप, बनेपा, किपू, पांगा, नगां, मच्छेगां, फय्खा, धर्मस्थली, न्यागःमणि फेडी, ओखरपौवा, त्रिशुुली, भिमफेदी, हेटौंडा, पोखरा, स्यांग्जा, वालिङ्ग आदि यक्व थासय् संगठित जुयाः थःपिनिगु भाय् संस्कृतियात म्वाका वयाच्वंगु दु ।', 'साय्मित नं मेपिं नेवाःत थें गुथि नखः हनेगु, पेशागत बनेज्याया माध्यमं समाजयात योगदान बीगु, दाफा संस्कृतियात म्वाका तयेगु, जात्रा पर्वय् ब्वति कायेगुुु, सामाजिक ज्याय् योगदान बीगुुु नापनापं संस्कृतिया उत्थान यायेगुु झ्वलय् माःथाय् माःगु ग्वाहालि यायेत न्ह्यचिलीगुुु जाति कथं नां जाः ।', 'थन नेवाः तजिलजि मत बिइगु अर्थात दीप प्रज्वलन कार्यया नं छुं खँ न्ह्यथनेगु कुतः याये । झीगु समाजय् धार्मिक संस्कार कथं जुइगु थीथी पुजाआजाय् मत बिइगु धइगु मजिमगाःगु ज्या मध्ये छगू खःसा थुगु ज्या पूमवंतले पूजाविधि हे क्वचाइ मखु । गथेकि झीगु धार्मिक संस्कारया ज्या सुरु याये न्ह्यः दक्वसिबे न्हापां सुकुन्दा च्याकाः पुजा न्ह्याकीगु चलन दु ।', 'मत बीगु परम्पराय् इताः च्याकेगु, देवा च्याकेगु, पाल्चा च्याकेगु, त्वाःदेवा च्याकेगु, आलमत च्याकेगु, दलूचाय् मत बिइगु, अथे हे मोहनि फये्त माकःदलू च्याकेगु, आरति च्याकेगु, दिवंगत जुयावंपिनि नामं कचि पाल्चा मत च्याकेगु, अथे हे भिंज्या मनंतुनाः सवालाख मत च्याकेगु आदि झी सकस्यां सिउगु व छ्यलाबुलाय् वइगु मत बीया प्रकार खःसा छतानिता झी मध्ये दक्वस्यां मसिउगु बिस्कं कथंया मत बिइगु चलन नं दु ।', 'गथेकि येँयाःपुन्हिबलय् च्याकीगु हिउमतः, बौमत व ग्वराः मत । थ्व स्वताजि मध्ये बौमत मानन्धर÷साय्मित नापजक स्वापू दुगु जुल । थ्व येँयाः पुन्हिया कुमारी द्यःया खः क्वःने सालाहयाः याः न्यायेके धुंकाः इन्द्राजुया मां कथं म्हसीका दुम्ह तुयुगु वसः अले त्वइक हे ख्वाःपालं पुनाः (दिवंगत जुयावंपिनि नामं बीबः ह्वलाः देय् चाहिउ वनीपिं लिसें) वनीम्ह दागिं थःने चाःहिलाः क्वःने वनेत भुतिसतः मरुइ थ्यंकाः बौमत न्ह्याकेगु याइ ।', 'उगु बौमत ताहाः आकारय् न्हाय्पं कथिं थीथी त्वाःया साय्मित जानाः दयेकीगु खः । थुकिया छ्यं लाय्कूसाः त्वाःया मानन्धरतसें, गःप न्हूसाय्मितसें व मेमेगु त्वाःया साय्मितसें म्ह, न्हिप्यं दयेकेगु याइ । बौमतय् पाल्चा दिकेत गोबर तिकेगु याइ । उगु बौमतय् पाल्चा च्याकाः थःने क्वःने चाःहिकेगु याइ ।', 'थ्व मत मानन्धरत लिसे हे जक स्वापू दुगु जूूगुुलिं थ्वयात मानन्धर जातिया म्हसीका कथं कायेगुु याः । थ्वथें तुं मानन्धरत नाप स्वापू दुगु मेगू मत बिइगु ज्वलं खः– ग्वराः मत । थ्व च्वसुइ दकलय् च्वय् न्ह्यथनागु ग्वराः लाय्कूसाःया फुक्क मानन्धरत नाप सम्बन्धित मखसे जिमिगुु छेँजः नाप जक स्वापू दुगु जूगुलिं व उलि थन न्ह्यथनेबहगु जिं मताया ।', 'बरु जिं न्ह्यथने त्यनागु ग्वराःया विषय मानन्धर जातिया धार्मिक सामाजिक ज्याय् योगदान नापं सहभागिताया कथं च्वछायेबहगु ताया भतिचा उखेपाखे उलेज्या यायेत्यनागु खः । वास्तविक खँ छु धाःसा येँयाःपुन्हिनाप मानन्धर (साय्मि)तय् स्वापू दुगु खँ यक्वस्यां मसिइफु धयागु मती तयाः जिं थन छुं खँ तयेगु कुतः याना ।', 'जिमि बाःनं छपु च्वसुइ न्ह्यथनादीगु सन्दर्भ थ्वहे झ्वलय् जिं त्यासा कया । वय्कःया धापू कथं मानन्धरत न्हापा न्हापा मेकानिक आर्किटेक्ट नं खः । साय्मित थःगु जातिय पेशा कथं न्हापा न्हापानिसें सालय् तूू छायाः चिकं दयेकाः थःगु बनेज्या न्ह्याकाच्वंपिं खः । थुमिगु उगु ज्या मेकानिकल प्रोसेस नाप स्वापूू दुगु जूगुलिं थुमित यान्त्रिक अथवा मेकानिक धाइगु जुल ।', 'थुपिं इन्जिनीयरिङ्गया ज्या नं सःपिं जूगुलिं देगः दयेकेत, लँ दयेकेत, खः दयेकेत नापं मेमेगु निर्माण सम्बन्धि ज्याय् न्हापांनिसें थुमिगु ग्वाहालि कायेगु यात । मू खँ ला येँ देय्या मानन्धरत येँेयाःपुन्हि सुरु जुइकुन्हु यःसिं धस्वाकेगुुु अले क्वचाइकुुन्हुु यःसिं क्वःथलेगु (नालाया जंगलं यःसिं सिमा मालाः पुज्यानाः यःसिं हयेगु ज्याय् नं मानन्धरत हे न्ह्यलुवा जुयाः न्ह्यचिलिपिं खः), न्हापां कुमारी माजुया द्यःखः दयेकेगु ज्याय् न्ह्यज्याना थःगु कलाकौशल व शीप ब्वयाच्वंपिं खः ।', 'थौंकन्हय् द्यःखः दँय्दसं दयेका च्वने म्वायेक यान्त्रिकरण यानातःगु हुनिं मानन्धरत उगु ज्याय् न्ह्यचिले म्वाःलावन । अथे जूसां थौं तक नं लाय्कूसाःया मानन्धरतसें कुमारी द्यःया खः दिकेगु थासय् च्वय् इलां तयाः छाय्पिया बीगु याना वयाच्वंगुुु दुुु । लायकूसाःया मानन्धरत जानाः येँय् लाय्कूया गद्दी बैठक न्ह्यःने च्वंगुुु माजुदेगः व लक्ष्मीनारायण सतःया दथुइ दक्वसिबय् तजाःगु नापं तःधंगु ग्वराः नं ग्वयेगु अले यँेयाःज्वःछि उगु ग्वरालय् मत च्याकेत ह्वःताः चूलाका बीगु याना वयाच्वंगुु दु ।', 'थुगु ग्वराः सुयागु पालं व गुबलय् निसें ग्वयेगु चलन सुरु जूगु अले व सम्बन्धि मेमेगु छुछु व्यवस्था दुगु खँ अनुसन्धानया हे बिषय जुइफु । ग्वराः ग्वःवनीपिं जिमि त्वाःया लाय्कूसाय्मित जूगुलिं न्यनेकने यानागु छुं छुं खँ थन न्ह्यब्वयेगु कुतः याना । थुगु ग्वराः मेमेगु ग्वराः स्वयां न्याक्क हे तःधं ।', 'अथे धयागु जाःया ल्याखं झिंछतँजाः दुसा दकलय् च्वय्पाखे मेमेगु ग्वरालय् थें तुं ज्वलान्हाय्कंया चिं थेंज्याःगु सिँया गजू छगू दु । ग्वरालय् प्यंगः थां, उकी दिकेगु निनाः थेंज्याःगु सिँ नापं ताःहाकःगु, चिहाकःगु झिंछगः (११) सिँ नापं खुइस्वंगः (६३) बःचा हाकःगु सिँत्वाःचा “तावःचा” व ग्वराः ग्वयेत खः चियेगु निंतिं माःगु मेमेगु सिँया सामान आपालं दु ।', 'ग्वराः ग्वयेत ग्वराःया प्यंगः थां दिकेत गाः खनाः दिकेगु मयासे “ला सिँ” (अथे धयागु बँय् लाइगु सिँ) खय् दिकेगु याइसा उकी द्यःने जक ग्वराः धस्वाकेगु याइ । ग्वराःया दक्व सामान कुमारी छेँय् तयेगु यानातःगु दु । उगु ग्वराः न्याक्क हे पुलां जुयाः स्यने धुंकूगुलिं न्हूगु ग्वराः लाय्कूसाः त्वाःया साय्मितय्गु सक्रियताय् दयेके धुंकूगु दु ।', 'थ्यंमथ्यं न्यय्स्वपाः (५३) पाल्चा च्याकेगु दलूचा÷क्वथा दु । ग्वराः न्याक्क हे भराय्धं जूगुलिं जवं खवं धिंका सपोर्ट बीगु यानातःगु दु । ग्वराः ग्वयेत छुं नं धातुजन्य बस्तुया प्रयोग मयासें खिपतं जक चीगु यानावयाच्वंगु खः । न्यनेकनेया खँ छु धाःसा थ्व ग्वराखय् मत च्याइबलय् उबलय् उबलय् येँ नं जक मखु यल ख्वपं तक नं खनेदु धयातःगु दु ।', 'थुगु न्यनेकनेया धापू कथं धायेगु खःसा थ्व ग्वरालय् पाल्चा मत च्याकेगु ज्या शाह जुजु पृथ्वीनारायणया पालय् दयेकूगु (२०७२ या तः भुखाचं क्वदःगु) गुतँजाःगु देगः (९ तले मन्दिर) सिबे नं न्हापां निसें चले जुयावयाच्वंगु खः जुइमाः धकाः झीसं अनुमान यायेफु । मानन्धर साय्मित लिसे स्वाःगु मेगु खँ छगू न्ह्यथने– यक्वस्यां न्यना मतःगु नं जुइफु कि लाय्कूसाःयात कुमारीसाःनं धायेगु याः ।', 'थुगु साः येँ देय्या लाय्कू नाप स्वापू दुगु खँ इतिहास प्रमाण दु । थुगु सालं तूू छायाः पिहांवइगु साःचिकं कुमारी माजुु लिसें लाय्कुुलिइ तकं बी यंकेगु चलन छुं ई न्ह्यःतक नं चलनचल्तीइ हे दुगु खँ न्यना । कुमारी माजुुया अवतार कथं नांजाःम्ह तलेजु भवानी द्यःयाथासय् नं अखण्ड मत बीत थुगु सालं पिहांवइगु तूूचिकं छायेमाःगु चलन नं दुगुु जुयाच्वन ।', 'थुकथं मानन्धरतलिसें लाय्कूया स्वापू दु थेें लाय्कुलिइ जुइगु थीथी धार्मिक व सामाजिक ज्याखँय् मानन्धरत मज्जिमगाःपिं कथं नालातःगु दु । अले लाय्कूसाःया मानन्धरतय्त कुमारी छेँ पाखें थीथी इलय् थीथी ज्वलं उपहार कथं बियाहइगु चलन आःतक नं दनि । गथेकि गुंपुन्हि न्ह्यः क्वाति, स्वन्तिइ धौ व तःसि, घ्यःचाकुसंल्हुबलय् घ्यः व चाकु, पाहांचःह्रेबलय् घोडाजात्रा स्वःवनेत क्वँ नापं मेमेगु इलय् मेमेकथंया ज्वलंत बियाः कुमारी माजुया कृपा दयाच्वंगु अद्यापि दु ।', 'च्वय् न्ह्यथने ल्वःमंगु छगू खँ थन तने त्यना – लाय्कूसाःया मानन्धरत ग्वराः ग्वः वनीबलय् व कुमारी द्यःया खःया च्वसं तइगु इलां दयेकेत मुनाः वनीबलय् “बी च्वं वनेगु” धाइगु खँ जिमि त्वालय् व्याप्त जू । हाकनं, थथे धार्मिक सामाजिक ज्याय् ग्वाहालि याइपिं ग्वाहालिमितय्त कुमारी छेँपाखें बलं भ्वय् धकाः नकीगु नापं प्रसाद कथं स्वकं बजि व कःनिमरि बिया हइगु चलन नं द हे दनि ।']"
संस्कृति,  ,यँयाः न्यायेकेत अक्षय कोष घोषणा,"['येँ – यँयाः पर्व सुथांलाक्क सञ्चालन यायेगु लागिं सरकारं ५ करोड तकाया अक्षय कोष पलिस्था याःगु दु। थाैं येँ महानगरपालिकाया ग्वसालय् जूगु छगू ज्याझ्वःया दथुइ संस्कृति, पर्यटन तथा नागरिक उड्डयन मन्त्री योगेश भट्टराईं उगु कोषया घोषणा यानादीगु खः ।\r\n                    \r\n                    \r\n                ', 'थ्व ५ करोड तका मध्ये २ करोड तका येँ मनपां तःगु खःसा संघीय सरकारया संस्कृति मन्त्रालयं १ करोड ५० लाख तका, प्रदेश सरकारं १ करोड तका व गुथि संस्थानं ५० लाख तःगु खः ।', 'घोषणा ज्याझ्वलय् न्ववासें मन्त्री भट्टराईं यँयाः पर्वलिसे सम्बन्धित व्यक्ति व खलः पुचः लिसें येँदेय् या सांसदतय्सं तःक्वःमछि धयाच्वंगु, जाति, भाषा, संस्कृतिया अभियन्तातय्संनं निरन्तर सः तयाच्वंगु व प्रधानमन्त्रीपाखें नं रुची क्यनादीगु कारणं सरकारं याकनं अक्षय कोष दयेकूगु जानकारी बियादिल ।', 'थ्व कोषया दां भविष्यय् आवश्यकता कथं थपे जुया नं वने फइ धासें वय्कलं थ्व कोष सञ्चालनया लागिं येँ महानगरपालिकाया मेयरया अध्यक्षताय् छगू समिति गठन जुइगु व छगू कार्यविधि नं दयेकीगु खँ कनादिल । मन्त्री भट्टराईं कनादी कथं थ्व अक्षय कोषया समितिइ संघीय सरकार, प्रदेश सरकारया प्रतिनिधि, इन्द्रजात्रा व्यवस्थापन समितिया अध्यक्ष, हनुमानढोका हेरचाह अड्डाया प्रतिनिधि, गुथि संस्थानया प्रतिनिधिपिं दुजः जुइगु व येँ मनपा सम्पदा तथा पर्यटन विभागया प्रमुख सदस्य सचिव जुइगु व्यवस्था दु ।', 'ज्याझ्वलय् न्ववासें येँ महानगरपालिकाया मेयर विद्यासुन्दर शाक्यं थ्व अक्षय कोष पलिस्था यायेत राष्ट्रपतिपाखें नं विशेष अभिरुची तयादीगु कारणं वय् कःयात नं सुभाय् बीमाः धयादिल ।', 'बिहिवाः थ्व कोष घोषणा याइगु जुइवं राष्ट्रपतिं थः लगायत इन्द्रजात्रा व्यवस्थापन समितिया नायः गौतम शाक्ययात शितल निवास सःताः थुकिया बारे  उताः तयादीगु खँ नं वय्कलं कनादिल । राष्ट्रपतिलिसे वय्कःपिनि दथुइ करिब घौछि खँल्हाबल्हा जूगु खः ।']"
संस्कृति,  ,"थौं कतिं पुन्हि, मोहनि क्वचाल",['येँ – थौं कतिं पुन्हिया बहनीनिसें मोहनि नखः क्वचाइगु जूगु दु । मोहनिया नखत्या सःतीपिंसं थाैं बहनीतक जक सःतेगु धइगु मान्यता दु । सोह्रश्राद्धबलय् पितृपक्ष व नःलास्वनेगु खुन्हुनिसें थौ तक मातृपक्ष धकाः पात्रोय् न्ह्यथनेगु यानातःगु दु । थौंहे बहनीनिसें लच्छियंकं आलमत तयेगु चलन दु । आलमतयात आकाशदीप धासें महाद्यःया काय् कुमार वा कार्तिकेययात मत क्यनेगु धकाः नं धायेगु याः । गुथि दुपिंसं सिँया थामय् चाया थलय् तयाः व व्यक्तिगत रूपं तइपिंसं पल्लिइ पं तयाः खिपतं थकयाः मत तयेगु याः । बौद्ध परम्पराय् थनिंनिसें हे भिक्षुपिनि वर्षावास क्वचाइ । म्हिगःया न्हियात सीघः पुन्हि व थौंया न्हियात कतिं पुन्हि धायेगु याः ।']
संस्कृति,  ,च्वबहाः करुणामयया देगः जिर्णोद्वार क्वचाल,"['किपू – च्वबहाः करुणामयया देगः दने क्वचाल । आदिनाथ लोकेश्वरया नामं नं म्हसिका वयाच्वंगु थनया प्राचीन सम्पदा च्वबहाः करुणामयया देगः निगू करोड लागतय् पुरातत्व विभागं जिर्णोद्वार याःगु खः । उगु देगः २०७२ सालया भुखाचं क्षतिग्रस्त जूगु खः । देगःया पुजारी सरोज शाक्यं बियादीगु जानकारीकथं निदँया दुने देगः दने क्वचायेकेगु लक्ष्य तयातःगु खःसां प्राविधिक कारणं देगः दने क्वचायेकेगु ज्या छुं ई लिपा लाः वंगु खः ।\r\n                    \r\n                    \r\n                ', 'देगः क्षतिग्रस्त जुइवं पुरातत्व विभागं देगःया जिर्णोद्वारलिसें देगः दनेत माःगु खर्चया नं व्यवस्थापन याःगु खः । बौद्ध व हिन्दू निगुलिं समुदायं उतिकं आस्था तयाः माने यायेगु याना वयाच्वंगु च्वबहाः करुणामय लिच्छवीकालीन इलय् निर्माण जूगु विश्वास यानातःगु दु । गजूलिसें न्हय्तँजाःगु देगःया पौ प्यागोडा शैलीं निर्माण याःगु दु ।', 'पुजारी शाक्य कनादीकथं देगः दनेगु ज्या क्वचायेवं वंगु असोज २५ गतेकुन्हु च्वबहाः करुणामयया प्राणप्रतिष्ठा याःगु खः । थ्व स्वयां न्ह्यः च्वबहाः करुणामययात देगलय् बिज्याके न्ह्यव तान्त्रिक विधिपाखें क्षमता पुजा यानाः स्थानीय देवदेवीलिसे उजं कायेगु ज्या जूगु खः ।', 'देगः जिर्णोद्वारया निंतिं देगलय् च्वंम्ह च्वबहाः करुणामययात देगलं पित हयाः मेगु सुरक्षित थासय् बिज्याकूगु खः । दँय्दसं सीघःपुन्हि व चौलाथ्व अष्टमिकुन्हु च्वबहाः करुणामयया विशेष जात्रा जुइ । च्वबहाः करुणामयया दर्शन यात धाःसा पारिवारिक सुख, शान्ति कायम जुइगु नापं ल्वचं मुक्त जुइ धइगु जनविश्वास दु ।']"
संस्कृति,  ,चोभारय् न्हू देगः लिसें मेला शुरु,"['किपू – ०७२ सालया तःभुखाचय् क्षति जूगु चोभाःया लोकेश्वर देगः पुनर्निर्माण लिपा म्हिगः निसें अन लछियंकं न्ह्याइगु मेला नं शुरु जूगु दु ।', '\nतःभुखाचं देगः क्षति जुइवं जीर्णोद्धार यानाः देगः दंगु खः । शुक्रवाः अन आदिनाथ लोकेश्वर द्यः बिज्याकूगु खः । देगः दनाच्वंगु इलय् द्यःयात पिने हे तयातःगु खः ।\r\n                    \r\n                    \r\n                ', 'दँय्दसं कतिंपुन्हिनिसें चोभारय् मेला जुइ । लछियंकं न्ह्याइगु थ्व मेलाया अन्तिम च्यान्हु देगःया पिनेसं अप्सं च्वनेगु ज्या नं जुइ । थुकियात माय् अप्सं धाइ । खास यानाः थःछेँय् च्वना–च्वंम्ह मिसायात छेँनं काः मवल धाःसा थन च्यान्हु तक अप्सं च्वनीगु व उगु अवधि तक नं काः मवल धाःसा स्वतः हे पारपाचुकूगु माने याइगु चलन दु ।', 'थौंकन्हय् धाःसा अन थःगु मनया इच्छा पूवंकेगु लिसें थम्हं यानातःगु भाकला पूवंकेगु लागिं नं अप्सं च्वनेगु चलन जुया वःगु दु । च्यान्हु तक छेँय् मवँसे देगःया चःखः हे च्वनेगु व द्यनेगु समेत यानाः च्वनीगु थ्व अप्सं नं कठिन अप्सं मध्ये छगू खः ।']"
संस्कृति,  ,थुगुसी गणेश व भैरव द्यः भाजुपिं महिल,"['येँ – यँयाः पर्वय् कुमारीलिसें तुं रथय् तयाः द्यः सालेमाःपिं गणेश व भैरव द्यःपिं थुगुसी मोहनिया फूलपाती कुन्हु हिलीगु धकाः चर्चा जूसां हिलेगु ज्या धाःसा मजुल । वर्तमान गणेश व भैरव द्यः भाजुपिं तःधी जुया वःगुलिं वसपोलपिनि थासय् न्हूपिं द्यः तयेगु लागिं मोहनि न्ह्यः कुतः जूगु खःसां अन्तिमय् द्यः हिलेगु ज्या धाःसा मजूगु खः ।\r\n                    \r\n                    \r\n                ', 'आः वसपोल द्यः भाजुपिं थ्वहे वइगु चैतदशैं कुन्हु हिलेगु कथं तयारी जूगु खँ शाक्य महाविहार संघया जः संघरत्न शाक्यं ‘नेपालभाषा टाइम्स’ यात कनादिल । थुगुसी द्यः भाजुपिं हिलेगु लागिं संघपाखें पहल याःगु खः । उकिया लागिं येँ देय्या झिंखुगू बहाःयात आह्वान यानाः नां दुकाःगु खः ।', 'दुहां वःगु नां मध्ये निम्ह मचाया नां गणेश व भैरवया लागिं सिफारिस यानाः संघं पञ्चांग समितियात छ्वया बीधुंकूगु दु । पञ्चांग समितिं मोहनिया इलय् ज्या मयाःगु व लिसें वर्तमान द्यः भाजुपिनि अभिभावकपिंसं नं आः हे द्यः महिउसा जिउ धइगु इच्छा क्यनादीगुलिं थुकियात छुं भचा लिछ्यानागु खँ नं भाजु शाक्यं कनादिल ।', 'द्यः भाजुपिं आसनं कुहां बिज्यायेवं हे वसपोलपिंत शाक्य संस्कार कथं बन्दे छुइगु ज्या यायेमाः । वसपोलपिंत बन्दे जुइबलय् पुचःया थाकुलि दयेकाः संस्कार यायेमाःगु चलन दु ।']"
संस्कृति,  ,नवदुर्गाया खः म्येय् क्वःथल,"['येँ – ख्वपय् नवदुर्गा द्यःयात छानातःम्ह खः म्येय् क्वथलेगुया लिसें मोहनि नं क्वचाःगु दु । मोहनिया नवमिकुन्हु बहनि नवदुर्गा द्यःयात छानातःम्ह महिषासुर राक्षसया प्रतीक खः म्येययात नवदुर्गा द्यः छेँय् नं लिना यंकाः ब्रम्हायणीइ यंकूगु खः । ब्रम्हायणी द्यःयाथाय् खः म्येय् थ्यनेवं अन हे स्यानाः म्येय्या हि नवदुर्गा देवगणयात छायेगु ज्या जूगु खः ।\r\n                    \r\n                    \r\n                ', 'नवदुर्गा द्यःयात खःम्येँय्या हि छानाः मोहनि नं बिसर्जन याःगु खः । नवदुर्गा द्यःयाथासं ब्रम्हायणीइ यंकाः खः म्येय् स्यायेधुंकाः ब्रम्हायणी लगायतया थीथी देवदेवीयात छानाः ल्यं दुगु हि भैलः क्वंचाय् तयाः यंकूगु खः । वयां लिपा कतिंपुन्हिकुन्हु दक्वं देवगणयात हि छानाः मोहनि क्वचायेकूगु खः ।', 'थुकथं हे नःला स्वनेगु न्हिन्हकुन्हु छेँय्छेँय् पिनातःगु नःलास्वां नं खुसि चुइकाः मोहनि क्वचायेकूगु खः । मोहनिया दकलय् लिपांगु न्हि कतिंपुन्हिकुन्हु ख्वपया नांजाःगु नवदुर्गा द्यःया दर्शन यायेगु निंतिं आपालं भक्तजनत वःगु खः ।']"
संस्कृति,  ,क्वहितिइ नीप्यदँ लिपा मू धिमे पिदन,"['येँ – थनया क्वहितिइ च्वंगु नीलबाराही त्वाः खलःपाखें वंगु गथांमुगःचः¥हेनिसें स्यना वयाच्वंगु तग्वः धिमे (मू धिमे) पिथनेगु ज्या जुल । खलःपाखें वंगु गथांमुगःचः¥हेकुन्हु नासःपुजाः यानाः मू धिमे स्यनेज्या न्ह्याकूगु खःसा थ्व हे वंगु कौलाथ्व पारु नःला स्वनेगु न्हिकुन्हु पिथंगु खः ।\r\n                    \r\n                    \r\n                ', 'झिंनिदँय् छक्वः जक स्यनेगु याना वयाच्वंगु तग्वः धिमे स्यनेगु ज्याय् गुदँदुपिं निसें स्वीनिदँतक दुपिनिगु सहभागिता दुगु खः । धिमे पिथने धुंकाः वंगु पचिम¥हः कुन्हु पचलि भैरव द्यःयाथाय् बसं वनेगु ज्या नं जूगु खः ।खलःपाखें धिमे पिथनेगु हे झ्वलय् झिंनिदँ जक दुम्ह सिमन महर्जनं प्वंगा पुयाः क्यंगु खः ।', 'मू धिमे झिंनिदँय छक्वः जक स्यनेगु चलन दुगु खःसां खलःपाखें थनिं झिंनिदँ न्ह्यः विशेष कारणं स्यने मफुगुलिं थुगुसी नीप्यदँ लिपा थुकथं मू धिमे स्यने ज्या न्ह्याकूगु खः । मुक्कं ख्वीस्वम्ह मस्तय्सं प्रशिक्षण काःगु धिमे स्यनेज्याय् पुननारायण महर्जनं प्रशिक्षण बियादीगु खः ।']"
संस्कृति,  ,सिख्वंमू बहालय् दुर्लभ वज्रसत्वअभिषेक,"['येँ – थनया बसन्तपुलिइ च्वंगु श्रीखण्ड तरुमूल महाविहार (सिख्वंमू बहाल)य् अतिकं दुलर्भ वज्रसत्व अभिषेक ज्याझ्वः जुल । बौद्ध दर्शन अध्ययन पुचःया ग्वसालय् जूगु ज्याझ्वलय् झिम्हेसित दुर्लभ वज्रसत्व अभिषेक बीगु ज्या जूगु खः ।पुचःपाखें न्ह्याका वयाच्वंगु थीथी बौद्ध दर्शन कक्षाया झिम्ह प्रशिक्षार्थीपिं नेमविलास वज्राचार्य, त्रिरत्न वज्राचार्य, मिन्दुरत्न वज्राचार्य, कृष्णमान वज्राचार्य, नविनरत्न वज्राचार्य, कविर वज्राचार्य, सागर वज्राचार्य, राजेश वजाचार्य, राजिव वज्राचार्य व कुशल वज्राचार्य दीक्षित जुयाबिज्याःगु खः ।\r\n                    \r\n                    \r\n                ', 'वसपोलपिं सकसितं बौद्ध विद्वानलिसें बौद्ध गुरु यज्ञमानपति वज्राचार्यं वज्रयान बौद्ध परम्पराकथं सिख्वंमू बहालय् हे जूगु छगू विशेष वज्रयान बौद्ध पुजा यासें अभिषेक बियाः दीक्षित यानाबिज्याःगु खः । थ्व संसारय् गुलि नं प्राणी, जीवजगत, वस्तुत दु, व दक्वं छन्हु मदया वनी, फुना वनी । मनूया जन्म जुइ, ल्यासे ल्याय्म्ह जुइ, ज्याथजिथि जुइ ।', 'अले छन्हु मृत्यु जुइ । सकलें प्राणी थ्व हे जीवनचक्रय् चाःहिलाच्वंगु दइ । थुकियात हे अनित्य संसार धाइगु खःसा थ्व संसारय् न्हापांनिसें दयाच्वंगु, आः नं दुगु व लिपाथ्यंकं दयाच्वनीगु छुं दुसा व वज्रसत्व हे खः धइगु मान्यता दु । थ्व हे मान्यताकथं वज्रसत्व दर्शनया ज्ञान व झिंन्यासः दँ न्ह्यःया वज्रसत्व चर्याम्येँया भावय् थुकथं दुर्लभ वज्रसत्व अभिषेक बीगु ज्या जूगु खः ।सिख्वंमू बहालय् पुचःपाखें थुुकथंया दीक्षा बीगु ज्या जूगु थ्व स्वक्वःखुसी खः ।']"
संस्कृति,  ,भागि यायेगु झीगु संस्कार खः,"['कल्याण मित्र', '\r\n                    \r\n                    \r\n                ', 'परापूर्वकालनिसें न्ह्याना वयाच्वंगु झीगु नेवाः संस्कार दुनेया छगू स्यल्लाःगु चलन व परम्परा खः थः स्वयां थँजिपिंत भागि यायेगु अर्थात अनि यायेगु । कायं मांअबुयात भागि यायेगु । भौमचां माजुबाजु नापं थः स्वयां थकालिपिं थःथितिपिंत भागि यायेगु चलन अतिकं पुलां ।', '\nतर थौंकन्हय्यापिं कायम्ह्याय् व भौमस्तय्सं थः स्वयां थकालिपिंत भागि यायेगु याना महयेधुंकल ।', 'छगू कथं धायेगु खःसा थ्व चलन बुलुहुं तना वनाच्वंगु दु । गनं गनं गुलिसिनं धाःसा भागि यायेगु चलन अझं ल्यनाच्वंगु खनेदु । अप्वःथें यानाः गां गामय् च्वंपिं नेवाः समुदाय दुने थ्व चलन आतक नं ल्यनाच्वंगु खनेदु । झी न्हियान्हिथं आधुनिक जुया वनेगु झ्वलय् झीसं थुकथंया पुलांगु परम्परा, मान्यता, सभ्यता व चलनत यक्व हे त्वःता वनाच्वनागु दु ।', 'अज्याःगु गुलिखे पुलांगु चलनत झीगु निंतिं गुलितक फाइदा जू धयागु खँ तकं ल्वःमंका वनाच्वनागु दु । मसिया वनाच्वंगु दु । उकिया थासय् न्हू न्हूगु चलन व न्हू न्हूगु व्यवहार छ्यलाबुलाय् हयाच्वंगु जुल । झीगु पुलांगु परम्परा, चलन व मान्यताकथं काय भौ नं मांअबु व माजुबाजुयात सुथ न्हापां दनेवं इपिं थःगु क्वथाय् द्यनाच्वंगु इलय् हे वनाः पालिइ भ्वपुयाः भागि याइ ।', 'थ्व परम्परा थः स्वयां थँजिपिं व हनाबना तयेबहपिंत मान सम्मान याःगु दृष्टिकोणं स्वयेगु याइ । थ्व परम्परायात थौंतक नं गुलिखेसिनं न्ह्याका हे वयाच्वंगु दु । थथे छ्यनं हे थियाः भागि यायेबलय् धार्मिक व वैज्ञानिककथं नं झीत यक्व हे फाइदा दु धयागु खँ मसियाः हे झीसं थज्याःगु चलनयात न्हियान्हिथं त्वःता वनाच्वंगु दु ।', 'झी सकसिनं सिउगु हे खँ खः कि ‘भागि याये ति’ धकाः थकालिया पालिइ थीमाः । जब थुकथं सुनानं झीगु पालि थियाः भागि यात धाःसा झीसं छु यायेमाः ? वयात झीसं आशिका बीमाः । नापं द्यःयात नं लुमंकेमाः । भागि याः वःपिंत झीसं ‘भाग्यमानी जुइमा’, ‘सुख शान्ति दयेमा’ धकाः आशिका बीगु चलन दु ।', 'थथे आशिका बीबलय् आशिका बीम्ह दुनुगलंनिसें लय् तायाः बीमाः । खास यानाः झीसं झीगु थःगु तुतिं मचायेकं सुयातं मथीमा वा मथ्वायेमा वा मध्वयेमा धकाः कुतः यानाच्वनी । यदि झीगु तुतिं मचायेकं सुयात नं थिल, थ्वात ध्वत धाःसा मभिं जुइगु तायेका च्वनी । झीगु तुतिं सुयातं थिल धाःसा थुकिं झीत दोष लाइ ।', 'थकालिपिनिगु पालि स्पर्श यानाः नियमित रुपय् भागि यायेबलय् प्रतिकूल जुयाच्वंगु ग्रहत नं अनुकूल जुइ । थुकिया मनोवैज्ञानिक पक्ष थ्व नं दु कि गुगु लक्ष्य प्राप्त यायेगु खः व मनय् तयाः थकालिपिंत भागि यायेबलय् उगु लक्ष्य चूलाकेगु शक्ति प्राप्त जुइ ।', 'थ्व दोषं बचे जुइत झीसं मनमनं भगवानयाके माफि फ्वनेमाः । अले उम्ह मनूयाके नं माफि फ्वनेमाः । थः स्वयां थकालिपिनिगु पालि थियाः भागि यायेबलय् झीत यक्व हे फाइदा दु । थः स्वयां थकालियात आदर, सत्कार, मान सम्मान यानाः भागि यायेगु अतिकं उत्तम जू धयागु मान्यता दु । भागि यायेबलय् प्रत्यक्ष वा अप्रत्यक्ष कथं नं यक्व हे फाइदा दुगु जुयाच्वन ।', 'थथे भागि यायेबलय् झीत छु छु फाइदा दु धयागु खँय् नं छक्वः विचाः याये । भागि यायेधकाः पालि थिइगु पूवंक सश्रद्धाकथं थः स्वयां थकालिया न्ह्यःने नतमस्तक जुइगु खः । थुकिं झीत विनम्रता चूलाइ । अले मनय् नं शान्ति जुइ । थुकिया नापं भागि याये धाइम्ह मनुखं थकालियात थःगु आचरणं प्रभावित याये फइगु नं जुल ।', 'जब झीसं थः स्वयां थँजिम्ह व हनाबना तयेबहःम्ह मनूया पालिइ थिइवं वा भागि यायेवं वय्कलं झीत आशिका बीकथं थःगु निपा ल्हातं झीगु छ्यनय् थियाः ‘भाग्यमानि जुइमा’ धकाः सुवाः बी । थथे जुइबलय् झीगु ल्हातिं वय्कःया पालिइ थियाच्वनी । थुकी थज्याःगु मान्यता दु कि उम्ह हनेबहम्ह मनूया सकारात्मक उर्जा संचार जुयाः आशिकाया रुपय् झीगु म्हय् प्रवेश जुइ ।', 'थुकिं झीगु अध्यात्मिक व मानसिक विकासय् नं तिबः जुइ ।शास्त्रय् धयातःगु दु कि, ‘झीसं न्हिंन्हिं थकालिपिंत अभिवादन यानाः भागि यायेबलय् झीगु आयु, विद्या, यश व शक्तिइ वृद्धि जुइ ।’ थुकी वैज्ञानिक दृष्टिकोणं स्वयेबलय् नं यक्व हे फाइदा दुगु जुयाच्वन । महान् वैज्ञानिक न्युटनया नियमकथं संसारय् दक्वं चीज गुरुत्वाकर्षणया नियमय् च्वनाच्वंगु दु ।', 'थुकिया नापं पृथ्वीया गुरुत्वाकर्षणया भार न्ह्याबलें आकर्षित याइम्हपाखे हे वनाच्वनी । झीगु म्हय् नं थ्व हे नियम लागू जुइ । झीगु म्हं छ्यंयात उत्तरी ध्रुव व तुतियात दक्षिण ध्रुव माने यानातःगु दु । गुरुत्वाकर्षणया उर्जा अर्थात चुम्बकीय उर्जा न्ह्याबलें नं उत्तरी ध्रुवं प्रवेश यानाः दक्षिण ध्रुवय् प्रवाहित जुयाः थःगु चक्र पूवंकाच्वंगु दइ ।', 'थथे धइगु झीगु म्हया उत्तरी ध्रुव छ्यनय् सकारात्मक उर्जा दुहां वनाः दक्षिण ध्रुव पालिइ प्रवाहित जुयाच्वनी । दक्षिण ध्रुवय् थ्व उर्जा असीमित मात्राय् स्थिर जुयाच्वनी अले पालि उर्जाया केन्द्र जूवनी । पालिइ ल्हातिं थियाः उगु स्थिर जुयाच्वंगु उर्जा ग्रहण यायेगुयात हे झीसं भागि यायेगु, अनि यायेगु वा चरण स्पर्श यायेगु धाइ ।', 'वास्तवय् थ्व झीगु तसकं पुलांगु छगू संस्कार खः । मेमेगु जातियापिंसं नं थ्व संस्कार न्ह्याका वयाच्वंगु दु । द्यःपिनिगु पालंनिसें हे थ्व चलन दु धइगु खँ झीसं शास्त्रय् ब्वना वयाच्वनागु हे दु । गथेकि महाद्यः छेँय् लिहां वइबलय् पार्वतीं कमण्डलुइ लः हयाः महाद्यःया पालि छगः बाताय् तयाः सिकेगु याइ, अले व बाताय् मुनाच्वंगु लः थम्हं त्वनेगु याइ ।', 'थ्व हे कथं ऋषिमुनि व खय्ब्रम्हूतय् नं थज्याःगु चलन दुगु खः । थज्याःगु ज्यायात थौंकन्हय्यापिंसं थ्व सामन्ती संस्कार खः, मिसा अधिकारया हनन् खः धायेगु याः । तर थुकी नं वैज्ञानिक ल्याखं स्वयेगु खःसा लाभदायक हे जू । छाय्धाःसां गुलि नं शक्तिशाली उर्जा दु, व सकारात्मक उर्जा व फुक्क पालिइ मुनाच्वनी ।', 'न्हिछियंकं मुनाच्वंगु उर्जा प्राप्त जुइगुलिं हे कलाःम्हं भाःतया तुति सिलाः उकिया लः भचा त्वनेगु खः ।पालि थियाः भागि यायेबलय् पालिइ च्वंगु उर्जां झीत यक्व हे फाइदा जुयाच्वनी । तुतिया पतिंचाय् नं यक्व हे उर्जा प्रसारित यायेगु शक्ति दयाच्वनी । थज्याःगु नं मान्यता दु कि थकालिपिनिगु पालि स्पर्श यानाः नियमित रुपय् भागि यायेबलय् प्रतिकूल जुयाच्वंगु ग्रहत नं अनुकूल जुइ ।', 'थुकिया मनोवैज्ञानिक पक्ष थ्व नं दु कि गुगु लक्ष्य प्राप्त यायेगु खः व मनय् तयाः थकालिपिंत भागि यायेबलय् उगु लक्ष्य चूलाकेगु शक्ति प्राप्त जुइ । अथेला ‘भागि याये’ धाःपतिकं थकालिपिंसं ‘भाग्यमानी जुइमा’ धकाः आशिका नं बियाच्वनीगुलिं नं सकारात्मक सोचया विकास जुयाच्वनी ।थ्व छगू कथं सुक्ष्म व्यायाम नं खः ।', 'तुतिइ थीबलय् शारीरिक कसरत नं जुइ । क्वछुनाः तुति थीबलय् म्ह लचकदार जुइ । न्ह्यःने क्वछुइबलय् छ्यनय् रक्त प्रवाह अप्वइ । गुकिं स्वास्थ्यया निंतिं फाइदा जुइ । भागि यायेबलय् छगू फाइदा थ्व नं दु, थुकिं झीके दुगु अहंकार म्हो जुइ । थथे धइगु झीगु म्हय् दुगु नकारात्मक उर्जा म्हो जुया वनी ।', 'थ्व हे कारणं झी पुर्खातय्सं हनेबहपिं थकालिपिंत भागि यायेमाःगु परम्परा व संस्कारया रुप बियातःगु खः । आः वयाः झी नेवाःतय्सं भागि यायेगु पलेसा ‘ज्वज्वलपा’ धायेगु यानाहल । तर भागि यायेधकाः छ्यं क्वछुकीपिं नेवाः भौमस्तय् ल्याः नं म्हो मजू । गनं सभा समारोह, भ्वजय् वा छुं नं ज्याझ्वलय् नेवाःतय् थःथितिपिं मुनेगु ज्या जुल धाःसा अन थःगु छ्यं क्वछुकाः थकालिपिंत भागि याये धाइपिं नेवाः अझं यक्व दनि । थ्व संस्कारयात ल्यंका तये ।']"
संस्कृति,  ,पचलि भैरवया जात्रायात कयाः सहलह,"['येँ – मोहनि नखःया झ्वलय् कौलाथ्व पंचमि (पचिमधः) कुन्हु जुइगु पचलि भैरवया त्यप जात्रायात व्यवस्थित यायेगु ल्याखं छगू सहलह मुँज्या जुल ।श्री पचलि भैरव जात्रा व्यवस्थापन समितिया ग्वसालय् वइगु कौलाथ्व चौथि व पंचमि निन्हुयंकं जुइगु जात्रायात सभ्य, भव्य व व्यवस्थित रुपं न्ह्याकेगु ल्याखं उगु सहलह मुँज्या जूगु खः ।\r\n                    \r\n                    \r\n                ', 'क्वःनेया थकू जुजु जयराम मल्लया सभापतित्वय् न्ह्याःगु सहलह मुँज्याय् सहभागिपिंसं जात्रायात व्यवस्थित रुपं न्ह्याकेत थीथी कथंया सल्लाह सुझाव बियादीगु खः ।', 'ज्याझ्वलय् इन्द्रजात्रा व्यवस्थापन समितिया नायःलिसें लाय्कू कुमारिया चिताइदार गौतम शाक्य, नेपाली कांग्रेसया नेता तीर्थराम डंगोल, व्यवस्थापन समिति अन्तर्गतया बाजं उपसमितिया कजि पुष्परत्न प्रजापति, स्वयंसेवक कजि भूषण वज्राचार्य, प्रचार प्रसार कजि राजु नापित, सल्लाहकार ध्यानगोविन्द रंजित, व्यवस्थापन समितिया कजि बालकृष्ण महर्जन, सभापति मल्ल लगायतया व्यक्तित्वपिंसं जात्रा व्यवस्थापनया निंतिं म्हितेमाःगु थीथी पक्षयात कयाः नुगःखँ तयादीगु खः ।', 'कौलाथ्व चौथि व पंचमि निन्हुयंकं जुइगु पचलि भैरवया त्यप जात्राया झ्वलय् वंगु असोज १२ गतेकुन्हु त्यप आजुयात लंपु छायेगु निंतिं द्यःछेँय् नं क्वःहितिया पुंयाथाय् बिज्याकूगु खःसा थौं लंपु छाये सिधयेकाः थकू जुजुया छेँय् बिज्याकी । थौं हे सनिलय् थकू जुजुया छेँय् नं झासु फल्चाय् बिज्याकाः बहनि गमय् तये यंकी ।', 'जात्रा व्यवस्थापन समितिं बिउगु जानकारीकथं वयांलिपा पंचमिकुन्हु सुथय् ताः छुइगु, ताः कसे यायेगु ज्या जुइगु व न्हिनय् रुद्र विनायक गणेद्यःया ख्वाःसिकेगु ज्या जुइ । उकुन्हु हे सनिलय् रुद्र विनायक गणेद्यः व पचलि भैरवया जात्रा जुइ ।']"
संस्कृति,  ,नेवाः संस्कृतिइ मोहनि नखः,"['नेवाःत भाषिक समुदाय खः । अझ धायेगु खःसा पुलांगु नेपालमण्डलया नागरिक खः । आः नेपाल धइगु छगू देय् दुनेया वासिन्दा वा नागरिकत खःसा अबलय् नेपालमण्डल दुनेया सकसितं नेपाःमि धायेगु व नेवाः धायेगु बराबरया खँ खः । सकसितं स्वाइगु आधार धइगु नेपालभाषा जक खः । धर्मया ल्याखं स्वयेगु खःसा हिन्दू व बौद्ध दु ।\r\n                    \r\n                    \r\n                ', 'संस्कृति स्वयेगु खःसां येँ, यल व ख्वपय् हे थीथी भेद खना च्वनागु हे दु । संस्कार स्वयेगु खःसां नेवाः दुने हे थीथी जातिया थीथी संस्कार दु, वा जातीय भेद दु । हाकनं नरबलि बीमाःम्ह द्यःनिसें कयाः ध्वाँय् ब्वयेकाः शंख पुयाः ‘हरहर महादेव’या नारा थ्वयेकाः धार्मिक जागरण याइगु माघ हाःवनीपिं नं नेवाःत हे खः।', 'थ्व माघ हाःवनीगु व मारखः हइगु स्वयेबलय् भारतय् १६गू शताब्दीपाखें वःगु धार्मिक जागरण हे नेपाः दुहां वःगु खःला धइथें च्वं । धार्मिक जागरणया ई त्वःताः आधुनिक लोकतान्त्रिक जागरण व साम्यवादी जागरण नं क्वबियाः न्ह्याकूपिं नेवाःत हे खनेदु । अझ गान्धीया चर्खा प्रचार हःम्ह तुलसी मेहर श्रेष्ठ व हिन्दूतय् दुने भेद मदु, बराबर खः धइगु आर्य समाजी विचाः हःम्ह माधवराज जोशी तकं नेवाः हे खः ।', 'थुकथं कबिलाई जमानाया संस्कृतिनिसें आःया आधुनिक विचाः, सिद्धान्त व संस्कृति कःघाना न्ह्यानाच्वंपिं नेवाःतय्गु संस्कृति छु धकाः यकिन यानाः धायेगु थाकुइफु । अथे खःसां नं स्वनिगलय् दुने नेवाःतसें न्ह्याकावयाच्वंगु संस्कृति व संस्कार अले नखःचखः नेपाःया थीथी जातिया मनूतसें न्यायेका वयाच्वंगु संस्कृति, संस्कार अले नखःचखःलिसे पाः ।', 'नःला स्वनेगु, कूछिभ्वय्, स्याक्वत्याक्व, चालं धइगु नेवाःतय्गु खः । गनतक मालश्री धुनया सवाल दु, थ्व मेथाय् मदुगु हुनिं यानाः थ्व नं नेवाःतय्गु हे खः धकाः दावी यायेछिं । नेवाःतय् मालश्री धुन जक मखु, ऋतुऋतु पतिकं थीथी धुन दु ।', 'थ्व ल्याखं थुकिया सीमांकन यायेत छुं थाकु मजू । आःया सवाल धइगु ‘मोहनि नखः’ व ‘दशैं’ धइगु छगू हे मखु धइगु खँ नेवाः समाजय् व्याक चर्चाया विषय जुयाच्वंगु दु । वास्तवय् थ्व सत्य खँ खः । बौद्ध नेवाःतय्त त्वःताः हिन्दू नेवाःतय्त हे ज्वनेगु खःसां नं नेवाः हिन्दू व गैर नेवाः हिन्दूया संस्कार व संस्कृति उतिकं पाः ।', 'सुं नेवाः हिन्दू जुल धायेवं वं इहिपाः यायेत जग्गे याइमखु । मृत्यु संस्कारय् बलिं पीगु, पाखाजा खायेगु, घःसू यायेगु, न्हय्नुमा तयेगु थुज्वःगु विशिष्ट संस्कार नेवाःतय्के दु । आः मोहनिया हे सम्बन्धय् धायेगु खःसा नःला स्वनेगु, कूछिभ्वय्, स्याक्वत्याक्व, चालं धइगु नेवाःतय्गु खः ।', 'गनतक मालश्री धुनया सवाल दु, थ्व मेथाय् मदुगु हुनिं यानाः थ्व नं नेवाःतय्गु हे खः धकाः दावी यायेछिं । नेवाःतय् मालश्री धुन जक मखु, ऋतुऋतु पतिकं थीथी धुन दु । संगीतय् नं नेवाःत तःमिपिं हे खः । नेवाःत मूलतः भाषिक समुदाय जूसां छथासं च्वसेंलि संस्कृति व संस्कारय् सम्मिलन जुयावनीगु स्वाभाविक खः ।', 'छम्ह तामाङ बम्र्हूतय् गामय् च्वं वन धाःसा घेवा यायेगु थासय् श्राद्ध यायेगु नं यायेफु । श्राद्ध यायेगु सिकं सिदा थ्यंके थाकु धइगु खँ अथें चले जूगु मखु । थ्व ल्याखं नेवाःतय् संस्कृति, संस्कार, नखःचखः हनेगु परम्पराय् स्थानभेद, जातिभेद आदि थीथी दुसां मंकाःकथंया खँत नं आपाः दु, गुकिं नेवाः व गैर नेवाःया भेद जूवनी ।', 'नेवाः स्वायत्त राज्यया आन्दोलन लिपा नेवाःतय्के नेवाः राष्ट्रवादया भावना जागृत जूगु दु । नेपाःयात बहुराष्ट्रिय नेपाः धायेमाः धकाः मधेसया दलतसें ल्ह्वंगु खँ पाय्छि खः । थुकी हे हाकनं सत्ता संचालकतसें तःधंगु खतरा नं खंकाः तप्यंक अस्वीकार याःगु जक मखु, थुकियात नेपाः कुचा थलीगु षडयन्त्रया अंश नं धयाबिल ।', 'अथे खःसां आः थीथी जातिया दुने थःथःगु कथंया राष्ट्रवादया भावना जागृत जुयावयाच्वंगु दु । थुकथंया भावनां हे मोहनि व दशैं छगू हे मखु धइगु चेतना झीके ब्वलंगु खः । थुलि जकमखु, गुलिखे नेवाः खँग्वःयात खँय् भासं च्वयेबलय् नं भाय् महीसे नेवाः खँग्वः कथं हे छ्यलीगु नं थ्व हे नेवाः राष्ट्रवादी भावनाया लिच्वः खः ।', 'हनुमान थुज्वःगु दुगु चाया थलय् मत च्याकाः कुँ गयेकेगु व उगु हे कुँया धू मुंगुयात मोहनि सिन्हः धकाः जाकि सिन्हःसिकं न्ह्यः तिकेगु नेवाःतय्गु चलन खः । थ्व छगू तान्त्रिक विधान थें खनेदु । अनंलि नेवाःतय् बाहां स्यायेधुंकाः भ्वछिं जः च्वनाः सीकाःभू नं कायेमाः । कूछिभ्वय्यात दैत्यनाप ल्वायेत कूछि अर्थात् निमना बजिया भ्वय् नयेगु धाःसां थ्व कुलछि अर्थात कुलया सकलें च्वनाः भ्वय् नयेगु धाःगु धइगु खँ पाय्छि थें खनेदु ।', 'स्याक्वत्याक्व धइगु गुलि स्यायेफत उलि त्याइगु धकाः धइगु अर्थय् कयातःगु दु । थुगु दिनय् आगमय् द्यः स्वनातःथाय् बाहां स्यायेगु याइ । बाहां स्यायेगु थासय् चबाहां धकाः ख्यें तछ्याइपिं नं दु । तर आधुनिक इलय् बलि बी मयःपिसं नैंक्या तछ्यायेगु यानाहःगु दु । थ्व नेवाः चलन मखु । अनंलि चालं खुन्हु आगमय् स्वनाः पुज्याना तःगु खड्ग ज्वनाः पायो पिहां वयेमाःगु चलन दु ।', 'थीथी शक्तिपीठं नं पायो पिकायेगु याइ । पायो पिकायेगु क्वचायेकाः भुयुफसि पालेगु याइ । भुयुफसियात दैत्यया स्वरूपय् कयातःगु खनेदु । पायो पिहां वःगु धइगु ल्यं दनिपिं दैत्यत सिधयेकेत खः धइगु धापू दु । वास्तवय् नेवाःतय्गु मोहनि नखतय् शक्ति साधना हे खनेदु, मातृशक्तिया पूजा खनेदु ।', 'मेपिंसं थें द्यः भक्ति यानाः वरदान कायेगु धइगु खँ थ्व मखु । नेवाःतय्गु नखःचखः आपाः यानाः कौलाचार, वामाचार आदि सिद्धान्तपाखें प्रभावित खनेदु । थ्व नेवाःतय्गु हे स्वतन्त्र आविष्कार खः धकाः धाये फइमखु । तर थ्व परम्पराय् नेवाःतय्गु नं विशिष्ट योगदान दु वा अझ विकसित व परिष्कृत यायेगु ज्या जूगु दइ ।', 'थ्व खँ अध्ययन व अनुसन्धानया हे खँ जुल । झीसं दैत्य क्वःथलेगु वा दैत्य स्यायेगु धकाः धया । ज्याथःपिं नेवाःतसें महिषासुरयात म्हेखासुर धकाः धाःगु नं न्यना । भगवती द्यः नं स्वनिगलय् लिच्छविकालय् हे दयेकेबिउगु थें खनेदु । रेडियो नेपालं झीत महिषासुर वधया नाटक मचांनिसें न्यंका वयाच्वंगु दु ।', 'झी मचाबलय् खँय्त हे जूसां नं स्वनिगःया संस्कृतिइ हे दुबिनाः नेवाःत लिसे हे सत्तीना जुइपिं खँय् बम्र्हूत जूगुलिं महिषासुर वधयात झीसं झीगु परम्पराय् मदुगु खँ धकाः छक्वलं धाये मजिउनि ।', 'स्वसः दँनिसें स्वस्थानी बाखं नेवाःतय्सं थःगु हे भाय् व लिपिं ल्ह्ययाः ब्वनावयाच्वंगु दु । सत्यनारायणया धलं नं दंका हे वयाच्वंगु दु । अझ नेवाः भासं बेताल पच्चीसी व स्वीनिम्ह लापाचाया तन्त्र प्रभावित बाखंत नं दु धाःसा पुराणया साहित्य नाप नं नेवाःतय्गु सम्पर्क पुलांगु हे खनेदु । थ्व खँ नं विचारणीय खः ।']"
संस्कृति,  ,ख्वपय् कुमारी यात्रा सुरु,"['ख्वप – ख्वपय् झिन्हुयंकं न्ह्याइगु कुमारी यात्रा म्हीग आइतवाःनिसें सुरु जुल । ख्वपय् मोहनि ताकाय् कुमारीया यात्रा याइगु खः ।', '\nमोहनिया न्हापांगु न्हि कुन्हु हे ख्वप कुमारी माजुयात क्वाठण्डौया कुमारी छेँय् विधिवत रुपं झिन्हु तक सिंहासनय् तयाः न्हिंन्हिं हे पुजा व तलेजु भ्रमण याकीगु चलन दु ।\r\n                    \r\n                    \r\n                ', 'नःलास्वां पीकुन्हुनिसें न्हिया न्हिथं सुथ न्हापां तलेजु लागाय् च्वंगु कुमारी चोकय् विराजमान याकाः वसपोलयात औपचारिक वसतय् तयातइ । मेबलय् धाःसा ख्वपय् कुमारी माजु उकथं कुमारीया थःगु हे द्यःछेँय् व कुमारीया सिंहासनय् च्वनेम्वाः ।', 'मोहनि जःछि थुकथं सिंहासनय् च्वनेगु झ्वलय् नवमिकुन्हु वसपोलं कुमारी छेँय् नं चिताइदारपिनि विशेष पुजा फये धुंकाः चासुख्यलय् च्वंम्ह माकःतय् कुमारीया नापं अन उकुन्हु छन्हुया लागिं च्वनीपिं झिम्ह कुमारी नापं इहि, इहिपा, ज्याजंक्व थेंज्याःगु पुजाविधि पूवंकाः प्रसाद ग्रहण याकाःलि हाकनं गुरुजु पल्टन सहित कुमारी चोक तलेजुया दरवार लागाय् थ्यंकी ।', 'चान्हय् चछि हे धइथें अन कुमारी चोकय् विशेष पुजा जुइ । उगु पुजा क्वचायेवं वसपोलयात सुजःद्यः मरः त्वालय् च्वंगु आदिपद्म महाविहार नापं बिराजमान याकी । अन हे मोहनिया ब्रम्हायणी ख्वाः सिलेत वइपिंसं दर्शन याइ । न्हिनय् वसपोलयात ब्रम्हायणी यंके धुंकाः कुमारी याः क्वचाइ ।']"
संस्कृति,  ,तुयूम्ह सल ब्वाकाः मोहनि क्वचाल,"['ख्वप – दँय्दसं कउलाथ्व दशमीया न्हिं कुन्हु ख्वपया तलेजु द्यःया तुयुम्ह सल ब्वाकेगु ज्या चान्हय् न्ह्याकाः एकादशिकुन्हु सुथय् क्वचाःगु दु । दशमीया बहनी तलेजुया प्यम्ह मूल नाइके आचाजु, जो शी व राजोपाध्यायपाखें तान्त्रिक विधि कथं कालरात्रि पूजा,टीका साइत पूजा व विसर्जन पूजा क्वचायेकाः चान्हय् उगु सल ब्वाकीगु जात्रा जूगु खँ तलेजुया मूल नाइके नरेन्द्रप्रसाद जोशीं नेपालभाषा टाइम्सयात कनादिल । जात्रा न्ह्याये न्ह्यः फै बलि बियाः सल जात्रा कथं ख्वप देय् चाःहीकेगु याइ । थ्वया लिपा पायाः जात्रा याःगु खः । थुगुसी पायाः क्वःनेपाखें न्ह्याःगु खः ।\r\n                    \r\n                    \r\n                ', 'सकसियां मोहनिया दशमिकुन्हु चालं हनीगु खःसा येँया असं त्वालय् च्वंपिनि धाःसा एकादशि कुन्हु जक असं चालं हन । वकुन्हु न्हिनय् २ ताः इलय् असं बाकुननीं असंया उराय् समुदायया पायाः पिकायेगु ज्या जूगु खः । पायाः पिकाइबलय् दक्कले क्वकालिम्ह उराय् मचायात नायः माने यायेगु याइ ।', 'मोहनिया दशमी कुन्हु येँया नं थीथी त्वालय् पायाः पिहां वःगु खः । अथे हे थ्वकुन्हु यलय् नं पायाः पिहां वःगु खः । मोहनिबलय् पायाः पिकायेगु नं नेवाःतय्सं न्यायेकीगु मोहनि पर्वया विशेष अंग खः । बडा दशैं न्यायेकीपिनि पायाः पिकायेगु चलन मदु ।']"
संस्कृति,  ,मजिपाः लाखेया बाखं,"['\r\n                    \r\n                    \r\n                ', '#रविन्द्र वज्राचार्य', 'नेवाः बस्ती दुगु लागाय् येँय् जक मखु येँनं पिने नं यक्व थासय् थीथी जात्रा, नखःचखःया इलय् थीथी लाखे पिहां वइगु जुयाच्वंगु दु । येँयाः जात्रा सुरु जुइ न्ह्यः भाद्र द्वादशीकुन्हु यःसिं थनेधुंकाः निसें च्यान्हु तक मजिपाः त्वालं लाखे पिहांवइ । ह्याउँगु वर्णया, ताताहाकःगु सँ, धंवा निपु पिहां वःम्ह ग्यानापुसे च्वंम्ह लाखे (राक्षस) प्रकृतियाम्ह जूसां थ्व लाखेया प्रवृति धाःसा मनूतय्त हानी नोक्सानी यायेगु मखुकि अःखबतं मनूतय्त ग्वाहालि व रक्षा यायेगु खः ।', 'अथे हे प्याखं ल्हुयाः मस्तय्त न्ह्यइपुका बीम्ह जूगुलिं लाखेयात शान्त भैरब नं धायेगु याः । येँया जात्राबलय् कुमारी माजुयात लं क्यनेत व रक्षार्थ रथया न्ह्यः न्ह्यः वनीम्ह थ्व लाखे जात्राया छम्ह आकर्षक पात्र नं खः । मजिपाःया रंजितकार (छिपा) तय्सं जक मजिपाः लाखे पिकायेगु याइ ।', 'लाखे प्याखं हुलीम्हेस्यां निश्चित बाजं व तालय् झ्यालिंचा ज्वनेत विशेष किसिमं थःगु प्रतिभा क्यनेगु याइ । लाखे जुइत थीथी नियम दुने च्वनाः पुजा यानाः जुइमाः । लाखे जुइत इच्छा जक दयां मगाः, धैर्य, शक्ति, सहनशीलता व उर्जा नं मदयेकं मगाः । लाखे प्याखं हुलीबलय् लाखे ख्वाःपाः, जामा, घंघला दक्कं यानाः ४० किलों मल्याक क्वबुइमाः ।', 'उपाकु वनेगु इलय्, कुमारी माजुया रथ सालीगु रुटय् गिटी, अप्पा, नकिं, खा टुक्रा दयाच्वनीगु लँय् लाकां मन्ह्यासे जुइमाः, गुकिं यानाः तुतिइ घाः लाइगु जुइ । तर लाखे जूम्हेस्यां लाखेआजुया शक्तिया प्रभावं छु हे चाइमखु । लाखे गथे यानाः देशय् दुहां वल धयागु विषयय् श्री लाखे आजु जात्रा व्यवस्थापन समाजया सचिव राम रंजितं बःचाहाकलं पुलांगु बाखं थथे कनादिल– ‘न्हापा परापूर्वकालय् येँ देशय् तःदँ तक वा मवयाः अनिकाल जुल, थनयापिं जनतायात यक्व दुःख कष्ट जुल ।', 'जनता सकलें जुजुयाथाय् वनाः दुःख कष्टं मुक्त यायेत बिन्ति याःवन । जुजुं तान्त्रिक गुरुजुपिंत सःताः गथे यानाः देशय् वर्षा मजूगु धकाः न्यनेकने यात । तान्त्रिक गुरुजुपिंसं सिद्धी व साधना याना स्वयाः देशय् वर्षा जुइकेगु नितिं श्री तलेजु भवानीयात सःताः थन हलकि वर्षा नं जुइ, देशय् यक्व बांलाइ धकाः जुजुयात बिन्ति यात ।', 'तत्पश्चात जुजु तान्त्रिक गुरुजुपिं व स्थानीय जनता मुनाः छगू पुचः दयेकाः श्री तलेजु भवानीयात हयेगु लागि उजं बिल । गुरुजुपिनि पुचः तलेजु भवानी मातायात हयेगु लागि महिनौं महिना, जंगल, पहाड, खुसिया लँ छिनाः तःतःजाःगु पहाड दुगु थासय् थ्यन । अन गुफा खनेदत । गुफाया प्रवेशद्वार पिने तसकं ततःसलं हालाच्वंगु सः वल ।', 'दुने स्वःबलय् गुरुजुपिनि पुचः थारान्हुल । दुने ला राक्षसतय्गु बस्ती दुगुु लानाच्वन । राक्षसतय्स पशुत नयाच्वंगु, द्यना च्वंगु, कुस्ती म्हिताच्वंगु, थःथःगु तालय् मस्ति यानाच्वंगु खनेवं पुचःयापिं मनूत बिसिउँ वनेत स्वल । तर तान्त्रिक गुरुजुपिंसं ग्याये म्वाः धकाः हौसला बियाः तान्त्रिक गुरुजुपिंस मन्त्रसिद्धि यानाः गुफा दुने जाकिं कयेकाछ्वल ।', 'छुं ई लिपा दक्व राक्षसत मस्त न्ह्यः वयेकाः अचेत जुल । अले उगु पुचः गुफा दुने दुहां वनाः स्वःगु इलय् छथाय् तसकं जल्ल थीगु थासय् थ्यन । अन श्री तलेजु भवानीं आसन यानाबिज्याना च्वंगु जुयाच्वन । गुरुजुपिंसं वसपोलयात बिन्ति यानाः दक्व खँ बेलिबिस्तारं कन । तलेजु भवानीं ‘जि वये मजिउ, तर जिगु प्रतिक जिगु खड्ग ज्वना हुँ, थ्वयां लिपा देशय् जूगु दक्व दुःख कष्ट चिला वनी’ धकाः उजं बियाबिज्यात ।', 'उगु पुचलं देशय् लिहां वनेत जंगल, पहाड, खुसिया लँय् जंगली जनावरतय्गु त्रास दुगु खँ कन । श्री तलेजु भवानीं तःधिम्ह, ग्यानापुसे च्वंम्ह राक्षसयात सःताः उगु पुचःयात सुरक्षित कथं देशय् त्वःता वयेत उजं बिल । तर उगु पुचः झन् ग्यानाः तलेजु भवानीयात बिन्ति यात, ‘थ्व राक्षसं लँय् जिमित स्यानाः नयाबी, थ्व ला झन ग्यानापु’ धाल ।', 'तलेजु भवानीं ‘ग्याये म्वाः, थ्व राक्षस जिगु रक्षा याइम्ह रक्षक खः । वं छुं हानी नोक्सानी याइमखु’ धासें धुक्क जुयाः वनेत उजं बिल । राक्षस नापं तुं पुचः येँ देशय् लिहां वल ।थाय्थासय् राक्षसं न्ह्यइपुक थःगु हे तालं प्याखं हुलाः सुरक्षित कथं येँ देय्या सिमानाय् थ्यंकाबिल । राक्षसयात ‘छ थन हे च्वनाच्वँ’ धयाः अनतुं त्वःताः पुचःया सकलें जुजुयाथाय् वनाः श्री तलेजु भवानीं बियाहःगु खड्ग लःल्हात ।', 'अले विधिपूर्वक स्थापना यायेवं देशय् वर्षा जुयाः अनिकाल चिलावनाः सहकाल सुरु जुल । जनतां उत्सव यात । तर तान्त्रिक गुरुजुया पुचलं थः नापं ब्वनाहःम्ह राक्षसयात धाःसा ल्वःमंकल । छुं ई लिपा छम्ह गुरुजुयात नापं वःम्ह राक्षस लुमन । दक्व पुचः राक्षसं छुं उत्पात मचे यात ला धकाः थःपिंसं त्वताः तयागु थासय् वनाः स्वः वन ।', 'राक्षस अनतुं च्वनाच्वंगु खनाः उमिसं राक्षसयात थःगु थासय् लिहां वनेत इनाप यात । तर राक्षसं जि लिहां वने मखु, जि थन हे च्वनेगु इच्छा दु धकाः जिद्धि यात । गुरुजु पुचलं जुजुयाथाय् वनाः दक्व खँया बेलिबिस्तार यात । जुजुं अथे खःसा व राक्षसं मनूतय्त हानि, नोक्सानी याइकि मयाइ, वयागु स्वभाव स्वयाः जक देशय् दुकायेगु धकाः आज्ञा बिल ।', 'तान्त्रिक व स्थानीय मनूतय्सं राक्षस च्वनाच्वंगु थासय् राक्षस द्यनाच्वंगु इलय् मचा छम्हेसित छ्वयाः हायेके बिल । लाखेनं मचायात लित्तुलिनाः ज्वन, तर छुं हे हानी नोक्सानी मयाः । अले तिनि थ्व राक्षसं मनूतय्त छुं हानि याइमखु धयागु सिइकल ।', 'लिपा वयात देय् व जनताया कल्याण याये धकाः बचं ल्हाकाः देशय् दुकाल । राक्षसं मनूतय् बस्ती दुने च्वनाः ग्वाहालि व रक्षा यायेगु ज्या यानाच्वन । राक्षस ला व ख्येँ तसकं यःम्ह व नइम्ह जूगुलि मनूतय्सं राक्षस मधासे लाखे धकाः नां छुनाबिल ।', ' ']"
संस्कृति,  ,सिक्किमय् नं भिंद्यः जात्रा,"['येँ – भारतीय प्रान्त सिक्किमय् नेवाः संस्कृति व संस्कार ब्वलंका यंकेगु झ्वलय् आः भिंद्यः जात्रा नं शुरु जूगु दु । थुगुसी अनया रंगोलीइ स्थानीय रंगोली भीमसेन मन्दिर कमिटीया ग्वसालय् स्वनिगःया यलय् थें वहे न्हि कुन्हु भिंद्यः जात्रा याःगु खः । अन च्वंपिं स्थानीय नेवाःत मिले जुयाः भिंद्यःया मूर्तियात खतय् तयाः उगु जात्रा याःगु खः ।\r\n                    \r\n                    \r\n                ', 'जात्राया झ्वलय् मनूतय्सं क्वबियाः खःयात देय् चाःहीकेगु ज्या याःगु खः । छुं दँ न्ह्यः तिनि सिक्किमया रंगोलीइ भिंद्यःया देगः पलिस्था याःगु खः । अनंनिसें हे अन च्वंपिंने वाःतय्सं भिंद्यःयात खतय् तयाः थ्व जात्रा नं चले याना वयाच्वंगु खः । सिक्किमय् यँयाः पर्व नं तःजिक न्यायेका वयाच्वंगु दु । अन कुमारीया खः सालाः यँयाः न्याये कीगु खः ।']"
संस्कृति,  ,कुमारीया लँ निरीक्षण,"['यँयाःया झ्वलय् कुमारी सालेगु लागिं म्हिगः कुमारी सालीगु लँ निरीक्षण यायेगु ज्या जुल । इन्द्रजात्रा व्यवस्थापन समिति नायः गौतम शाक्य लगायत थीथी दुजःपिंसं कुमारी', '\nसालीगु लँ लिसें उपाकूया लँ नं निरीक्षण याःगु खः । कुमारी सालीगु लँ बांलाःगु व जोशी देगलं लगं तकया लँ दयेकाच्वंगु खँ समितिया नायः शाक्यं कनादिल । थाय्थासय् बिजुली व केबुल लिसें इन्टरनेटया यक्व तार दुगुलिं उकियात इलय् हे चीकेत निर्देशन बिया थकूगु दु। भुखाय् ब्वयाः आपालं छेँय् तिबः बियातःगु खःसां आः अज्याःगु तिबः बियातःगु मदु ।']"
संस्कृति,  ,लण्डनय् यँयाःया तयारी,"['येँ – थुगुसीया यँयाः पुन्हि बेलायतया राजधानी लण्डनय् नं तःजिक न्याये कीगु जूगु दु । उकिया लागिं आवंनिसेंहे तयारी शुरु जूगु दु । बेलायतय् च्वंपिं नेवाःतय्गु संस्था पासा पुचः गुथि यूकेया ग्वसालय् थ्व ज्याझ्वः यायेत्यंगु खः । अनया हेलेराेडय् येँय् जुइगु यँयाः जात्रा थें कुमारी लाखे, पुलुकिसि, समय् बजि, हाथुद्यः समे त ब्वयाः यँयाः न्यायेके त्यंगु खः । येँय् थःनेपाखे कुमारीया खः सालीगु न्हि (सेप्टेम्बर १४ तारिख) कुन्हु हे लण्डनय् थ्व ज्याझ्वः यायेत्यंगु खः । थगुने अमेरिकाया थीथी लागा लगायत जापान व अष्ट्रेलियाय् नं तःजिक यँयाः पर्व न्याये कूगु खः ।']"
संस्कृति,  ,थौं नेवाः बौद्धतय् पञ्चदान पर्व,"['येँ – नेवाः बौद्धतय्सं न्याये का वयाच्वंगु पञ्चदान पर्व थौं तःजिक हनाच्वंगु दु । थौं थीथी बहाःबही लिसें थीथी बौद्ध धार्मिक लागाय् पञ्चदान कायेगु व बीगु ज्या जुयाच्वंगु दु ।थौं येँ व ख्वपय् पञ्चदान  जूगु खः । यलय् धाःसा मेगु हे न्हि कुन्हु पञ्चदान माने याइ ।\r\n                    \r\n                    \r\n                ', 'येँय् मंकाः कथं पञ्चदान माने यायेगु झ्वलय् सामूहिक पञ्चदान कार्यक्रम मूल समितिया ग्वसालय् ठमेलया भगवान बहालं सुथय् ८ बजे पञ्चदान शुरु जुइगु ज्याझ्वः दयेकातःगु दु । थ्व सामूहिक पञ्चदान ब्रम्हत्वाःया मुसुंबहालय् थ्यंकाः समापन जुइ ।', 'अथे हे गुथि संस्थानं व्यापारिक भवन दयेकेत्यंगु असं क्वथुननिया अशोक वृक्ष विहारय् नं थौं सुथंनिसें पञ्चदान याइगु जूगु दु। विहारया गुथियारपाखें परम्परांनिसें न्ह्याका वयाच्वंगु पञ्चदान यायेत्यंगु खः । लिसें न्हिनसिया १२ बजे निसें १ बजे तक भिक्षु निग्रोधपाखें धर्म देशना याइगु ज्याझ्वः नं दु। विहारयात व्यापारिक भवन दयेकेत्यंगु धासें स्थानीय जनतां विरोध याना वयाच्वंगु दु।']"
संस्कृति,  ,व्यवसायी जुइगु लक्ष्यय् पूर्वकुमारी,"['\r\n                    \r\n                    \r\n                ', 'झिप्यदँ–झिंन्यादँति न्ह्यव उबलय्या कुमारी माजुया किपा दुगु पोस्टकार्ड छपाः पिहां वःगु । उगु पोस्टकार्ड तसकं लोकंह्वात । पोस्टकार्डय् खनेदुुम्ह हिसिचा दुम्ह उबलय्या कुमारी माजु खः– प्रिती शाक्य । वि.सं. २०५८ सालय् स्वदँत्या दुबलय् कुमारी जुयाबिज्याःम्ह प्रिती थौंकन्हय् नीनिदँय् क्यनेधुंकल, अय्नं उगु पोस्टकार्ड उतिकं हे लोकंह्वाःनि ।', 'तस्बिर कायेके यःम्ह पुलांम्ह कुमारी प्रिती थौंकन्हय् नं थःगु तस्बिर कायेगुलि उतिकं हे शौखिन दु । अथे जूगुलिं वय्कःया फेसबुक वालय् नं थीथी पोजय् यक्व हे किपा खंकेफइ । तस्बिरया शौखिन जूसां वय्कःया फिल्मय् थ्यंक म्हितेगु धाःसा इच्छा मदु । ‘जितः तस्बिर काये तसकं यः, अय्सां फिल्मय् धाःसा वनेगु बिचाः मदु । फिल्मय् क्यारियर दयेकेफइगु अवस्था हे मदु’ वय्कलं धयादी ।', '‘मोडलिङ्ग ले ?’', '\n‘खास हे इच्छा मदु, तर अय्नं लिपा छु जुइ धायेमफु । तर आःया जिगु आज्जु धाःसा ब्यालर छगू निं क्वचायेकेगु खः,’ वय्कलं धयादी । वय्कः थौंकन्हय् प्राइम कलेजय् बिबिएस प्यंगू दँय् ब्वनाच्वनादीगु दु ।वय्कःया बाज्या, अबु, कका धाःसा लोकंह्वाःपिं कलाकारपिं खः । वय्कःपिनि पुस्तैनी ज्या पौभाः च्वयेगु खः ।', 'वय्कःया बाज्या सिद्धिमुनि शाक्य ला नेपाःया न्हापांगु नोट डिजाइन यानादीम्ह खः । वय्कलं वि.सं. २००२ सालय् न्यातका, झितका व सछि वंगु नोट डिजाइन यानादीगु जुयाच्वन । अथेहे वय्कःया अबु सुरेन्द्रमान शाक्य नांजाःम्ह पौभाः चित्रकार । बाज्या अबुया हे ज्या नालादीम्ह प्रितीया तता प्रिया नं थौंकन्हय् पौभाःया लोकंह्वाःम्ह चित्रकार जुयादीधुंकूगु दु ।', 'प्रिती धाःसां पौभाः च्वयामदी । ‘पौभाः च्वयेगु धयागु करं च्वये फइमखु, पौभाः च्वयेत ला मनं निसें इच्छा दयेमाः’ वय्कःया अबु सुरेन्द्रमान शाक्यं धयादी । अय्सा प्रितीया इच्छा ले ? ‘जिगु लक्ष्य ला नांजाःम्ह व्यवसायी जुइगु खः’ पुलांम्ह कुमारी प्रितीं थःगु नुगलय् दुगु इच्छा प्वंकादिल । थुकिया निंतिं वय्कःया ध्यान थौंकन्हय् पूवंक ब्वनेगुली हे वनाच्वंगु दु ।', 'तस्बिरया शौखिन थें न्ववायेगु, खँल्हायेगुलि नं उलि हे शोखिन जुयादी पूर्वकुमारी प्रिती । थःत थःम्हं ‘एक्स्ट्रा वर्ड’ अथे धयागु अप्वः खँल्हायेमाःम्ह धकाः म्हसिका बियादीम्ह प्रितीया खँल्हाये बानीया हे कारणं गनं नं म्हाइपु मताः । कुमारी जुयाच्वनादीबलय् गुबलें म्हाइपु मताः धयादीम्ह वय्कलं धयादी, ‘जितः गुबलें नं कुमारी छेँ नं पिहां वने धया थें मजू ।', 'मचां निसें हे जि न्ह्याथाय् नं ‘एडजस्ट’ जुइफु ।’थ्व हे बानिं वय्कःयात कुमारी छेँनं पिहां वयेधुंकाः स्कुल, छेँय् नं याकनं घुलमिल जुइत अःपुल । ‘कुमारी छेँ नं पिहां वयाबलय् सुरु ला छु मछिं थें छु मछिं थें जूगु खः । तर छेँजःपिनि ग्वाहालि याकनं हे ‘एडजस्ट’ जुल ।’प्रितीया आः नं कलेजय् यक्व पासापिं दु । थुकिया कारण थःगु ‘एक्स्ट्रा वर्ड’ बानिं हे खः ।', 'वि.सं. २०६५ सालं कुमारीं निवृत्त जुयादीम्ह वय्कःयात कुमारी छेँ नं पिहां वयेबलय् धाःसा तसकं ख्वये वःगु जुयाच्वन । ‘च्यान्हु झिन्हु न्ह्यव हे आः कुमारी छेँ नं पिहां वनेत्यल धयागु सिउगु खः, तर उकियात उलि वास्ता मयाना । छेँय् लिहां वनेगु न्हि वःबलय् कुमारी छेँया निनिपिं सकलें ख्वया हल, अले जिं नं थःगु इमोशन कन्ट्रोल हे यायेमफुत’ कुमारी छेँय् नं लिहां झाःबलय्या ई लुमंकुसें वय्कलं धयादी ।', 'कुमारीपाखें निवृत्त जूगु झिदँ दयेधुंकूसां वय्कः इलय् ब्यलय् कुमारी छेँय् झाया हे च्वनादी । ‘कुमारी छेँ धयागु पुलांपिं कुमारीपिनिगु थःछेँ हे खः । नखःचखःबलय् जिमित नखत्या सःतेमाः । जिपिं इलय्ब्यलय् अन वनेगु हे यानाच्वना’ वय्कलं धयादिल ।']"
संस्कृति,  ,थुगुसी दागिं यंकि दह तक वनीगु,"['येँ – थुगुसी यँयाःबलय् पिहां वइम्ह दागिं येँय् चाःहिले सिधयेकाः तप्यंक थानकोटस्थित यंकि दह (इन्द्र दह) नं वनीगु जूगु दु। दागिं येँया थःने क्वःने चाःहिलाः अनं तुंथानकोटया यंकि दह वनीगु चलन न्हापा दुगु खः । तर थनिं २५-३० न्ह्यवंनिसें दागिं यंकि दह वनेगु चलन धाःसा दिनाच्वंगु दु । क्वःनेपाखे कुमारी सालीबलय् याः न्यायेवं मरु त्वालं दागिं पिहां वइ । इन्द्रया मां धयातःम्ह थ्व दागिंया लिउ लिउ  उगु दँय् सीपिं मनूतय् थःथिपिं नं वनीगु खः ।\r\n                    \r\n                    \r\n                ', 'दागिंयात यंकिदह यंकेगु लागिं किपू व चन्द्रागिरि नगरपालिकां पहल याःगु खःसा उकी येँ महानगरपालिकां नं ग्वाहालि याःगु खः । दागिंयात येँय् चाःहिले धुनेवं बसय् तयाः यंकिदह यंकेत्यंगु खः । उकी वनेत इच्छुकपिं सकसियां लागिं गाडीया व्यवस्था जुइगु खँ धाःगु दु। यंकि दह यंकाः अन माःगु पुजा आजा यायेधुंकाः हानं गाडीइ तुं तयाः येँय् त्वःते हयेगु व्यवस्था जूगु खँ इन्द्रजात्रा व्यवस्थापन समितिपाखें सीदुगु दु ।', '२५-३० दँ न्ह्यवंनिसें दिनाच्वंगु थ्व चलन हानं शुरु जुइत्यंगुलिं थुगुसीया यँयाः पर्वया लागिं लसताया विषय जुइगु खँ धाःगु दु ।']"
संस्कृति,  ,पञ्जरांयात कयाः अन्तक्रिया ज्याझ्वः,"['ख्वप – नेवाः बौद्ध धर्मावलम्बितय् तःजिगु नखः पञ्जरांयात कयाः छगू अन्तक्रिया ज्याझ्वः जुल । थनया चन्द्रायण स्वीटसय् जूगु ज्याझ्वलय् बौद्ध विद्वान पुष्परत्न शाक्यं पञ्जरांया महत्वयात कयाः थःगु धारणा न्ह्यब्वयादीगु खः ।\r\n                    \r\n                    \r\n                ', 'पञ्जरांया महत्वयात कयाः थःगु नुगःखँ तयेगु झ्वलय् वय्कलं भोजन दान न्ह्यागु इलय् नं याये जिउगु तर, सम्यक दान व पञ्जरां थेंज्याःगु दान यायेगु थाय् व विशेष ई दइ धासें व उकियात हे ध्यानय् तयाः दान यायेगु याना वयाच्वंगु प्रसंग न्ह्यथनादिल ।', 'ज्याझ्वलय् शान्तरत्न शाक्यं बौद्ध धर्मय् दानया अतिकं महत्व दुगु खँ कुलादिसें दश पारमिता दुने दान पारमिता नं लाःगु जुयाः दानया तसकं तःधंगु महत्व दु धयादिल ।', 'बौद्ध विद्वान पद्मसुन्दर शाक्यं न्याम्ह दिपंकरया बारे ध्वाथुइकादिसें पञ्जरांया इलय् छन्हु न्ह्यः इनाचो त्वालं न्याम्ह दिपंकर व सर्वसाधारयात ब्वनेकथं मत बीत बहनि वनेगु चलन दुगु धयादिल ।', 'थुकथं हे मेम्ह बौद्ध विद्वान संघरत्न शाक्यं बौद्ध धर्मया च्यागू दान मध्ये दकलय् महादान पञ्जरां हे जूगु खँ न्ह्यथनादिसें बौद्ध संघं दानयात अझ तब्या यायेगु याना वयाच्वंगु जानकारी बियादिल ।', 'ज्याझ्वलय् सहभागि पत्रकारतय्सं न्यंगु थीथी न्ह्यःया लिसः बौद्ध विद्वानपिंसं बियादीगु खः ।']"
संस्कृति,  ,नेवाः बौद्ध नखः – पञ्जरां,"['उर्मिला ताम्राकार', '\r\n                    \r\n                    \r\n                ', '‘दानं विभूषणं लोके दानं दुर्गतिनिवारणम् ।', 'दानं स्वर्गस्य सोपानं दानं शान्तिकरं शुभम् ।।’', 'थुगु गाथा नेपालमण्डलय् पञ्जरां (जुगःचःह्रे) कुन्हु पञ्जरां काःवइपिं शाक्य तथा वज्राचार्य गुरुजुपिंसं ब्वना वइगु दान गाथाया छगू अंश खः । थुगु गाथाय् दानयात अतिकं प्रशंसा यानाः थथे धयातःगु दु :- ‘दान हे थ्व लोकया तिसा खः, दान हे दुर्गति निवारण खः, दान हे स्वर्गया त्वाथः खः, दानं हे शान्ति शुभ याइ ।’ बौद्ध धर्मकथं संसार-चक्रपाखें मुक्त जुयाः बुद्धत्व प्राप्त यायेत पुरे यायेमाःगु न्हापांगु पारमिता धइगु दानपारमिता खः । देवलोकय् उत्पन्न जुइगु व दिव्य सम्पत्ति प्राप्त जुइगु छगू कारण नं दान खः । (क्रोध वर्ग, ध. प.) मनुष्य जन्मय् पुण्य कमे यायेगु ह्वःताः चूलाइगु नं दानं हे खः । अले दान याइम्हेसित दानया फल थुकथं प्राप्त जुइ । १. व यक्व मनूतय् प्रिय जुइ । २. वयाथाय् सत्पुरुषपिं वये वने याइ । ३. न्ह्यागु परिषदय् नं छ्यं धस्वाकाः निर्भिक जुयाः च्वने फइ । ४. मृत्यु लिपा स्वर्गलोकय् उत्पन्न जुयाः चीरकालतक सुख अनुभव याये खनी । (सिंहसेनापति–सुत्त अं नि.)', '‘पञ्जरां’ नेपालमण्डलय् नेवाः बौद्धतय्सं दानया हे नामं हनीगु छगू अतिकं महत्वपूर्णगु मौलिक बौद्ध नखः खः । थ्व नखः यलय् गुंलाथ्व अष्टमीकुन्हु ‘यल पञ्जरां’या नामं न्यायेकीगु खःसा येँ, किपू, थिमि, ख्वप व भ्वँतय् गुंलागा त्रयोदशिकुन्हु न्यायेकी । अथेहे स्वनिगलं पिने पाल्पा, तानसेन, पोखरा तथा तिब्बतया मुख्य केन्द्र ल्हासाय्तकं थ्व हे दिंकुन्हु पञ्जरां नखः न्यायेकेगु चलन दु।', 'थ्व नखःकुन्हु शाक्यभिक्षु तथा वज्राचार्य गुरुजुपिं सर्वसंघया कुलपुत्रपिंसं पञ्जरां काः वइ । प्रव्रज्या सम्वरया अभिषेक कया मतःपिंसं पञ्जरां काःवये दइमखु। शाक्य, वज्राचार्य तथा सकल नेवाः बौद्ध जयमांपिंसं दान बी । थुगु दिनय् सकल बौद्धतय् छेँखा-छेँखापतिं, बहाः बहिलिइ, दुवातय् दानशाला हे दयेकाः दिपंकर बुद्ध, बोद्धिसत्व, लोकेश्वर, तारा, करुणामय, बसुन्धरा, शाक्यमुनि बुद्धया प्रतिमा, फुलदानी, गुलुपाः पौभाः आदि धायेक ब्वयाः दान बीगु सामग्री दक्वं तयार याना तइ ।', 'थ्वकुन्हु विशेष यानाः दान बीगु सामग्री धइगु जाकि, वा, छ्व, माय्, कय्गू, हलः, बलः, गुलः, सूमरी, सिसाबुसा, अम्बः, चि आदि खः । थ्व बाहेकं मेमेगु वस्तुत गथेकि चकलेट, सिसाकलम, डटपेन, रुमाल, आदि अनेक वस्तु नं दान बीगु चलन दु ‘पञ्जरां’ खँग्वःया उत्पत्ति तथा थुकिया शाब्दिक अर्थयात कयाः विद्वानवर्गपिंसं थःथःगुकथंया धारणा न्ह्यब्वयातःगु दु। गथेकि पञ्जदां, पिण्डजादान, पब्जादान, पञ्जादान, पञ्जरां, पञ्चदान आदि । गुम्हसिनं पृथ्वीइ उत्पन्न जूगु जाकि, बूबः, सिसाबुसा आदि वस्तु दान याइगुलिं पञ्जदान धाःगु खः धका धयातल । पं. बद्रीरत्न वज्राचार्ययाकथं पूजा, भोजन, पान, वासः व न्हिंन्हिं ज्याख्यलय् छ्यलेत माःगु न्याताजि वस्तु दान याइगुलिं पञ्चदान धाःगु खः । हेमराज शाक्यजुयाकथं भिंगु मार्सि जाकिया खीर दयेकाः श्रद्धापूर्वक थःगु ल्हातिं आर्य संघयात दान बीगु जूगुलिं पञ्जादां धाःगु खः ‘धम्मपद अट्ठकथा’य् धयातःकथं न्हापा पञ्चाग्गदायक धइम्ह छम्ह ब्राम्हणं थःगु बुँइ बालि पी धुंकाःनिसें वा सुयाः जाकि दयेका जा नयेबलय् तक याना न्यान्हु अग्रगु दान बी । बुँइ बालि याये धुनेसाथं खेतग्ग, दाइँ याइबलय् खलग्गा, भण्डारय् तयेबलय् खल भण्डग्गा, वा हया थलय् तइबलय् कुम्भाग अले जा थुयाः देमाय् तयाः न्ह्यःने तये हइबलय् पातग्गा धाइगु न्हापांगु दान बी ।', 'दान सत्कारपूर्वक बीमाः, स्वचित्त स्वमनं बीमाः, थःत यःगु वस्तु बीमाः, हाकनं हाकनं काः वयेमा धइगु चित्त तयाः बीमाः, थःत नं मेपिंत नं आघात मजुइकथं बीमाः । यदि थुकथं दान बीफत धाःसा दानया फल नं महान जुइ ।', 'उकिं पञ्चअग्रदान धकाः वा पी धुसांनिसें खीर भोजन तयार जुइबलय्तक श्रद्धापूर्वक न्याक्वतक ल्हातं दान बीगु परम्पराकथं पञ्जादान-पञ्जरां जूवंगु जुइफु । नेपालय् पञ्जरां नखः गबलेनिसें शुरु जूगु खः धकाः थ्याक्क धाये मफुसां थ्व नखः प्राचीनकालनिसें हे हना वयाच्वंगु धाःसा पक्का खः । छाय्कि सक्वया वज्रयोगिनीय् द्यःयाथाय् भ्वपुइकातःगु खासि व दिपंकर बुद्धया छ्यं थुकिया प्रमाण खः धइगु जितः ताः । अथे हे पञ्जरां कुन्हु मरु त्वाःया ताम्राकारतय्गु तःचतं गुथिया तसकं पुलांगु छगः खासिइ जिर्णो द्वार ने.सं. १ धकाः च्वयातःगु दुगु जुयाच्वन । अथे हे थुकिया ल्याःचाः च्वयातःगु यक्व हे तालपत्रत नं दु। थुकुन्हु मरु त्वाःया ताम्राकारतय्सं मरु दथुइ लाक्क तःधंक सिँयागु दानशाला हे ग्वयाः नीसी यानाः, शुद्धगु वसतं पुनाः छुं हे मनसे न्हिछियंकं हे छम्हेसिनं दान यानाच्वनी । अन्त्यय् फूबरे वलकि ल्यं दुगु जाकि दक्वं दान यानाः दानया ज्या क्वचायेकी ।', 'पञ्जरांकुन्हु मरुइ ग्वइगु सिँयागु दानशाला अर्थात काण्ठमण्डपपाखें हे काठमाडौं शहर अर्थात येँ देयया नां ‘काष्ठमण्डप’ जूवंगु धाइ । थौं कन्हय् या मरुसतः दुगु थासय् यक्व न्हापा ‘काष्ठमण्डप महाविहार’ धइगु तःधंगु विहार दुगु धइगु खँ जिं न्यना तयागु दु। भाजु जोन के. लकं नं ‘बुद्धिष्ट मोनाष्टरिज अफ नेपाल’ नांया थःगु सफुतिइ थन काष्ठमण्डप धइगु विहार दुगु खँ न्ह्यथनातःगु दु। थ्व हे लागाय् पद्मपाणि लोकेश्वरया रुपय् क्वाःपाःद्यः, मञ्जुश्री, मांकाःद्यः, गनेद्यः, अमिताभ बुद्ध दुगु त्वरं, प्रवेशद्वारय्तः धिकःपिं सिंह, गःकुति (गन्धकुटी) आदि दुगुलिं थन न्हापा तःधंगु हे विहार दुगु खयेमाः धका धायेथाय् लँ दु। अथे हे २०७२ सालया भुखाय् लिपा दुरहाम विश्वविद्यालयया प्रोफेसर रोविन कनिंघमया नेतृत्वय् जूगु पुरातात्विक सर्वे क्षणय् नं थ्व मरुसतःया जग बाइस सय दँ पुलां जूगु खँ न्ह्यःने वःगु दु। अथे जूगुलिं न्हापांनिसे हे थन दानशाला ग्वयाः पञ्जरां बीगु चलन दुगु जुइमाः धकाः धायेछिं ।', 'थ्व पञ्जरां नखः विशेष यानाः तथागत दिपंकर बुद्धनाप स्वापू दुगु नखः खः । दान बीत दकलय् न्हापां दिपंकर बुद्धया प्रतिमाय् पूजा यानाः दानप्रदान याये धुंका तिनि मेमेपिंत दान याइ । परापूर्वकालय् दिपंकर तथागत उत्पन्न जूबलय् शाक्यमुनि बुद्ध मेघमानव (सुमेध ऋषी), ज्ञानकर माकः, धर्मश्री तथा सर्वानन्द जुजुया रुपय् प्यक्वतक जन्म जुयाः दान पारमिता पूरा याःगु जुयाच्वन । दकलय् लिपा सर्वानन्द जुजु जुयाः जन्म जूबलय् थःगु राजदरवारय् दानशाला ग्वयाः दिपंकर बुद्धसहित चय्द्वः भिक्षुसंघयात प्रशन्नशील विहारनिसें यात्रा याना बिज्याकाः बाद्यवादनसहित ध्वजा पताका ब्वयेकाः, छत्रं कुयेकाः, च्वाम्वलं गायेकाः, स्वां–सिन्हः, जाकि ह्वलाः अत्यन्त श्रद्धापूर्वक पूजा सत्कार यानाः भोजन, वस्त्र, पान तथा वासः दान याना बिज्याःगु खः । सर्वानन्द जुजुया श्रद्धा भाव खनाः दिपंकर तथागत अत्यन्त प्रसन्न जुयाः ‘थनिंनिसें छ बुद्धपुत्र जुल, अले छंगु थ्व दान कीर्ति कल्पान्तक नं स्थीर जुयाः संसारय् प्रचार जुया च्वनेमा’, धकाः दानया महात्म्य ‘दानगाथा’ आज्ञा जुया बिज्यात धकाः अवदानय् उल्लेख जुयाच्वंगु दु। नेपालमण्डलया पञ्जरां नखः नं थ्व हे सर्वानन्द जुजुया बाखंपाखें प्रभावित जुयाच्वंगु खनेदु ।', 'दान गुकथं बीमाः धइगु खँय् अंगुत्तर निकायय् स्पष्टरुपं थथे धयातःगु दुः ‘दान सत्कारपूर्वक बीमाः, स्वचित्त स्वमनं बीमाः, थःत यःगु वस्तु बीमाः, हाकनं हाकनं काः वयेमा धइगु चित्त तयाः बीमाः, थःत नं मेपिंत नं आघात मजुइकथं बीमाः । यदि थुकथं दान बीफत धाःसा दानया फल नं महान जुइ ।’', 'नेवाः बौद्धतय् दान बीगु संस्कार नं अतिकं उच्च खनेदु। दान बीबलय् दातापिंसं अतिकं श्रद्धापूर्वक, आदर, गौरव तयाः सत्कार यानाः दान काःवःपिं शाक्य वज्राचार्य कुलपुत्रपिंत सिन्हः तिकाः स्वां छाया, धुं, धुपाँय् ग्वःजा जजंका आदि तया पञ्चोपचार पूजा यानाः दान बीगु याइ । गुलुपाः, खीर भोजननापं दान दक्षिणा नं बी । दान काःवइपिं गुरुजुपिसं आयु वृद्धि, यशो वृद्धि, जनधन, सन्तान प्राप्त जुइमा धकाः शुभ आशिर्वाद बीगु याइ ।', 'थुकथं अतिकं सम्मानपूर्वक हनावयाच्वंगु पञ्जरां नखः छुं दशक न्ह्यः झण्डै लोप जुयावनीगु अवस्थाय् थ्यनेधुंकूगु खः । लिसें थुकी आपालं विकृति विसंगति नं दुहां वयेवं थुकिया महत्व बुलुहुं पाः जुया वनाच्वंगु खनेदत । थज्याःगु हे खँयात वाःचायेकाः पञ्जरां नखःयात मर्यादित रुपं हना यंकेया निंतिं हनेबहम्ह श्रद्धेय गुरुवर प्रा. डा. नरेशमान वज्राचार्यजुया नेतृत्वय् छगू कार्यसमिति गठन यानाः बि.सं. २०६४ सालंनिसें न्ह्याकूगु ‘सामुहिक पञ्चदानया अभियान’ थौं तक नं निरन्तररुपं न्ह्याना हे च्वंगु दु। थुकथं सामूहिक पञ्चदान अभियानपाखें संकलन जूगु दान रकम लुम्बिनीइ निर्माण जुयाच्वंगु नेपाल वज्रयान महाविहारया निंतिं समर्पण याना वयाच्वंगु जुल । दकलय् न्हापां थुकथं न्ह्याकूगु सामुहिक पञ्चदानपाखें संकलन जूगु ११ गू लाख दामं पुसा पिउगु नेपाल वज्रयान महाविहार थौं तक थ्यंबलय् निर्माणया ज्या ८० प्रतिशतं मल्याक पूवनेधुंकूगु जुल ।', 'आः ल्यं दुगु दक्वं ज्या पूवंकेया लागि आर्थिक सहयोगया अपिलयासें थ्व हे वइगु भदौ ११ गते, गुंलागा त्रयोदशि बुधवाःकुन्हु सकल शाक्य, वज्राचार्य गुरुजु-गुरुमांजुपिं सामूहिक पञ्जरां काः बिज्यायेत्यंगु दु। न्हापा न्हापाया पञ्जरां बलय् थें थुगुसी नं सकलसिनं उत्साहपूर्वक ब्वति कयाः दान याना बिज्याइ-दी धइगु भलसा कयाच्वना ।', '‘मूर्खतय्सं जक दानया प्रशंसा याइमखु, धीर पण्डितपिंसं दानया अनुमोदन यानाः, दानया पुण्यं परलोकय् सुख प्राप्त याइ ।’ (लोक वर्ग, ध.प., गा. नं. १७७) सकसियां भिं जुइमा ।', '(च्वमि नेपाल परम्परागत बौद्ध धर्म संघ, येँ कचाया दुजः खः)']"
संस्कृति,  ,लोपोन्मुख अवस्थाय् म्वाय्लि,"['यचु शाक्य', '\r\n                    \r\n                    \r\n                ', 'धाइ नेवाःत साहित्य, कला, संस्कृतिइ यक्व हे तःमि । नेवाः समुदायय् संगीत, प्याखं, कला, साहित्य, संस्कृतिइ यक्व हे तःमि धकाः धाइगु खँय् छुं मतान्तर मदु। नखःचखः, जात्रापर्व जक मखु जन्मनिसें मृत्यु संस्कारय्तक नं थीथीकथंया बाजंया छ् यलाबुला जुया वयाच्वंगु दु ।', 'पररम्परागत रुपं परापूर्वकालनिसें थौंया इलय् तक छ्यलाबुलाय् वयाच्वंगु थज्याःगु गुलिखे सांस्कृतिक महत्वया बाजं थौं वयाः लोप जुइधुंकूगु दुसा गुलिखे बाजं लोप जुया वनीगु अवस्थाय् थ्यनाच्वंगु दु। थथे हे लोप जुया वनीगु अवस्थाय् थ्यनाच्वंगु बाजंमध्ये छता खः म्वाय्लि ।', 'थ्व म्वाय्लि सुर बाजं खःसा थ्व बाजं कपाली समुदायं पुइगु याना वयाच्वंगु दु। म्वाय्लि बाजं पुयाः भिंगु ज्या वा साइतया ज्याझ्वः न्ह्याकेगु चलन दु। येँयाःया इलय् कुमारि माजुयात कुमारि छेँय् नं पित हइबलय् थ्व म्वाय्लि बाजं मदयेक मगाः । अथे हे बुंगद्यः सालीबलय्, इहिपा, ज्याःजंक्व, दीप्याखं, गुंला थेंज्याःगु पर्वया इलय् नं म्वाय्लि पुइगु याः ।', 'म्वाय्लि बाजं थीथी प्रकारया दु। कोकिल, पुजा, गुजराति, भमरा आदि थीथी प्रकारया म्वाय्लि दु। नेपालभाषाया ख्यलय् अतिकं लोकंह्वाःगु म्येँ ‘राजमति कुमति’इ ‘गुजराति पुयेकाः, राजमति ब्याहा याना बिउ …. !’ धइगु लाइन दु। थौं वयाः पाश्चात्य संस्कृति व संगीतया प्रभावया कारणं यानाः म्वाय् लिया थाय् ट्रम्पेट व क्लारिनेटं थाय् कया हयाच्वंगु दु। इहिपा थेंज्याःगु लसताया ज्या याइबलय् म्वाय्लिया थासय् बाछै बाजं (ब्रास बैण्ड) हे अप्वः छ्यलेगु याना हयाच्वंगु दु। गुंलाया इलय् नं धाः व नाय्खिं थाइबलय् तकं म्वाय्लिया सः ताये मदया वनेधुंकल ।', 'उकिया थासय् नं बाछै बाजं हे अप्वः छ्यलेगु याना हःगु दु। थ्व म्वाय्लि बाजं लोप जुया वनीगु अवस्थाय् थ्यंगुया थीथी कारणमध्ये छता ताःई न्ह्यवंनिसें थुकियात न्हू पुस्ताय् हस्तान्तरण जुइमफुगुलिं हे खः धइगु सी दु। येँय् ला थ्व म्वाय्लि पुइपिं द हे मदयेधुंकल, यलय् धाःसा छम्ह, निम्ह दनि अथे हे ख्वपय् छुं भचा पुइ सःपिं दनि । उकीमध्ये नं ल्याय्म्ह पुस्ताया द हे मदु धाःसां जिउ । आः दुपिं नं गुलिखे वादकत न्हापा थें पुइ मफया वनेधुंकूपिं हे दु ।', 'थ्व बाजं थुकथं लोपोन्मुख अवस्थाय् थ्यंगुया लिउने मूल निगू कारण खनेदु। छगू ला पश्चिमी संस्कृतिया प्रभावया कारणं म्वाय्लिया थाय् मेगु बाजनं कया हःगु खने दु। मेगु नेवाः समुदायय् दुने खने दयाच्वंगु जातीय भेदभावया कारण नं खः ।पुलांगु धारया विचाः कुबियाच्वंपिंसं थ्व बाजं ला थ्व जातियागु खः । थःपिं थजात व थ्व बाजं पुइपिं क्वजात धकाः यानाच्वंगु भेदभावया कारणं हे थौं म्वाय् लि बाजंया अस्तित्व नं संकटय् लाः वंगु खः । थथे हे थजात व क्वजातया भेदभावया कारणं यानाः थौंया न्हू पुस्तां थ्व बाजं सयेकेगुपाखे उलि ध्यान बियामच्वंगु खः धइगु धापू छुं म्वाय्लि पुइपिं वादकपिनिगु दु ।', 'यदि थथे हे जुयाच्वन धाःसा छन्हु अवश्य नं थ्व बाजं पूर्णरुपं हे लोप वनीगु निश्चित दु। थ्व धइगु नेवाः संस्कृति, सभ्यता, पहिचानया अस्तित्वया निंतिं जुइगु तःधंगु क्षति खः धाःसां छुं पाइमखु।', 'ख्वपया म्वाय्लि वादक नापं काठमाडौं विश्वविद्यालयया लोकबाजाया छम्ह विद्यार्थी रवि कपाली थ्व हे म्वाय्लिया संरक्षणया निंतिं न्ह्यचिलाच्वंम्ह छम्ह ल्याय्म्ह खः । वय्कःया अबु मदुम्ह गुरु कान्छा गुणकाजी कपाली न्हापा येँय् थ्यंक वयाः येँयाःया कुमारि जात्राया इलय् म्वाय्लि पू वइगु वय्कलं कनादिल । आतक नं कुमारि पिकाइबलय् येँय् म्वाय्लि पुइपिं मदुगुलिं ख्वपंनिसें वयाः म्वाय्लि पुइगु यानाच्वंगु दु।', 'वय्कः रवि कपालीं आः थःगु जातिइ जक सीमित मजुसे स्यनेमाःगु व थम्हं स्यना नं वयाच्वनागु खँ कनादिल । थुकिया निंतिं नेवाः समुदाय दुने खने दयाच्वंगु भेदभावं जालं पिहां वयाः जागरुक जुइमाःगु आवश्यक जुइधुंकूगु दु। बाजं ल्यना च्वन धाःसा संस्कृति नं ल्यनी, संस्कृति ल्यन धाःसा गु सभ्यता नं ल्यनी अले जक सकलें नेवाः जुयाः गर्व यायेगु व उकिया अस्तित्व नं दइ ।', 'धाः व म्वाय्लिया स्वापू', '\nधाःबाजंलिसें थाइगु मूल सुर बाजं म्वाय्लि खः धकाः प्राचीनकालनिसें हे थुकियात छ्यलेगु याना हयाच्वंगु खः । लिपा वयाः पश्चिमी संस्कृतिया प्रभावं म्वाय्लिया थाय् ट्रम्पेट व क्लारिनेटं कया हल । थथे जुजुं आः गुंलाबाजं नापं म्वाय्लि पुइगु धइगु लोप हे जुइधुंकल धाःसां छुं मपाः । थुकिं यानाः गुलिखेसित ला ट्रम्पेट धइगु हे म्वाय्लि खः धइगु भ्रम तकं ब्वलनाच्वंगु खनेदु। म्वाय्लिया थासय् ट्रम्पेट-क्लारिनेट थेंज्याःगु सुर बाजं छ्यलाः धाःबाजं म्वानाच्वंसां नेवाः समुदायं पिने च्वंपिं संगीतया अध्ययनकर्मितय्सं थुकियात विदेशी बाजंकथं काइपिं नं अप्वया वनाच्वंगु खनेदु ।', 'थज्याःगु थीथी कारणं यानाः त्रिभुवन विश्वविद्यालय-काठमाडौं विश्वविद्यालयया लोक संगीत संकायय् तकं धाःबाजंया बारे पूर्णरुपं तथ्य दुहां वये फुगु मदु, स्यने फुगु अवस्था मदु। वंगु छुं दँ थुखे थीथी गुंला बाजं खलःयापिंसं म्वाय्लिया थासय् बासुरि पुयाः धाःबाजं थायेगु याना हयाच्वंगु खनेदु। थ्व धाःसा सकारात्मक अले च्वछायेबहगु नापं बांलाःगु पलाः कथं कायेमाः ।', '(च्वमि धाःबाजं सफूया च्वमिनापं लोकबाजा संगीतकःमि खः ।)']"
संस्कृति,  ,सिँख्वंमू बहालय् लछियंकं नामसंगीति,"['येँ – येँया मरु त्वालय् कुमारिछेँनापं च्वंगु श्रीखण्डतरुमुल महाविहार अर्थात सिख्वंमू बहाः धर्म व संस्कृतिजक मखु नेपाःया आपालं इतिहास समेत सुलाच्वंगु छगू महत्वपूर्ण बहाःखः । गुंला शुरु जुलकि येँदेय्या नेवाः बौद्धत अप्वःथें यानाः स्वयम्भूइ गुंलाधर्म माने याःवनीगु चलन दु ।\r\n                    \r\n                    \r\n                ', 'तर सिख्वंमू बहालं धाःसा वंगु निदँ न्ह्यवंनिसें छगू न्हूगु चलन शुरु याःगु दु, थःगु हे बहाःया क्वाःपाःद्यः न्ह्यःने च्वनाः नामसंगीति पाठ यायेगु। सुथय् ७ बजे जुलकि विहार सर्वसंघया जःदुजःपिं बहालय् सिँख्वंमू बहालय् लछियंकं नामसंगीति थ्यंकः वयेधुंकी । अले करिब डेढ घन्टा नामसंगीति सहितया तुतः पाठ याइ ।', '‘लछि दत थ्व पाठ न्ह्याकागु । पारु कुन्हु थ्व क्वचाइ ।’ थुगु पाठ ज्याझ्वःया संयोजक संघरत्न शाक्यं कनादिल ।', 'विहार सञ्चालन एवं संरक्षण समितिया नायःलिसें राजगुर्जु मञ्जुश्रीरत्न वज्राचार्ययाकथं विहारया सर्वसंघ दुजः १५०० म्हति दु। थ्व धइगु येँदेय्या फुक्क विहारत मध्ये हे दकलय् अप्वः खः ।', 'थन पाठ यायेगु लागिं न्हिं सछिनिसें सत्याम्हतक दुजःत वयेगु यानाच्वंगु दु। विहारया दुजःत फुक्क हे थौंकन्हय् विहार त्वःताः तातापाक च्वं वनेधुंकल । तर थ्व पाठ यायेगु ज्यां उमित हानं न्हिंन्हिं नापलायेगु ह्वःताः नं चूलाकाबिउगु दु ।', 'न्हापा न्हापा थज्याःगु तुतः मिस्तय्सं पाठ याये मजिउ धाइगु। तर आः अथे धायेगु चलन मंत । मिसापिं जःपिंसं नं थन तुतः ब्वनेगु शुरु याःगु करिब १५ दँ ति दत । थन विहारया मिसापिं जक दुजःत मुनाः ‘मय्जु संघ’ नं गठन याना तःगु दु ।', 'संघया नायः मीना शाक्ययाकथं मिसापिं दुजःत विहारया थीथी ज्याय् समावेश यानायंकेगु ज्या मय्जु संघं यानाच्वंगु दु।  विहारय् हरेक शनिवाः व पुन्हिपतिकं नामसंगीति पाठ यायेगु ज्या नं निरन्तर जुयाच्वंगु दु। थ्व पुर्खां हे चले यानाथकूगु ज्या खः ।थ्व ज्या आःतकं न्ह्यानाच्वंगु व गुंला लछि नं थपे यानाः पाठ यायेगु ज्या न्ह्याकागु खँ समितिया सचिव गौतममान शाक्यं कनादिल ।', 'व्यवस्थापनया ज्याय् ग्वाहालि याना च्वनादीम्ह दुजः हेमरत्न वज्राचार्यया कथं विदाया इलय् आपालं मस्त नं थुकी सहभागी जू वः, थुकिं मस्तय्त थःगु संस्कृतिया ज्ञानबीगु लिसें नैतिक शिक्षा नं प्रदानयाइ ।']"
संस्कृति,  ,पञ्चदान व ख्वपय् थुकिया स्वरूप,"['लक्ष्मीचन्द्र बज्राचार्य', '\r\n                    \r\n                    \r\n                ', 'समाजय् शान्ति पलिस्था यायेया निंतिं त्याग चित्त मदयेकं मगाः । त्याग चित्त दयेकेत श्रद्धापूर्वक लय्लय्तायाः दान यायेमाः । दानया महत्वयात न्ह्यागु धर्मय् नं उतिकं हे च्वछायातःगु दु। व थें बुद्धधर्मय् नं आदिबुद्ध निसें कया शाक्यमुनि बुद्धतक नं दानयात न्हापांगु पारमी कथं महत्व बियातःगु दु। २५०० दँ न्ह्यः वसपोलं मंगलया विषयलय्', '\nजुयाच्वंगु विवाद ज्यंकेगु झ्वलय् देशना याना विज्याःगु मंगलसूत्रय् छगू मंगल थुकथं उल्लेख जुयाच्वंगु दु। दानञ्च धम्म चरिया च एतं मंगलं मुत्तम : अर्थात् दान यायेगु,', '\nधर्माचरण यायेगु थ्व उत्तम मंगल खः। प्राणीमात्रया दथुइ स्नेह, समझदारी, ब्वलनिगु दानयात बुद्धधर्मय् नं तःधंगु महत्व बियातःगु दु। उकिं बौद्धसमाजय् दानचित्त ब्वलंकेत थीथी नखःचखःया रूपय् हनेगु चलन दु थुपिं मध्ये छगू नखः खः पञ्चदान ।', 'पञ्चदानया म्हसिका :', '\nपञ्चदान धइगु गुंलाधर्मय् नेपाया बौद्धपिंसं हनीगु छगू तःधंगु नखः खः । दीपंकर तथागतयात त्वाःत्वालय् बिज्याकाः दान बीगु चलन दु। गुंलाथ्व श्रावण शुक्ल अष्टमी कुन्हु यलय् पञ्चदान हनिगु चलन दुसा थिमि, भोँतय् व ख्वपय् श्रावण कृष्ण गु“लाया त्रयोदशी खुन्हु हनेगु परम्परा दु। थ्व दिनय् पूजा, भोजन, वास व न्हिथंयात माःगु मुलु सुका, लाखि, तुफि, काषाय्वस्त्र, आसन नापं पान(साखःति पञ्चामृत) नं दान याइगु जूगुलिं पञ्चदान धाइगु चलन दु। अथे हे पं (पृथ्वी) ज (उत्पन्न जूगु) दान बीगु जूगुलिं नं पंचदान धाई । बोलिचालिया भासं पजरां नं धाइगु चलन दु। अथे हे सुथय् दान यायेबलय् सत्ययुग दान यानागुया फल, न्हिनय् दान यायेबलय् त्रेतायुगय् दान यानागुया फल, सन्ध्या इलय् दान यायेबलय् द्वापरयुगय् दान यानागुया फल अलय् बाचा इलय् दान यायेबलय् कलियुगय् दान यानागुया फल दइगु धकाः प्यंगू युगया संयोग चूलाःगु जूगुलिं युगचह्रे नं धाई । बोलिचालिया भाषं जुगचह्रे धकाः नं धाइगु चलन दु ।', 'पञ्चदानया धार्मिक पृष्ठभूमि :', '\nबुद्धधर्म कथं सूत्रपिटकया छगू निकाय दीघनिकायया महापदान सूत्रय् विपस्सी, शिखी, विश्वभू क्रकुचछन्द, कोणागमन, कश्यप बुद्ध व शाक्यमुनि बुद्धपिनिगु नां उल्लेख जुयाच्वंगु दु। वसपोल बुद्धपिं मध्ये शाक्यमुनि बुद्धया दीपंकर बुद्धनापं स्वापू दूगु जुयाच्वन । छाय्धाःसा शाक्यमुनि बुद्धं वसपोलयाके बुद्धत्वया निंतिं आशिका याना बिज्यागु खँ पालिग्रन्थय् उल्लेख जुयाच्वंगु दु। उकिं दीपंकर बुद्धं स्यनाबिज्यागु पुण्यकार्यया रूपय् थ्व पजरांयात नेपाया बौद्धपिसं हनावयाच्वंगु दु। लिसें शाक्यमुनि बुद्धं मंगलसूत्रय् उल्लेख यानाबिज्याःगु दानधर्मयात निरन्तरता बियाच्वंगु खनेदु। पञ्चदानया सम्बन्धय् बौद्धधर्मय् उल्लेख जुयाच्वंगु घटना नं लुमंकेबहः जू । प्यंगू असंख्य व छगू कल्प न्ह्यः दीपावति नगरया जुजु अर्चिष्मानया महारानी सुदीपा गर्भवती जुया दशमास पूर्ण जूसेंलि छन्हू पद्मिनी धइगु क्यवय् चाःहिउ वन । चाःहिउहिउं क्यवया दथृुइ थ्यंबलय् अन छगू पुखुली व्हयाच्वंगु पलेस्वांया द्यःने मत छप्वाः थिनाच्वंगु महारानीं खन । उकियात कायेगु मनंतुना पुखुलिइ कुहां वन । मत न्ह्यःने वयेवं खुशी जुयाः उकियात थीवं हे महारानीयात प्रसब वेदना जुल । उगु इलय् महारानीं स्वीनिता लक्षणं पूर्णम्ह काय्मचा जन्म बिल । दीपया कारणं जन्म जूगुलिं मचाया नां नं दीपंकर जुल । छन्हु वसपोल भिक्षाटन बिज्याःगु इलय् किंसुक बनय् च्वनाच्वंपिं माकःतय् जुजु ज्ञानकर धइम्ह माकलं फँसि दान यात । थुकिया पुण्यं मरण लिपा धर्मश्री धायेका मनूया कुलय् जन्म जुल ।', 'धर्मश्री मचाबलय् म्हिताच्वंगु इलय् दीपंकर बुद्ध भिक्षाटन बिज्यात । थःके दान यायेगु छुं मदुगुलिं व मचां दीपंकर बुद्धयात धू छपासः दान बिल । शुद्ध काय्, वाक् व चित्तं दान बिउगु फलं दीपंकर बुद्धया भविष्यवाणी कथं धर्मश्री लिपाया जन्मय् दीपावती नगरया सर्वानन्द धयाम्ह चक्रवर्ती जुजु जुल ।', 'सर्वानन्द जुजुया दानधर्म :', '\nछन्हु सर्वानन्द जुजुं दरवारय् हे दानशाला दयेका दीपंकर बुद्धयात भिक्षुसंघ सहित निमन्त्रणा याना बिज्याकल । उबलय् लाक्क अन याकःमिसा छम्ह नं जुजुया दानधर्मय् भाग थ्याके धकाः वयाच्वंगु जुयाच्वन । दीपंकर बुद्धं उम्ह मिसां तसकं दुःख सियाः कमय् याना ल्यं दुगु धेबां थ्व दान यायेत्यंगु जुयाः जुजुं बिउगु दान ग्रहण मयासें व याकःमिसाया दान स्वीकार यानाबिज्यात । थ्व खँ जुजुं सियेवं जुजु लोहकार (कामी) या ज्यासलय् ज्या याःवन । ज्यासना प्राप्त जूगु ध्यबां दीपंकर सहित सर्वसंघपिन्त दान बिया बिज्यात । दीपंकर बुद्धं थ्व दानकीर्ति कल्पानुकल्पतक्क स्थिर जुयाः संसार न्यंक प्रचार जुइमाः धका सर्वानन्द जुजुयात आशिर्वाद बियाबिज्यात । थ्व अतीतया खँयात लुमंकाः झीथाय् पञ्चदान यायेगु चलन वःगु खः ।', 'पञ्चदानया ऐतिहासिक पृष्ठभूमि :', '\nभाषा वंशावली कथं जुजु विक्रमदेवं नेपाल मण्डलय् बौद्धधर्म मानेयाइपिं जनतायात श्रावण शुक्ल प्रतिपदानिसें लछियंक गुँलाधर्म (गुरुंकंगु ज्ञान पालन यासें बौद्धधर्मया शील रक्षा यायेगुयात गुँला धयातःगु दु ) माने याकल । नापं श्रावण कृष्णपक्ष त्रयोदशी खुन्हु अन्नदान यायेगु परम्परा नं चलेयात धइगु उल्लेख दु ।', 'ख्वपय् पञ्चदान :', '\nस्वनिगःया ऐतिहासिक लागा ख्वपय् नं श्रावण कृष्ण पक्ष त्रयोदशी खुन्हु पञ्चदान यायेगु चलन दु। तर थुकियात व्यवस्थित यानाः चले यायेगु परम्परा जुजु जगज्योति मल्लया पालय्निसें जूगु खः धइगु इतिहास अध्ययन यायेवले सीदु।', '\n(क) ख्वपय् पञ्चदान विधि : ने.सं. ७३० सालय् तःधिछेँया जयदेव बज्राचार्य दँय् छकः दीपंकर तथागतया प्रतिमायात पूजा याना पञ्चदान बियेगु व श्रद्धालु देशवासीपिन्त नं बहाबहिली च्वना पञ्चदान बीकेगु धका बिन्ति याबले सकल मन्त्रीपिं नापं छलफल याना जुजुया आज्ञाकथं व्यवस्थित रूपं पञ्चदान बियेगु शुरु जुल । थ्व परम्परा व्यवस्थित रूपं थौंतक नं जनस्तरय् न्ह्याना वयाच्वंगु दु ।', 'थुगु पञ्चदानया विधि कथं दीपंकर जात्रा याये प्यन्हु न्ह्यः मूलम्ह दीपंकरया थाय्पा आजु सहित दशनायकपिं तःधिछेँया जजमानया नायःया थासय् वयाः स्वां तःवइगु चलन दु।अथे हे पञ्चदानया न्हिखुन्हु तःधिछेँया नायकपिं वयाः न्हापां सूर्यमढी त्वालय् न्याम्ह दीपंकरपिन्त तुति लिचायेका, दबुली बिज्याका पूजा याइ । अले आदिपद्य महाविहारया क्वापा देवतायात नं पूजा याइ । उकिं लिपा थाय्पा आजु सहित ख्वप देया सकल बज्राचार्य, बुद्धाचार्य व शाक्यपिन्त (बुद्धपुत्र भाःपा) दानप्रदानया रूपय् पञ्चदान ज्याझ्व न्ह्याकेगु परम्परा दु ।', '(ख) ख्वपय् दीपंकर बिज्याका पञ्चदान याइगु लँपु : पञ्चदान विधि सिधयेका सूर्यमढीनिसें पञ्चदान यायेगु ज्याझ्वः न्ह्याकेगु परम्परा दु। सूर्यमढी शुरु जुया छसिकथं जेँला, कमिचा गल्ली, तला तुंथी (दत्तात्री ल्यूनेया दबुली), सलाँगणेद्यो न्ह्यःनय, सकुलाँ, गछेँ, नवदुर्गा द्योछेँ न्ह्यःनय् पञ्चदान याइ । उकिं लिपा नगांचा–क्वाठण्डौ दबुली–नासःचा–', '\nविश्वकर्मा छेँ –तचपाल दबुली पञ्चदान याइ ।', 'अनंलिपा गुच्चात्वा–हाकुचिबाहा द्यः न्ह्यःनय्–ख्वाना भैलद्योया न्ह्यःनय्–बेखाल–ओमबहा पिने – इनाचा– पतिंगा–खँचा–गोल्मढी–सुकुध्वाकाय् पञ्चदान याइ । उकिं लिपा हानं थालाछें– महालक्ष्मी – भोलाछेँ – छुँमाल – चोछेँ – ञालादेगः– चासुख्य – तःधिछेँ – बहाछेँ – लाय्कु – लाय्कुध्वाकाय् नं पञ्चदान यायेगु चलन दु। अथे हे थन सिधयेका खौमा – लोकेश्वर – इताछेँ तँक्वने – थथुबही – कुथुबही – भार्वाचो – तेखाचो – वंशगोपालय् नं पञ्चदान याई । उकिं लिपा मंगलाछेँ – नासमना दबु – ताँलाक्व –बोलाछेँ – लाक्वलाछेँ सिधयेका टौमढी थ्यंका क्वचाइ । थनं लिपा बाजागाजा सहित लसकुस याना द्यःछेँ दुकयालिं थुगु पञ्चदान क्वचाइ ।', 'थुकथं ख्वप लागाय् पञ्चदान थनया अप्वः धइथें त्वाःत्वालय् दान प्रदान याना मानेयाइ । थुगु ज्याझ्वलय् थनया शाक्य,बज्राचार्य व बुद्धाचार्य जक मखु प्रजापती, ज्यापुजाती, मानन्धर, चित्रकार, रंजितकार, श्रेष्ठ जातिपिं, गुम्हं गुम्हं ब्राम्हण जातिपिसं नं पञ्चदान यायेगु थन परम्परा दु।', 'अन्तय् :', '\nपञ्चदान बौद्धपिनि नखः जक मखु। नेपाःया छगू मौलिक संस्कृति नं खः । पञ्चदान सम्बन्धय् विद्वान्पिसं थप अध्ययन अनुसन्धान यानाः न्ह्यब्वये फत धासा थुकिं बौद्धपिनिगु जक मखु नेपाः देया उत्कृष्ट संस्कृति उजागर जुइ । उकिं थुकियात झी सकसिनं जोगेयाना तयेमाः । तन मन धन तयाः थुकियात गुहालि यायेफुसा झीगु गौरव लिपा थ्यंक ल्यनाच्वनी ।', 'सन्दर्भ सामग्री :', '\n१) नेपालय् बुद्धधर्म (प्रथम भाग)–भिक्षु सुदर्शन', '\n२) दीपंकर व ख्वपया पञ्चदान नखः–हेराचन्द्र बज्राचार्य', '\n३) गुँलाया महात्म्य, सद्धर्मराज बज्राचार्य, पलेस्वाँ, वर्ष १० अंक १५,२०५५', '\n४) पञ्चदान– धर्मसुन्दर बज्राचार्य, थिमि (२०५५)']"
संस्कृति,  ,अजिमा-पलेस्वां पुखू – २,"['केशव श्रेष्ठ', '\r\n                    \r\n                    \r\n                ', '२०५१-५२ सालपाखे जिं जापानी पासापिनिगु ग्वाहालिं च्वय्च्वंगु खुल्ला व खालीगु भागयात नेपाली मौलिक जैविक विविधता संरक्षण, संवद्र्धन, शिक्षा जागरण व संस्कृति संरक्षणया निंतिं स्वयम्भू वातावरणीय उद्यान नेपाल वातावरणीय तथा शैक्षिक विकास केन्द्रया योजना अनुरुप स्वयम्भू महासमिति, त्रिवि, वडा ज्याकू, स्थानीय संस्थापाखें निर्माण यानाः अनया लः बाः वइगुयात थुगु हे पुखुलिइ मुंके फइगु कुलो व धः व्यवस्था यानागु खः ।', 'तर ०५० साल न्ह्यः हे उगु पुखुलिइ मनूतय् कुदृष्टि लाःगुलिं जलकुम्भी झाः अप्वया वनाः छुं ई लिपा हे व पुखू सुना वनेवं मनूतय्सं उगु खाली थाय्यात सिँया डिपो दयेकेगु, म्हितेगु कासा ख्यः व हुस्लुं पुइगु आदिया रुपय् व फोहर वायेगु थाय् रुपय् हिला हःगुलिं छगू समय कालय् धार्मिक व वातावरणीय महत्वया व पुखू निर्जल जू वन ।', 'स्वस्वं हे किम्डोल व भुइख्यःया ल्वहंहितित नं दक्वं सुना वन । वर्तमान अवस्थाय् स्वयम्भू गुँच्वय् स्वयम्भू महासमितिया कुतलय् जंगलया अवस्थाय् सुधार जुया वंगु अवस्थाय् स्वयम्भूइ जलस्रोतया भण्डार बांलाना वनाच्वंगुलिइ भूमिगत लःया अप्वः दोहनया कारणं अनया प्राकृतिक जलाधार, ल्वहंहिति व पुखूयात मार लाःवंगु थुइके फु ।', 'स्वयम्भूया थुगु अजिमा कमलपुखुलिइ मात्र ५ गू लाख लिटर लः न्ह्यंकेफुगु धकाः महासमितिया इन्जिनियर राजेश सुवालं कनादी । स्वयम्भू महासमितिं २०१८ साल पुस महिनाय् उपाध्यक्ष ज्ञानु लामाया सक्रियताय् उगु पुखूया पुनरुत्थानया ज्या क्वचायेकाः चैत महिनां हे बर्खाया लः व गुच्वं बाः वःगु लखं पुखू जलमग्न जू वन ।', 'पुनरुत्थानया फलस्वरुप पुखुलिं लः सुना मवंगु अवस्थाय् २०७६ सालया स्वांयाःपुन्हिया न्हिकुन्हु झिझ्वाः पलेस्वांया पुसा प्रत्यारोपण याःगुलिं उगु स्वांया झ्वाः अप्वया वंगुलिं उगु लँपु जुयाः वनीपिं छुं मनूतय्सं न्याया मस्त त्वःता बिउगुलिं व ताल्लाया इलय् मस्तय्सं सुनानं मसीक पौडी म्हिता बिउगुलिं पलेस्वांया झ्वाः ब्वलनेत थाकुया वन ।', 'न्यने दु कथं लामा संस्कारय् पुखुलिइ न्याः लहित धाःसा थःगु संकट, ल्वय् अन कुतुं वनीगु व उकिं व पुखुलिइ न्हापा नं न्या लहिनाः खतराय् लाःगु लुमं । थुकथं अबुझ मनूतय्पाखें अजिमा कमलपुखूया अस्तित्वयात खतराय् लाःगुलिं मनूतय्के धर्म व वातावरण संरक्षणया जागरण तसकं आवश्यक जूगु महसुस जू ।', 'स्यंगु पुखूयात जिर्णोद्वार यायेत गुलि थाकु धइगु खँया उदाहरण सप्तपाताल पुखू जक मखु आपालं दु । गुलि ला गबलें नं लिहां मवइकथं लुप्त जुइधुंकल । छगू पुखुलिं यानाः गुलि ल्वहंहिति अस्तित्वविहीन जूवन व इतिहास तना वन । अज्याःगु सम्पदात विश्व सम्पदाया क्षेत्रय् नं खतराय् लानाच्वंगुयात न त पुरातत्व विभागं सिउ, न त युनेस्कों हे । अझ झी नेपाःमित हे बेखबर ।', 'सन् १९९७ य् भेरसाल्ग भान हर युगा प्रोजेक्ट ५१४५ य् थ्व पुखूया जिर्णोद्वार यायेत १२,५०० अमेरिकी डलरया लागत पेश याःगु खःसा सेनिडं ११ लाख स्वयां अप्वः तःबलय् महानगरपालिकां छगू लाख तका ग्वाहालि यानाः मेगु ध्यबा मुंकेगु यायां स्थानीयं थ्व पुखूया ज्या न्ह्याकेत अवरोध वःगु व पुखू व स्वयम्भू वातावरणीय उद्यानयात छुटे यायेत विशाल माने पःखाः दयेकेत स्थानीय व पुरातत्व विभाग थःगु हे निंतिं थौं थ्व पुखू पिनें हे छुटे जूगु व अप्राकृतिक थें जुयाः थःगु अस्तित्व बचे यायेत संघर्षशील दु ।', 'लः सुना वनीगु समस्यापाखें आःया निंतिं सुरक्षित जूसां नं पुखू सफा याना तयेत पलेस्वांया पुसा ब्वलंकेत व स्वच्छ याना तयेत चुनौतिपूर्ण जूगुलिं स्वयम्भू महासमितिं सकसिगुं ग्वाहालिया अपेक्षा यानाच्वंगु दु । ततःजाःगु माने पःखालं पुखूयात छुटे यायेगु पलेसा च्वय्च्वंगु वाउसे च्वंगु क्यब, हरियाली, जलया पुखू छगू हे धरातलय् तये यंके फत धाःसा धार्मिक महत्व व पर्यावरणीय उपयोगिता अप्वया वनी ।', 'थुकिया सौन्दर्यता नं अप्वया विश्व सम्पदाया गरिमा नं अप्वइ । थुगु पुखुलिं यानाः स्वयम्भू महाचैत्यया अवलोकनय् पर्यटकतय्त वास्तविक नेपालीपनया आभास बी । तिब्बती धंगया पःखालं तिब्बतीकरण याःगु झल्को बीगु स्वयां थःगु हे मौलिकता ब्वयेगुलिइ गौरव व सन्तुष्टि दः वनी हालय् जक नं अन हे लिक्कसं गणेद्यःया देगःया वन क्षेत्रय् महासमितिं मौलिक नेपाली स्वांसिमाया वृक्षारोपण यानाः ग्रिल वार तयाः सुरक्षा बिया वयाच्वंगु दु ।', 'स्वयम्भू वातावरणीय उद्यानपाखें व किम्डोलया गःचाः हिलेगु लँपुं पुखू व उद्यान छगू हे मापदण्डय् दः वंगुलिं पुरा किम्डोल क्षेत्र उद्यानमय जूवनी । स्वयम्भू वातावरणीय उद्यान व अजिमा कमलपुखूया शैक्षिक महत्व अप्वयाः प्राकृतिक विज्ञान संग्रहालय, स्थानीय विद्यालय, संघसंस्था, लँजुवाः–पथिक, वातावरणविद्, धर्मावलम्बि सकसितं थ्व थाय् रमणीय व उदाहरणय जू वनी ।', 'जापानी पासापिंपाखें निर्माणय् ग्वाहालि जुयाच्वंगु थ्व पुखूया परिवेश उद्यान उद्देश्यकथं सकसिगुं मंकाः जुयाच्वनेत सम्बन्धित निकाययात इनाप दु । थ्व परिसर बुद्ध उद्यानया रुपय् पुखू, ताल, तलाउ, वन, क्यब, ख्यः, ध्यान क्षेत्र, महाचैत्य अवलोकन बुंगाःचा, कुण्ड, सतः, फल्चा, शिक्षालय, संग्रहालय, मठ, घ्या·, यातायात, जैविक विविधता, प्राग ऐतिहासिक जडिबुटि आदिं भरिपूर्ण जू ।', 'थ्व थासय् गुगुं नं सामाजिक ज्या यायेगु निंतिं उपयुक्त थाय् जुयाः वयेवने यायेत, पार्किङ सुविधा व सुरक्षित नं जू । विश्वसम्पदा क्षेत्र दुने लाःगुलिं विश्वया ध्यान नं थुखेपाखे वनाच्वंगु दु । अजिमा कमलपुखू परिसर संरक्षण यानाः उकिया समुचित उपयोग यायेनु ।', '(क्वचाल)']"
संस्कृति,  ,कन्हय् पारु भ्वय्,['येँ  – गुंला पर्व थनिंनिसें क्वचाःगु दु। गुंला पर्व क्वचाःगु लसताय् कन्हय् पारु भ्वय् न्यायेकीगु चलन दु। गुंला लछि धाः बाजं थानाः स्वयम्भू वनीपिं थीथी त्वाः खलःतय्सं कन्हय् व गुलिं पुचःतय्सं कंस स्वयम्भूइ पारु भ्वय् यानाः न्ह्यइपुकीगु चलन दु। गुंला लछियंकं स्वयम्भूइ वइपिं गुंला बाजं खलःतय्त येँ महानगरपालिकां आर्थिक ग्वाहालि नं याना वयाच्वंगु दु।']
संस्कृति,  ,थौं बौया ख्वाः स्वयेगु,['येँ – थौं बौया ख्वाः स्वयेगु पर्व । बौ दनिपिं नेवाःतय्सं थौं मरिचरि व थीथी नसात्वँसा दयेकाः थः बौयात सगं बियाः ख्वाः स्वयेगु याइ । बौ मदुपिंसं मदुम्ह बौया नामं गुर्जुयात निसलाः बीगु याइ । अथे हे बौ मदुपिं येँया गाकर्णया तीर्थय् वनाः श्राद्ध यायेगु वा ब्राम्हणयात दान यायेगु ज्या नं याइ । उकिं थौं गोकर्णय् तःधंगु भीड जुइ ।']
संस्कृति,  ,यःसिं थनीगु साइत,"['येँ – थुगुसी यँयाः जात्राया लागिं थनीगु यःसिं काः वनेगु सम्बन्धी ज्याझ्वः धलः पिहां वःगु दु। आः पिहां वःगु धलः कथं थ्वहे वइगु भदौ १५ गते आइतवाः सुथय् नालाया यःसिं ख्यलय् वनाः यःसिं काः वनेगु ज्याझ्वः तयातःगु दु। वकुन्हु सुथय् ११.७ बजेया साइतय् यःसिं ख्यलय् प्रस्थान जुइसा बहनी यःसिंया लागिं सिमा पालेगु शुरु जुइ । भदौ २० गते यःसिंयात नगर प्रवेश याकीसा भदौ २४ गते मंगलवाः सुथय् ९.१७ बजे हनुमानध्वाखाय् यःसिं थनीगु ज्याझ्वः दु ।\r\n                    \r\n                    \r\n                ', 'थ्वयां लिपा यँयाः सम्बन्धी थीथी ज्याझ्वः क्वचायेकाः भदौ ३१ गते बहनी ९.३५ बजेया साइतय् यःसिं क्वःथलीगु खँ धाःगु दु।']"
संस्कृति,११३८ ञलागा अष्टमी,थिमिया स्वदँ पुलांगु महाकाली प्याखं,"['वंगु नीन्यादँ न्ह्यवंनिसें बन्द जुयाः मध्यपुर थिमि वडा नं. ५ व ६ या ल्याय्म्हतय् सक्रियताय् थगुनेनिसें संचालनय् वःगु स्वसः दँ पुलांगु महाकाली प्याखं क्वचाःगु दु । थुगुसी येँयाःया कन्हय्कुन्हु अर्थात येँयाःपुन्हि मंगलवाःकुन्हु बहनिनिसें शुरु जुयाः गुरुपिनिगु त्वालय् प्रदर्शन यानाः प्याखं क्वचायेकूगु खः ।\r\n                    \r\n                    \r\n                ', 'महाकाली नाच संरक्षण तथा संचालन समितिं संचालनय् हःगु प्याखं मध्यपुर थिमि–५ भुलांख्यलय् च्वंगु नासःद्यःया थासं शुरु जुयाः बहनिपतिकं त्वाःत्वालय् वनाः प्याखं क्यनेज्या जूगु खः ।समितिया अध्यक्ष सूर्यमान पिला श्रेष्ठं धयादिल, ‘पुन्हिकुन्हुनिसें बहनि बहनि संचालन जूगु थ्व प्याखं दँय्दसं संचालनय् हयेगु जुइ, थ्व प्याखं न्हियान्हिथं बहनिसिया खुताः ई लिपा नासःद्यःयात समर्पण यासें थिमिया त्वाः त्वालय्, चुकय् चुकय् हुइकूगु खः ।’', 'प्याखं दथु त्वाः, दिगु त्वाः, गंगछिपा त्वाः चपाच्व, पोबु त्वाः, भुलां ख्यः, वाःननि जुयाः थिमिया थीथी त्वालय् चाःहिकाः बालकुमारिइ थ्यंकूगु खः ।प्याखंया गुरु हरिबहादुर कैति श्रेष्ठं आदिमकालंनिसें हे देवासुर संग्रामय् आधारित जुयाः असुसर जातियात पराजित यायेधुंकाः विजयोत्सवया रुपय् थ्व प्याखं गुंगूनिसें झिंस्वंगू तालय् प्याखं हुली धयादिल ।', 'आदिमकालंनिसें हे देवासुर संग्रामय् आधारित जुयाः असुसर जातियात पराजित यायेधुंकाः विजयोत्सवया रुपय् थ्व प्याखं गुंगूनिसें झिंस्वंगू तालय् हुली', 'वय्कः थः हे नं २०२५ सालय् देवी जुयाः प्याखं हुलागु लंमंकादिसें थम्हं प्याखं सयेका तयागुलिं थ्व प्याखं ल्यंकेत अःपुगु धयादिल ।', '\nथ्व प्याखनय् हुइकीगु ताल दकलय् पुलांगु व मेगु प्याखंया ताललिसें तुलना नं याये मिले मजू । प्याखय् देवी छम्ह, महालक्ष्मी छम्ह, बेताः प्यम्ह, भूत भैरव निम्ह, सिंह छम्ह, कवं निम्ह, ख्याः निम्ह व माकः निम्ह यानाः झिंन्याम्हेसिनं थीथी देवीदेवताया रुपय् प्याखं हुलीगु वय्कलं धयादिल ।', 'बाजंया ताललिसें थीथी स्वरुपय् हुलीगु थ्व प्याखनय् देवी व दानवया युद्धयात तकं चित्रण यानातःगु धासें गुरु श्रेष्ठं लगातार झिंस्वंगू तालय् प्याखं हुलेबलय् चछि ई बीगुलिं दक्वं त्वालय् दक्वं तालय् प्याखं मफइगु जानकारी बियादिल ।', 'परापूर्वकालय् थ्व प्याखं हुइकीबलय् थाइगु बाजंया सः व देवीदेवताया स्वरुपं भूत बिसिउँ वनी धइगु जनविश्वास दुगु धासें मेम्ह गुरु हिराकाजी लामा श्रेष्ठं द्यःया रुपय् प्याखं हुलीपिंके देवीया शक्ति वइगु जूगुलिं लगातार प्याखं हुइ मफइगु खः धयादिल । समितिया अध्यक्ष श्रेष्ठं थुगुसी प्याखंया निंतिं आवश्यक मतू, तिसा, वसः नापं सामग्री न्यानागु व प्याखय् करिब च्यागू लाख तका खर्च लगे जूगु धयादिल ।', ' ']"
संस्कृति,११३८ कौलाथ्व चौथी,सिक्किमय् कुमारीयाः,"['सन् १९९७ या डिसेम्वर महिनाय् नेपालभाषा मंकाः खलकं सिक्किमय् नेवाः संस्कृतिया पुवाचा पिया थकूगु थौं वामा जुया सयाच्वने धुंकूगु दु । सिक्किमया नेवाःतय्सं थःपिनिगु जातीय म्हसीकाया निंतिं यानाच्वंगु अथक मेहनतया लिच्वः खने दयावःगु दु । थुगु दँ, सन् २०१८ य् सिक्किमया गान्तोकय् इन्द्रजात्राया इलय् अनं नं ‘कुमारी खः’ साःगु स्वयाः थ्व अनुभव जूगु खः ।\r\n                    \r\n                    \r\n                ', 'सन् १९९७ य् भारत स्वतन्त्रया ५० दँया लसता हनेगु झ्वलय् सिक्किम नेवाः गुथिपाखें नेपालभाषा मंकाः खलःयात नेवाः कला, साँस्कृतिक ज्याझ्वः न्ह्यब्वयेगु निंतिं ब्वंगु खः । डिसेम्वरया १४ व १५ तारिख निन्हुयंकं सिक्किमय् नेपालभाषा मंकाः खलःया पुचलं नेवाः कला, संस्कृति व सांस्कृतिक ज्याझ्वः न्ह्यब्वयाः दकलय् न्हापां सिक्किमय् नेवाःतय्गु गौरव व गरिमा न्ह्यब्वयेत ताःलाःगु खः ।', 'निन्हुयंकं जूगु उगु साँस्कृतिक ज्याझ्वलय् सिक्किमय् दकलय् न्हापां धिमे, खिं बाजंया सः थ्वःगु खः । नेवाःतय्गु मौलिक, सांस्कृतिक महाकाली, लाखे व मेमेगु प्याखं सिकिम्मया कम्यूनिटी हलय् न्ह्यब्वयेगु ज्या जूगु खः । सिक्किमया गभर्नर व मुख्यमन्त्री पवन चामलिंगयात नेपालभाषा मंकाः खलःपाखें नेपाल लिपिं हनापौ लःल्हायेगु ज्या नं जूगु खः ।', 'नेपाःया नेवाःतय्सं ह्वलाथकूगु स्वांया पुसा सिक्किमय् बांलाक ह्वया वयाच्वंगु दु । अनया राज्य सरकारया पूर्णसमर्थन कायेत सिक्किमया नेवाःत ताःलानाच्वंगु दु ।', 'नेपालभाषा मंकाः खलःया नायः पद्मरत्न तुलाधर व छ्याञ्जे नरेशवीर शाक्यया नेतृत्वय् वंगु थुगु सांस्कृतिक पुचलय् रामकृष्ण दुवाल, गणेशराम लाछि लगायतयापिंसं ब्वति काःगु खः । सिक्किमया गमर्नर, मुख्यमन्त्रीपिनिगु नुगलय् नेवाः संस्कृतिया छाप त्वःतेत सफल जूगु थुगु भ्रमण लिपा हे जक सिक्किमय् नेवाःतय्गु विविध गतिविधि न्ह्याःगु खः ।', 'सिक्किम सरकारं नं नेवाः कला सस्कृति विकासया निंतिं सिक्किम सरकारं व्यापक ग्वहालिया योजना पितहःगु खः । सिक्किमया इतिहासय् नेवाःतय्गु महत्वपूर्ण योगदान दुगु वास्तविकता वाःचायेकाः राज्य सरकारपाखें नेवाःतय्त स्वयेगु दृष्टिकोण हे हिलावंगु खः ।', 'सिक्किमय् थौं नेवाःतय्गु स्थिति गुकथं न्ह्यब्वयेबहः जुयावयाच्वंगु दु उकी स्वनिगःया नेवाः खलः पुचतय्गु तःधंगु योगदान दु । नेपालभाषा मंकाः खलः, नेपाल लिपि गुथि, मध्यपुर थिमि कला परिषदपाखें अन भाषा, लिपि, संस्कृति प्रशिक्षण बीगु निंतिं ला लां मायेक सिक्किमया राजधानी गान्तोकय् जक मखु, सुदूर गामय् तकं वनाः नेवाः भाषा, संस्कृतिया प्रशिक्षण बीगु ज्या जूगु खः ।', 'भारतया संविधानकथं अनया थीथी प्रदेशय् बसोवास याना वयाच्वंपिं नेवाःतय्त ओबिसी, सेड्यूल ट्राइभ आदिया मान्यता कायेत माःकथंया ऐतिहासिक प्रमाण, दस्तावेज व मेमेगु सामाग्री स्वनिगःया नेवाः खलः पुचःतय्सं उपलब्ध यानाबिउगु खः । नेपालभाषा मंकाः खलःया प्रतिनिधितय् पाखें सिक्किमया सरकारी प्रतिनिधितय्त माःकथंया नेवाः विषयय् प्रशिक्षण बीगु ज्या याःगु खः ।', 'सिक्किमय् थौं राज्यं गुकथं सम्मान यानाः नेवाःतय्गु विकासया निंतिं योजना, ग्वसाः दयेकाच्वंगु खः, उकिया लिउने थुकथंया इतिहासयात नं ल्वःमंके फइमखु ।सिक्किमय् नेवाःत थ्यंमथ्यं ३० हजार दुगु अनुमान जुयाच्वंगु दु । वर्तमान मुख्यमन्त्री पवन चामलिंगया नेतृत्वया सरकारं अन थीथी जातिया भाषा, संस्कृति विकासया निंतिं अनेक योजना न्ह्याकाच्वंगु दु ।', 'राज्यपाखें बजेटया हे ब्यवस्था जुयाच्वंगु दु । सिक्किमय् दुपिं विविध जातिया जातिय विकासया निंतिं निरन्तर कुतः जुयाच्वंगु दु ।', '\nनेपालभाषा मंकाः खलःया १९९७ या भ्रमण लिपा सिक्किमन्यंक हे च्वंपिं नेवाःतय्सं थःपिनिगु भाषा, संस्कृतिया निंतिं योजनावद्धकथं प्रशिक्षण न्ह्याकेगु ज्या याःगु दु ।', 'थुकिया हे परिणामकथं आः सिक्किमय् जुइगु अनेक जात्रा पर्वय् नेवाः बाजं, कला संस्कृतिया न्ह्यथनेबहःगु सहभागिता दयाच्वंगु दु । उकथं हे थीथी जातितय् दथुइ जुइगु मंकाः सांस्कृतिक ¥याली, प्रर्दशनी नेवाःतय्गु प्रस्तुति न्ह्याब्लें हे आकर्षक जुइगु जुयाच्वंगु दु । सिक्किमय् कुमारी जात्रायात विशेष महत्वकथं हनेगु याना वयाच्वंगु दु ।', 'विशेष कथं गान्तोकय् जुइगु जात्राय् मुख्यमन्त्रीया उपस्थिति व सिक्किमन्यंकया नेवाःत अन वयाः नखः हनेगु याना वयाच्वंगु दु । थुकथं थ्व जात्रा सिक्किमया नेवाः जातिया पर्यायवाची जात्रा थें हे नं जुइधुंकूगु दु । सिक्किम राज्य सरकारं थ्व न्हियात सार्वजनिक विदा कथं नं घोषणा यानातःगु दु ।', 'सिक्किमय् इन्द्रजात्राया इलय् नेवाःतय्सं हना वयाच्वंगु कुमारीयाःया इलय् सिक्किम व लिक्क लाःगु प्रदेशया नेवाःतय्त उगु जात्राय् ब्वति कायेगु निंतिं सिक्किम नेवाः गुथिं ज्या न्ह्याकाच्वंगु खः । थुगु जात्राय् ब्वति कायेया निंतिं सिक्किमया थीथी थाय्या नेवाःत थन मुनेगु याइ । सुथय् कुमारीया किपाय् विशेष पाहाँपिनिगु उपस्थितिइ पुजा न्ह्याकी ।', 'पुजा क्वचाये धुंकाः पुजा याःगु तस्वीरयात रथय् तयाः गान्तोकया सतकय् रथ सालेगु ज्या याइ । सांस्कृतिक बाजागाजा सहित विशिष्ट व्यक्तिपिनिगु सहभागिताय् थ्व जात्रा घौछि ति गान्तोकया सहरय् चाःहिली । रथ सालेगु ज्या क्वचायेके धुंकाः हाकनं सकलें छथासं मुनाः थीथी मनोरञ्जनात्मक ज्याझ्वः न्ह्याकी ।', 'थुगु दँया इन्द्रजात्रा तःजिक हनेगु निंतिं ‘इन्द्रजात्रा उत्सव समिति – २०१८’ भाजु डी.के प्रधानया अध्यक्षताय् नीस्वंगु खः । थुकि महासचिव जीवन प्रधान व दांभरि निर्मल प्रधान च्वनादीगु खः । सिक्किमय् दकलय् न्हापां सन् २००० निसें कुमारीयाः न्यायेका वयाच्वंगु खः ।', '\nसिक्किमय् इन्द्रजात्रा न्यायेकाः जूगु मेगु छगू उपलब्धि कुमारी जात्राया इलय् पिदनिगु स्मारिका खः ।', 'सन् २०१२ निसें कुमारी जात्राया लसताय् थुगु स्मारिका पिदनाच्वंगु दु । थुगु स्मारिकाया विशेषता धयागु सिक्किमय् बसोवास यानाच्वंपिं नेवाःतय्सं हे नेवाः कला, संस्कृति, रहनसहन व रितिथितिबारे लेख रचनात च्वया पिथनेगु यानाच्वंगु दु । थुगु दँया इन्द्रजात्रा नखः थीथी ज्याझ्वःसहित सेप्टेम्वरया २१, २२ व २३ स्वन्हुयंकं हनेज्या याःगु खः ।', 'सिक्किमय् इन्द्रजात्रा न्यायेकाः जूगु मेगु छगू उपलब्धि कुमारी जात्राया इलय् पिदनिगु स्मारिका खः । सन् २०१२ निसें कुमारी जात्राया लसताय् थुगु स्मारिका पिदनाच्वंगु दु । थुगु स्मारिकाया विशेषता धयागु सिक्किमय् बसोवास यानाच्वंपिं नेवाःतय्सं हे नेवाः कला, संस्कृति, रहनसहन व रितिथितिबारे लेख रचनात च्वया पिथनेगु यानाच्वंगु दु ।', '२३ तारिखया न्हियात मू न्हिकथं कयाः थुकुन्हु कुमारी द्यः सालेगु जात्रा हंगु खः । थ्व स्वयां न्ह्यः सिक्किम न्यंकया नेवाःतय् दथुइ ‘नेवाः लोक प्याखं’, ‘अचार दयेकेगु कासा’ ‘ट्यालेन्ट हन्ट’ व ‘भाजु सिक्किम’ ‘मय्जु सिकिम्म’ कासाय् त्याःपिंत सिरपा इनेगु ज्या नं जूगु खः ।', '\nसिक्किमया ल्याय्म्ह पुचःया सकृयताय् न्ह्याःगु थुगु थीथी कासाया नगद प्रायोजन, सिरपा व हनापौ इनेज्या कुमारीया रथ सालेधुंकाः जूगु खः ।', 'सिक्किमय् च्वंपिं नेवाःतय्सं नं थुगु जात्रायात थःपिनिगु पहिचाननाप स्वानाच्वंगु जात्राकथं हनावयाच्वंगु दु । थुकियात ब्यापकता बीगु कुतः नं गाक्कं जुयाच्वंगु दु । सिक्किम नेवार गुथि सन् १९९३ य् स्थापना जूगु खः । उगु इलय् सिक्किमया प्रभावशाली नेवाःत व सरकारी ज्याकुथिपाखें अवकाश कायेधुंकूपिनिगु कुतलय् थुगु गुथि नीस्वनेगु ज्या जूगु खः ।', 'थुगु गुथिया मू तातुना नेवाः जातिया भाषा, संस्कृति, परम्परा, धार्मिक अनुष्ठानया सम्बद्र्धन र संरक्षण खःसा भारतीय संविधानं थीथी जाति, ट्राइवयात बियातःगु मान्यता प्राप्त यानाः नेवाः जातिया विकास व पहिचानय् सुनिश्चितता हयेगु खः ।', 'थुकथं न्ह्यानाच्वंगु सिक्किम नेवाःतय्गु कुतलं नेवाः भाय्यात राज्यस्तरीय मान्यता कायेफुगु, नेवाःत बहुसंख्यक ल्याखय् दुगु थासय् अनया स्कुलय् नेवाः भाय्या पठनपाठन याकेगु, इन्द्रजात्रा पर्वया अवसरय् राज्यस्तरीय सरकारी विदा कायेफुगु, नेवाः अग्रजतय्गु नामं सडकया नामाकरण यायेफुगु, दक्षिण सिक्किमया काब्रेय् ३ एकड जमीन न्यायेगु व सिक्किम नेवाः गुथि भवन निर्माणया निंतिं जग्गा न्यायेगु ज्या जूगु दु ।', 'नेपाःया नेवाःतय्सं ह्वलाथकूगु स्वांया पुसा सिक्किमय् बांलाक ह्वया वयाच्वंगु दु । थुकि अनया राज्य सरकारया पूर्णसमर्थन कायेत सिक्किमया नेवाःत ताःलानाच्वंगु दु । उकथं हे सिक्किमया नेवाःत थःपिनिगु पहिचान, कला, भाषा, संस्कृति, नसात्वँसाया पुनर्जागरण हयेगु निंतिं अतिकं कुतः याना वयाच्वंगु दु ।', 'विशेषकथं अनया ल्याय्म्ह पुस्ता थ्व ख्यलय् सकृय जुयाच्वं थें न्हापाया पुस्ताया नेवाःतय्सं थुमित लँपु क्यनेगु ज्या जुयाच्वंगु दु । नेवाः पहिचानया खँय् नसात्वँसा, वसः, तिसा व कला संस्कृतिया विकास सन्तोषपूर्वक जुयाच्वंगु दुसां नेवाःतय्गु म्हसीकाया मेगु महत्वपूर्ण आधार ‘भाय्’ नेवाः भासं खँल्हाबल्हा यायेगु संस्कार अन ब्वलने फुगु मदुनि ।', 'खय्त ला आः स्कुल स्कुलय् नेवाः भासं ब्वंकेगु ज्या न्ह्याकाहःगु दु । तर आःया नेतृत्वदायी पुस्तां नं नेवाः भाय् छ्यलाबुलाय् महत्वपूर्ण भूमिका म्हितेमाःगु आवश्यकता दु । खय्त ला अन पुर्खांै पुर्खानिसें बसोवास याना वयाच्वंपिं नेवाःतय्गु छेँय् छेँय् अझं नेवाःभासं खँल्हाबल्हा यायेगु चलन पूवंक हे त्वताछ्वःगु मदुनि । तर सभा सम्मेलनय् नेवाः भासं पूर्णता बीगु कुतः न्ह्याकेमाःगु आवश्यकता दनि ।', 'सिक्किमया नेवाःतय्सं अल्प ई दुने हे थःपिनिगु पहिचानया संस्कृति, कला सम्पदा म्वाकाहयेफुगु अति हे उत्साहवद्र्धक खँ खः । आः थज्याःगु कुतः भाषाया छ्यलाबुलाय् नं हयेमाःगु दु । थुकिया उपाय कथं कला संस्कृति छ्लाबुला जुइगु फुक्क खँग्वः नेवाः खँग्वः हे जुयावन धाःसा थुकिं सकारात्मक लिच्वः पिथनिगु निश्चित दु ।']"
संस्कृति,११३८ कौलागा षष्ठी,गोकर्णय् ३७ दँ लिपा देवीप्याखं,"['येँ – लिच्छवी जुजु मानदेवया पालय् शुरु जूगु धयातःगु छगू प्याखं गोकर्णय् क्यनेज्या जुयाच्वंगु दु । उगु देवीप्याखं करिब स्वंगू दशक लिपा हाकनं क्यनेगु ज्या जूगु खः ।जुजु मानदेवया पालंनिसें प्रचलनय् वःगु धयातःगु ऐतिहासिक देवीप्याखं ३७ दँ लिपा गोकर्णय् प्रदर्शन याःगु खः । मोहनिया चालंकुन्हुनिसें प्रदर्शन जुइगु थ्व प्याखं वइगु माघ मसान्ततक थीथी नखःचखःया इलय् नं क्यनेगु ज्या न्ह्यानाच्वनी ।\r\n                    \r\n                    \r\n                ', '२०३८ सालतक क्यनाच्वंगु खःसां लिपा वनाः प्याखं क्यनेत माःगु स्रोत व कलाकारया अभाव जुइवं बन्द जुयाच्वंगु खः । न्यागूगु शताब्दीया इलय् जुजु मानदेवया पालंनिसें क्यना वयाच्वंगु थ्व प्याखं २०३८ सालय्तक प्याखं क्यनेत कलाकारया रुपय् सक्रिय जुया च्वनादीम्ह ज्ञानबहादुर श्रेष्ठं (७०) न्हू पुस्तायात प्याखं स्यनादीवं ३७ दँ लिपा थुगु प्याखं हाकनं क्यनेगु तयारी न्ह्याःगु खः ।', 'वइगु माघ मसान्ततक थीथी नखःचखःया इलय् प्याखं क्यनेगु तयारीकथं वइगु कात्तिक १७ गते शनिवाः कान्तिभैरव देगः परिसरय् प्याखं क्यनेगु तयारी जुयाच्वंगु दु । थीथी देवीया स्वरुपय् थ्व प्याखं क्यनेगु याइ । थौं स्वयां नीन्यादँ न्ह्यःतक मोहनिया इलय् ख्वपया नवदुर्गा प्याखं नं गोकर्णय् हयाः क्यनेगु यानाच्वंगु खः ।', 'नीन्यादँ न्ह्यः बन्द जूगु थ्व प्याखं नं आः वयाः हाकनं क्यनेगु कथं तयारी जुयाच्वंगु गोकर्णेश्वर नगरपालिका वडा नं. ४ या वडा अध्यक्ष श्रीकुमार श्रेष्ठं कनादीगु दु । प्याखं क्यनेगु निंतिं न्हू पुस्ता नं तसकं उत्साहपूर्वक लगे जुयाच्वंगु वय्कलं धयादिल ।']"
संस्कृति,११३८ ञलाथ्व चतुर्दशी,सांस्कृतिक पर्व येँयाः,"['नेपाःया राजधानी स्वनिगः सांस्कृतिक विविधतां जाःगु सहर खः । स्वनिगःया स्वंगुलिं सहरया थःथःगु हे मौलिकता व विविधतां जाःगु जात्रा, पर्व, संस्कृति दु । ख्वपय् बिस्काः जात्राया थःगु हे महत्व दुसा यलय् विश्वय् दकलय् ताःहाकःगु जात्राकथं कयातःगु बुंगद्यःया खः सालेगु जात्राया नं बिस्कं महत्व दु ।\r\n                    \r\n                    \r\n                ', 'थुकथं हे स्वनिगःया मेगु सहर येँय् दकलय् बिस्कं महत्वं जाःगु व तःजिगु जात्रा व पर्व खः येँयाः । थ्व येँया नखः मात्र जात्रा व पर्वया रुपय् जक सीमित मजुसे आः वयाः सांस्कृतिक पर्वया रुपय् नं विकास जुजुं वनाच्वंगु दु । येँयाःया इलय् नेवाः जातिया थीथी समुदायं विशेष सांस्कृतिक महत्व बियाः थःथःगु हे कथं थ्व नखः हनेगु याना वयाच्वंगु दु ।', 'थनिं प्यन्हु न्ह्यः वंगु यंलाथ्व द्वादशि, शुक्रवाःकुन्हु हनुमानध्वाखाय् ३२ कू ताःहाकःगु यःसिं थनेवं छवाःयंकंया येँयाः नखः शुरु जूगु खः । यःसिंया च्वकाय् भैलःद्यःया रुपय् पुजा यायेगु याइसा क्वय्पाखे लुँयाम्ह ऐरावत किसिइ विराजमान जुयाच्वंम्ह इन्द्रया प्रतिमा तयाः पुजा यायेगु याइ ।', 'साइतकथं यःसिं थनीगु इलय् नेपाली सेनाया सैनिक ब्यान्ड, गुरुजुया पल्टन, पंचेबाजा, क्वचाखिं लगायतया सांस्कृतिक बाजनं मंगलधुन थायेगु याइ । यःसिं थनीगु इलय् तलेजु भवानीया प्रतिनिधित्व जुइकथं तुयुम्ह सल व राजदण्ड नं न्ह्यःने हइ । यःसिं थनेवं उकिया प्यखेरं अष्ट मातृकाया प्रतीककथं च्यागः चिचिग्वःगु यःसिं थनी ।', 'छवाःयंकं न्ह्याइगु येँयाःया न्हापांगु दिंकुन्हु उपाकू वनेगु चलन दु । दछियंकंया दुने मदुपिं थःछेँजःपिनिगु लमुन्तिइ उपाकू वनीगु खः । थ्व उपाकू वनीगु लँपु खड्ग आकारया खः धइगु धापू दु । उपाकू वनेबलय् गुलिसिनं पाल्चा तयाः वनीसा गुलिं धाःसा धुं, धुपाँय् जक च्याकाः चाःहिली । येँयाः शुरु जूगु प्यन्हुया दिं यंलाथ्व चतुर्दशिकुन्हु श्रीकुमारि, श्रीगणेश व श्रीभैरवया द्यःखः क्वःने साली ।', 'वयां कन्हय्कन्हु यंलाथ्व पुन्हि (येँयाःपुन्हि)कुन्हु श्रीकुमारि, श्रीगणेश व श्रीभैरवया द्यःखः थःनेपाखे साली । क्वःनेपाखे द्यःखः सालीकुन्हु बसन्तपुलिं द्यः सालाः हाकनं अन हे थ्यंकाः याः न्यायेकी । द्यः याः न्यायेवं दागिं पित हइ । दागिं पिहां वयाः दकलय् न्हापां थःने लागापाखे वनी । थःने वनाः बाचाः पुलाः (मरु नासःद्यः पुलाः) क्वःनेपाखे न्ह्याः वनकि बौमत यंकी ।', 'स्वर्गया जुजु इन्द्रया मांया वसुन्धराया धलं दनेत पालिजाः स्वांया आवश्यक जूगु व उगु स्वां कायेत जुजु इन्द्र मनूया भेषय् भौक्यब (थौंकन्हय् शान्ति निकुञ्ज स्कुल) य् सुनानं मखंक स्वां काः वंगु इलय् वयात खुँ धकाः द्वपं बियाः सकसितं क्यनेकथं चिनातःगु व लिपा इन्द्रया मां थः काययात त्वतकेत वःगु इलय् स्थानीवासीतय्सं थः दिवंगत पितृयात नं नापं स्वर्ग यंकेगु खःसा जक त्वःता बी धकाः कबुल ल्हाकाः इन्द्रयात त्वःता बिउगु धइगु किम्वदन्ती दु ।', 'दागिं नापं वनीपिं सकलें यकिं दह वनेमाः । यकिं दह वनाः म्वःल्हुयाः वा ख्वाः सिला वयाः बौमत स्वयाः जक छेँय् लिहां वनेमाः धइगु मान्यता दु । तर थौंकन्हय् दागिं नाप वनीपिं म्हो हे जक यकिं दह वनेगु याः । द्यःखः क्वःने सालीकुन्हु राष्ट्र प्रमुख, सरकार प्रमुख, नेपाल सरकारया उच्च पदस्थ अधिकारीलिसें नेपाःस्थित विदेशी कूटनीतिज्ञपिं बसन्तपुलिइ च्वंगु गद्दी बैठकय् च्वनाः श्रीकुमारि, श्रीगणेश व श्रीभैरवया दर्शन याइगु चलन दु ।', 'येँयाःया दकलय् लिपांगु न्हि नानिचा याः धकाः बसन्तपुलिं द्यःखः सालाः थःनेया हे लँपु यतखा, न्यत, किलागः, भ्याःचाद्यः, वंघः, मखं, हनुमानध्वाखा जुयाः बसन्तपुलिइ थ्यंकाः याः न्यायेकी । थ्व कुन्हु द्यः याः न्यातकि येँयाः क्वचाइ । द्यः याः न्यात कि येँयाः क्वचाइ धाःसां उकुन्हु हे बहनि यंलाथ्व द्वादशिकुन्हु थंगु यःसिं नं क्वःथइ । यःसिं क्वःथलकि विधिवत रुपं छवाःयंकंया येँयाः क्वचाःगु भाःपी । थुकथं क्वःथःगु यःसिं टेकु दोभानय् यंकाः वाये यंंकी ।', 'येँयाःया निंतिं यःसिं हयेगु निसें कयाः यःसिं थनेगु व क्वःथयेगु ज्या दक्वं साय्मितय्सं याइगु खः । येँयाःया निंतिं यःसिं काः वनेगु निसें यःसिं पालेगु, हयेगु, नगर प्रवेश यायेगु, थनेगु व क्वःथयेगु सकतां ज्या साइतकथं यायेमाः । येँयाःया निंतिं माःगु यःसिं नालाया यःसिं गुं हइगु खः । ख्वपया बिस्काःया निंतिं यःसिं थनेत नं थ्व हे गुँइ वनाः यःसिं काः वनी ।', 'यःसिं थने धुंकाः उकिं हलिंपताः ब्वयेकी । यःसिं थनाः शुरु जुइगु येँयाःया झ्वलय् मजिपाः लाखे, हल्चोकया आकाश भैरव, ख्वपया महाकाली प्याखं, किलागःया दी प्याखं व पुलुकिसि प्याखं नं पित हइ ।']"
संस्कृति,११३८ कौलागा षष्ठी,माजु देगः पुनःनिर्माणया ज्या न्ह्यात,"['येँ – थनया बसन्तपू लाय्कुलिइ च्वंगु माजु देगःया पुनःनिर्माण जुइगु जूगु दु । २०७२ साल बैशाख १२ गतेया विनाशकारी तःभुखाचं पाःताः जुइक दुंगु देगःया पुनःनिर्माणया निंतिं छगू पुजा जूगु दु । येँ महानगरपालिकाया प्रमुख विद्यासुुन्दर शाक्यं देगः पुनःनिर्माणया निंतिं पुजा यानादीगु खः ।\r\n                    \r\n                    \r\n                ', 'महानगर प्रमुख शाक्यं महानगर लागा दुनेया ऐतिहासिक, सांस्कृतिक व पुरातात्विक महत्वया अमूल्य सम्पदाया रुपय् दयाच्वंगु माजु देगः स्थानीय वासिन्दा व जनताया आस्थाया केन्द्र व समग्र देय्या हे चिउताया नं विषय खः धयादिल । वि.सं. १६९० सालय् तत्कालीन मल्ल जुजु भूपतीन्द्र मल्लया अजि ऋद्धिलक्ष्मीं ताःहाकःगु स्वाहने दुगु देगःया रुपय् उगु देगः दयेके बिउगु खः ।', 'वइगु निदँया दुने दयेके क्वचायेगु लक्ष्य कयातःगु देगः पुनःनिर्माणया निंतिं येँ मनपा हनुमानध्वाखा दरवार संरक्षण समितिया सानु सुवाल व पवन जोशीया नेतृत्वय् दुगु प्राकृतिक कम्पनीं पुनःनिर्माणया जिम्मा कयातःगु दु ।देगः पुनःनिर्माणय् न्यागू करोड पीगुंगू लाख तका खर्च जुइगु अनुमान यानातःगु दु ।']"
संस्कृति,११३८ ञलागा पारू ,येँयाःया पंचबुद्धयात गं देछात,"['येँ – येँयाःया झ्वलय् कुमारिया खः सालीबलय् कुमारिया रथ न्ह्यः न्ह्यः बिज्याइपिं पञ्चबुद्धपिंत गं लःल्हाःगु दु । वसपोलपिंत सुरुची ट्राभल्सया समुद्रमान बज्रााचार्य व रेणु बज्राचार्यपिंसं गं लःल्हानादीगु खः ।येँयाःया कुमारिया खः सालीगु इलय् गणेश व भैरवया रथ लिपा कुमारीया रथ न्ह्यःने बिज्याइपिं न्याम्ह गुरुजुपिंत पंचबुद्धकथं कायेगु याः ।\r\n                    \r\n                    \r\n                ', 'वसपोलपिं गं थाथां रथ सालीगु लँपु बिज्याइगु खः । पञ्चबुद्धया न्याताजि रंगया जामा, मुखः पुनाः गं थानाः रथयात्राय् चाःहिलीगु प्रचलन दु । गुरुजुपिंसं थाना बिज्याइगु गं पुलां जूगु व बांलाक मन्याःगुलिं वय्कःपिंसं न्हूगु गं न्यानाः लःल्हाःगु खः । राजगुरुजु मञ्जुश्रीरत्न बज्राचार्यं कनादी कथं येँयाःया झ्वलय् पिहां वःगु लाखे, पुलुकिसि, सवभकु आदियात दँय् दसं गुथि संस्थान, नगरपालिकापाखें न्हूगु लं जामा लगायत आर्थिक ग्वाहालि नं याना वयाच्वंगु दुसा पंचबुद्ध गुरुजुपिंत आः तकं छुं हे बियाच्वंगु मदु ।', 'अथे जुयाःदातापिं माला थ्व गं लःल्हायेगु ज्या जूगु खः । गुरुजुपिंत मुखः, जामा लं व मेमेगु सामानया आवश्यकता जुयाच्वंगु व दातापिं नं मालाच्वनागु जानकारी बियादिल ।']"
संस्कृति,११३८ ञलागा अष्टमी,ख्वपय् तःजिक क्वचाल येँयाः,"['ख्वप – ऐतिहासिक व सांस्कृतिक नगर ख्वपय् वंगु आइतवाः यमाःद्यः लिनाः यँेयाः जात्रा क्वचायेकल । येँयाः जात्राया न्हापांगु दिं वंगु शुक्रवाः स्वीनिगू त्वाःमध्ये नीछगू त्वालय् यमाःद्यः थनाः येँयाः जात्रा सुरु जूगु खः । न्हापा न्हापा स्वीनिगू त्वालय् हे इन्द्रया काय जयन्तया प्रतीक यमाःद्यः थनीगु खः ।\r\n                    \r\n                    \r\n                ', 'उगु यमाःद्यःयात प्यन्हु लिपा गुभाजु सःताः होम यानाः चिनातःगु निपू का मध्ये छपू का ध्यनाः कैद सजाय क्वःछीगु ज्या जूगु खः । इन्द्रया कलाः यशोधरायात व्रत च्वनेगु निंतिं पालिजाः स्वां व खाइसी खू वःम्ह जयन्तयात थथे पातालय् ज्वनाः चिनातःगु कथं ख्वपय् थ्व जात्रा माने याना वयाच्वंगु खः ।', 'इन्द्रजात्रा नं धयातःगु थ्व जात्राया लिपांगु स्वन्हु धाःसा यांमत, मूपात्र हयाः त्वाःत्वालय् जात्रा याइगु चलन दु । न्हापांगु दिं मानन्धर समुदायं साःकुलां धाःगु थासं निप्वाः यांमत हइ । निगू साः दुगु थासं निप्वाः यांमत हइगु खः । उकुन्हु सलां गणेद्यःथाय् बां स्यानाः भ्वय् न्यायेकाः द्यः खतय् तयाः देय् चाःहिकी । बहनी मूपात्र सलां गणेद्यःया थासं पितहइ ।', 'सातिकुन्हु ग्वःमधि त्वालं छप्वाः यांमत हइ । अन छगू जक शिवरात्री गुथि दुगुलिं थथे याइगु खः । उकुन्हु छुमा गणेद्यःया थासं मत पुसा कया हइगु चलन दु । अनं मत कयाः यांमत च्याकाः देय् चाःहिकी । छुमा गणेद्यःया थासं मत च्याकीकुन्हु तःमधि भैलःद्यःया थासं मूपात्र हाइ । मूपात्रं त्वाः त्वालय् थनातःम्ह यमाःद्यःयात खड्गं पालेगु भाय् याइ ।', 'जामा सिनाः ख्वाःपाः व श्रीपेचधारी मूपात्रया जवंखवं दिचा निम्ह दइ । पातालया जुजुया प्रतीककथं वयात कयातःगु खःसां स्वर्गया जुजु इन्द्र जूगु ल्याखं मूपात्रयात खलनायक वा राक्षस धकाः नं धयातःगु दु । लिपांगु दिं तेखाच्व व भार्वाच्वपाखें मानन्धर समुदायं यांमत हयाः देय् चाःहिकी । उकुन्हु निगू सालं निप्वाः हे यांमत हइगु खः ।', 'नापनापं लाकौलाछेँ त्वालं पुलुुकिसि दयेका हइ । उगु पुलुकिसियात तःमधि, लाय्कू व दत्तात्रय चोकय् स्वचाः स्वचाः चाःहिकी । अन नं चाःहिकूगु स्वयेत म्वः म्वः मनूत मुनीगु खः । मूपात्रयात पुलुकिसिं नाप लात धाःसा न्हुतु मतु न्हुयाः स्याइ धइगु चलन दु । इन्द्र व मूपात्रया ल्वापू व संघर्षया जात्रा हे इन्द्रजात्रा खः ।', 'लिपांगु दिं लाय्कू लागां मूपात्र बहनी लिबाक पित हइ । पुलुकिसियात बंशगोपालय् वा नकेगु, लाय्कुलिइ मि पंकेगु व तौलाछेँया तःलातुंथिइ क्वस्वकाः लः त्वंकेगु ज्या याइ । लाकौलाछेँ त्वालं हःम्ह पुलिकिसयात तःमधिं लाकौलाछेँ थ्यंकाः पुलुकिसि जात्रा क्वचाइ । वयां लिपा जक मूपात्रं त्वाः त्वालय् थनातःम्ह यमाःद्यःयात पालाः जात्रा क्वचायेकीगु खः ।', 'स्थानीय लाकुलाछेँ त्वालं न्ह्याःगु पुलुकिसि जात्रा ख्वपया बुलुचा, नासमना, वंशगोपाल, इताछेँ, दरवार स्क्वायर, त्रिपुरासुन्दरी, चोछेँ, भोलाछेँ, नागपोखरी, गःछें, सूर्यमधि, तचपाल, ग्वःमधि, सुकूध्वाखालिसें थीथी थासय् चाःहिकूगु खः । थुगुसी निन्हु तृतिया क्यंगुलिं जात्रा गुन्हु तक न्ह्याःगु खः ।']"
संस्कृति,११३८ ञलागा तृतीया,किलागः त्वाः व  नानीचायाः,"['नेवाः देय्यात देगः हे देगःया देय् धाःथें यक्व जात्रा उत्सव, पर्व न्यायेकाच्वनीगु देय् कथं नं कायेगु याः । जात्रा उत्सव पर्व धयागु थःथःगु देशया संस्कृति खः । संस्कृति धयागु उगु देय्या सभ्यता लनेगु यन्त्र धयां आपाः खँ जुइमखु । यलया बुंगद्यः जात्रा धुंकाः साप हे हर्षोल्लास व ताःहाकःक न्यायेकीगु जात्रा मध्ये येँयाः जात्रा नं खः धायेफु ।\r\n                    \r\n                    \r\n                ', '‘येँयाः’ जात्राया विशेष महत्व धयागु छता ला थ्व जात्रा राष्ट्र प्रमुखया उपस्थितिइ सुरु यानाः वयागु हे उपस्थितिइ पूवंकीगु जात्रा जुल । थथे राष्ट्र प्रमुखया उपस्थितिइ हे प्रारम्भ व पूर्वाङ्ग यायेमाःगु मेगु गुगुं नं जात्रा मदु । येँयाः जात्रा काचाक स्वयेबलय् थ्व येँय् देशय् जक न्यायेकीगु जात्रा थें खनेदःसां खासय् धायेगु खःसा स्वनिगलं थःथःगु हे कथं न्यायेका वयाच्वंगु झीसं सिइका वयाच्वनागु दु ।', 'म्ये व प्याखंया राजधानीया रुपं कयातःगु ख्वप देशय् येँयाःबलय् यांमत (इन्द्रदीप)या जात्राया नापं किसि जात्रा नं याइसा कलाकौशलया राजधानीया रुपं जक मखु विश्वयात हे चकित याना वयाच्वंगु यलय् देशय् नं बाराही जात्रा यानाः न्यायेकी धाःसा गुंपुन्हिबलय् च्यासलय् क्यनीगु झ्यालचा प्याखं येँया पुन्हिबलय् नं क्यने माः धाइ ।', 'इतिहास शिरोमणि बाबुराम आचार्यया धापू कथं इन्द्र हे झीगु भासं येँ खः । वय्कःया हे धापू अनुसार अध्ययन याना वनेबलय् इन्द्र सम्बन्धी सम्पूर्ण शब्दयात नेपालभासं ‘य’ या रुपं उच्चारण याना वयाच्वंगु खंकेफु ।', 'थुकथं अध्ययन यायेबलय् छु सिइदु धाःसा येँयाः जात्रा केवल येँ देशय् जक न्यायेकीगु जात्रा मखु, थ्व स्वनिगःया हे मंकाः जात्रा कथं कायेफु ।', '\nयेँयाःयात इन्द्रजात्रा नं धायेगु याः । इतिहास शिरोमणि बाबुराम आचार्यया धापू कथं इन्द्र हे झीगु भासं येँ खः । वय्कःया हे धापू अनुसार अध्ययन याना वनेबलय् इन्द्र सम्बन्धी सम्पूर्ण शब्दयात नेपालभासं ‘य’ या रुपं उच्चारण याना वयाच्वंगु खंकेफु ।', ' ', 'थाय्,द्यः, जात्रा, पुखू जक मखु छताजि वास वःगु स्वां इन्द्रकमलयात समेत झीसं यलबुकः स्वां धया वयाच्वनागु दु । द्यःपिनि नं जुजु देवराज इन्द्र वर्षाया हर्ताकर्ता खः । कृषि प्रधान देशय् वर्षाया गुलि महत्व दु धयाच्वने माःगु खँ मखुत । देवराज लय्ताल धाःसा सिनाज्या व सामाज्या निताय्सं छुं नं विघ्न बाधा वइमखु, थनया जनताया थ्वहे विश्वास खः ।', 'विश्वास धयागु विश्वासं हे थुकिं छुं शंका उपशंका दइमखु । येँयाः देवराज इन्द्रया नापनापं मेमेगु जात्रा नं स्वाकातःगुया नापनापं याना वयाच्वंगु झीसं खंकेफु । विशेष यानाः येँया नापं थीथी प्याखंत हर्षउल्लासं पिहां वइगु उल्लेखनीय खः । गुगु प्याखंतय् थःथःगु हे कथं घटना व बाखं ला द हे दु, नापं नेवाः सभ्यता व संस्कृति व धर्मया नं मूक रुपं कना वयाच्वंगु दु धयां आपाः खँ जुइमखु ।', 'येँयाःबलय् पिदनीगु प्रत्येक प्याखंया ब्यागलं ब्यागलं अध्ययन अनुसन्धान यायेथाय् दुगु मेगु विशेषता खः ।येँयाः धायेसातं झीगु मनमष्तिष्कय् दुहां वनीगु भव्यं रुपं न्यायेकीगु कुमारीया जात्रा नं खः । कुमारीयात झीसं इष्ट द्यःया रुपं कया वयागु दु । गथे येँयाः नेपालय् गबलेनिसें न्यायेका वयाच्वन उकियात यकिन साथ धायेमफुसां लिच्छवि जुजु शिवदेव (प्रथम)या लेलेया अभिलेखय् थीथी गौष्ठिकया नापं इन्द्रगौष्ठिक उल्लेख जुयाच्वंगुलिं लिच्छवि इलय् थ्यंबलय् हे इन्द्रजात्रां बांलाक थाय् कायेधुंकूगु खनेदु ।', 'कुमारीया स्थापना नं लिच्छविया वा व स्वयां न्हापा हे जुइधुंकूगु खः ला धयागु आभाष धाःसा झीत बिउ, छाय्धाःसा येँयाः व कुमारी जात्रा थ्व पर्वया पर्यायवाची खः । थुकिया नापं नेवाःतय् पुलांगु वस्ती, प्रत्येक थासय् कुमारी माजुया प्रतिस्था यानातःगु कारणं नं थुकथं हे थुइके माःगु आवश्यकता दः वंगु खः ।', 'कुमारी माजुया विषय झीसं थुकथं थुइकेगु थाय् दःसां नेपाःया महायान धर्म अध्ययन अनुसन्धान यायेत वि.सं. १९५२ स नेपाः वःम्ह इतिहासकार सिल्भां लेभिं कुमारीया स्थापनाया खँ जुजु गुणकामदेवनाप स्वाकातःगु दु । गुणकामदेव ने.सं. १०७ पाखेयाम्ह जुजु खः धयागु यल घाँय्बु अभिलेखं कनाच्वंगु दु ।', 'इतिहासकार स्लिभां लेभिया खँयात हे स्वीकार यायेगु खःसा कुमारी माजुया अस्तित्व नेपालय् स्थापना जूगु द्वःछि दँ स्वयां भतिचा अप्वःगु खनेदःवइ । गुणकामदेवया अस्तित्व विभिन्न अभिलेखतय्सं प्रमाणित याः धाःसा नेपाःया वंशावलीकारतय्सं जुजु गुणकामदेवयात आपालं च्वछाया क्यनातःगु खनेदु ।', 'कान्तिपुरया स्थापना निसें कयाः येँ देय्या आपालं द्यःपिं वं हे स्थापना याःगु धकाः उल्लेख याकातःगु धकाः वर्णन यानातःगु खनेदु । वंशावलीकारतय्सं थुकथं वर्णन यानातःगु मखु धकाः नं धाये ज्यामछिं, छाय्धाःसां विभिन्न थ्यासफुलिइ आःया हनुमानध्वाखा लाय्कूयात जुजु प्रताप मल्लं विशाल हनुमानया मूर्ति स्थापना याये न्ह्यः गुणपो धाइगु खः ।', 'व लाय्कू जुजु गुणकामदेवं स्थापना याःगु खँ प्रष्ट रुपं खनेदु । गुणकामदेवयात लिच्छवि जुजु धाःसां इतिहासकारतय् थ्व विषयय् छगू हे मत धाःसा खनेमदु । कुमारी माजुया स्थापनाया स्वापू गुणकामदेवनाप क्यनातःगु दुसा विशाल खः दयेकाः थःने क्वःने याः न्यायेकीगु श्रेय मल्लकालया अन्तिम जुजु जयप्रकाश मल्लयात बियातःगु दु ।', 'सम्भवतः जुजु जयप्रकाश मल्लं विशाल खः सालाः याः न्यायेकीगु स्वयां न्हापा कुमारी माजुया जात्रा चिकिचाधंगु खतय् बिज्याकाः मनूतय्सं क्वबियाः देय् चाःहिइकीगु जुइ धयागु अनुमान यायेफु ।कुमारी माजुया विशाल खः सालाः जात्रा न्यायेकीगु लागा धयागु क्वःने व थःने लागा खः । थथे याः न्यायेकीगु लागा मध्ये नानीचा याः धकाः थःने लागाया किलागः त्वालं खः सालाः नं न्यायेकी ।', 'थ्व नानीचा याः धयागु येँयाःया अन्तिम न्हि खः । महत्वं जायाच्वंगु किलागः त्वाः हनुमानध्वाखा लाय्कुलिं थ्यंमथ्यं ५०० मिटर उत्तरपाखेया थाय् खः । किलागःत्वाः व येँयाः नाप अभिन्न अंगया रुपं स्वापू दु । अथे सम्बन्ध दयाः हे जुइ किलागःत्वाः कला व संस्कृतिं भयबियावंगु । किलागःया प्रत्येक थाय् इतिहासया लागि साप हे महत्वया रुपं काइ ।', 'छाय्धाःसां किलागः नेपाःया धार्मिक सहिष्णुतां जायाच्वंगु थाय् खः धयागु सिइकेत दुग्यंक जक मखु सरसर्ति जक अध्ययन याइपिंत किलागः त्वाःया दबू छगुलिं हे गाः । किलागःया दबूया शोभा धयागु भगवान पशुपतिनाथया विशाल देगः नं खः । थ्व देगः जीर्ण जुयाः वि.सं. २०५३ सालय् जीर्णोद्धार जूगु खनेदु । देगःया न्ह्यःनेसं मेगु छगू शिवलिंग नं दु ।', 'देगःया हे जव पाखे अर्थात पूर्वपाखे अपूर्वनक्सां पलेस्वांया द्यःने जलहरि तयाःचैत्य स्थापना यानातःगु दु । विशेष यानाः जलहरि शिवलिङ्गय् जक दइ, थन चैत्ययात नं पलेस्वांया द्यःने जलहरि तयाः चैत्य स्थापना यानातःगु धयागु धर्मपरायण थनया नागरिकतय्सं भगवान बुद्धयात व भगवान महादेवयात छगू हे तगिमय् तयाः भक्तिभाव यानाच्वंगु खः ।', 'अथे हे दबुली अर्थात माःद्यःया देगः व दक्षिणपाखे गणेश, भैरव व शिवलिंगया मूर्ति स्थापना यानातःगु दु । भैरवया नापं हनुमान द्यः चिचिधंगु मूर्ति कथं मेपिं द्यःपिं नं दु, तर थथे चिचिधंगु मूर्तिया नापं करिब निगू फूट स्वयां भचा ताःहाकःगु विन्ति भावं दनाच्वंम्ह भगिरथया मूर्ति नं दु । थ्व दबूया मेगु विशेषता खः । भगिरथया मूर्तिं आपाः खँ कनाच्वनी ।', 'दकलय् न्हापां ला भगिरथया मूर्तिं अन बांलाःगु ल्वहंहिति दु धयागु प्रमाणित याइ । अथे हे व हे दबुली शिखर शैलीया कृष्णया देगः व देगःया थाय्थासय् नारायणया मूर्ति दु धाःसा शिखर शैलीया देगःया नापं पद्मपाणि लोकेश्वरया मूर्ति नं दु । अझ महाद्यःया देगः न्ह्यःने लःया पारी लोकेश्वरया देगः व गणेशया देगः नं उल्लेखनिय खः ।', 'पशुपति व स्वयम्भूइ अजिमाद्यः नं थाय् कयाच्वं थें थन नं अजिमाद्यः –भगवतीया स्थापना याकातःगु दु । थ्व धार्मिक समन्वयया बेजोड नमूना खः । किलागः त्वाःया नां किसिया नामं जुयाच्वंगु धयागु थनयापिं नागरिकतय् विश्वास खः । थन स्वम्ह किसिया थःथःगु अस्तित्वया बाखं दु ।', 'अथे हे स्वम्ह किसिया नां नं तुयुम्ह किसि, ह्याउँम्ह किसि व हाकुम्ह किसि खः । ऐरावत किसि देवराज इन्द्रया वाहन खः । तुयूम्ह किसियात झीसं पुलुकिसि धया वयाच्वनागु दु । झीसं हनाबना तया वयाच्वनाम्ह पुलुकिसि येँयाःया महत्वपूर्ण रौनक खः । पुलुकिसियात अलग तयाः झीसं येँयाःया कल्पना हे यायेफइमखु ।', 'किलागः त्वाःयात कयाः अध्ययन यायेगु खःसा थ्व त्वाः लिच्छवि इलय् गुलजार जुइ धुंकूगु जक मखु भाइभारदारत च्वनीगु त्वाः नं जुइधुंकूगु खः । लिच्छवि युग धयागु वर्मन व गुप्ततय्गु युग खः । उपिं इलय्ब्यलय् जुजु स्वयां नं शक्तिशाली जूगु खनेदु । अथे शक्तिशाली रुपं खनेदुपिं गुप्ततय्गु वासस्थान धयागु किलागःत्वाः खः ।', 'थ्व विषययात कयाः इतिहासकार धनवज्र वज्राचार्यं थुकथं उल्लेख यानादीगु दु, ‘किलागढ नरदेवी भेकमा अहिर (आभिर) हरूको केही वस्ती अहिले सम्म पनि रहेको छ । यी आहिरहरूको सम्बन्ध लिच्छविकालका आभीर गुप्तहरूसँग थियो भन्ने आभास पाइन्छ । हाल यो आहिरहरू ज्यापु वर्गमा पर्दछन् । तैपनि यिनीहरूको रीतिथिति केही अर्कै खालको छ ।', 'किलागः त्वाःयात कयाः अध्ययन यायेगु खःसा थ्व त्वाः लिच्छवि इलय् गुलजार जुइ धुंकूगु जक मखु भाइभारदारत च्वनीगु त्वाः नं जुइधुंकूगु खः । लिच्छवि युग धयागु वर्मन व गुप्ततय्गु युग खः ।', 'यसैले समाजशास्त्रको दृष्टिले यो वर्गको अनुसन्धान हुनुपर्ने देखिन्छ’ –पूर्व मध्यकालको अभिलेख, धनवज्र वज्राचार्य, ने.ए. अ.सं. २०६८, पृ.सं. ६८) ।दीप्याखं ः किलागः त्वाःया विशेषता धयागु थुकथं खःसां कुमारी माजु नाप प्रत्यक्ष सम्बन्ध दुगु मेगु विषय धयागु दीप्याखं नं खः । दीप्याखं मेगु द्यः प्याखं स्वयां बिस्कं हे रुपं प्रस्तुत यानाः क्यनातःगु खनेदु ।', 'उकिं नं अध्ययन अनुसन्धानया लागि महत्वपूर्ण धायेफु ।प्याखंया मू द्यःपिं धयागु केवल न्हय्म्ह हे जक खः । उकी नं आजु (भैरव), अजिमा (चण्डी) व कुमारी खः । अले मेपिं पात्र धयागु बेताः, कवं, ख्याः व दैत्य खः । खास धायेगु खःसा थ्व प्याखनय् आयातीत द्यःपिं मदु । नेपाःया सृष्टिकालय् वा आदिकालय् झीसं हना वयाच्वनापिं द्यः धयापिं आजु, अजिमा व कुमारी हे खः ।', 'थुकियात हे झीसं नेवाः धर्म धया वयाच्वनागु खः । दैत्य खराबया प्रतीक खः । देय् नष्ट यायेत वःम्ह दैत्ययात गबलें वये मफयेक कुमारीं ख्याना छ्वइगु हे थ्व प्याखंया विशेषता खः । थ्व प्याखंया मेगु विशेषता धयागु न्हय्म्ह प्याखंम्वः द्यःपिं प्याखं ल्हुइबलय् फरक फरक संगीत थाइ । कुमारी गन गन चाःहिइकी अन अन थ्व दीप्याखं हुलाः कुमारी माजुयात क्यनी ।', 'क्वःनेयाः कुन्हु जोशी देगःया न्ह्यःने दबुली, थःने याः कुन्हु थाय्मदु दबुली क्यनीसा नानीचा याःकुन्हु किलागः दबुली हे क्यनी ।', '\nहुइकातःगु दीप्याखं कुमारी माजुं छुं ई स्वये धुंकलकि तिनि खः न्हयाकी । थौंकन्हय् थ्व प्याखंयात संकट वयाच्वन धाःगु न्यनागु दु । विशेषतः ला थाय्बाय्या समस्यां दीप्याखं मदया वनी लाकि छु धयागु तकं धन्दा पीर ब्वलंगु दु ।', 'दीप्याखं दिइवं धाःसा येँया अस्तित्वय् हे आँच वइगु जक मखु झीगु सभ्यताय् समेत विशेष आँच लाःवनेफु । उकिं झी फुक्कं जानाः थुकिया संरक्षण व सम्बद्र्धन यायेमाःगु अति आवश्यक जुइधुंकूगु दु । किलागः त्वाःया विशेषता मध्ये येँयाः आखिरी जात्रा नानीचा याः नं खः । नानीचायाःयात कयाः थ्व राणा शासनया इलंनिसें तिनि याःगु धकाः धाइपिं आपाः दया वयाच्वंगु दु ।', 'अझ जुद्ध शम्शेरया इलंनिसें तिनि जुल धकाः हचुवाया भरय् धाइपिं तक नं दु । जुद्ध शम्शेरया शासन सुरुनिसें अन्त तक (वि.सं. १८९८ निसें २००२) खंपिं जेष्ठ नागरिकत जिगु परिवारय् हे दनि । वय्कःपिंसं थःपिंसं सिसां निसें नानीचा याः दुगु व स्वया वयाच्वनागु खँ कनादी । उकिं जुद्ध शम्शेरया इलंनिसें नानीचा याः जूगु धयागु सरासर झूठ खः ।', 'थुलिमछि सांस्कृतिक हलंज्वलं जक मखु येँयाः नाप सम्बन्ध दुगु किलागः त्वालय् नानीचा याः सुरु अवस्थांनिसें हे दु धयागु झीसं थुइकेमाः, इतिहासयात कयाः हचुवाया भरय् खँ ल्हाये मजिउ ।', ' ']"
संस्कृति,११३८ ञलागा दुतिया,यकिं दह : पर्यटकीय गन्तव्य,"['येँ देय्या दकलय् तःजिगु नखः येँयाःया इलय् श्रीकुमारि, श्रीगणेश व श्री भैरवया द्यःखः सालाः जात्रा न्यायेकेगुनापं थीथी देवीदेवताया प्याखं क्यनेगु थुकिया विशेषता खः । यंलाथ्व द्वादशिकुन्हु हनुमानध्वाखास्थित कालभैरव द्यःया न्ह्यःने ३२ कू हाकःगु यःसिं थनेवं शुरु जुइगु येँयाःबलय् थ्वकुन्हुनिसें हे थीथी द्यःप्याखं त्वाःत्वालय् क्यनेगु नं शुरु जुइ ।\r\n                    \r\n                    \r\n                ', 'येँयाः शुरु जूगु स्वन्हु दुकुन्हु यंलाथ्व चतुर्दशिकुन्हु जीवित देवी श्रीकुमारि, श्रीगणेश व श्रीभैरवया द्यःखः क्वनेपाखे साली । थुकियात क्वनेयाः धाइ । क्वःनेयाःकुन्हु बसन्तपुलिं द्यःखः साला हयाः क्वनेया थीथी त्वाः जुयाः बसन्तपुलिं तुं थ्यंकाः याः न्यायेकी । द्यः याः न्यातकि थ्व कुन्हु दागिं पिहां वइ । दागिं धइम्ह इन्द्रया मां खः ।', 'वसुन्धराया धलं दनेत पालिजाः स्वां खू वःम्ह इन्द्रयात चिनातःगुलिं थः काययात त्वतकेत दागिं स्वयम थः हे पृथ्वीलोकय् वःगु इलय् थः मदयेधुंकूपिं पितृयात स्वर्ग यंकेगु कबुल ल्हाकाः इन्द्रयात त्वःता बिउगु खःसा थथे पितृयात स्वर्ग यंकेत मालेगु झ्वलय् शुद्ध जुयाः स्वर्गय् वनेगु निंतिं यकिं दहय् वनाः म्वःल्हुइमाः धइगु धापू दु ।', 'धार्मिक, सांस्कृतिक व ऐतिहासिक महत्व कुबियातःगु थ्व यकिं दह थौंया इलय् वयाः पर्यटकीय गन्तव्यया रुपय् विकास जुजुं वनाच्वंगु दु । चन्द्रागिरि नगरपालिका –१ य् लाःगु उगु थाय् पर्यटकीस्थलया रुपय् विकास जुजुं वनाच्वंगुलिं उगु थासय् सर्वसाधारणया आकर्षण अप्वया वनाच्वंगु दु ।', 'दँय्दसं यंलाथ्व पुन्हि (येँयाःपुन्हि) कुन्हु कुन्हु यकिं दहलय् म्वःल्हुत तःधंगु हे मेला जुया वयाच्वंगु दु । मेला्य् येँनापं उकिया जःखः च्वंगु थासं नं आपालं मनूत वयेगु याः । मेलाय् छुंकथंया नं संकट वा समस्या मवयेमा धकाः वंगु सोमवाः सनिलय् अन यकिं दह व उकिया जःखःया लागाय् दीप प्रज्वलन यायेगु ज्या जुल ।', 'थ्व हे झ्वलय् लाकाः ‘स्वक्वःगु यकिं दह पर्यटन महोत्सव’ तकं शुरु जूग्ु दु । छन्हुयंकंया महोत्सवय् वःपिं पर्यटकतय्त उगु थाय्या धार्मिक व मेमेगु पर्यटकीय वस्तुस्थितिबारे जानकारी बिउगु खः । चन्द्रगिरि नगरपालिका –१ (यकिं दह)या वडाअध्यक्ष राजेन्द्र केसीयाकथं मेलाय् वइपिंत सुविधा व मेला व्यवस्थित रुपं संचालन यायेत स्थानीय जनप्रतिनिधि, सुरक्षाकःमिलिसें सछिम्ह स्वयसेवक परिचालन याःगु खः ।', 'वय्कलं मेला व्यवस्थापनया निंतिं वडा ज्याकू छगू लाख तका ग्वाहालि यानागु जानकारी बियादिल । सुथंनिसें म्वःल्हुइत व दर्शनया निंतिं व्यवस्था यानातःगु उगु थासय् छन्हुया दिनय् नीद्वः मनू वःगु अनुमान याःगु दु ।जामाच्व व चन्द्रगिरि निगू डाँडाया दथुइ लाःगु यकिं दहया तजाःगु च्वका छायेपियातःगु खने दुगु खः ।', 'पौराणिककालय् स्वर्गया जुजु इन्द्र यकिं दहय् वयाः म्वःल्हुयाः स्वर्ग वंगु धइगु धापू दु । उगु थासय् येँयाःपुन्हिया न्हिकुन्हु म्वःल्हुल धाःसा छेँजःपिनि दथुइ सुख शान्ति, समृति व मोक्ष प्राप्त जुइ धइगु जनविश्वास दु । समुद्री सतहं ६००० फिट च्वय् लाःगु उगु डाँडायात स्वर्ग वनेगु स्वाहानेया रुपय् स्थानीयवासीतय्सं कायेगु याः ।', 'कलंकीपाखें करिब ९ किलोमिटर तापाःगु यकिं दह वनेगु लँपु कालोपात्रे जुइ मफुगुलिं यात्रुतय्सं धाःसा समस्या फयेमालाच्वंगु दु ।', '\nसांस्कृतिक ल्याखं अतिकं महत्वं जाःगु यकिं दहयात पवित्र तीर्थस्थलया रुपय् विकास यायेत आवश्यक पूर्वाधारया विकास यायेगु चन्द्रगिरि नगरपालिकाया उपप्रमुख लिसा नकःमिं धयादिल ।', 'इन्द्र, इन्द्रयणी व नारांद्यःया देगः दुगु उगु लागाय् बासुकी नागया ल्वहं तकं खंके फइ । दृश्यावलोकन स्तम्भ, बहुउद्देश्यीय भवन लगायतया पूर्वाधार निर्माण शुरु जुयाच्वंगु दु । यकिं दह करिब २०० रोपनी क्षेत्रफलय् न्यनाच्वंगु दु ।', 'गोरखाया जुजु पृथ्वीनारायण शाहं स्वनिगलय् आक्रमण याये स्वयां न्ह्यः शक्तिपीठया रुपय् स्थापना यानातःगु मनकामना देगः व कालु पाँडेया समाधिस्थल नं थ्व हे डाँडाय् लानाच्वंगु दु ।प्राचीन गढी व नीलगिरि, धौलागिरि, माछापुच्छ«े, अन्नपूर्ण, मनास्लु, गणेश, लाङटाङ, गौरीशंकर थेंज्याःगु हिमाल थुगु थासं स्वये खनी ।', 'येँ निर्वाचन क्षेत्र नं. ९ लय् लाःगु थुगु क्षेत्रं निर्वाचित सांसद कृष्णगोपाल श्रेष्ठं उगु क्षेत्रय् च्वंगु न्ह्यइपुसे, यइपुसे व पर्यटकीय क्षेत्रयात महत्वपूर्ण गन्तव्यया रुपय् विकास यायेत आवश्यक गृहकार्य जुयाच्वंगु जानकारी बियादिसें उगु थाय्यात राष्ट्रिय व व अन्तर्राष्ट्रियस्तरय् प्रवद्र्धन याना यंके फत धाःसा पर्यटकीय माध्यमं आर्थिक विकासय् तःधंगु ग्वाहालि जुइगु विश्वास प्वंकादिल ।', 'धार्मिक व प्राकृतिक सम्पदां जायाच्वंगु उगु डाँडापाखें खने दुगु गोरखा, नुवाकोट, रसुवा, धादिङ व स्वनिगःया यइपुसे च्वंगु लुं यक्वसिगु नुगः त्याकेत सफल जुयाच्वंगु दु । न्ह्यइपुसे च्वंगु डाँडा दुगुलिं हाइकिङ, बाइकिङ व साइक्लिङया निंतिं नं आपालं सम्भावना दु ।', 'स्वनिगःया थीथी थासं उगु थासय् चाःहिलेत व गुँभ्वय् न्यायेकेत आपालं मनूत वयेगु यानाच्वंसां पर्यटन क्षेत्रया विकासया निंतिं आपालं सम्भावना दुगु थ्व थासय् पर्यटकीय सुविधाया निंतिं अत्याधुनिक होटल, रेष्टुराँ, रिसोर्ट धाःसा दयेके फयाच्वंगु मदु ।']"
संस्कृति,  ,कात्ति प्याखनय् ल्याय्म्हतय् आकर्षण,"['थुगुसीया कात्ति प्याखं नकतिनि हे क्वचाल । नेपाःया हे दकलय् ताःहाकःगु दबू प्याखंया रुपय् कयातःगु कात्ति प्याखं वंगु शुक्रवाः क्वचाःगु खः । छगू इलय् कात्तिक लछियंकं क्यनेगु यानाच्वंगु थ्व प्याखं लिपा वयां कात्तिक महिनाय् क्यनेगु याःसां लछियंकं क्यनेगु ज्या धाःसा मजू । आर्थिक समस्या लिसें कात्ति प्याखनय् म्हितीपिं कलाकारया अभावया कारणं थ्व प्याखं क्यनेगुलिइ समस्या जुया वयाच्वंगु खः ।\r\n                    \r\n                    \r\n                ', 'अथे खःसां वंगु छुं दँ न्ह्यवंनिसें थ्व प्याखं झिंनिन्हुतक धाःसा क्यनेगु याना वयाच्वंगु दु । आर्थिक समस्याया आः नं यथावत हे दुसां लिपांगु इलय् थुगु प्याखनय् म्हितेत न्हू पुस्तात धाःसा आकर्षित जुया वयाच्वंगु दु । च्यागू तगिमय् ब्वनाच्वंम्ह रेगन मुल्मी थुगुसीनिसें कात्ति प्याखय् दुहां वंगु दु । कात्ति प्याखनय् सहभागि जुइत वय्कः स्वला न्ह्यवंनिसें तयारीइ लगे जुयाच्वनादीगु खः ।', 'छेँजःपिंमध्ये थः स्वयां थकालिपिं सुं नं थ्व ख्यलय् सहभागि मजूसां वय्कः थः पासाभाइपिनिगु खँ न्यँन्यं थुखेपाखे आकर्षित जुयादीगु खः । प्याखंया महत्व व प्याखंया यइपुसे च्वंगु बाखनं यानाः वय्कलं थुकियात निरन्रता बीगु इच्छा यानाच्वनादीगु दु । वय्कलं धयादिल, ‘मचांनिसें हे प्याखं स्वया वयाच्वनागु खःसां प्याखय् सहभागि जुयागु धाःसा थ्व हे न्हापांखुसी खः ।’', 'लिपांगु इलय् कात्ति प्याखनय् म्हितेत ल्याय्म्हतय् आकर्षण अप्वया वनाच्वंगु दु । प्यंगू–न्यागू दशक न्ह्यःथें आः कलाकारतय् निंतिं आकर्षक भत्ता मदु । भत्ता व सुविधा दुगु इलय् न्हापा ज्याथपिं जक सहभागि जुइगु खःसां आः वयाः थुकी ल्याय्म्हतय् आकर्षण उतिकं अप्वया वनाच्वंगु दु । थुगुसी प्याखनय् सहभागि सछिम्ह कलाकारमध्ये मुल्मीलिसें न्हय्म्ह न्हूपिं कलाकार दुहां वःगु दु ।', 'इपिं सकलें हे २० दँ क्वय्या ल्याय्म्ह खः । स्कुल व कलेजय् ब्वनाच्वंपिं इपिं सकलें ब्वने सिधयेकाः सनिलय् कात्ति दबुलिइ थ्यंकः वयेगु याइ । गुगुं गुगुं दँय् सुं सुं परीक्षाया कारणं दथुइ वयेगु बन्द यानाच्वंगु दुसा गुलिं कलाकार अध्ययन वा रोजगारीया निंतिं विदेश वनीगुलिं यानाः प्याखनय् न्हूपिं कलाकारपिंत थाय् बीगु खः । मेम्ह ल्याय्म्ह रिजन महर्जन प्यदँ न्ह्यवंनिसें कात्ति प्याखनय् म्हिता वयाच्वंगु दु ।', 'संगीत सयेकाच्वनादीम्ह वय्कः थः अबु–बाज्यां ल्यंका हयाच्वंगु प्याखं ल्याय्म्ह पुस्तं संरक्षण यायेमाःगु विचाः तयादी ।वय्कलं धयादी, ‘थ्व प्याखं अजू चायापुगु जूगुलिं संसारयात हे म्हसीका बीमाःगु आवश्यक दु ।’ वय्कः थुगु दँय् देवगण व राधिका जुयाः प्यानय् सहभागि जुयाच्वनादीगु दु । कात्ति प्याखं संरक्षण समितिया नायः किरण चित्रकारं कलाकारतय्त पारिश्रमिकया व्यवस्था याये मफुसां थःगु संस्कृतिप्रतिया मतिनाया कारणं न्हू पुस्तात आकर्षित जुयाच्वंगु धयादिल ।', 'प्यक्वः न्याक्वःतक न्हापा प्याखंया दिंकुन्हु जक मखसे तयारीया निंतिं तकं कलाकारया निंतिं सुविधा बीगु व्यवस्था दुगु खः । आः आर्थिक अभावया कारणं यानाः कलाकारतय्त प्याखं क्यनीगु दिनय् स्वसः–प्यसः पारिश्रमिक बी । वय्कलं धयादिल, ‘उगु इलय् पीतका न्यय्तका धयागु थौंया द्वःछि स्वयां नं अप्वः खः ।’ नीदँ न्ह्यवंनिसें कात्ति प्याखनय् हिरण्यकश्पया रुपय् प्याखनय् म्हिता वयाच्वनादीम्ह संरक्षण समितिया नायः चित्रकार थुगु दँय् नीछक्वःखुसी नं थ्व हे पात्रय् खने दयेकः वयाच्वंगु दु ।', 'प्यंगू–न्यागू दशक न्ह्यःथें आः कलाकारतय् निंतिं आकर्षक भत्ता मदु । भत्ता व सुविधा दुगु इलय् न्हापा ज्याथपिं जक सहभागि जुइगु खःसां आः वयाः थुकी ल्याय्म्हतय् आकर्षण उतिकं अप्वया वनाच्वंगु दु ।', 'वय्कः स्वयां न्ह्यः वय्कःया बाज्यां थ्व पात्रया भूमिकाय् खने दयेकः वयाच्वनादीगु खः । वय्कलं प्याखनय् म्हितेगु शुरु यानादीगु इलय् ल्याय्म्हत अपाय्सकं दयाच्वनीमखु । प्याखनय् सहभागि सकलें ज्याथगु उमेरया कलाकार जक दइगु खः । वय्कलं धयादिल, ‘उगु इलय् आः थें वये धकाः धाइपिं नं मदु अले तयेगु इच्छा नं याइमखु ।’', 'कात्ति प्याखं स्वनिगःया समावेशी प्याखं जूगु समितिया धापू दु । यलया नेवाः समुदाय अप्वःथें जात थ्व प्याखनय् सहभागि जुइ । गुगु पात्रया रुपय् गुगु थाय्या व छु जातया सहभागि जुइगु धकाः क्वःछिनातःगु दइ । प्याखनय् मिसा पात्रया भूमिका दुसां नं मिजं पात्रं हे व भूमिका याइ । थगुने थें हे थुगुसी नं थ्व प्याखं १२ न्हु तक न्ह्याःगु खः ।', 'प्याखंया न्हापांगु दिं ‘बाथः प्याखं’ अन्तर्गतया ‘ल्यवः लायेगु व निन्हुया दिं कुन्हु ‘खुसि छिकेगु’ क्यंगु खः । वयां लिपा उषाहरण लीला अन्तर्गतया हे प्याखं शुरु जूगु खःसा थ्व प्याखं श्रृंखलावद्ध रुपय् न्यान्हुतक क्यंगु खः ।', 'न्हापांगु दिं ‘वाणासुरयात सहस्रभुज वरदान प्याखं’, निन्हुया दिं ‘उषा व अनिरुद्ध श्रृंगार’, स्वन्हुया दिंकुन्हु ‘देवी प्याखं’ प्यन्हुया दिंकुन्हु ‘युद्ध कला’ क्यंगु खःसा दकलय् लिपा ‘वाणासुरया सहस्रभुज त्वाःल्हाइगु’ व ‘मधु कैटभ बध’ क्यंगु खः । थुकथं हे वराह अवतारया ‘हिरण्याक्ष’ अनंलिपा स्वकुमिपिंसं दकलय् अप्वः ययेकीगु नृसिंह अवतारया ‘हिरण्यकश्यप बध’, ‘वस्त्रहरण लीला’ व दकलय् लिपा दिं ‘दधि लीला’ क्यनाः  ।', ' ', ' ']"
संस्कृति,११३८ दिल्लागा त्रयोदशी ,हानं पिदन मिप्वाः लाखे (फोटो फिचर),"['लोप हे जुइधुंकूगु मिप्वाः लाखे तःदँ लिपा हानं पिदन । यल लाय्कू मिप्वाः लाखे पुचलं बिहीवाः गथांमुगः कुन्हु थ्व लाखे हानं पिथंगु खः । थाय् थासय् मि पिकयाः देय् चाहिलीगु थ्व लाखे करिव ३०दँ न्ह्यः निसें दिनाच्वंगु खः । आर्थिक अभाव नापं थीथी कारणं दिनाच्वंगु थुगु लाखे न्हापा लिपा कृष्णाष्टमीया इलय् पिहांवइगु खःसां थुगुसी निसें गथांमुगः कुन्हु पिकाःगु खः ।\r\n                    \r\n                    \r\n                ', 'यलया सौगलं सुरु जुइगु थ्व लाखे ओकुबहाः, चक्रबही, हौगः, तिछुगल्लि आदि लागाय् मिप्वाः च्याकुच्याकुं चाःहिलेगु ज्या जुइ । मिप्वाः लाखे पुचलं बिउगु जानकारी कथं गथांमुगः कुन्हुंनिसें न्यान्हु तक थ्व लाखे पिहां वइ । थ्व खास यानाः कपालीतय्सं पिकाइगु लाखे खः ।', ' ', ' ', ' ', ' ', ' ', ' ']"
संस्कृति,  ,नवदुर्गा द्यःगंछियात सिजःया त्यप,"['ख्वप- थनया नांजाःगु नवदुर्गा द्यःयात झिंनिगः सिजःया त्यप छाःगु दु । नवदुर्गा देवगणया वसः सुरक्षित यानातयेगु निंतिं झिंनिम्ह द्यंगंछियात छगः छगः त्यप छाःगु खः । ख्वप नगरपालिका वडा नं. ५ छेँ जुयाः थौंकन्हय् वडा नं. ८ स्थित लिबालिबिइ च्वनाच्वंम्ह नारायणप्रसाद खाइतुं नवदुर्गा देवगणयात उगु सिजःया त्यप छानादीगु खः । नवदुर्गा देवगणया न्या लाकेगु जात्राया इलय् प्याखं क्यनेत आवश्यक थीथी तिसाज्वलं, वसः नापं मेमेगु हलंज्वलं सुरक्षित रुपं तयेगु निंतिं उगु त्यप छायेगु ज्या जूगु खः ।\r\n                    \r\n                    \r\n                ', 'थ्व स्वयां न्ह्यः द्यःगंछियात छानातःगु मल्लकालीन त्यप ज्या ख्यलय् मवयेक तसकं ज्यले धुंकूगु व गुलिं बांमलाक स्यने नं धुंकूगुलिं देवगणया मागकथं हे त्यप छाःगु खः । थः धर्म संस्कृतिप्रति तसकं आस्थावान जूगु व द्यःयाथाय् वनागु इलय् देवगणया पुलांगु त्यप नं तसकं जीर्ण अवस्थाय् थ्यने धुंकूगु खनागुलिं करुणा व धर्मप्रतिया आस्थाया कारणं थम्हं न्हूगु सिजःया त्यपया व्यवस्था यानागु खाइतुं कनादिल ।', 'प्यला तक मदिक्क थीथी थासय् वनाः त्यप दयेकेगु ज्या पूवंकाः देवगणयात उगु त्यप छाःगु खः । खाइतुं विधिवत रुपं हे द्यः ब्वयाः उगु त्यप छानादीगु खः । खाइतुं नवदुर्गा देवगणयात छानादीगु प्रत्येक त्यपय् देवगणया प्रतिककथं उम्ह हे द्यःया मूर्ति कियातःगु दु ।', '\nनवदुर्गा देवगणय् ब्रम्हायणी, माहेश्वरी, कौमारि, भद्रकाली, वाराही, इन्द्रायणी, महाकाली, महालक्ष्मी, भैरवनाथ, गणेश, सिम्बाः, धुम्बाः दु । थुपिं झिंनिम्हं द्यःयात म्हतिं छगः छगः सिजःया त्यप छाःगु खः ।']"
संस्कृति,  ,बिस्काःया द्यःखः न्हिनय् सालीगु,"['ख्वप- थनया बिस्काः जात्रायात शान्तिपूर्ण रुपं सम्पन्न यायेत सरोकारवालात सहमत जूगु दु । जात्रा शान्तिपूर्ण व व्यवस्थित यायेत सरोकारवालातय् दथुइ जूगु मुँज्यां उगु सहमति याःगु खःसा थुगुसी लिबाक द्यः सालेगु मयासे न्हिनय् हे द्यः सालेगु खँय् नं सहमति जूगु दु ।\r\n                    \r\n                    \r\n                ', 'ख्वप नगरपालिकाया प्रमुख सुनिल प्रजापतिं जात्रायात शान्तिपूर्ण, व्यवस्थित व मर्यादित रुपं सम्पन्न यायेत छगू कार्यदल गठन यानागु जानकारी बिसें थुगुसी न्हिनय् हे द्यः सालेगुकथंया व्यवस्था यानागु धयादिल । मुँज्याय् जात्रा संचालन याइम्ह नाइके व पुजारीं गुथिं संस्थानं बीगु याना वयाचवंगु सेवा सुविधा म्हो जूगु खँय् असन्तुष्टि प्वंकुसे गुथिं बीगु पुजा नं लिबाक जक वइगु व थुकिं यानाः पुजा यायेगु ज्या नं लिबाः वनीगु कारणं द्यः साले बलय् द्यः खिउँसे च्वनीगु व थथे जुइबलय् अप्पां कयेकाः ल्वापु तकं जुइगु स्थिति वइगु खः धयादिल ।', 'थनया बिस्काः जात्राय् दँय्दसं हे भैलःखः सालेगु झ्वलय् अप्पां कयेकाः ल्वापु जुइगु व मानवीय क्षति तकं जुइगुलिं यानाः जात्रा संचालन जुइगु इलय् जात्राया बारे नकारात्मक सन्देश पिहां वनीगु जूगुलिं थुगुसी शान्तिपूर्ण व मर्यादित रुपं जात्रा सम्पन्न यायेत ख्वप नगरपालिकां सरोकारवालातय् छगू कार्यदल गठन याःगु खःसा द्यःखः नं न्हिनय् हे सालेगु खँय् सहमति प्वंकूगु खः ।', 'बिस्काः जात्रा स्वयां नं अप्पां कयेकाः ल्वापु जुइगु जात्राया रुपय् ब्याख्या यायेगु अप्वयेवं थुगुसी अज्याःगु समस्या मवयेकेया निंतिं न्हिनसिया २ ताः इलय् हे द्यःखः सालेगु व्यवस्था मिले यानागु ख्वप नगरपालिकां जानकारी बिउगु दु । लिसें जात्रा संचालन जुइगु दिं वइगु चैत २७ गते सुथसिया ७ ताः इलय् ख्वप नगरपालिका क्षेत्र परिक्रमा यायेगु व प्रचारप्रसार सहित सद्भाव ¥याली पिथनेगु नापं जनचेतना सभा तकं यायेगु योजना दयेकूगु दु ।', 'वइगु चैत २७ गते शुरु जुयाः बैशाख ५ गते क्वचाइगु जात्राया झ्वलय् ख्वप नगरन्यंकं भट्टी पसः, अय्लाः पसलय् निगरानी तयेगु नापं नियन्त्रणया निंतिं व्यापक प्रहरी परिचालन नं याइगु जूगु दु ।']"
संस्कृति,  ,कन्हय् चीर स्वाइगु,['येँ – कन्हय् निसें होली पर्व शुरु जुइत्यंगु दु । कन्हय् येँया बसन्तपुली चीर स्वायेवं होली शुरु माने याइ । कन्हय् न्हिनय् ११.५५ बजे चीर स्वाइगु साइत पिकयातःगु दु । केन्द्रीय मानन्धर संघपाखें दँय्दसं चीर स्वाइगु परम्परा दु । चीर स्वायेधुंकल कि छवाःयंकं होली पर्व हनी । होली पुन्हि मेगु बुधवाः लानाच्वंगु दु । कन्हय्या न्हि बसन्तपुली पिने तःधंगु चीर स्वाइसा हनुमानध्वाखा दरवार दुने नं थीथी चुकय् चिचीधंगु चीर स्वायेगु ज्या जुइ । दरवार दुने चीर स्वाइगु धाःसा सार्वजनिक याइ मखु ।']
संस्कृति,  ,धिमय् बाजं कासाय् लूनिभाः उत्कृष्ट,"['ख्वप- ख्वप जिल्लास्तरीय निक्वःगु धिमय् बाजं धेंधेंबल्लाः कासा सिरुटारय् च्वंगु लूनिभाः धिमय् खलकं त्याकूगु दु । सरस्वति कला केन्द्रया ग्वसालय् जूगु कासाय् मध्यपुर थिमिया सिवाः साय्मि खलः ‘क’ लिउ, ख्वप नासमनाया न्हूजः धिमय् खलः लियांलिउ व सिवाः साय्मि खलःया हे मचा पुचः ‘ख’ समूहं हःपाः सिरपाः त्याकेत सफल जुल ।\r\n                    \r\n                    \r\n                ', 'कासाय् न्हाप लाःगु पुचलं झिंन्याद्वः तका दांलिसें उपाधि त्याकूगु खःसा वय्कःपिं सूर्यविनायक नगरपालिकाया प्रमुख वासुदेव थापां पदक दसिपौलिसें दां सिरपाः लःल्हानादीगु खः ।', 'ज्याझ्वःया शुरुइ हे दधिकोट पकाण्डोलया वाद्यगुरु कृष्णबहादुर मानन्धरयात दोसल्लां न्ययेकाः हनेज्या यासें न्ह्याःगु ज्याझ्वलय् नवासें मूपाहां नगर प्रमुख थापां नगरया मौलिक संस्कृति व कला संरक्षणय् स्थानीय तहलं आवश्यक ग्वाहालि यायेगु प्रतिवद्धता प्वंकादिल ।', '\nमौलिक कला, संगीत व संस्कृति संरक्षणया निंतिं थःत पाना वयाच्वनादीम्ह महेन्द्र राजथलाप्रति विशेष आभार प्वंकादिसें नगर प्रमुख थापां सुसंस्कृत समाज निर्माणय् सांस्कृतिक ज्याझ्वः महत्वपूर्ण जुइ धासें थुकियात संरक्षण व संवद्र्धन यायेगु ज्याय् थम्हं न्ह्याबलें नं ग्वाहालि यानाच्वनेगु जुइ धयादिल ।', 'पुलांपिंत सम्मान व न्हू पुस्तायात प्रोत्साहन बीगु उद्देश्यं संस्थां थगुनेनिसें न्ह्याकूगु धिमय् बाजं कासाय् थगुनेया कासा त्याकूगु बाजं खलःया गुरुयात सम्मान याःगु खः । ज्याझ्वलय् वाद्यवादक पंचनारायण महर्जन व जुगल डंगोलं निर्णायकया भूमिका म्हितादीगु खः ।', '\nमुक्कं झिंनिगू धिमय् बाजं पुचलं ब्वति काःगु कासाय् हुलाप्याखं नं न्ह्यब्वःगु खःसा ज्याझ्वःया संयोजन स्टार राजथलां यानादीगु खः । ज्याझ्वलय् स्थानीय समाजसेवी कृष्णलाल गोजा श्रेष्ठ, शिक्षासेवी बाबुकाजी कसपाल, प्राज्ञिक समाज दधिकोटया राजन विष्ट लगायत थीथी भजन गुथिया प्रतिनिधिपिनिगु उपस्थिति दुगु खः ।']"
संस्कृति,  ,थौं ख्वपय् सम्यक,['ख्वप- थौं घ्यःचाकु संल्हू कुन्हु ख्वपय् सम्यक न्यायेकी । थनया थथुबहिली ख्वपया थीथी थासय् च्वंपिं दिपंकरपिं हयाः दान यासें सम्यक न्यायेकीगु खः । थौं थनया सकल बौद्ध धर्मावलम्बी व खास यानाः शाक्य वज्राचार्यपिं सम्यकय् दान प्रदान यायेगु ज्याय् व्यस्त जुइ । थ्व झ्वलय् दिपंकरपिंत देय् चाःहीकेगु ज्या नं जुइ ।']
