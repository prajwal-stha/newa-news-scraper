url,category,date_published,headline,news_text
https://nepalbhasatimes.com/48483,कासाख्य:,११४२ यंलाथ्व षष्ठी,भारतयात बुके फइला ?,"थनिं प्यन्हु लिपानिसें दशरथ रंगशालाय् मिस्तय् साफ च्याम्पियनसिप २०२२ न्ह्यायेत्यंगु दु । नेपाःया फुटबलया नितिं लिपांगु छुं ई छतिं बांलानाच्वंगु मदु । अखिल नेपाल फुटबल संघ (एन्फा) य् न्हूगु नेतृत्व वयेवं खालि विवाद हे जक जुयाच्वन, छगू लिपा मेगु । भचासां बांलाःगु ख“ छु धाःसा आः सकसियां मिखा मैदानय् जुइगु फुटबलय् जुइ, मैदानपिनेया फुटबल राजनीतिइ मखु । निवाःया थ्व च्याम्पियनसिपया झ्वलय् फुटबल यःपिंत थुकिं अःपुक हे थःथाय् साला काइगु निश्चित दु ।                                                         थःगु हे भूमिइ जुइत्यंगु थ्व च्याम्पियनसिपयात कयाः न्ह्यसः धयागु छतायां छता हे खः, छु नेपाः थुकिया च्याम्पियन जुइ फइ ला ? थुकिया लिसः हाकनं मेगु छगू न्ह्यसलय् सुलाच्वंगु दु । अले व न्ह्यसः खः, छु नेपाःया टिमं भारतयात बुके फइ ला ? मिस्तय् साफ च्याम्पियनसिपया इतिहास तसकं ताःहाकः मजूनि । सन् २०१० तक जक लिहांवंसा गाः । उबलय् हे खः, दकलय् न्हापांगु मिस्तय् साफ च्याम्पियनसिप जूगु । थ्व धुंकाः न्याक्वः तक जुइ धुंकल । आः जुइगु खुक्वःगु संस्करण खः । थ्व फुक्कं साफय् छतायां छता जक ख“ दु, व खः, भारतया एकछत्र प्रभुत्व । अथे नं दक्षिण एशियाय् भारत हे छगूयां छगू फुटबल महाशक्ति खः । मिस्तय् फुटबलय् ला भारतनाप सुना नं चुनौति बीमफु । उकिं हे ला खः, आः तक गुलिं नं संस्करणया मिस्तय् साफ च्याम्पिनयसिप जुल, उकी भारत हे जक च्याम्पियन जूगु दु । मेपिंसं छुं हे यायेमफु । अनलिं वइ, नेपाःया हे टिम । नेपाः प्यक्वः तकया उप–विजेता खःसा छक्वः बंगलादेश उपविजेता जूगु दु । उकिं नेपाःया मिखां जक मखु, मुक्कं च्याम्पियनसिपयात कयाः नं न्ह्यसः धयाःगु व हे खः, भारतयात सुनां नं बुकेफइ ला ? सन् २०१६ या छगू संस्करणय् नेपाः फाइनल मथ्यं । नेपाः सेमिफाइनलय् हे पराजित जुल । अले व नं भारतनाप हे । संयोग धायेमाः उब्लेया प्रशिक्ष्ँक कुमार थापा हाकनं छक्वः मिस्तय् टिम स्वयेत लिहां वःगु दु । छगू कथं धायेगु खःसा मिस्तय् साफ च्याम्पियनसिपया इतिहासय् कुमार नेपाःया दकलय् असफल प्रशिक्षक खः, छाय्धाःसा वया टिम सेमिफाइनल धुंकाः हे छे“ लिहां वयेमाल । ‘थ्व ल्याखं ला जि असफल प्रशिक्षक हे खः,’ कुमार थुलि धायेत मछाः मजू । तर उकी तनाः धायेगु याः, ‘जिगु निंतिं व सेमिफाइनल नं ला फाइनल हे खः । न्ह्यागु जुइमाः, जि भचा भाग्यमानी प्रशिक्षक खः, छाय्धाःसा जित हाकनं छक्वः मिस्तय् राष्ट्रिय फुटबल टिम स्वयेगु अवसर चूलात । उकिं जि लय्ताः । अले थ्व हे अवसरं जितः नेपाःयात दकलय् न्हापां थःगु हे भूमिइ साफ च्याम्पियनसिप त्याकेगु मेगु अवसर नं बिउगु दु । जिगु दाबी दु, उपाधि त्याकेत फुक्क कथं कुतः याये ।’ थ्व पालय्या संस्करणय् दक्षिण एसियाया न्हय्गुलिं टिमं ब्वति कयाच्वंगु दु । थुकीया न्हापांगु ग्रुप ‘ए’ य् दु, डिफेन्डिङ च्याम्पियन भारतनापं बंगलादेश, माल्दिभ्स व पाकिस्तान । अले निगूगु ग्रुप ‘बी’ दु, नेपाः नापं भुटान व श्रीलंका । मंगलवाः जुइगु न्हापांगु कासाय् नेपाःया टिमं भुटानविरुद्ध म्हिती । निगुलिं ग्रुपं निगू निगू टिम सेमिफाइनलय् थ्यनी, थःगु पुचलय् न्हापांगु निगू थासय् लाःपिं । थ्व ल्याखं सेमिफाइनलय् नेपाःया टिमं बंगलादेश, अले भारतं श्रीलंकाविरुद्ध म्हितीगु खनेदु । थ्व ला छगू अनुमान जक हे खः । छुं न्हि न्ह्यः तकं भारतं म्हितीगु खः अथवा मखु धयागु हे निश्चित मजुयाच्वंगु खः । भारत मवःसा ला नेपाःया टिमं उपाधि हे त्याकीगु जुइ धकाः धयावयाच्वंगु दु । तर भारतया फुटबलय् लानाः च्वंगु फिफाया प्रतिबन्ध मदयेवं वया टिम वइगु निश्चित जूगु खः । हाकनं भारत मदुगु च्याम्पियनसिपय् सुना नं थः च्याम्पियन धकाः दाबी यायेबलय् मज्जा हे छु दइ धकाः ? उकिं प्रशिक्षक कुमारया ख“ थें, भारतं म्हितेगु जुसेलिं थुकिया महŒव हे अप्वःगु दु । अले न्ह्यसः व हे कायम दु, ‘छु भारतयात सुना नं बुके फइ ला ?’ साफ च्याम्पियनसिपय् नेपाःया प्रदर्शन नं थःगु थासय् तसकं बांलाः । भारत त्वताः मेपिं फुकसितं बुकूगु दु । तर भारतयात धाःसा च्याम्पियनसिपया इतिहासय् गुब्लें बुकेफुगु मदुनि । नेपाः व भारत दथुइ आः तक साफ च्याम्पिययनसिपय् न्याक्व कासा जुल, न्याक्वलं भारत हे त्यात । समग्र इतिहासय् नेपाःया टिमं छक्वःयां छक्वः जक भारतयात बुकूगु दु । तर थ्व हे कथंया जित धाःसा च्याम्पियनसिपय् चूमलानी । थुकी हे मेगु छगू नं न्ह्यसः स्वानावइ । नेपाःया टिमं भारतयात बुकेगु सम्भावनाया कारण छु खः ले ? थुकिया निता स्वता लिसः दु । दकलय् न्हापां ला नेपाःयात भारतीय टिमयात बुकेगु आः थे बांलाःगु अवसर हाकनं वइमखु, छाय्धाःसा नेपाः थःगु देशय्, दशरथ रंगशालाय् म्हिताच्वंगु दु । अपार समर्थकतय् दथुइ नेपाःया टिमं भारतयात बुकेफु । अले नेपाःया प्रशिक्षकनिसें कासामितय्त नं ईख छताः दु– भारतयात छक्वः बुकाः च्याम्पियनसिप त्याकेगु । धात्थें, भारतयात बुके फइ ला ? व आः छुं न्हि लिपा हे सीदइ ।"
https://nepalbhasatimes.com/48567,कासाख्य:,११४२ यंलाथ्व एकादशी,नेपालया विजयी सुरुवात,"येँ (नेपालभाषा टाइम्स) – थनिंनिसें येँया दशरथ रंगशालाय् सुरु जूगु खुक्वःगु मिस्तय् साफ च्याम्पियनशीप फुटबलय् नेपालं विजयी सुरुवात याःगु दु । थौं जूगु उलेज्या कासाय् नेपालं भूटानयात ४–० गोलं बुकूगु खः । नेपाःया निंतिं सावित्रा भण्डारीं निगू व अनिता बस्नेतं निगू गोल याःगु खः ।                                                         कासाया १२ औं मिनेटय् भण्डारीं गोल यासें नेपाःयात अग्रता बिउगु खः । साम्बा नामं म्हसिउम्ह भण्डारीया थ्व गोल राष्टिय टिमया निंतिं स्वदँ लिपा याःगु गोल खः । तुतिया चोटया कारणं भण्डारी स्वदँ न्ह्यवनिसें मैदानं पिने लानाच्वंगु खः । तसकं वा वया प्रभावित जूगु कासाय् न्हापांगु हाफय् नेपालं मेगु गोल यायेमफुतसा निगूगु हाफय् भण्डारीं थप छगू व बस्नेत निगू गोल याःगु खः । थौंया कासां अमिसा कार्की, दीप शाही व समिक्ष कार्कीं नेपाःया राष्टिय टिमय् डेब्यु याःगु खः ।"
https://nepalbhasatimes.com/48847,कासाख्य:,११४२ कौलाथ्व पारू ,थिमिइ वडाव्यापी लिग फुटबल,"थिमि(नेपालभाषा टाइम्स)- मध्यपुरथिमि नगरपालिकाया ग्वसालय् वडाव्यापी लिग फुटबल कासा शुरु जूगु दु । मध्यपुरथिमि नगरपालिकाया ग्वसालय् लछिया ‘ मध्यपुरथिमि वडाव्यापी लिग फुटबल कासा’ शुरु जूगु खः ।                                                         मध्यपुर युथ एशोसियसनया संयोजनय् वंगु असोज ८ गतेनिसें शुरु जूगु कासा कात्तिक ७ गतेतक न्ह्याइ । मध्यपुरथिमि नगरपालिकाया प्रमुख सुरेन्द्र श्रेष्ठं राष्टिय व अन्तर्राष्ट्रिय स्तरया कासामि उत्पादन यायेगु उद्देश्यं दँय्दसं थुकथंया वडाव्यापी लिग फुटबल कासा संचालन यायेगु जानकारी बियादिल । थुकथंया कासा ग्वसाः ग्वयाः मध्यपुरथिमियात कासाया ‘हब’या रुपय् विकास यायेगु उपप्रमुख विजय श्रेष्ठं कनादिल । मध्यपुरथिमि नगरपालिकाया वासिन्दां जक ब्वति काये दइगु व प्रत्येक वडापाखें छगू छगू पुचलं ब्वति काये दइगु कासा राउण्ड रोविन लिगकथं जुइ । कासाया संयोजकलिसें एशोसियसनया उपाध्यक्ष अष्टकुमार कवां प्रत्येक टीमं च्यागू कासा म्हितेमाःगु व मुक्कं ३६ गू कासा जुइगु जानकारी बियादिल । एशोसियसन अध्यक्षलिसें पुलांम्ह राष्ट्रिय फुटबल टीमया गोलरक्षक नापं कप्तान उपेन्द्रमान सिंहं विजेतायात ट्रफीलिसें निगू लख न्यय्द्वः, लिउयात छगू लख नीन्याद्वः व लियांलिउयात ख्वीद्वः तका दांलिसें अनुशासित टिमयात फेयर प्ले अवार्डकथं नीन्याद्वः तका बीगु जानकारी बियादिल । अथे हे कासाय् उत्कृष्ट कासायात नीद्वःलिसें उत्कृष्ट गोलरक्षक, मिडफिल्डर, रक्षक, स्ट्राइकरयात झिद्वः, झिद्वः तकालिसें प्रत्येक कासाय् म्यान अफ द म्याचयात ट्रफीया व्यवस्था यानातःगु दु ।"
https://nepalbhasatimes.com/48685,कासाख्य:,११४२ यंलागा चौथी,बार्यन म्युनिख व लिभरपुल त्यात,"एजेन्सी- च्याम्पियन्स लिगय् जर्मन क्लब बार्यन म्युनिख व इंग्लिस क्लब लिभरपुल त्याःगु दु । समूह चरण अन्तर्गत जूगु कासाय् बार्यनं बार्सिलोना व लिभरपुलं आयाक्सयात बुकूगु खः ।                                                         बार्यन म्युनिखं बार्सिलोनायात २–० गोलं बुकूगु खः । बार्यन म्युनिखया घरेलु मैदानय् जूगु कासाय् बार्यनया निंतिं लुकास हर्नान्डेज व लोरी सानें गोल याःगु खः । कासाया निगूगु हाफया ५० औं मिनेटय् हर्नान्डेजं गोल यानाः बार्यनयात अग्रता बिउगु खःसा वयां प्यंगू मिनेट लिपा कासाया ५४ आंै मिनेटय् सानें मेगु गोल याःगु खः । बार्यन पुचःया शीर्ष थासय् दु । पराजित बार्सिलोना निगूगु थासय् दु । थ्व हे पुचःया मेगु कासाय् इटालियन क्लब इन्टर मिलानं चेक क्लब भिक्टोरिया प्लेजेनयात २–० गोलं बुकल । इन्टर मिलानया निंतिं जेको व डेन्जेल डमफ्रेज छगू छगू गोल याःगु खः । इन्टर मिलान पुचःया स्वंगू थासय् दु । च्याम्पियन्स लिगया मेगु कासाय् लिभरपुलं डच क्लब आयक्सयात बुकूगु दु । घरेलु मैदानय् जूगु कासाय् लिभरपुलं आयक्सयात २–१ गोलं बुकूगु खः । कासाय् लिभरपुलया निंतिं मोहम्मद सलाह व जोएल माटिपं छगू छगू गोल याःगु खः । आयाक्सया निंतिं मोहमद कुडुसं छगू गोल याःगु खः । च्याम्पियन्स लिगया मेगु कासाय् बायर लेभरकुजनं एटलेटिको म्याड्रिडयात २–० गोलं, क्लब ब्रुग्सं एफसी पोर्टोयात ४–० गोलं व फ्रायन्कफर्टं मार्सेयात १–० गोलं बुकल ।"
https://nepalbhasatimes.com/50607,कासाख्य:,११४३ सिल्लाथ्व पञ्चमी,स्थापित ल्याय्म्ह पुचःया फुटसल,"येँ(नेपालभाषा टाइम्स)- स्थापित ल्याय्म्ह पुचःया ग्वसालय् वंगु माघ ७ व ८ गते निन्हुयंकं फुटसल कासा जुल । पुचःया ग्वसालय् जूगु ‘उदाय फुटसल कप–२०२३’ वाफलय् च्वंगु युनाइटेड फुटसल ग्राउण्डय् जूगु खः ।                                                         उगु फुटसलय् न्यत तुलाधरया टीम न्हाप लाःगु दुसा असं तुलाधर पुचः लिउ व ताम्राकार पुचलं लियांलिउ लाकेत ताःलाःगु खः । कासाय् विजयी जूपिंत उदाय समाजया न्वकु डा. पे्रमरत्न स्थापितं शील्ड, ट्रफी व स्थापित खलःया नायः दीपक स्थापितं दसिपौ लःल्हानादीगु खः । अथे हे खलःया कोषाध्यक्ष लक्ष्मण स्थापितं नगद सिरपाः लःल्हानादीगु खः । थ्व स्वयां न्ह्यः उगु फुटसल कासाया उलेज्या येँ क्षेत्र नं ८या प्रतिनिधिसभा सदस्य विराजभक्त श्रेष्ठं रेफ्रीयात बलः हस्तान्तरण यानाः यानादीगु खः । न्यत तुलाधरया निगू पुचः, असं तुलाधर, ताम्राकार, स्थापित खलःया निगू पुचः व कंसाकार पुचलं ब्वति काःगु कासाय् संयोजक नितिजा स्थापितं कासाया बारे जानकारी बियादीगु खः । उगु इलय् स्थापित मिसा व न्यत मिसा पुचःया मिजंतय् निगू पुचःया दथुइ नं मैत्रीपूर्ण कासा जूगु खः ।"
https://nepalbhasatimes.com/49741,कासाख्य:,११४३ थिंलाथ्व एकादशी,अर्जेन्टिना क्वाटरफाइनलय्,एजेन्सी- लियोनल मेसी थ:गु क्यारियरया १००० औं कासाय् गोल यायेत ता:लायेवं अर्जेन्टिना कतारय् जुयाच्वंगु विश्वकपया क्वार्टरफाइनलय् दुहां वनेत ता:ला:गु दु । आइतवा: सुथय् जूगु कासाय् अर्जेन्टिनां अस्ट्रेलियायात २–१ गोलं बुकूगु ख: । अर्जेन्टिनाया निंतिं थप छगू गोल अल्भारेजं यात ।                                                         मेसीं कासाया ३५ औं मिनेटय् गोल यासें अर्जेन्टिनायात अग्रता बिउगु ख: । विश्वकपय् मेसीया थ्व गुंगूगु गोल ख: । कासाया ५७ औं मिनेटय् अस्ट्रेलियाया गोलकिपर म्याट रायनया गल्तीया लब: कासें अल्भारेजं थप गोल या:गु ख: । निगू गोलं न्ह्य:ने ला:गु अर्जेन्टिना कासा क्वचाये १३ मिनेट न्ह्य: आत्मघाती गोलया कारणं गोल नयेमा:गु ख: । अस्ट्रेलिया क्यारिग गुडम्यानया प्रहरयात पनेगु झ्वलय् इन्जो फर्नान्डिजपाखें आत्मघाती गोल जूगु ख: । थ्व लिपा निगुलिं टिमं गोल यायेमफेवं अर्जेन्टिनां क्वाटर्रफाइनलय् दुहांवंगु ख: । अर्जेन्टिनां आ: नेदरल्यान्डलिसे क्वार्टरफाइनल कासा म्हितीगु जुइ । थ्व कासा वइगु शनिवा: सुथय् पौन १ बजे जुइ ।
https://nepalbhasatimes.com/50196,कासाख्य:,११४३ पोहेलाथ्व अष्टमी,"महान फुटबल कासामि पेलेया मंत, ब्राजिलय् स्वन्हु राष्ट्रिय शोक","एजेन्सी- विश्वया नांजाःम्ह ब्राजिलया फुटबलया कासामि पेले (एड्सन आरान्तेस दो नासिमेन्तो) या ८२ दँया उमेरय् निधन जूगु दु । ब्राजिलया साओ पालोय् च्वंगु अस्पतालय् वासः याकाच्वंम्ह पेले बिहिवाः चान्हय् मदुगु खः । क्यान्सरया ल्वचं कयाच्वम्ह पेलेया किड्नी नं समस्या जुयाच्वंगु खः ।                                                         सन् २०२१ य् पेलेया प्वाथं ट्युमर लिकाःगु खःसा व धुंकाः निरन्तर वासः जुयाच्वंगु खः । लछि न्ह्यःनिसे ल्वय् तच्वः जुया वयेवं पेलेयात अस्पतालय् भर्ना यानाः वासः यानाच्वंगु खः । पेलेया म्ह्याय् केलि नासिमेन्तों सामाजिक सञ्जाल मार्फत पेलेया स्वास्थ्यया अपडेट बियावयाच्वंगु खःसा बिहिवाः केलिं पेलेया मदुगु जानकारी बिउगु खः । अस्पतालं नं थुकीया पुष्टि याःगु खः । पेले मदयेधुंकाः पेलेया ट्विटर एकाउन्टं पोस्ट यासें च्वःगु दु, ‘प्रेरणा व मतिनां जाःम्ह जुजु पेलेया यात्रा शान्तिपूर्वक क्वचाल, मतिना, मतिना व मतिना, न्ह्याबलें ।’ पेलेया निधन लिपा ब्राजिलं स्वन्हु राष्ट्रिय शोक याइगु जूगु दु । पेलेया पूर्व क्लब सान्तोसं बिउगु जानकारीकथं सोमवाः पेलेया शवयात अस्पतालं कफिनय् तयाः पितहइगु व क्लबया मैदानय् सर्वसाधारणयात अन्तिम श्रद्धान्जली बिइत तइ । मंगलवाः पेलेया शव यात्रा जुइगु व व धुंकाः अन्तिम संस्कारया निंतिं परिवारयात लःल्हाइ । पेले १५ दँ दुबलय् ब्राजिलया चर्चित क्लब सान्तोसं म्हितूगु खःसा व धुंकाः पेलें मेगु क्लबं मम्हितू । पेले १६ दँ दुबलय् ब्राजिलया निंतिं डेब्यु कासा म्हितूगु खः– अर्जेन्टिना विरुद्ध । १७ दँ दुबलय् विश्वकपया उपाधि त्याकूम्ह पेले ब्राजिलया निंतिं स्वक्क विश्वकप त्याकूगु दु । पेलें सन् १९५८, १९६२ व १९७० या विश्वकपया उपाधि त्याकूगु खः । पेले ब्राजिलया निंतिं ९२ गू कासा म्हिताः ७७ गोल याःगु दु । विश्वय् दकलय् अप्वः गोल याःगु कीर्तिमान नं पेलेया नामय् दु । पेलें मुक्क १३७६ गू कासा म्हिताः १२८३ गोल याःगु दु । सन् २००० य् फिफां पेलेयात ‘प्लेयर अफ द सेन्चुरी’या उपाधि बिउगु खः । पेलेया निधन लिपा विश्वया शीर्ष नेता, कासामि, फुटबल क्लब, फिफां श्रद्धाञ्जली बिउगु दु । ब्राजिलया राष्ट्रपति जायर बोलसनारो, अमेरिकी राष्ट्रपति जो बाइडेन आदि शीर्ष नेतातय्सं सामाजिक सञ्जाल मार्फत पेलेयात श्रद्धान्जली बिउगु दु । फुटबलया सर्वाेच्च निकाय फिफा, युइएएफ, ब्राजिल फुटबल संघं नं पेलेयात श्रद्धाञ्जली बिउगु दु । विश्वया नांजाःपिं फुटबल कासामिपिं लियोनल मेसी, नेयमार, क्रिष्टियानो रोनाल्डो, ह्यारी केन, केलियन एमबाप्पें नं पेलेयात लुमंकाः श्रद्धान्जली बिउगु दु ।"
https://nepalbhasatimes.com/46337,कासाख्य:,११४२ चिल्लाथ्व षष्ठी,ताम्सिपाखा स्पोर्टस कार्निभल,"येँ – येँ महानगरपालिका १८ वडाया ग्वसालय् जूगु न्हापांगु ताम्सिपाखा स्पोर्टस कार्निभल–२०७८ क्वचाःगु दु । कार्निभलय् बास्केटबल, फुटसल, म्याराथन, ब्याडमिन्टन व टेबुलटेनिस यानाः न्यागू कासा दुथ्याकातःगु खः ।                                                         येँ महानगरपालिकाया प्रमुख विद्यासुन्दर शाक्यं कार्निभलय् दुथ्याःगु कासाय् विजयी जुयादीपिं कासामिपिंत पदक, दसिपौ व नगद पुरस्कार लःल्हानादीगु खः । कासाय् फुटसल व बास्केटबलय् न्हापयात झिंच्याद्वः, लिउयात झिद्वः तका, टेबुलटेनिस व ब्याडमिन्टनय् न्हापयात न्याद्वः व लिउयात स्वद्वः तका अथे हे म्याराथनय् न्हापयात च्याद्वः, लिउयात न्याद्वः व लियांलिउयात स्वद्वः तका सिरपाः लःल्हाःगु खः । ज्याझ्वलय् नवासें महानगर प्रमुख शाक्यं कााया माध्यमं स्वस्थ सहर निर्माणय् महानगरं लगानी यानाच्वंगु खँ कनादिल । कासा ख्यःपाखें मेमेगु ख्यलं नं आपालं सयेकेमाःगु खँय् बः बियादिसें कासाय् विजयी जुइत सीमित अवधीया निंतिं कडा प्रतिस्पर्धा जुइ । तर कासा सिधयेधुंकाः थवंथवय् न्हापा थें हे गुगु सद्भाव दइगु खः व मेमेगु ख्यलं नं सयेकेमाः धयादिल । वडाअध्यक्ष न्हुछेकाजी महर्जनं वडाया निंतिं कासा छगू अभिन्न ज्याझ्वः खः धासें थुकियात निरन्तरता बिया वनेगु जुइ धयादिल । वंगु फागुन ७ गतेनिसें न्ह्याःगु कार्निभलय् ताम्सिपाखा युथ क्लबं व्यवस्थापनय् ग्वाहालि याःगु खः ।"
https://nepalbhasatimes.com/50670,कासाख्य:,११४३ सिल्लाथ्व नवमी,जैशीदेवल डोजाङया स्वक्वःगु मेयर कप क्वचाल,"येँ (नेपालभाषा टाइम्स)- जैशिदेवल युथ क्लबया ग्वसालय् जूगु स्वक्वःगु जुनियर आमन्त्रण मेयर कप तेक्वान्दो कासा क्वचाल । क्लबया जैशिदेवल तेक्वान्दो डोजाङपाखें जूगु बागमति प्रदेशस्तरीय उगु कासा दशरथ रंगशालय् माघ १२, १३ व १४ गते स्वन्हुयंकं जूगु खः ।                                                         क्लबया नायः, डोजाङ प्रमुखलिसें अन्तर्राष्ट्रिय रेफ्रि राजेश प्रजापतिया सभापतित्वय् जूगु ज्याझ्वलय् मूपाहांकथं येँ महानगरपालिकाया प्रवक्ता नापं येँमपा १७ वडाया अध्यक्ष नविन मानन्धर झायदीगु खःसा विशेष पाहांकथं येँमपा २१ वडाअध्यक्ष उदयचुडामणि वज्राचार्य, १२ वडाअध्यक्ष बालकृष्ण महर्जन, १४ वडाअध्यक्ष सुमन श्रेष्ठ, नेपाल ओलम्पिक कमिटीया उपाध्यक्ष सुनिल श्रेष्ठ, तेक्वान्दो संघ बागमती प्रदेश अध्यक्ष केशव पुरी व त्रिभुवन विश्वविद्यालय प्राध्यापक संघया अध्यक्ष सागरदास रंजितपिं झायादीगु खः । येँ महानगर, नार्गाजुन, पन्ति, निलकण्ठ सूर्यविनयाक, रत्ननगर, गोदावरी, तारकेश्वर, महालक्ष्मी, ख्वप, चद्रागिरि, बा¥हविसे बुढानिलकण्ठ तोखा व मध्यपुरथिमि नगरपालिका यानाः झिंन्यागू स्थानीय निकायया मुक्कं ४०० म्ह कासामिं ब्वति काःगु कासाय् येँ महानगरपालिका च्यागू स्वर्ण निगू रजत व छगू कास्य त्याकाः न्हाप, जैशीदेवल तेक्वान्दो स्वंगू स्वर्ण, छगू रजत व स्वंगू कास्य त्याकाः लिउ व ख्वप नगरपालिका निगू स्वर्ण व प्यंगू कास्य त्याकाः लियांलिउ लाकेत ताःलाःगु दु । कासाय् त्याःपिं कासामिपिंत मूपाहां मानन्धरं ट्रफी, दसिपौ व मेडल लःल्हानादीगु खः । कासाय् विशेष ग्वाहालि यानादीपिं अमेरिकाय् च्वँच्वना दीम्ह शुद्धोदनमान रंजित, रिता श्रेष्ठ, राजेश रंजित, राकेश रंजित, विनोद श्रेष्ठ, नविन शाक्यलिसें येँ महानगरपालिका, नार्गाजुन नगरपालिका, चन्द्रगिरि नगरपालिका, , प्याराडाइज पार्टी प्यालेस, सुप्रवाह प्रकाशन, प्रि–फिक्स नेपालयात नं सम्मान पत्र लःल्हाःगु ।"
https://nepalbhasatimes.com/46357,कासाख्य:,११४२ चिल्लाथ्व सप्तमी,बार्यन म्युनिख व लिभरपुल च्याम्पियन्स लिगया क्वाटरफाइनलय्,"एजेन्सी- जर्मन क्लब बार्यन म्युनिख व इंग्लिस क्लब लिभरपुल च्याम्पियन्स लिगया क्वाटरफाइनलय् थ्यंगु दु । मंगलवाः चान्हय् जूगु च्याम्पिन्स लिगया निगूगु लेगया कासा बार्यन म्युनिखं साल्सबर्गयात बुकाः अन्तिम च्यागुलिइ थाय् दयेकूगु खः । मेगु कासाय् इन्टर मिलानलिसे पराजित जूसां लिभरपुलं समग्रय् कासा त्याकाः अन्तिम च्यागुलिइ थ्यंगु खः ।                                                         मंगलवाः चान्हय् जूगु प्रि–क्वाटरफाइनलया निगूगु लेग कासाय् बार्यन म्युनिखं घरेलु मैदानय् अस्ट्रियाया क्लब रेडबुल साल्सबर्गयात ७–१ गोलया तःधंगु अन्तरं बुकूगु खः । थ्व विजय लिपा समग्रय् ८–२ गोलं कासा त्याकाः बार्यन क्वाटरफाइनलय् दुहां वंगु खः । एलिएन्ज एरिनाय् जूगु कासाय् रोर्बट लेवन्डोस्कीं कासाया शुरुवाती २३ मिनेटया दुने हे ह्याट्रिक याःगु खः । अथेहे थोमस मुलरं निगू गोल यातसा सर्ज जिनाब्री व लिरोए सोनं छगू छगू गोल याःगु खः । कासाय् साल्सवर्गया मौरिट्स काएरगार्डं छगू गोल याःगु खः । लिगया मेगु कासाय् इटालियन क्लब इन्टर मिलानलिसे पराजित जूसां लिभुरपुलं क्वाटरफाइनलय् थाय् दयेकूगु खः । लिभरपुलया घरेलु मैदान एनफिल्डय् जूगु कासाय् मिलानं लिभरपुलयात १–० गोल बुकूगु खः, तर न्हापांगु लेगय् २–० गोलं त्याःगु लिभरपुलं समग्र २–१ गोलं कासा ल्हातय् लाकाः क्वाटरफाइनलय् दुहांवंगु खः । इन्टर मिलानया नितिं कासाय् लाउटरे मार्टिनेजं छगू जक गोल याःगु खः । कासाय् इन्टरया कासामि एलेक्स सान्चेजं निगू म्हासुगु कार्ड नःगुलिं इन्टर झिम्ह कासामि सीमित जूगु खः ।"
https://nepalbhasatimes.com/46451,कासाख्य:,११४२ चिल्लाथ्व त्रयोदशी ,"च्याम्पियन्स लिग : एट्लेटिको व बेनफिका क्वार्टरफाइनलय्, म्याचेस्टर युनाइटेड व आयाक्स पिने",एजेन्सी- स्पेनिस क्लब एट्लिको म्याड्रिड व पोर्चुगिज क्लब बेनफिकांं च्याम्पियन्स लिगया क्वार्टरफाइनलय् थाय् दयेकूगु दु । मंगलवाः चान्हय् जूगु कासाय् एट्लिको म्याड्रिडं इंग्लिस क्लब म्याचेस्टर युनाइटेडयात व बेनफिकां डच क्लब आयाक्सयात बुकाः अन्तिम च्यागुलिइ थाय् दयेकूगुु खः ।                                                         च्याम्पियन्स लिगया प्रि–क्वार्टरफाइनल अन्तर्गत जूगु निगूगु लेगया कासाय् एट्लेटिको म्याड्रिडं म्यानचेस्टर युनाइटेडयात १–० गोलं बुकाः सम्रगय् २–१ गोलं कासा थःगु ल्हातय् लाकूगु खः । न्हापांगु लेग कासा छगू छगू गोलया बराबरी क्वाचाःगु खः । म्याचेस्टर युनाइडेडयात वयागु हे घरेलु मैदान ओल्ड ट्राफोर्डय् बुकेगु झ्वलय् एट्लिकोया कासामि रेनान लोेडंी गोलं याःगु खः । कासाय् पराजित जूगु म्याचेस्टर युनाइटेडं वंगु प्यंगू सिजननिसें छगू नं उपाधि त्याकेफुगु मदुनिसा थ्व सिजनय् नं छगू नं उपाधि मत्याइगु निश्चित जूगु दु । सन् २०१७ य् युरोपा लिग त्याकूगु युनाइटेड वयां लिपा उपाधिविहिन जुयाच्वंगु दु । बेनफिका आयाक्सयात वयागु हे मैदानय् १–० गोल बुकाः समग्रय् ३–२ गोल कासा त्याकूगु खः । कासाय् बेनफिकाया डारविन नुनेज विजयी गोल याःगु खः । न्हापांगु लेगया कासा निगू निगू गोलया बराबरीइ क्वचाःगु खः ।
https://nepalbhasatimes.com/46389,कासाख्य:,११४२ चिल्लाथ्व अष्टमी,"पिएसजीयात बुकाः रियल क्वाटरफाइनलय्, सिटी नं अन्तिम च्यागुलिइ","एजेन्सी- रियल म्याड्रिड व म्यानचेस्टर सिटी च्याम्पियन्स लिगया क्वाटरफाइनलय् थासय् दयेकूगु दु । च्याम्पियन्स लिगया बुधवाः चान्हय् जूगु प्रि क्वाटरफाइनल कासाया निगूगु लेग कासाय् स्पेनिस क्लब रियल म्याड्रिडं फ्रेन्च क्लब पेरिस सेन्ट जर्मेनयात बुकाः क्वाटरफाइनलय् थाय् दयेकूगु खः । अथेहे च्याम्पियन्स लिगया मेगु कासाय् पोर्चुगिज स्पोर्टिङ सिपि लिसे बराबरीइ म्हितूगु म्याचेस्टर सिटीं समग्र कासा त्याकाः अन्तिम च्यागुलिइ थाय् दयेकूगु खः ।                                                         सान्टियागो बर्नबाउइ जूगु प्रि–क्वाटरफाइनलया निगूगु लेग कासाय् करिम बेन्जेमाया ह्याट्रिकया ग्वाहालिं रियल म्याड्रिडं पिएसजीयात ३–१ गोलं बुकूगु खःसा समग्रय् ३–२ गोलं कासा त्याकाः क्वाटरफाइनलय् थाय् दयेकूगु खः । न्हापांगु लेगय् १–० गोलं त्याःगु पिएसजीं निगूगु लेगया कासाया न्हापांगु हाफय् फ्रेन्च कासामि केलियन एमबाप्पेया गोलं अग्रता काःगु खः, तर निगूगु हाफय् फ्रान्सया हे कासामि करिम बेन्जेमां १७ मिनेटया दुने ह्याट्रिक यायेवं पिएसजी धेंधेंबल्लाखं हे पिने लाःवंगु खः । बुधवाः चान्हय् जूगु मेगु कासाय् म्याचेस्टर सिटीं स्पोर्टिङ सिपी लिसे घरेलु मैदान गोलरहित बराबरी म्हितूगु खःसा समग्र ५–० गोलं कासा त्याकाः क्वाटरफाइनलय् थ्यंगु खः । न्हापांगु लेग कासा सिटी ५–० गोलं त्याकूगु खः । आक्रोशित पिएसजीया अध्यक्षं रेफ्रीया सामान तोडफोड अन्तिम १६ य् आउट जुइवं पिएसजीया अध्यक्ष नासेर अल खेलाइफं रेफ्रीया सामान तोडफोड याःगु दु । कासाय् रेफ्रीया निर्णयं असन्तुष्ट जूम्ह पिएसजीया अध्यक्ष नासेर कासा क्वचायेधुकाः रेफ्रीया डे«सिङ रुमय् दुहां वनेत स्वःगु खःसा रेफ्रीं क्वथां पिहा वनेत इनाप यायेवं तोडफोड याःगु खः । कासाय् रियलं याःगु बराबरी गोलयात कयाः नासेर असन्तुष्ट जूगु खः । रियलया कर्मचारीतय्सं तोडफोडया भिडियो नं काःगु खःसा आः नासेरयात कारवाही यायेत भिडियो युइएफएय् छ्वइगु जूगु दु ।"
https://nepalbhasatimes.com/46630,कासाख्य:,११४२ चौलाथ्व तृतीया,पपुवा न्युगिनीयात बुकाः नेपाःयात उपाधी,"येँ (नेपालभाषा टाइम्स)÷ पपुवा न्युगिनयात पराजित यासें नेपालं टी–२० त्रिकोणात्मक शृङ्खला त्याकूगु दु । त्रिवि मैदानय् सोमवाः जूगु फाइनल कासाय् दीपेन्द्र सिंह ऐरीं शानदार प्रदर्शन यायेवं नेपाः ५० रनं त्याःगु खः । ऐरीं नेपाःया निंतिं ५४ रन दयेकेगु लिसें प्यंगू विकेट नं काःगु खः ।                                                         न्हापांगु ब्याटिङ याःगु नेपालं ऐरी थ्वाःगु ५४ रन सहित १६८ रन दयेकूगु खः । लिसलय् ब्याटिङ याःवःगु पपुवा न्यूगिनीया प्यंगू विकेट ऐरीं हे कायेवं प्रतिद्वन्द्वी टिम १६.१ ओभरय् ११८ रनय् सीमित जूगु खः । ऐरी टि–२० अन्तर्राष्ट्रिय कासाय् १,००० रन दयेकूम्ह न्हापां नेपाली कासामि नं जूगु दु । सोमवाः जूगु कासाय् २१ रन थ्वायेवं ऐरीया १००० रन पूवंगु खः । पपुवा न्यूगिनीया तेज बलर सेमो कामियां सुरुइ हे नेपाःया स्वंगू विकेट कयाः नेपाःया ब्याट्सम्यानतय्त तच्वःगु दबाब बिउगु खः । न्यागू विकेट वंबलय् नेपाः मुक्कं ८२ रनया स्थितिइ दुगु खः । ऐरीं धाःसा थःगु शानदार प्रदर्शन यायेगु झ्वलय् खुगूगु विकेटया निंतिं ३२ रनया साझेदारी याःगु खः । १२ बलय् १५ रन दयेकाः आरिफ आलम आउन जुइधुंकाः वःम्ह करण केसीं ऐरीलिसे जानाः सुध्रिढ ब्याटिङ यायेवं नेपाःया स्कोर बांलानावःगु खः । केसीं १२ बलय् ५ चौका व छगू छक्का थ्वासें अविजित ३३ रन दयेकूगु खः ।"
https://nepalbhasatimes.com/49347,कासाख्य:,११४३ कछलाथ्व एकादशी,कतारय् कासामितय्सं प्रदर्शन याइगु जुइवं फुटबलय् जक ध्यान बिइत फिफाया इनाप,"एजेन्सी÷ कतारय् निवाः लिपा जुइत्यंगु फिफा विश्वकप २०२२य् कासामितय्सं शान्तिपूर्ण विरोध प्रदर्शनया तयारी यानाच्वंगु दु । समलिङ्गी सम्बन्ध, मानवअधिकार व आप्रवासी ज्यामितय्त याइगु व्यवहारयात कयाः कतारया अलोचना जुयाच्वंगु अवस्थाय् विश्वकपय् ब्वति काइगु देय्या कासामितय्सं थुकियात कयाः शान्तिपूर्ण विरोध यायेत्यंगु खः ।                                                         थ्व हे झ्वलय् फिफां थुगसी विश्वकपय् थ्यंगु ३२ गू टिमयात पौ छ्वयाः फुटबलय् जक ध्यान बिइत इनाप याःगु दु । फिफाया अध्यक्ष जियानी इन्फान्टिनो व महासचिव फात्मा समौरां हस्ताक्षर याना छ्वःगु पतिइ धयातःगु दु ‘पृष्ठभुमि, धर्म, लिङ्ग, यौन झुकाव वा राष्ट्रियताया मतलब मयासे सकसितं लसकुस दु ।’ विश्वय् यक्व हे राजनीतिक समस्या व चुनौती दुगु व उकियात फुटबललिसे मस्वायेत पतिइ इनाप यानातःगु दु । विश्वकपया उद्देश्य दक्व धर्म, लिङ्ग व राष्ट्रियतायात स्वायेगु नं खः धकाः पतिइ धयातःगु दु । विश्वकपय् शान्तिपूर्ण विरोध यायेगु झ्वलय् युरोपपाखें छनोट जूगु देय्या कप्तानतय्सं ‘वन लभ’ (समलिङ्गी सम्बन्ध) आर्मब्यान्ड तयेगु धकाः धाःगु दुसा डेनमार्कं ‘टोन्ड डाउन जर्सी’ (शोकया संकेत याइगु) पुनीगु धाःगु दु ।"
https://nepalbhasatimes.com/47170,कासाख्य:,११४२ बछलागा पञ्चमी,विश्वकपय् न्हापांखुसी मिसा रेफ्री,"एजेन्सी- विश्व फुटबलया सर्वोच्च निकाय फिफां इतिहासय् हे न्हापांखुसी मिजंतय्गु विश्वकप फुटबल कासाय् मिसापिं रेफ्री तयेगु घोषणा याःगु दु । फिफां कतारय् सन् २०२२य् जुइत्यंगु विश्वकपय् मिसापिं रेफ्री तयेगु निर्णय याःगु खः । फिफां स्वम्ह मिसा रेफ्री व स्वम्ह मिसापिं सहायक रेफ्रीयात विश्वकपया निंतिं छनोट याःगु खः ।                                                         रेफ्रीइ फ्रान्सया स्टेफानी फ्रायार्ट, रुवाडायन सलिमा व जापानया योशिमा यामशिता व सहायक रेफ्रीइ ब्राजिलया नेउजा ब्याक, मेक्सिकोया करेन डियाज मेडिना व अमेरिकाया क्याथ्रिन नेस्बिटयात छनोट याःगु दु । फिफा रेफ्री समितिया अध्यक्ष पियरलुइगी कोलिनां भविष्यय् मिजंतय्गु कासाया निंतिं मिसापिं म्याच अधिकारी जुइगु सामान्य जुइगु, आः थे सनसनीपूर्ण मजुइगु धाःगु दु । फिफा विश्वकपया निंतिं ३६ म्ह रेफ्री, ६९ म्ह सहायक रेफ्री व २४ म्ह भिडियो म्याच अफिसियल छनोट याःगु खः । विश्वकप धेंधेंबल्लाः थ्व हे दँया नोभेम्बर–डिसेम्बरय् कतारय् जुइत्यंगु दु ।"
https://nepalbhasatimes.com/49588,कासाख्य:,११४३ कछलागा चर्हे,"थुगुसीया विश्वकपया स्तब्धपूर्ण लिच्वः, साउदी अरेबियां अर्जेन्टिनायात बुकल","एजेन्सी- थुगुसीया विश्वकपया न्हापांगु स्तब्धपूर्ण लिच्वः कथं साउदी अरेबियां अर्जेन्टिनायात बुकूगु दु । मंगलवाः जूगु न्हापांगु कासाय् साउदीं अर्जेन्टिनायात २–१ गोलं बुकूगु खः ।                                                         थुगुसीया विश्वकपया हे प्रवल दावेदार अर्जेन्टिना पराजय तसकं अप्रत्यासित लिच्वः कथं वःगु दु । अर्जेन्टिना विश्वकप फुटबलय् न्हापांगु कासाय् थथे पराजित जूगु सन्१९९० लिपा न्हापांखुसी खः । अर्जेन्टिनां साउदीया पोस्टय् थ्वायेत ला प्यंगू गोल थ्वाःगु खः, तर थ्व गोल मध्ये स्वंगू अफसाइड जुलसा पेनाल्टि गोल छगू जक मान्यता जुल । कासाया झिगूगु मिनेटय् हे अर्जेन्टिनायात पेनाल्टिया ह्वःताः वःगु खःसा लियोनल मेसीं याउँक गोल यासें अर्जेन्टिनायात अग्रता बिउगु खः । तर बांलाक तालमेल मिले यायेमफुगु अर्जेन्टिनाविरुद्ध साउदी अरेबियाया ल्याय्म्हपिं कासामिपिंसं जुझारु कासा म्हितुसें पराजित यानाबिल । न्हापांगु हाफय् छगू गोलं लिउने लाःगु साउदीं निगूगु हाफ सुरु जूगु च्यागू मिनेट दुने निगू गोल याःगु खः । कासाया ४८ औं मिनेटय् अल सेहरीं गोल यासें कासा बराबरीइ हयाबिउगु खःसा थ्वयां न्यागू मिनेट लिपा हे कासाया ५३ औं मिनेटय् अल दाउसारीं गोल यासें सउदीयात विजयया लँपुइ यंकूगु खः । साउदीया गोलकिपर अल ओवासीं स्वंगू उत्कृष्ट बचाउ यानाबिउगुलिं नं अर्जेन्टिना कासाय् लिहां वयेमफुगु खः ।"
https://nepalbhasatimes.com/49493,कासाख्य:,११४३ कछलागा सप्तमी,न्याक्वःगु ताम्रकार फुटसल क्वचाल,"यल(नेपालभाषा टाइम्स)÷ताम्रकार समाज अन्तर्गतया युवा तथा खेलकुद उपसमितिया ग्वसालय् जूगु न्याक्वःगु संस्करणया ताम्रकार फुटसल कासा क्वचाःगु दु । द ब्रिटिस कलेजया मुख्य प्रायोजनय् जूगु न्यागूगु संस्करणया उपाधी बीके लुँवह पसलं त्याकल ।                                                         शनिवाः जूगु फाइनलय् बीके लुँवह पसलं मेडस् मार्ट फार्मेसीयात तसकं रोमाञ्चक व प्रतिपस्र्धात्मक कासाय् १–०या गोल अन्तरं बुकाः उपाधी त्याकूगु खः । न्याक्वःगु संस्करणया उपाधी विजेता बीके लुँवह पसः प्यक्वःगु संस्करणया उपविजेता खः । शनिवाः हे जूगु छगू ज्याझ्वःया दथुइ विजेता व उपविजेटा टिमयात ट्रफी, मेडल, प्रमाणपत्रलिसें नगद पुरस्कार लःल्हाःगु दु । यल महानगरपालिकाया उपप्रमुख मञ्जली शाक्य ‘आस्था’, समाजया नायः विनोद ताम्राकार, कलेजया प्रशासननिक प्रमुख अमरदीप मण्डल उपसमितिया संयोजक अनिश ताम्रकार लगायतं विजेता व उपविजेता टिमयात ट्रफी, मेडल, प्रमाण पत्र व नगद पुरस्कार लःल्हानादीगु खः । कासाय् विजेता टीमं स्वीद्वः व उपविजेता टिमं झिंन्याद्वः नगद पुरस्कार प्राप्त याःगु खः । कासाय् उत्कृष्ट गोलरक्षक बिक्सन ताम्राकार (मेडस् मार्ट फार्मेसी), उत्कृष्ट कासामि कुशल राजकर्णिकार (बीके लुँवह पसः), दकलय् अप्वः गोल याःम्ह कासामि लिउसन राजकर्णिकार (बीके लुँवह पसः) व बादल शिल्पकार (मेडस् मार्ट फार्मेसीं) त्याकूगु दुसा प्रेसिडेन्ट च्वाइस अवार्ड मेडस मार्ट फार्मेसीया युसन ताम्रकारं त्याकूगु दु । अथे हे यु १४पाखेया कासाय् प्रभु हिरोजं सिटी प्रिमियर रेन्जर्सयात ३–१ गोलं बुकाः उपाधी त्याकूगु दु । मेखे मिसातय् खुल्ला, १० दँ क्वय् व भेट्रान टिमया दथुइ प्रदर्शनी कासा नं जूगु खः । थुगु कासा वंगु कात्तिक १९ व २६ गते शनिवाः सानेपास्थित फिल्ड फुटसल ग्रायण्डय् जूगु खः ।"
https://nepalbhasatimes.com/49737,कासाख्य:,११४३ थिंलाथ्व दशमी,नेदरल्यान्ड विश्वकपया क्वार्टरफाइनलय्,एजेन्सी- नेदरल्यान्ड विश्वकप २०२२ या क्वार्टरफाइनलय् थ्यंगु न्हापांगु टिम जूगु दु । शनिवाः जूगु न्हापांगु प्रिक्वार्टरफाइनल कासाय् अमेरिकायात ३–१ गोलं बुकुसें नेदरल्यान्डं क्वार्टरफाइनलय् थाय् दयेकूगु खः । नेदरल्यान्डया निंतिं कासाया १० औं मिनेटय् मेम्फिस डिपें गोल याःगु खःसा थप निगू गोल डेली ब्लाइडन्ड व डेन्जल डमपफ्रीजं छगू छगू गोल याःगु खः । अमेरिकाया निंतिं राइटं छगू जक गोल याःगु खः ।                                                          
https://nepalbhasatimes.com/51229,कासाख्य:,११४३ चिल्लाथ्व त्रयोदशी ,पिएजीया निंतिं एम्बाप्पेया कीर्तिमानि गोल,एजेन्सी- फ्रान्सेली फुटबल कासामि किलियन एम्बाप्पें थः म्हिता वयाच्वंगु क्लबया निंतिं दकलय् अप्वः गोल यानाः कीर्तिमान तःगु दु ।                                                         एम्बाप्पें शनिवाः नेन्टसविरुद्ध जूगु कासाय् अन्तिम इलय् गोल यासें थ्व कीर्तिमान तःगु खः । पिएसजीया निंतिं फुक्क कथंया धेंधेंबल्लाखय् यानाः एम्बाप्पें याःगु थ्व २०१ औं गोल खः । थ्वयां न्ह्यः २०० गोल यानाः थ्व कीर्तिमान एडिन्सन काभानीं तयातःगु खः । एम्बाप्पें २०१७ निसें पिएसजीं म्हिता वयाच्वंगु खः । एम्बाप्पे मोनाकों लोनय् पिएसजीइ वःगु खः । थ्व क्लब पाखें एम्बाप्पें प्यंगू फ्रेञ्ज लिग त्याकेधुंकूगु दु च्याम्पियन्स लिग उपाधी धाःसा आःतक त्याकेफुगु मदुनि ।
https://nepalbhasatimes.com/50686,कासाख्य:,११४३ सिल्लाथ्व एकादशी,मानन्धर संघया थीथी कासा,"येँ(नेपालभाषा टाइम्स)- केन्द्रीय मानन्धर संघया ग्वसालय् वंगु माघ १४ गते शनिवाः अतिरिक्त क्रियाकलाप अन्तर्गत थीथी कासा जुल । संघया ७९ क्वःगु स्थापना दिवसया लसताय् थनया सामाखुसिइ च्वंगु आशिर्वाद कलेजय् वार्षिक खेलकुद प्रतियोगिता अन्तर्गत चेस( मिसा व मिजं), टेबुल टेनिस (मिसा व मिजं), खुदँ क्वय्या मस्तय् दथुइ मचा ब्वाज्या व १५ दँ तकया मस्तय् दथुइ धाः बाजं धेंधेंबल्लाः कासा जूगु खः ।                                                         कासाय् टेबुल टेनिस (मिजं)पाखे उज्जवल मानन्धर (तंलाछि) न्हाप, सार्थक मानन्धर (चस्वांद्वँ) लिउ व राजेश मानन्धर (दैसाः) लियांलिउ लाःगु खः । अथे हे टेबुल टेनिस (मिसापाखे) प्रितिका मानन्धर (चस्वांद्वँ), ईशा मानन्धर (भिंद्यः गुथि) व पलिसा मानन्धर (भिंद्यः गुथि) छसिकथं न्हाप, लिउ व लियांलिउ लाःगु दु । मचा ब्वाज्या कासाय् सम्यक मानन्धर (साःक्वलान त्वाः ख्वप) न्हाप, आर्शिया मानन्धर (तंलाछि) लिउ व रियाज मानन्धर (पाक्व पुखूद्यां) लियांलिउ लाःगु दु । चेसय् मिजंपाखे निराजन मानन्धर (तःखाछेँ खलः) न्हाप, सुरेश मानन्धर (तंलाछि)लिउ व मनिष मानन्धर (भिंद्यः गुथि) लियांलिउ लाःगु दुसा मिसापाखे श्वेता मानन्धर (तंलाछि) न्हाप, स्वस्ति मानन्धर (तंलाछि) लिउ लायेत ताःलाःगु दु । धाःबाजंपाखे थँहितिया लुमिला मानन्धर न्हाप व थँहितिया हे लुँस्वां मानन्धर लिउ लायेत ताःलाःगु दुसा ९ दँ दुम्ह सम्मुनत मानन्धरं हःपाः सिरपाः त्याकेत ताःलाःगु दु । संघया ग्वसालय् मानन्धर ल्याय्म्ह पुचःया संयोजनाय् जूगु अतिरिक्त क्रियाकलाप अन्तर्गत चेस, टेबुल टेनिस व मचा ब्वाज्या दक्षिण एशियाया कीर्तिमान धावकनापं संघपाखें प्रबुद्ध व्यक्तिकथं सम्मानित बैकुण्ठ मानन्धरं स्वनादीगु कोषपाखें जूगु खःसा धाःबाजं शम्भुमान (काकाभाइ) बसुन्धरा लुमन्ति कोषपाखें जूगु खः । विजयी कासामिपिंत वइगु फागुनय् जुइगु स्वयम्भू भ्वजय् छगू ज्याझ्वःया दथुइ सिरपाः लःल्हायेगु संघं जानकारी बिउगु दु । थ्व हे झ्वलय् संघया ग्वसालय् वइगु चैत महिनाय् नौबाजं सम्मेलन यायेत्यंगु दु ।"
https://nepalbhasatimes.com/44729,कासाख्य:,११४२ थिंलाथ्व तृतीया,नेपाःया यु –१९ मिसा टिम बंगलादेश वन,"येँ-  बंगलादेशया ढाकाय् जुइगु यु –१९ मिसा साफ च्याम्पियनसिप फुटबलया निगूगु संस्करण म्हितेत नेपाःया यु–१९ राष्ट्रिय महिला टिम मंगलवाः बंगलादेश वंगु दु । टिमयात सोमवाः एन्फां बिदाइ बिउगु खः ।                                                         यु –१९ मिस्तय् साफ च्याम्पियनसिपय् थुगुसी न्यागू टिमं ब्वति काःगु दु । बंगलादेशया ढाकाय् डिसेम्बर ११ तारिख निसें २२ तारिख तक जुइगु च्याम्पियनसिपय् नेपाःलिसें ग्वसाः देय् बंगलादेश, भारत, भुटान व श्रीलंकां ब्वति काःगु दु । कासा राउण्ड रोबिनया आधारय् जुइसा शीर्ष निगू टिमया दथुइ फाइनल कासा जुइ । नेपालं न्हापांगु कासा ११ तारिखय् बंगलादेशलिसे, १५ तारिखय् श्रीलंकालिसे, १७ तारिखय् भुटानलिसे व १९ तारिखय् भारतलिसे म्हितीगु जुइ । टिमया मुख्य प्रशिक्षक हरिओम श्रेष्ठ व टिमया कप्तान अन्जना राना मगर खः । प्रशिक्षक व कप्तान निम्हेसिनं नं उपाधि त्याकेगु लक्ष्य दुगु धाःगु दु । सन् २०१८ जूगु न्हापांगु संस्करणय् नेपाः उपविजेता जूगु खः । स्वदँ न्ह्यः जूगु फाइनलय् नेपाः बंगलादेशपाखें बूगु खः ।"
https://nepalbhasatimes.com/44255,कासाख्य:,११४२ कछलाथ्व दशमी,फ्रान्स व बेल्जियम विश्वकपय् छनोट,"एजेन्सी- साविक विजेता फ्रान्स व विश्वया नं १ टिम बेल्जियम विश्वकपय् छनोट जूगु दु । विश्वकपया युरोपियन छनोट अन्तर्गत शनिवाः बहनी जूगु कासाय् फ्रान्सं कजाकिस्तानयात व बेल्जियमं इस्टोनियायात बुकाः विश्वकपय् थाय् दयेकूगु खः । थुकिया लिसें विश्वकपय् छनोट जूगु टिमया ल्याः खुगू थ्यंगु दु । युरोपं जर्मनी व डेनमार्क छनोट जुइधुंकूगु दुसा दक्षिण अमेरिकां ब्राजिल छनोट जुइधुंकूगु दु । कतार ग्वसाः देय् जूगुलिं स्वतः छनोट जुइधुंकल ।                                                         शनिवाः बहनी जूगु कासाय् फ्रान्सं कजाकिस्तानयात ८–० गोलं बुकूगु खः । फ्रान्सया केलियन एमबाप्पें प्यंगू गोल याःगु खःसा करिम बेन्जामा निगू व एन्टोनी ग्रीजम्यान व एड्रिन रोबिटं छगू छगू गोल याःगु खः । अथे हे बेल्जियमं इस्टोनियायात ३–१ गोलं बुकाः विश्वकपय् थाय् दयेकूगु खः । बेल्जियमया निंतिं क्रिस्टियन बेन्टेक, यान्निक कारास्को व थोर्गान हाजार्डं गोल याःगु खः । इस्टोनियाया निंतिं इरिक सोरगां छगू गोल याःगु खः । छनोट अन्तर्गत जूगु मेगु कासाय् वेल्सं बेलारुसयात ५–१ गोलं, फिनल्याण्डं बोस्निया एण्ड हर्जगोभिनायात ३–१ गोलं व टर्की जिब्राल्टारयात ६–० गोलं बुकल । अथे हे नेदरल्याण्ड्सं मोन्टेग्रो लिसे निगू निगू गोलया बराबरी म्हितल ।"
https://nepalbhasatimes.com/44228,कासाख्य:,११४२ कछलाथ्व अष्टमी,ब्राजिल विश्वकपया निंतिं छनोट,"एजेन्सी÷ ब्राजिल कतारय् आकिवं जुइगु फिफा विश्वकपया निंतिं छनोट जूगु दु । दक्षिण अमेरिकी छनोट अन्तर्गत शुक्रवाः सुथय् जूगु कासाय् ब्राजिलं कोलम्बियायात १–० गोलं बुकाः विश्वकपय् थाय् दयेकूगु खः । ब्राजिलया निंतिं नेयमारया पासय् लुकास पक्केटा गोल याःगु खः ।                                                         छनोट चरणय् ब्राजिल छगू नं कासा बूगु मदुनिसा छनोटया खुगू कासा म्हिते ल्यंदनि । छनोटया ११ गू कासा त्याकूगु ब्राजिलं छगुली बराबरी म्हितूगु खः । दक्षिण अमेरिकां विश्वकपया निंतिं छनोट जूगु ब्राजिल न्हापांगु टिम खः । थ्वयां न्ह्यः युरोपं जर्मनी व डेनमार्क विश्वकपया निंतिं छनोट जुइधुंकूगु दु । दक्षिण अमेरिकी छनोट अन्तर्गत शुक्रवाः जूगु मेगु कासाय् चिलीं पाराग्वेयात १–० गोलं बुकूगु दुसा इक्वेडरं भेनेजुएलायात १–० गोल हे बुकूगु दु । अथे हे छनोटया मेगु कासाय् पेरुं बोलिभियायात ३–० गोल बुकूगु दु । थ्व पुचलय् ब्राजिल शीर्ष थासय् दुसा निगूगु थासय् अर्जेन्टिना, स्वंगूगु थासय् इक्वेडर व प्यंगूगु थासय् चिली दु । शीर्ष प्यंगू टिम विश्वकपय् छनोट जुइ । विश्वकप छनोट अन्तर्गत युरोपियन छनोटय् बिहिवाः चान्हय् जूगु कासाय् जर्मनी, क्रोएसिया, रसिया व स्पेन त्याःगु दु । अथे हे पोर्चुगलं आयरल्याण्डलिसे गोलरहित बराबरी म्हितूगु दु । बिहिवाः चान्हय् जूगु कासाय् जर्मनीं लिचेस्टाइनयात ९–० गोलं, क्रोएसियां माल्टायात ७–१ गोलं, रसियां साइप्रसयात ६–० गोलं व स्पेनं ग्रीसयात १–० गोलं बुकूगु खः । अथे हे जर्जियां स्वीडेनयात २–० गोलं बुकल ।"
https://nepalbhasatimes.com/43505,कासाख्य:,???? ?????? नवमी,"च्याम्पियन्स लिग- म्यानचेस्टर युनाइटेड, बार्यन व युभेन्टेस त्यात, बार्सिलोना बुत","एजेन्सी- च्याम्पियन्स लिगया बुधवाः चान्हय् जूगु कासाय् समूह ‘एफ’ य् च्वंगु म्यानचेस्टर युनाइटेडं भिल्लारियलयात बुकूगु दु । कासाय् छगू गोलं लिउने लानाच्वंगु म्यानचेस्टर युनाइटेडं भिल्लारियलयात २–१ गोलं बुकूगु खः । कासाय् भिल्लारियलया पाकोे अल्कासरया गोलं अग्रता काःगु खः । कासाय् युनाइटेडया निंतिं एलेक्स टेलसं बराबरी गोल याःगु खःसां इन्जुरी टाइमय् क्रिष्टियानो रोनाल्डों गोल याःगु खः । थ्व कासा लिपा रोनाल्डो च्याम्पियन्स लिगय् दकलय् अप्वः कासा म्हितूम्ह कासामि नं जूगु दु । रोनाल्डोया च्याम्पियन्स लिगय् थ्व १७८ औं कासा खः ।                                                         थ्व हे पुचलय् दुगु एटलान्टां योङ ब्वाइजयात १–० गोलं बुकूगु दु । एटलान्टाया निंतिं मोटेओ पेसिना गोल याःगु खः । लिगया समूह ‘इ’ च्वंगु बार्यन म्युनिखं डिनामो किभयात ५–० गोलं बुकूगु दु । बार्यन म्युनिखया निंतिं रोवर्टो लेवान्डोस्कीं निगू गोल याःगु खःसा सर्जी जीनाब्री, लरेय साने व चोपो मोटिङं छगू छगू गोल यात । थ्व हे पुचलय् दुगु स्पेनिस महारथी बार्सिलोना धाःसा पराजित जूगु दु । च्याम्पियन्स लिगय् बार्सिलोनाया थ्व निगूगु पराजय खः । बार्सिलोेनायात पोर्चुगिज क्लब बेन्फिकां ३–० गोलं बुकूगु खः । बेन्फिकाया नितिं डार्विन नुनेजं निगू व राफा सिल्भां छगू गोल याःगु खः । समूह ‘एच’या कासाय् युभेन्ट्सं साविक विजेता चेल्सीयात १–० गोलं बुकल । युभेन्ट्सया निंतिं फेडेरिकों गोल याःगु खः ।"
https://nepalbhasatimes.com/45680,कासाख्य:,११४२ सिल्लाथ्व पारू ,दक्षिण कोरिया विश्वकपय् छनोट,"एजेन्सी- विश्वकप २०२२ या एसियन छनोट अन्तर्गत मंगलवाः बहनी जूगु कासाय् सिरियायात बुकाः दक्षिण कोरियां विश्वकपय् थासय् दयेकूगु दु । दुबइलय् जूगु छनोटय् कासाय् दक्षिण कोरियां सिरियायात २–० गोलं बुकूगु खः । दक्षिण कोरियाया निंतिं किम जिन सु व क्वान चाङ हुनं गोल याःगु खः । दक्षिण कोरिया झ्वलाकः झिक्वखुसी विश्वकप छनोट जूगु खः । थ्व पुचःया शीर्ष थासय् च्वंगु इरान विश्वकपया निंतिं छनोट जुइधुुंकूगु दु । दक्षिण कोरिया निगूगु थासय् दु । छनोटया मेगु कासाय् जापानं साउदी अरेबियायात २–० गोलं बुकूगु दु । अथे हे अष्टे्लियां ओमानलिसे निगू निगू गोलया बराबरी म्हितूगु दु ।                                                         मेखे दक्षिण अमेरिकी छनोट कासाय् ब्राजिल, अर्जेन्टिना व उरुग्वे त्याःगु दु । बुधवाः सुथय् जूगु कासाय् अर्जेन्टिनां कोलम्बियायात, ब्राजिलं पाराग्वेयात व उरुग्वें भेनेजुएलायात बुकूगु खः । ब्राजिलं पाराग्वेयात ४–० गोलया तःधंगु अन्तरं बुकूगु खः । ब्राजिलया निंतिं राफिन्हा, फिलिपे कोन्टिन्हो, एन्टोनी व रोड्रिगाें छगू छगू गोल याःगु खः । विश्वकपया निंतिं छनोट जुइधुंकूगु ब्राजिल पुचःया शीर्ष थासय् दु । छनोटया मेगु कासाय् पुचःया निगूगु थासय् च्वंगु अर्जेन्टिनां कोलम्बियायात १–० गोलं बुकल । अर्जेन्टिनाया निंतिं कासाया छगू जक गोल लोउटारो मार्टिनेजं याःगु खः । अर्जेन्टिनां नं विश्वकपय् छनोट जुइधुंकूगु दु । मेखे थ्व कासा बुइवं कोलम्बियाया धाःसा विश्वकप छनोट जुइगु सम्भावना म्हो जूवंगु दु । पुचःया न्हय्गूगु थासय् दुगु कोलम्बियां विश्वकपय् छनोट जुइगु खःसा ल्यंदनिगु दक्व कासा त्याके हे माःसा मेगु टिमया कासाया लिच्वः नं पिइमालीगु अवस्था दु । मेखे भेनेजुएलायात बुकाः उरुग्वें विश्वकप छनोट जुइगु सम्भावनायात बल्लाकूगु दु । उरुग्वें भेनेजुएलायात ४–१ गोलं बुकूगु खः । उरुग्वेया निंतिं रोड्रिगो बेन्टानकर, जिओरजियन एराकाइटा, इडिसन काभानी व लुइस स्वारेजं गोल याःगु खः । भेनेजुएलाया निंतिं जोसेफ मार्टिनेजं छगू जक गोल याःगु खः । उरुग्वे पुचःया प्यंगूगु थासय् दु । अथेहे छनोटया मेगु कासाय् पुचःया स्वंगूगु थासय् दुगु इक्वेडरं न्यागूगु थासय् दूगु पेरुलिसे १–१ गोलया बराबरी म्हितल । विश्वकपय् दक्षिण अमेरिका पाखें पुचःया शीर्ष प्यंगू टिम तप्यंक छनोट जुइसा न्यागूगु थासय् लाःगु टिमं प्लेअफ म्हितेमाली ।"
https://nepalbhasatimes.com/44728,कासाख्य:,११४२ थिंलाथ्व तृतीया,नेपाःया ११ म्ह कासामि पाकिस्तान सुपर लिगया ड्राफ्टय्,"येँ- सन् २०२१ या पाकिस्तान सुपर लिगया (पिएसएल) ड्राफ्टय् नेपाःया ११ म्ह कासामि दुथ्याःगु दु । पिएसएलया ड्राफ्टयात प्लानिटम, डाइमण्ड, गोल्ड व सिल्भर यानाः प्यंगू श्रेणीइ तयातःगु दु । नेपाःया स्टार कासामि सन्दीप लामिछानेया नां प्लाटिनम क्याटेगोरीइ दुथ्याकातःगु दु ।                                                         अथेहे नेपाःया ९ म्ह कासामिया ना सिल्भर क्याटेगोरीइ लानाच्वंगु दु । सोमपाल कामी, सुशन भारी, साहब आलम, शरद भेषवाकर, सुवास खकुरेल, ललित राजवंशी, पवन सरार्फ, वसन्त रेग्मी व विक्रम सोबया नां सिल्भर क्याटेगोरीइ दु । नेपाःया विकेटकिपर विनोद भण्डारीया नां गोल्ड क्याटेगोरी लानाच्वंगु दु । ड्राफ्ट डिसेम्बर १२ तारिखय् जुइ । अथे हे लिग जनवरीया २७ तारिखं निसें फेब्रुअरीया २७ तक पाकिस्तानय् जुइ । पाकिस्तान सुपर लिगय् छगू टिमं समान स्वम्ह स्वम्ह प्लानिटम, डाइमण्ड व गोल्ड क्याटेगोरीं व सिल्भर क्याटेगोरीं न्याम्ह कासामि दुथ्याकेमा । अथे हे निम्ह इमर्जिङ व निम्ह वैकल्पिक कासामि दइ । छगू टिमय् १६ म्ह कासामि दइसा उकी ११ म्ह पाकिस्तानी कासामि जुइ ।"
https://nepalbhasatimes.com/46078,कासाख्य:,११४२ सिल्लागा नवमी,एमबापे वनी कि च्वनी ?,"हिमेश                                                          आःया विश्व फुटबलय् थ्व छगू थज्याःगु न्ह्यसः खः, गुकिया लिसः आःतक सुयाकें मदु, सायद केयलिन एमबापेयाके नं मदुनि जुइ । न्ह्यसः खः, थुम्ह फ्रान्सेली कासामिं आः वइगु सिजन छु क्लबपाखें म्हिती जुइ ? पेरिस सेन्ट जर्मेन (पीएसजी) पाखें हे कि रियल म्याड्रिडपाखें ? अथे ला थ्व न्ह्यसः एमबापेयात नं न्यनेगु ज्या मजूगु मखु ? तर वया लिसः जुइ, ‘जिं थुकियाबारे छुं हे निर्णय यानाःगु मदु । आः थत्थें जिगु ध्यान फुटबल म्हितेगुलि जक दु ।’ थ्व ला गाक्कं कुटनीतिक लिसः हे जुल । दकलय् न्हापां थ्व न्ह्यसः पिदंगुया पृष्ठभूमि स्वये । एमबापे आःया विश्व फुटबलया दकलय् प्रतिभाशाली कासामिमध्ये छम्ह खः । यक्वसिनं धायेगु याः लियोनल मेसी व क्रिस्टियानो रोनाल्डो धुंकाः सुं छम्ह कासामि विश्व फुटबलय् दकलय् तःधंम्ह स्टार जुइ धाःसा व एमबापे हे जुइ । एमबापे छम्ह तसकं बांलाःम्ह कासामि खः धयागु ख“य् नं सुयां शंका मदु । अझ वं अज्याःगु यानाः क्यंगु दु, गुगु मेसी व रोनाल्डाें नं यायेमफु । अथे धयागु विश्वकप त्याकेगु । फ्रान्सया निंतिं वं रुसय् जूगु विश्वकप त्याकूगु खः । पीएसजीनाप वया अनुबन्ध थ्व सिजनया लिसें क्वचाये त्यंगु दु, तर वं आतक न्हूगु अनुबन्ध यायेगु छुं नं इच्छा क्यनाच्वंगु मदु । थगुने हे रियलं वयात न्यायेत तःधंगु इच्छा क्यंगु खः, अले थुकिया निंतिं कीर्तिमानी रकम पुलेत नं तयार जूगु खः, अथे धयाःगु २० करोड डलरसिबें अप्वः । तर पीएसजी तयार मजू । फ्रान्सया थ्व क्लबय् कतारी लगानी दु, अले उमिगु निंतिं ध्यबाः छुं तःधंगु खँ मखु । पीएसजीया नीति हे खः, थःलिसे अनुबन्ध जुयाच्वंम्ह कासामितयात न्ह्याक्व हे ध्यबाया प्रस्ताव वःसां मिया मछ्वयेगु । बरु मेगु पालय् व हे कासामि सितिकं गनं वंसा छुं मतलब मदु । पीएसजीया निंतिं थ्व नीति प्रतिष्ठानाप स्वानाच्वंगु ख“ खः । एमबापे मेपिं सुं कासामि थें ला पक्कां मखु, उकिं पीएसजीं वयात आः ह्ययेका च्वंगु दु, अले प्रस्ताव तयाच्वंगु दु, छवाःया तलब हे, १० लाख डलरसिबें अप्वः बीगु । उकिया अर्थ व विश्व फुटबलय् दकलय् अप्वः कमे याइम्ह कासामि जुइ । पीएसजीया दकलय् तःधंगु आज्जु धयागु हे युरोपेली च्याम्पियन्स लिग त्याकेगु खः । थुकिया निंतिं क्लबयात एमबापे थेंज्याःपिं कासामि ला पक्का मालीगु हे जुइ । हाकनं पीएसजीं वयात गुलि तक धाःगु दु धाःसा आः वइगु मेगु सिजनय् पूरा टिम हे वया कासाया जःखः च्वनीगु कथं दयेकीगु जुइ, व नं क्लबय् मेसी व नेयमार थेंज्याःपिं कासामि दुसां । छगू कथं पीएसजीं एमबापेया निंतिं तःधंगु जोखिम कायेत तकं तयार खने दयाच्वंगु दु । एमबापेया नं छगू तःधंगु आज्जु दु, अझ धाये म्हगस । व खः– रियलया नितिं म्हितेगु । वं आः जक मखु, न्हापांनिसें धयाः वयाच्वंगु खः, छन्हु रियलपाखें म्हितेमानी । रियलयात नं ला व थेंज्याःम्ह कासामि दुसा छु माल धकाः ? अझ आः ला व फ्रि–ट्रान्सफरय् वइगु जुइ, अथे धयागु वया निंतिं पीएसजीयात ध्यबा पुलाच्वने म्वाःल । रियलय् थौकन्हय् न्हापा थें तःधंपिं स्टार कासामित नं मदु, उकिं वयात एमबापे मालाच्वंगु दु । नकतिनि हे च्याम्पियन्स लिगया अन्तिम १६ या न्हापांगु लेगय् पीएसजीं रियलयात बुकल, व नं छगू गोलं । अले व गोल याःम्ह कासामि मेपिं सुं मखुसे एमबापे हे खः । गोल यायेवं थः समर्थकतपाखे ल्हाः ल्ह्वनाः लसता नं प्वंकूगु खः । थुकिया अर्थ सायद वया इच्छा पीएसजीइ तुं च्वनाच्वनेगु हे खः कि ? उबलय् वं धाःगु नं खः, ‘आः थत्थें जिं छुं निर्णय मयानी ।’ आः सकसियां इच्छा खः, वया खास नुगःया ख“ न्यनेगु ।"
https://nepalbhasatimes.com/44685,कासाख्य:,११४२ कछलागा त्रयोदशी ,चीनय् जुइगु टेनिस धेंधेंबल्लायात प्रतिबन्ध,एजेन्सी- विश्वन्यकं च्वंगु मिसा टेनिस कासामितय्गु सर्वोच्च निकाय वुमन्स टेनिस एसोसिएसन (डब्लुटिएं) चीनय् जुइगु दक्वकथं अन्तर्राष्ट्रिय टेनिस धेंधेबल्ला कासायात तत्कालया निंतिं प्रतिबन्ध तःगु दु । चीनया टेनिस कासामि पेङ सुआइया सुरक्षायात कयाः डब्लुटिएं थ्व निर्णय याःगु खः । चीनया पूर्व उपप्रधानमन्त्री झाङ गावोलीयात टेनिस कासामि पेङ सुआइं यौन दुव्र्यवहार याःगु द्वपं बिउगु खःसा वयां लिपा कासामि पेङ सुआइ सार्वजनिक रुपं खनेदुगु मदुनि ।                                                         डब्लुटिएया प्रमुख स्टिभ साइमनं पेङ स्वतन्त्र व सुरक्षित दु धयागु खँय् थःत आशंका दु धाःगु खः । प्रमुख स्टिभं चीनय् थज्याःगु स्थितिइ कासामितय्सं धेंधेंबल्लाखय् गथे यानाः म्हिेफइ धकाः न्ह्यसः नं याःगु खः । चीनय् जुइगु धेंधेेंबल्लाखय् कासामितय्त व कर्मचारीतय्त खतरा दुगु नं स्टिभं धाःगु खः । मिसा डबल टेनिसया पूर्व नम्बर १ कासामि पेङ सुआइं वंगु नोभेम्बर २ तारिखय् चीनया पूर्व उपप्रधानमन्त्री झाङ गावोलीं यौन दुव्र्यहार याःगु द्वपं बिउगु खः । थ्वयां लिपा पेङ सार्वजनिक रुपं खनेमदुगुलिं विश्वन्यंक चीनयात दबाब वःगु खः । वंगु आइतवाः चीनया सरकारी सञ्चार माध्यमय् वयाः पेङं थः सुरक्षित दुगु धाःगु खःसां उकियात विश्वास यायेमफइगु अन्तर्राष्ट्रिय सञ्चार माध्यतय्स धया वयाच्वंगु दु । चीनं थ्व विषययात राजनीतिकरण याःगु नं धाःगु दु । कोरोनाया कारणं डब्लुटिएं वंगु निदँ न्ह्यवः निसें चीनय् छुं नं धेंधेंबल्लाः याःगु मदुनि ।
https://nepalbhasatimes.com/43121,कासाख्य:,???? ??????? दशमी,"सिटी, रियल, लिभरपुल व आयाक्स त्यात, पिएसजी बराबरीइ","एजेन्सी÷ च्याम्पियन्स लिग अन्तर्गत बुधवाः चान्हय् जूगु कासाय् म्यानचेस्टर सिटीं जर्मन क्लब आरबी लाइपजिगयात ६–३ गोेलं बुकूगु दु । कासाय् सिटीया निंतिं रियाद महारेज, नाथक एके, ज्याक ग्रिलिस, जाओ कान्सेलो व ग्राबीएल जेससं छगू छगू गोल याःगु खः । मेगु छगू गोल नोर्दी मुकिएलेलं आत्मघाती याःगु खः । लाइपजिगया निंति क्रिस्टोफर एनकुन्कुं ह्याट्रिक याःगु खः । मेगु कासाय् डच क्लब आयाक्सं पोर्चुगलया क्लब स्पोर्टिङ सिपीयात ५–१ गोलं बुकल । आयाक्सया निंतिं हालरं प्यंगू गोल व स्टेभेनं छगू गोल याःगु खः । पाउलिन्हों स्पोर्टिङया निंतिं छगू गोल यात । अथे हे स्पेनिस क्लब रियल म्याड्रिडं इटालियन क्लब इन्टर मिलानयात १–० गोलं बुकूगु खः । रियलया निंतिं कासाया छगू जक गोल रोड्रिगाें याःगु खः । ईंग्लिस क्लब लिभरपुलं इटालीया एसी मिलानयात ३–२ गोलं बुकल । लिभरपुलया निंतिं सलाह व जोर्डनं छगू छगू गोल याःगु खःसा छगू गोल मिलानं आत्मघाती याःगु खः । मिलानया टोमोरीं आत्मघाती गोल याःगु खः । एसी मिलानया निंतिं रेबिक व ब्राहिम डियाजं छगू छगू गोल याःगु खः । सलाहं थ्व कासाय् गोल यानाः स्टेभन जेरार्डया कीर्तिमानया बराबरी याःगु खः । सलाहं घरेलु मैदान एनफिल्डय् दकलय् अप्वः गोल याःम्ह युरोपियन कासामि जेरार्डं तयातःगु कीर्तिमानया बराबरी नं याःगु खः । अथे हे जर्मन क्लब डर्टमण्डं बेसिकटासयात २–१ गोलं व सेरिफं साख्तरयात २–० गोलं बुकल । मेसी, एमबाप्पे व नेयमार थेंज्याःपिं उत्कृष्ट कासामि ज्वनाः मैदानय् वंगु पिएसजी धाःसा च्याम्पियन्स लिगय् बराबरीइ म्हितल । फ्रेन्च क्लब पिएसजीं बेल्जियन क्लब ब्रुग्सं छगू छगू गोलया बराबरीया कासा म्हितूगु खः । कासाय् पिएसजीं एन्डर हेरेराया गोलं अग्रता काःगु खःसा ब्रुग्सया निंतिं हान्स भानाकेनं बराबरी गोल याःगु खः । लिगय् एथ्लेटिको म्याड्रिडं पोर्टोलिसें गोलरहित बराबरी म्हितल ।"
https://nepalbhasatimes.com/43102,कासाख्य:,???? ??????? नवमी,"च्याम्पियन्स लिगय् बार्यन म्युनिख, चेल्सी व युभेन्ट्स त्यात, बार्सा व युनाइटेड बुत","एजेन्सी- च्याम्पियन्स लिगय् बार्यन म्युनिख, चेल्सी व युभेन्ट्सं थःपिनिगु न्हांपागु कासा त्याकूगु दुसा बार्सिलोना व म्यानचेस्टर युनाइटेडं पराजय फयेमाःगु दु । मंगलवाः चान्हय् जूगु कासाय् जर्मन क्लब बार्यन म्यूनिखं स्पेनिस महारथी बार्सिलोनायात बुकूगु खः । अथे हे चेल्सीं जेनिथ सेन्ट पिटर्सवर्गयात व युभेन्ट्सं माल्मोयात बुकल । इंग्लिस क्लब म्यानचेस्टर युनाइटेड धाःसा क्लब योङ ब्वाइजपाखें पराजित जुल । अथे हे लिगया मेगु कासाय् भिल्लारियल व एटलान्टा, बेनिफिका व डिनामो किभ, सेभिल्ला व आर बी साल्बर्ग दथुया कासा बराबरीइ क्वचाल ।                                                         बार्यन म्युनिखं बार्सिलोनायात ३–० गोलं बुकूगु खः । बार्यनया निंतिं रोबर्ट लेवान्डोस्की निगू व थोमस मुलरं छगू गोल याःगु खः । अथे हे इटालियन क्लब युभेन्ट्सं स्विडेनया क्लब माल्मोयात ३–० गोलं बुकल । युभेन्ट्सया निंतिं एलेक्स सान्ड्रों,पाउल डिबला व अल्भारो मोराटाें छगू छगू गोल यात । इंग्लिस क्लब चेल्सीं रसियाया क्लब जेनिथ सेन्ट पिटर्सवर्गयात १–० गोलं बुकल । चेल्सीया निंतिं लुकालुं गोल याःगु खः । म्याचेस्टर युनाइटेडयात स्वीस क्लब योङ ब्वाइजं २–१ गोलं बुकल । युनाइटेडया निंतिं १२ दँ लिपा युनाइटेडय् लिहां वःम्ह कासामि क्रिष्टियानो रोनाल्डों गोल याःगु खःसा क्लब योङ ब्वाइजं निकोलस एनगामालेग व जोर्डन सिबात्सेउं छगू छगू गोल यात । लिगया मेगु कासाय् भिल्लारियल व एटलान्टां निगू निगू गोलया बराबरी म्हितल । बेनिफिका व डिनामो किभ दथुया कासा गोलरहित बराबरीइ क्वचालसा, सेभिल्ला व आर बी साल्बर्गंं छगू छगू गोलया बराबरी म्हितल ।"
https://nepalbhasatimes.com/43351,कासाख्य:,???? ?????? तृतीया,शनिवाः निसें एभरेष्ट प्रिमियर लिग,"एजेन्सी- शनिवाः निसें एभरेष्ट प्रिमियर लिगया प्यंगूूगु संस्करण शुरु जुइ । राउण्ड रोबिन व नकआउटया आधारय् जुइगु थ्व लिग नेपाःया न्हापांगु दकलय् तःधंगु क्रिकेट लिग खः । एभरेष्ट प्रिमियर लिग असोज ९ गते निसें २३ गते तक जुइ । आइसिसीं मान्यता बिउगुलिं थुगसी निसें लिगय् विदेशी कासामितय्सं नं ब्वति काइगु जूगु दु । निदँ न्ह्यः जुइमाःगु थ्व लिग कोरोनाया कारणं स्थगित जुयाच्वंगु खः । एभरेष्ट प्रिमियर लिगय् खुगू टिमं धेंधेंबल्लाः याइ । लिगय् काठमाडौ किङ्गस,ललितपुर प्याट्रिओट्स, विराटनगर वारियर्स, पोखरा राइनोज, चितवन टाइर्गस व भैरहवा ग्लाडियटर्सया दथुइ धेंधेंबल्लाः जुइ । थुगुसीया लिगय् पाकिस्तान, सिंगापुर, जिम्बावे, अफगानिस्तान, श्रीलंका, भुटान, दक्षिण अफ्रिका, वेस्ट इण्डिज, क्यानाडायापिं कासामितय्सं ब्वति काःगु दु । लिगया न्हपांगु कासा शनिवाः १२ः१५ ता इलय् काठमाडौं किङ्गस व ललितपुर प्याट्रिओट्सया दथुइ किपूया टियु मैदानय् जुइ ।"
https://nepalbhasatimes.com/43472,कासाख्य:,???? ?????? अष्टमी,इपिएलय् पोखरां ललितपुरयात बुकल,"एजेन्सी- एभरेष्ट प्रिमियर लिग (ईपिएल) अन्तर्गत बुधवाः जूगु कासाय् पोखरा राइनोजं ललितपुर प्याट्रियट्सयात ९ विकेटं बुकूगु दु । निन्हु न्ह्यव निसें वयाच्वंगु वां याना आउटफिल्ड प्यानाच्वंगुलिं व कासा लिबाक शुरु जूगुलिं २० ओभरया कासायात ७ ओभर जक म्हितकूगु खः ।                                                         न्हापां ब्याटिङ याःगु ललितपुरं निर्धारित ७ ओभरया कासाय् खुगू विकेटया क्षतिइ ५१ रन दयेकूगु खः । ललितपुरया निंतिं सन्दुन वीराक्कोडीं १९ रन, ओशाडा फर्नान्डों अविजित १० रन, नारायण जोशीं ११ रन, पवन सरार्फ ५ रन, अज्मातुल्लाह १ रन व कप्तान कुशल भुर्तेलं ३ रन दयेकूगु खः । पोखराया निंतिं नन्दन यादवं स्वंगू विकेट, बिक्रम सोबं निगू विकेट व केस्रिक विलियम्सं छगू विकेट काःगु खः । ललितपुरं बिउगु ५२ रनया लक्ष्य पोखरां ६ ओभर ३ बलय् छगू विकेटया क्षतिइ पुरा याःगु खः । पोखराया निंतिं रिचार्ड लेभीं २२ बलय् न्यागू चौका व छगू छक्का प्रहार यानाः अविजित ३८ रन दयेकूगु खः । अथे हे रित गौतमं १२ रन व साहन अराचिने अविजित १ रन दयेकल । ललिपुरया अज्मातुल्लाहं पोखराया छगू विकेट काःगु खः । पोखराया लिगय् थ्व न्हापांगु विजय खः । पोखरां न्हापांगु कासाय् भैरहवा ग्लाडियटर्सनाप वा वयाः प्रभावित जूगुलिं बराबरी चित्त बुझे यायेमाःगु खः । ललिपुुर धाःसा म्हितूगु निगुलिं कासा बूगु दु ।"
https://nepalbhasatimes.com/43405,कासाख्य:,???? ?????? षष्ठी,काठमाडौं व विराटनगर दथुया कासा स्थगित,येँ – एभरेस्ट प्रिमियर लिग (इपिएल)या सोमवाः काठमाडौं किंग्स इलेभेन व विराटनगर वारियर्स दथुया कासा स्थगित जूगु दु । कासा जुइगु थाय् त्रिभुवन विश्वविद्यालयया क्रिकेट मैदान वा वःगु कारणं प्याःगुलिं कासा स्थगित याःगु खः ।                                                         कासा न्ह्याकेगु निंतिं क्वःछिनातःगु ई स्वयां निघौ तक पिउगु खःसां आउटफिल्ड प्यानाच्वंगु कारणं अम्पायरं कासा स्थगित यायेगु निर्णय याःगु खः । थ्व कासा पाकिस्तानया नांजाःम्ह कासामि शहीद अफ्रिदीं म्हितीगु दकलय् लिपांगु कासा खः । अफ्रिदी निगू कासा म्हितेगु निंतिं येँ वःम्ह खः । अफ्रिदीं थ्व सिजनय् निगू कासा जक म्हितेगु जूसां मेगु सिजनय् पूवंका कासा म्हितेगु निंतिं वयेगु खँ धाःगु दु । इपिएलय् काठमाडौं नं छगू कासा त्याकेधुंकूगु दुसा विराटनगर थःगु न्हापांगु कासाय् पराजित जूगु खः ।
https://nepalbhasatimes.com/42031,कासाख्य:,???? ???????? तृतीया,लियोनल मेसी पीएसजीइ अनुबन्धित,"एजेन्सी- अर्जेन्टिनाया कप्तान लियोनल मेसी फ्रेन्च क्लब पेरिस सेन्ट जर्मेन (पीएसजी)य् अनुबन्धित जूगु दु । मेसीं मंगलवाः पीएसजीलिसे निदँयागु सम्झौता याःगु खः । अथे हे निदँ लिपा नं पीएसजीइ हे च्वनेगु विकल्प नं सम्झौताय् दु ।                                                         मेसीं पीएसजीइ ३० नम्बरयागु जर्सी फिना म्हिती । मचां निसें बार्सिलोनां म्हिता वःम्ह मेसीं आः नं बार्सिलोनाय् हे च्वनेगु तयारी याःगु खःसां ला लिगायागु आर्थिक नियमया कारणं क्लबलिसे सम्झौता नवीकरण जुइमफुत । पीएसजीइ थःगु करियरया न्हूगु अध्याय शुरु जुइत्यंगु धासें मेसीं क्लबया आज्जु व थःगु महत्वाकांक्षा ज्वःलाःगुलिं न्हूगु अध्याय शुरु यायेत थः अधैर्य व उत्सुक जूगु धाःगु दु । ‘क्लबया निंतिं म्हितेत आः अधिर दु’ धासें मेसीं थःके पीएसजीया कासामि व स्टाफया क्षमताया बारे जानकारी दुगु व क्लबलिसे जानाः तःधंगु उपलब्धी चूलाकेत प्रतिबद्ध जुयागु धाःगु दु । पीएसजीया अध्यक्ष नासेर अल खलैफीं मेसीयात क्लबय् हयेफुगुलिं थः तसकं लय्ताया धासें मेसीयात पीएसजीइ लसकुस यायेखंगुलिं थःपिं गौरवान्वित जूगु नं धाःगु दु । पीएसजीइ आः फ्रान्सया स्टार कासामि किलिएन एमबाप्पे व ब्राजिलया स्टार कासामिं नेयमार लिसे अर्जेन्टिनाया स्टार कासामि लियोनल मेसी अटाय्किङ लाइनं म्हितीगु जुइ । थुकियात विश्वया हे दकलय् उत्कृष्ट अटाय्किङ लाइन धायेगु शुरु जुइ धुंकूगु दु । थ्व स्वम्ह कासामिया ‘ट्रायो’यात ‘एमएमएन’(मेसी, एमबाप्पे व नेयमार ) नां बिउगु दु ।"
https://nepalbhasatimes.com/42469,कासाख्य:,???? ??????? चौथी,आइएम आउट ः– प्रशिक्षक अलमुताइरी,"एजेन्सी- नेपाःया राष्ट्रिय क्रिकेट टिमया प्रशिक्षक अलमुताइरीं राजीनामा बिइगु संकेत क्यंगु दु । प्रशिक्षक अलमुताइरी व एन्फाया उपाध्यक्ष पंकज विक्रमया दथुइ जूगु विवादया छानबिन लिपा छानबिन समितिं बुधवाः राष्ट्रिय खेलकुद परिषदयात प्रतिवदेन बिइवं अलमुताइरीं राजीनामा बिइगु संकेत बिउगु खः । सामाजिक सञ्जालय् अलमुताइरीं ‘आइ एम आउट…. लेट पोलिटिक्स वर्क’ धकाः पोष्ट याःगु दु । प्रतिवेदनय् अलमुताइरीयात सचेत यायेत, विवाद मयायेत यानाः ११ बुँदे सुझाव बियातःगु दु ।"
https://nepalbhasatimes.com/42471,कासाख्य:,???? ??????? पञ्चमी,एसिया कपय् नेपाःया मिसा टिमयात छनोट यायेगु मू आज्जु – प्रशिक्षक फिलिप्स,येँ – नेपाःया राष्ट्रिय महिला फुटबल टिमया मुख्य प्रशिक्षक ग्यारी फिलिप्सं बिहिवाः सातदोबाटोय् च्वंगु एन्फा कम्ल्पेक्सय् सञ्चारकर्मीतलिसें खँ ल्हायेगु झ्वलय् थःपिनिगु मू आज्जू एएफसी महिला एसियन कप २०२२ य् छनोट जुइगु धाःगु दु । टिमं न्हियान्हिथं प्रगति यानाच्वंगु नं प्रशिक्षक फिलिप्सं कंगु दु । प्रशिक्षक फिलिप्सं टिमय् दुथ्याःपिं २३ म्ह कासामिया नां पित बिइधुंकूगु दु ।                                                         नेपाःया टिमं उज्वेकिस्तानय् जुइगु छनोट कासाय् फिलिपिन्सलिसे असोज २ गते व हङकङलिसे असोज ५ गते म्हितीगु ज्याझ्वः दु । पुचःया शीर्ष टिमं मेगु दँय् भारतय् जुइगु एसिया कपय् म्हिती । उज्वेकिस्तानया मौसम नेपाःया टिमया निंतिं हाथ्या जुइफूगुलिं प्रशिक्षक फिलिप्सं नेपाःया कासा न्हिनय् मयासे सनिलय् यायेत अपिल नं याःगु दु । उज्वेकिस्तान वने न्ह्यः नेपालं बंगलादेशलिसें भाद्र २४ व २७ गते दशरथ रंगशालाय् निगू मैत्रीपूर्ण कासा म्हितीगु एन्फां जानकारी बिउगु दु ।
https://nepalbhasatimes.com/42468,कासाख्य:,???? ??????? पञ्चमी,सन्दीपं होबार्र्टं बिग बास लिग म्हितीगु,येँ – नेपाः राष्ट्रिय क्रिकेट टिमया स्पिनर सन्दीप लामिछानें झ्वःलाक निक्वःखुसी अष्टे«लियन फ्रेन्चाइज टिम होबार्ट हुरिकेन्सं बिग बास लिग ( बीबीएल) म्हितीगु जूगु दु । अष्टे«लियन फ्रेन्चाइज टिम होबार्टं बिहिवाः सन्दीपलिसेया सम्झौता नवीकरण याःगु खः । होबार्टं थ्व सिजनय् अनुबन्ध याःम्ह सन्दीप न्हापांम्ह अन्तर्राष्ट्रिय कासामि खः ।                                                         वंगु सिजनय् सन्दीप होबार्ट पाखें च्यागू कासा म्हितूगु खःसा च्यागू विकेट नं काःगु खः । होबार्टसिबें न्ह्यः सन्दीपं मेलवर्न स्टार्सं बिग बास लिग म्हितूगु खः । बिग बास म्हितूम्ह सन्दीप न्हापांम्ह नेपाःमि कासामि खः । बिग बास लिगया न्हूगु सिजन थ्व हे डिसेम्बर ५ निसें जनवरी २८ तारिख तक जुइ । सन्दीप लामिछानें सम्झौता लिपा बिग बास म्हितेत थः उत्साहित जुया धाःगु दु । थ्व सिबे न्ह्यःया सिजन म्हिताबलय् तसकं न्ह्यइपुगु खँ सन्दीप कंगु दु । सन्दीपं बांलाःगु प्रदर्शन यानाः टिमयात सफल यायेगु नं धाःगु दु । सन्दीप लामिछाने वंगु सिजनया बिग बास लिग म्हितेधुंकाः मेगु छुं नं तःधंगु फ्रेन्चाइज लिग म्हितेखंगु मदुनि । सन्दीपं भिसाया कारणं दि हन्ड्रेड लिग व टी–२० भाइटालिटी ब्लास्ट म्हितेमखंगु खः । पाकिस्तान सुपर लिग कोरोनाया कारणं स्थगित जुल । अथे हे अमेरिका व ओमानलिसे जुइत्यंगु त्रिकोणात्मक सिरिज व क्यारेबियन सुपर लिग छगू हे इलय् लाःगुलिं सन्दीपं क्यारेबियन सुपर लिग नं म्हितेमखनः । सन्दीप आः नेपाःया राष्ट्रिय टिमलिसें आईसिसी विश्वकप लिग–२ अन्तर्गत अमेरिका व ओमानलिसे जुइत्यंगु त्रिकोणात्मक सिरिज म्हितेत ओमानय् दु ।
https://nepalbhasatimes.com/42224,कासाख्य:,???? ???????? दशमी,महिला एसियन कप २०२२ छनोट : नेपालं न्हापांगु कासा फिलिपिन्सलिसे म्हितीगु,येँ – अखिल नेपाल फुटबल संघ (एन्फां) मंगलवाः बिउगु जानकारीकथं नेपालं एएफसी महिला एसियन कप २०२२ छनोट कासाया न्हापांगु कासा फिलिपिन्सलिसे म्हितीगु जूगु दु । अथे हे निगूगु कासाय् नेपालं हङकङलिसे म्हिती । नेपालं सेप्टेबर १८य् फिलिपिन्स व सेप्टेबर २१ य् हङकङलिसे म्हिती । फिलिपिन्स व हङकङ दथुया कासा सेप्टेबर २४ य् जुइ । स्वंगुलिं कासा उज्वेकिस्तानय् जुइ । थ्व पुचःया शीर्ष थासय् लाःगु टिमं भारतय् जुइगु महिला एसियन कपय् धेंधेंबल्लाः म्हिती । मुख्य प्रशिक्षक ग्यारी फिलिप्सया प्रशिक्षणय् नेपाःया २८ म्ह कासामि बन्द प्रशिक्षणय् दु
https://nepalbhasatimes.com/42608,कासाख्य:,???? ??????? अष्टमी,मेसीं पिएसजीपाखें डेब्यु कासा म्हितल,एजेन्सी÷अर्जेन्टिनाया स्टार कासामि लियोनल मेसीं फ्रेन्च क्लब पिएसजीपाखें डेब्यु कासा म्हितूगु दु । आइतवाः चान्हय् रेइम्सलिसे जूगु कासाय् मेसीं पिएसजीया निंतिं न्हापांगु कासा म्हितूगु खः । मेसी कासाया ६६ औं मिनेटय् ३० नम्बर जर्सी फिना ब्राजिलया स्टार कासामि नेयमारया थासय् मैदानय् दुहां वःगु खः ।                                                         मेसी मैदानय् दुहां वयेवं कासा स्वःवयाच्वपिं दक्वं दर्शकतय्सं मेसीया सम्मान यासें दनाः लापा थाःगु खः । रेइम्सया मैदानय् कासा जूगु खःसां दर्शक धाःसा पिएसजीया कासामि मेसीयात स्वयेत रंगलशालाय् वःगु खः । २१ हजार क्षमता दुगु रंगशालाय् मेसी कासा म्हितीगु जुइवं पूवंक हे जाःगु खः । कासाय् पिएसजीं रेइम्सयात २–० गोल बुकल । कासाया निगुलिं गोल फ्रान्सया स्टार कासामि केलियन एमबाप्पें याःगु खः । एमबाप्पें कासाया १६ औं व ६३ औं मिनेटय् गोल याःगु खः । पिएसजीया प्रशिक्षक मौरिसिया पोचेटिनों मेसी फर्मय् मदुनिगु व फर्मय् वयेत निवाःया ई मालीगु जूसां मेसी डेब्यु याःगुलिं थः तसकं लय्तायागु धाःगु दु । निगू दशक तक स्पेनिस क्लब बार्सिलोनां म्हितूम्ह मेसीया करियरय् पिएसजी निगूगु क्लब खः।
https://nepalbhasatimes.com/42609,कासाख्य:,???? ??????? नवमी,नेपाः व भारत दथुया कासा सनिलय् जुइगु,येँ -अखिल नेपाल फुटबल संघ (एन्फां) नेपाः व भारत दथुइ जुइत्यंगु निगू मैत्रीपूर्ण कासाया ई सार्वजनिक याःगु दु । एन्फां निगुलिं कासा सनिलया ५ः३० ता इलय् जुइगु जानकारी बिउगु दु । नेपाः व भारतया दथुइ भदौ १७ व २० गते दशरथ रंगशालाय् निगू मैत्रीपूर्ण कासा जुइत्यंगु दु । कासाय् दर्शकयात प्रवेशया अनुमति बारे निर्णय जूगु मदुनि । थुकिया निर्णय मंगलवाः जुइगु एन्फाया महासचिव इन्द्रमान तुलाधरं धाःगु दु ।                                                         नेपाःलिसे मैत्रीपूर्ण कासा म्हितेत भारतया राष्ट्रिय टिम नेपाः वयेधुंकूगु दु । साफ च्याम्पियनसिपया तयारीया निंतिं नेपाः व भारतं मैत्रीपूर्ण कासा म्हितेत्यंगु खः । साफ च्याम्पियनसिप असोज १५ निसें ३० गते तक माल्दिभ्सय् जुइ ।
https://nepalbhasatimes.com/42499,कासाख्य:,???? ??????? पञ्चमी,रोनाल्डोयात मिइगु तयारीइ युभेन्ट्स,एजेन्सी- इटालियन क्लब युभेन्ट्सं पोर्चुगलया स्टार कासामि क्रिष्टियानो रोनाल्डोयात मिइगु तयारी याःगु दु । युभेन्ट्स व रोनाल्डाया दथुइ दछिया सम्झौता ल्यंदनिगु खःसां बांलाःगु मू वल धाःसा युभेन्ट्स रोनाल्डोयात मिइत तयार खनेदु । रोनाल्डोयात न्यायेत दकलय् न्ह्यःने वयाच्वंगु नां म्यानचेस्टर सिटी व पिएसजी खः । युभेन्ट्सं रोनाल्डोयात स्वंगू करोड युराें मिइत स्वयाच्वंगु दु ।                                                         क्रिष्टियानो रोनाल्डो नं क्लब त्वःतेगु पक्षय् दु । स्पेनिस वेबसाइट मार्काया कथं रोनाल्डाें थुकियात कयाः युभेन्ट्सया प्रशिक्षक मास्मिमिलिआने एलिग्री व टेक्निकल डाइरेक्टर पाभेल नेदभेदलिसे खँ ल्हायेधुंकूगु दु । रोनाल्डाें क्लबया मेपिं कासामितय्त थःम्हं क्लब त्वःतेगु खँ धाःगु खः । रोनाल्डो सन् २०१८ य् युभेन्ट्सय् वंगु खःसा रोनाल्डाें वंगु सिजनय् क्लबया निंतिं ३३ गू कासा म्हिताः २९ गोल याःगु खः ।
https://nepalbhasatimes.com/42056,कासाख्य:,???? ???????? चौथी,चेल्सीं सुपर कपया उपाधि त्याकल,एजेन्सी- चेल्सीं युइएफए सुपर कपया उपाधि त्याकूगु दु । बिहिवाः सुथय् जूगु कासाय् इंग्लिस क्लब चेल्सीं स्पेनिस क्लब भिल्लारियलयात पेनाल्टीइ सुटआउटय् ६–५ गोलं बुकाः सुपर कपया उपाधि त्याकूगु खः । क्वःछिनातःगु ९० मिनेट व लिपा तंगु एस्कट्रा टाइमय् निगूलिं टिमं छगू छगू गोल याःगु खः ।                                                         कासाय् चेल्सीया हाकिम जियाचं न्हापागुं हाफया २७ औं मिनेटय् गोल यानाः चेल्सीयात अग्रता बिउगु खःसा निगूगु हाफया ७३ औं मिनेटय् भिल्लारियलया निंतिं जेरार्ड मोरिनों बराबरी गोल यात । पेनाल्टी सुटआउटय् भिल्लारियलया गोलकिपर सर्जियो एसेन्जों चेल्सीया न्हापांगु पेनाल्टी पंगु खःसां चेल्सीं मेगु दक्व पेनाल्टीइ गोल याःगु खः । चेल्सीया गोलकिपर केपां भिल्लारियलया निगू पेनाल्टीयात पंनाबिउगु खः । युइएफए सुपर कपया उपाधि च्याम्पियन्स लिग विजेता व युरोपा लिग विजेता दुथुइ जुइगु धेंधेंबल्ला खः । चेल्सीं च्याम्पियन्स लिग विजेता खःसा भिल्लारियलं युरोपा लिग त्याकूगु खः । चेल्सीं म्यानचेस्टर सिटीयात बुकाः च्याम्पियन्स लिग उपाधि त्याकूगु खः । अथे हे भिल्लारियलं म्यानचेस्टर युनाइटेडयात बुकाः युरोपा लिग त्याकूगु खः ।
https://nepalbhasatimes.com/42358,कासाख्य:,???? ???????? त्रयोदशी ,मेसी व रोनाल्डो उत्कृष्ट कासामिइ मलात,"एजेन्सी- थुगुसीया युइएफए प्लेयर अफ दि इयरया शीर्ष स्वम्हय् स्टार कासामि मेसी व रोनाल्डो मलात । युइएफएं बिहिवाः पिकाःगु मनोनयनय् प्लेयर अफ दि इयरया शीर्ष स्वम्हय् केभिन डे ब्रुएना, एनगोलो कान्टे व जर्गिन्हो लाःगु दु । ब्रुएना, कान्टे व जर्गिन्हो स्वम्हं मिडफिल्डर खःसा स्वम्हेसिनं थ्व अवार्ड त्याकूगु मदुनि ।                                                         मनोनयनय् मेसी प्यंगूगु थासय् व रोनाल्डो गुंगूगु थासय् लाःगु दु । शीर्ष झिम्हय् रोबर्ट लोवान्डोस्की, जियानलुजी, केलियन एमबाप्पे, रहिम स्टर्लिङ व एर्लिन हालान्डया नां दुथ्याः । उत्कृष्ट प्रशिक्षकया शीर्ष स्वम्हय् पेपे ग्वार्डीओला, रोबर्टो मान्सिनी व थोमस टुचेल लाःगु दु । अवार्ड विजेताया घोषणा थ्व हे अगस्ट २६ य् जुइ ।"
https://nepalbhasatimes.com/42429,कासाख्य:,???? ??????? पारू ,समर्थकतय्सं हुलदंगा याःगुलिं फ्रेन्च लिग वानया कासा स्थगित,एजेन्सी- फ्रेन्च लिग वान अन्तर्गत आइतवाः बहनी जूगु छगू कासाय् समर्थकतय्सं हुलदंगा याःगुलिं स्थगित जूगु दु । आइतवाः निस व मार्सेलीया दथुुइ जूगु कासाय् निसया समर्थकतय्स मार्सेलीया कासामितय्त बोतलं कयेकाः ल्वापु याःगु खः । निसया समर्थकतय्गु हुलं मैदानय् वयाः ल्वापु याःगु खः ।                                                         निसया समर्थकतय्सं दकलय् न्हापां मार्सेलीया कासामि डिमित्रीयात बोतलं कयेकूगु खःसा बोतलं लानाः कासामि मैदानय् क्वःदःगु खः । समर्थकं कयेकूगु बोतलयात कासामितय्सं समर्थक दुथाय् हे कयेका छ्वयेवं समर्थकतं मैदानय् दुहां वःया कासामितय्त दाःवःगु खः । थुकी लानाः मार्सेलीया कासामित घाःपाः नं जूगु खः । तसकं थाकुक समर्थकतय्त नियन्त्रणय् कायेधुकाः कासा हाकनं शुरु यायेगु धाःसां मार्सेलीया कासामितय्सं म्हितेत अस्वीकार याःगुलिं कासा स्थगित जुल । कासा स्थगित जुइ न्हयः निसं कासाय् १–० गोलं अग्रता कयातःगु खः ।
https://nepalbhasatimes.com/41945,कासाख्य:,???? ???????? आमै,टोकियो ओलम्पिक २०२० क्वचाल,"एजेन्सी- जापानया टोकियोय् जुलाई २३ तारिखनिसें जुयाच्वंगु टोकियो ओलम्पिक २०२० आइतवाः क्वचाःगु दु । थुगु ओलम्पिकय् दकलय् अप्वः पदक त्याकाः अमेरिका शीर्ष थासय्, चीन निगूगु व जापान स्वंगूगु थासय् लात । ओलम्पिकया अन्तिम न्हि कुन्हु चीनयात लिउने लाकाः अमेरिका शीर्ष थासय् थहां वःगु खः । अमेरिकां ओलम्पिकय् ३९ स्वर्ण, ४१ रजत व ३३ कास्य पदक त्याकूगु दु । निगूगु थासय् लाःगु चीनं ३८ स्वर्ण, ३२ रजत व १८ कास्य त्याकलसा स्वंगूगु थासय् लाःगु जापानं २७ स्वर्ण,१४ रजत व १७ कास्य त्याकल । ओलम्पिकया प्यंगूगु थासय् बेलायत व न्यागूगु थासय् रसिया ओलम्पिक कमिटीं थाय् दयेकल ।                                                         थुगुसीया ओलम्पिकय् मुक्कं ६३ गू देसं स्वर्ण पदक त्याकल । अथे हे झिगू देसं म्होतिं नं झिगू स्वर्ण पदक त्याकलसा ८६ गू देसं छगूसां पदक त्याकेत सफल जुल । जापानया १३ दँया कासामि मोमिजी निशिया थुगुसी जूगु ओलम्पिकया दकलय् म्हो उमेरय् पदक त्याकूम्ह कासामि जुल । मोमिजीं स्केटबोर्डय् स्वर्ण त्याकूगु खः । अथे हे कुवेतया सुटिङ कासामि अब्दुल्लाह रसिदी थुगुुसी दकलय् थकालिम्ह पदक विजेता जुल । ५७ दँ दुम्ह अब्दुल्लाह रसिदीं कास्य पदक त्याकूगु खः । ओलम्पिकय् थुगुसी २०६ देसया झिंछद्वलं मल्याक कासामितय्सं ब्वति काःगु खः । ओलम्पिकया समापन समारोहय् ओलम्पिकया झण्डा फ्रान्सयात लःल्हाःगु खः । ओलम्पिकया मेगु संस्करण पेरिसय् जुइ । नेपाःया निंतिं धाःसा थुगुसीया ओलम्पिक नं ब्वति कायेलिइ हे सीमित जुल । नेपाःया कासामितय्गु उपलब्धी धइगु राष्ट्रिय कीर्तिमान सुधार यायेगु जक जुलसा छम्ह नं कासामिं न्हापांगु चरणतकं पार यायेमफुत । नेपाःया स्वम्ह कासामि गौरिका सिंह, एलेक्जेन्डर शाह व कल्पना परियारं राष्ट्रिय कीर्तिमानय् सुधार याःगु खः । नेपाःपाखें थुगुसी ओलम्पिकय् न्याम्ह कासामिं ब्वति काःगु खः ।"
https://nepalbhasatimes.com/43978,कासाख्य:,???? ?????? सप्तमी,बार्सिलोनाया मुख्य प्रशिक्षक बर्खास्त,एजेन्सी- स्पेनिस क्लब बार्सिलोनाया मुख्य प्रशिक्षक रोनाल्ड कोम्यान बर्खास्त जूगु दु । ला लिगा अन्तर्गत बुधवाः बहनी जूगु कासाय् रायो भालाकानोलिसे बार्सिलोना बुइवं क्लबं मुख्य प्रशिक्षक कोम्यानयात बर्खास्त यायेगु निर्णय याःगु खः । रायो भालेकानो बार्सिलोनायात १–० गोलं बुकूगु खः । प्रशिक्षक नियुक्त जूगु झिंप्यला लिपा बर्सिलोनां कोम्यानयात बर्खास्त याःगु खः । बार्सिलोनां अगस्ट २०२० य् रोनाल्ड कोम्यानयात मुख्य प्रशिक्षक दयेकूगु खः ।                                                         थ्व सिजनय् बार्सिलोनां खराब प्रदर्शन यानाच्वंगु दु । ला लिगाय् बार्सिलोना म्हितूगु झिगू कासा मध्ये प्यंगू जक त्याःगु दु । स्वंगू कासा बराबरी म्हितूगु खःसा स्वंगुलिइ पराजित जूगु दु । लिगय् बार्सिलोना गुंगूगु थासय् दु । च्याम्पियन्स लिगय् नं बार्सिलोनां बांलाःगु प्रदर्शन यायेफूगु मदु । च्याम्पियन्स लिगया आःतक म्हितूगु स्वंगू कासा मध्ये निगुलिइ बार्सिलोना बूगु दुसा छगू जक त्याःगु दु । कोम्यानया थासय् बार्सिलोनां सुयात प्रशिक्षक दयेकी धयागु चर्चा जुयाच्वंगु दु । थुकी दकलय् न्ह्यःने बार्सिलोनाया पुलांम्ह कासामि व कप्तान जाभीया नां दु । जाभी थौंकन्हय् कतारया क्लब अल शादया प्रशिक्षक जुयाच्वंगु दु ।
https://nepalbhasatimes.com/41947,कासाख्य:,???? ???????? आमै,पारसया जर्सी न.७७ आःयात मेपिंत मबिइगु,येँ (नेपालभाषा टाइम्स)÷ नेपाल क्रिकेट संघ(क्यानं) पुलांम्ह कप्तान पारस खड्कां फिनावयाच्वंगु ७७ नम्बरयागु जर्सी अन्तर्राष्ट्रिय क्रिकेटय् मेपिं कासामितय्त मबिइगु खँ धाःगु दु । पारस खड्कां नेपाःया क्रिकेटयात बिउगु योगदानया सम्मान यासें क्यानं थ्व निर्णय याःगु खः ।                                                         पारस खड्कां वंगु मंगलवाः अन्तर्राष्ट्रिय क्रिकेटं संन्यासया घोषणा याःगु खः । नेपाःया निंतिं खड्कां १७ दँ म्हितूगु दु । खड्का झिदँतक नेपाःया क्रिकेट टिमया कप्तान जूगु खःसा नेपाःयात एकदिवसीय कासाय् अन्तर्राष्ट्रिय मान्यता बीकेत सफल नं जूगु दु । खड्काया हे कप्तानीइ नेपालं टि–२० विश्वकप २०१४ नं म्हितूगु खः ।
https://nepalbhasatimes.com/41844,कासाख्य:,???? ???????? एकादशी,"आईसीसी विश्वकप क्रिकेट लिग–२, बन्द प्रशिक्षणया निंतिं १९ म्ह कासामि सःतल","येँ – नेपाल क्रिकेट संघं (क्यान) आईसीसी विश्वकप क्रिकेट लिग–२ अन्तर्गत नेपाल, अमेरिका व ओमानया दथुइ जुइत्यंगु त्रिकोणात्मक सिरिजया बन्द प्रशिक्षणया निंतिं १९ म्ह कासामितय्त बुधवाः सःतूगु दु । क्यानं बन्द प्रशिक्षण बिहिवाःनिसें जुइ धाःगु दु । नेपाः, अमेरिका व ओमानया दथुइ वइगु सेप्टेम्बरय् त्रिकोणात्मक सिरिज जुइत्यंगु दु ।                                                         क्यानं बन्द प्रशिक्षणया निंतिं ज्ञानेन्द्र मल्ल, कुशल भुर्तेल, सन्दीप लामिछाने, सोमपाल कामी, करण केसी, आरिफ शेख, दिपेन्द्र सिंह ऐरी, आशिफ शेख, गुलशन झा, विनोद भण्डारी, कमलसिंह ऐरी, अविनाश बोहरा, शाहब आलम, सुशन भारी, शरद भेषवाकर, विक्रम शोब, पवन सर्राफ व रोहित कुमारयात सःतूगु खः । बलर गुलशन झायात न्हापांखुसी क्यानं बन्द प्रशिक्षणय् सःतूगु खः । क्यानं न्हापां २० म्ह कासामियात बन्द प्रशिक्षणय् सःतेगु धकाः पारस खड्कायागु नां नं दुथ्याकातःगु खःसां मंगलवाः खड्कां संन्यास घोषणा याःगुलिं १९ म्ह कासामियात जक सःतूगु खः । आईसीसी विश्वकप क्रिकेट लिग–२ य् नेपालं आःतक प्यंगू कासा जक म्हितूगु दु । लिगय् ४ अंकलिसें नेपाः खुगूगु थासय् दु । नेपालं लिगय् निगू कासा त्याकूगु दुसा निगू कासाय् बूगु दु । नेपालं अमेरिकाविरुद्ध म्हितूगु निगुलिं कासा त्याकूगु खःसा ओमानलिसे म्हितूगु निगूलिं कासाय् बूगु खः । नेपालं लिगय् ३२ गू कासा म्हिते मानि । कोरोना भाइरसया महामारीया कारणं लिग तःक्वः हे स्थगित जुइ धुंकल ।"
https://nepalbhasatimes.com/43979,कासाख्य:,???? ?????? सप्तमी,म्याचेस्टर सिटी कारबाओ कपं आउट,"एजेन्सी- साविक विजेता म्याचेस्टर सिटी कारबाओ कपं आउट जूगु दु । बुधवाः बहनी जूगु कासाय् सिटीयात पेनाल्टी सुटआउटय् बुकाः वेस्टह्यामं क्वाटरफाइनलय् थाय् दयेकूगु खः । निर्धारित ई गोलरहित बराबरी जुइवं कासा पेनाल्टीइ वंगु खः । वेस्टह्यामं म्याचेस्टर सिटीयात पेनाल्टी सुटआउटय् ५–३ गोलं बुकूगु खः ।                                                         बुधवाः जूगु कारबाओ कपया मेगु कासाय् टोटनहमं बर्नलीयात १–० गोलं, ब्रेन्टर्फोडं स्टोक सिटीयात २–१ गोलं, लेस्टर सिटीं ब्राइटनयात पेनाल्टी सुटआउटय् ४–२ गोलं व लिभरपुलं प्रिस्टोन नर्थयात बुकाः क्वाटरफाइनलय् थाय् दयेकूगु खः । थ्वलिसें कारबाओ कपया क्वाटरफाइनलय् थाय् दयेकूगु च्यागुलिं टिम पूवंगु दु । क्वाटरफाइनलया ड्र शनिवाः सार्वजनिक जुइ ।"
https://nepalbhasatimes.com/41890,कासाख्य:,???? ???????? त्रयोदशी ,लियोनल मेसीं बर्सिलोना त्वःतेमाल,एजेन्सी- अर्जेन्टिनाया स्टार कासामि लियोनल मेसीं बार्सिलोना त्वःतूगु दु । बिहिवाः स्थानीय ईकथं बहनिसिया ८ ता इलय् बार्सिलोनां छगू विज्ञप्ति पिकयाः थुकिया जानकारी बिउगु खः । बार्सिलोना व मेसीया दथुइ जुइधुंकूगु सम्झौता हे आर्थिक व ला लिगाया संरचनात्मक पंगःया कारणं सम्झौता रद्द जूगु खः ।                                                         बार्सिलोना व मेसीया दथुइ मेगु न्यादँया निंतिं आः बियाच्वंगुसिबें बछि तलबय् बार्सिलोनाय् च्वनेगु सम्झौता जुइधुंकूगु खः । तर थुकी बार्सिलोनां मेपिं कासामि मीफुसा जक सम्झौता कायम जुइगु शर्त दयाच्वंगु खः । तर बार्सिलोनां मेपिं कासा मीमफुगुलिं ला लिगाया छगू क्लबं थुलि तक खर्च याये दइगु धयागु नियमं पिने लाःवंगुलिं मेसीलिसे सम्झौता त्वाःथले माःगु खः । सम्झौता मजूगुलि क्लब व मेसी निगुलि पक्षयात दुःख जूगु खँ क्लबं धाःगु दु । मेसीं बार्सिलोना त्वःतेवं आः व गुगु क्लबय् वनी धयागु चर्चा शुरु जूगु दु । स्पेनिस पत्रिका मार्काया कथं मेसी इंग्लिस क्लब म्यानचेस्टर सिटी वनीगु सम्भावना दु । मेगु सम्भवना धइगु फ्रेन्च क्लब पिएसजी खः । म्यानचेस्टर युनाइटेड व युभेन्ट्सया नां नं न्ह्यःने वयाच्वंगु दु । मेसी सन् २००० निसें बार्सिलोनाया निंतिं म्हिता वयाच्वंगु खः । बार्सिलोनाया निंतिं मेसीं ३५ गू उपाधि त्याकूगु दु । थ्व झ्वलय् ६७२ गोल यासें १० गू ला लिगा व प्यक्वः च्याम्पियन्स लिग त्याकूगु नं खः ।
https://nepalbhasatimes.com/41969,कासाख्य:,???? ???????? पारू ,महिला एसियन कप छनोटया कासा उज्वेकिस्तानय् जुइगु,एजेन्सी- एएफसी महिला एसियन कप–२०२२ अन्तर्गत समूह एफया छनोट कासा उज्वेकिस्तानय् जुइगु जूगु दु । न्हापा थ्व कासा नेपालय् जुइगु धयातःगु खःसां कोरोना महामारीया कारणं उज्वेकिस्तानय् यायेत्यंगु खः । एन्फाया महासचिव इन्द्रमान तुलाधरं बिउगु जानकारीकथं नेपालय् न्हियान्हिथं कोरोना संक्रमण अप्वया वयाच्वंगुलिं छनोट कासा नेपालय् मयासे उज्वेकिस्तानय् यायेमाःगु जानकारी बियादीगु खः । महासचिव तुलाधरया कथं एसियाली फुटबल महासंघं (एएफसी) एन्फायात छनोट कासा उज्वेकिस्तानय् यायेत्यंगु जानकारी बीधुंकूगु दु ।                                                         एसियन कप–२०२२ अन्तर्गत समूह एफया छनोट कासाया नेपाःया पुचलय् फिलिपिन्स व हङकङ दु । छनोट कासा म्हितेत नेपाःया राष्ट्रिय टिमं बन्द प्रशिक्षणय् अभ्यास यानाच्वंगु दु । नेपाःया टिमं घरेलु मैदानया लबः कयाः बल्लाःगु फिलिपिन्स व हङकङया टिमलिसे म्हितेत स्वयाच्वंगु खः । बन्द प्रशिक्षणय् मुख्य प्रशिक्षक ग्यारी फिलिप्सं ४५ म्ह कासामितय्त प्रशिक्षण बियाच्वंगु दु ।
https://nepalbhasatimes.com/42006,कासाख्य:,???? ???????? दुतिया,ओलम्पिकय् क्रिकेट तयेत पहल याइगु,"एजेन्सी- अमेरिकाया लस एन्जलय् सन् २०२८य् जुइगु ओलम्पिकय् क्रिकेटयात दुथ्याकीगु जूगु दु । अन्तर्राष्ट्रिय क्रिकेट परिषद (आइसीसीं) सन् २०२८य् जुइगु ओलम्पिकय् क्रिकेटयात नं दुथ्याकेगु निंतिं ज्या शुरु जुइगु धाःगु दु । आईसीसीया अध्यक्ष ग्रेग बार्कं क्रिकेट नं ओलम्पिकया छगू ब्व जुइमाः धाःगु दु । आइसीसीया अध्यक्ष ग्रेग बार्कं कोरोना महामारीया कठिन इलय् ओलम्पिकया सफलतापूर्वक आयोजन याःगुलिं ओलम्पिक कमिटी, टोकियो ओलम्पिक व जापानया जनतायात बधाई नं बिउगु दु । सन् १९९० य् पेरिसय् जूगु ओलम्पिकय् क्रिकेटयात छकः दुथ्याकूगु खः ।"
https://nepalbhasatimes.com/41254,कासाख्य:,???? ????????? चौथी,युरो च्याम्पियन व कोपा च्याम्पियन दथुइ मैत्रीपूर्ण कासा जुइगु,एजेन्सी-युरो च्याम्पियन इटाली व कोपा अमेरिका च्याम्पियन अर्जेन्टिनाया दथुइ मैत्रीपूर्ण कासा जुइगु जूगु दु । अर्जेन्टिनाया महान कासामि डिएगो म्यारोडोनाया लुमंतिइ इटाली व अर्जेन्टिनाया दथुइ ‘म्यारोडोना सुपर कप’ नांयागु मैत्रीपूर्ण कासा जुइत्यंगु खः । थ्व कासा इटालीया नेपल्सय् यायेगु तयारी जुयाच्वंगु दु । कासाया निंतिं युरोपेली फुटबल संघ युइएफए व दक्षिण अमेरिकी फुटबल संघ कोनमेबोलया दथुइ खँल्हाबल्हा जुयाच्वंगु दु ।                                                         म्यारोडोनां अर्जेन्टिनाया निंतिं सन् १९८६ इ विश्वकप त्याकूगु खः । थःगु क्लब करियरया उत्कृष्ट कासा धाःसा इटालीयन क्लब नापोली पाखें म्हितूगु खः । थ्व हे कारणं नापोलीइ च्वंपिंसं म्यारोडोनायात तसकं हनाबना तः । म्यारोडोना मदये धुंकाः म्यारोडोनाया लुमंतिइ इटाली च्वंगु सान पावोलो रंगशालाया नां हिलाः डिएगो अर्मान्डो म्यारोडोना तःगु खः । इटालीं वंगु सोमवाः इंग्ल्याण्डयात बुकाः युरोकपया उपाधि त्याकूगु खःसा अर्जेन्टिनां आइतवाः ब्राजिलयात बुकाः कोपा अमेरिकाया उपाधि त्याकूगु खः ।
https://nepalbhasatimes.com/44094,कासाख्य:,???? ?????? त्रयोदशी ,युभेन्ट्स व बार्यन म्युनिख च्याम्पियन्स लिगया नकआउट चरणय्,एजेन्सी- च्याम्पियन्स लिग अन्तर्गत मंगलवाः चान्हय् जूगु कासा लिपा समूह एचय् च्वंगु युभेन्ट्सं नकआउट चरणय् थाय् दयेकूगु दु । समूह चरणय् झ्वलाक प्यंगुलिं कासा त्याकाः युभेन्ट्स अन्तिम १६ य् थ्यंगु खः । इटालीयन क्लब युभेन्ट्सं रुसया क्लब सेन्ट पिटर्सवर्गयात ४–२ गोलं बुकूगु खः । युभेन्ट्सया निंतिं डिबालां निगूू गोल याःगु खःसा फेडेरिको चिएसा व अल्भारो मोराटों छगू छगू गोल यात । सेन्ट पिटर्सवर्गया निंतिं सरदार आन्जमौनं छगू गोल याःगु खःसा मेगु गोल आत्मघाती जूगु खः । युभेन्ट्सया लियानार्दो बोचुनीं आत्मघाती गोल याःगु खः ।                                                         थ्व हे पुचलय् च्वंगु इंग्लिस क्लब चेल्सीं स्विडेनया क्लब माल्मोयात १–० गोलं बुकल । चेल्सीया हकिम जियाचं कासाया छगू जक गोल याःगु खः । कासा त्याकाः साविक विजेता चेल्सी नं च्याम्पिन्स लिगया अन्तिम १६ या लिक्क थ्यंगु दु । पुचःया शीर्ष थासय् च्वंगु युभेन्ट्सया १२ अंक व निगूगु थासय् च्वंगु चेल्सीया ९ अंक दु । स्वंगूगु थासय् दुगु पिटर्सबर्गया ३ अंक जक दुसा माल्मो अंकविहीन तिनि । लिगया समूह ‘ई’इ च्वंगु बार्यन म्युनिखं नं झ्वलाक प्यंगुलिं कासा त्याकाः नकआउटय् थाय् दयेकूगु दु । जर्मन क्लब बार्यन पोर्चुगिज क्लब बेन्फिकायात ५–२ गोलं बुकाः अन्तिम १६य् थ्यंगु खः । बार्यनया निंतिं रोबर्ट लेवान्डोस्कीं ह्याट्रिक याःगु खः । बार्यनया रोबर्ट लेवान्डोस्कीया थ्व च्याम्पियन्स लिगय् सछिगू कासा खः । अथे हे बार्यनया सेग्री ग्रेबी व लिरो सानें छगू छगू गोल याःगु खः । बेन्फिकापाखें रोड्रिक्स डा सिल्भा व नुनेजं छगू छगू गोल यात । थ्व हे पुचःया मेगु कासाय् बार्सिलोनां डायनामो किभयात १–० गोलं बुकल । बार्सिलोनाया निंतिं अंशु फातीं गोल याःगु खः । लिगया न्हापांगु निगू कासाय् पराजित जूगु बार्सिलोनां झ्वःलाक निगू कासा त्याकूगु दु । पुचःया शीर्ष थासय् च्वंगु बार्यनं आःतक जूगु प्यंगुलिं कासा त्याकाः अन्तिम १६ थ्यनेधुंकूगु दुसा निगूगु थासय् च्वंगु बार्सिलोनां अझ नं नकआउटय् थाय् दयकेमफुनि । बार्सिलोनाया ६ अंक दुसा बेन्फिकाया ४ अंक दु । लिगया समूह ‘एच’या कासाय् म्यानचेस्टर युनाइटेडं एटलान्टालिसे बराबरी म्हितूगु दु । कासाय् निक्वः तक लिउने लाःगु युनाइडेटं एटलान्टालिसे निगू निगू गोलया बराबरी म्हितूगु खः । म्याचेस्टर युनाइटेडया निंतिं स्टार कासामि क्रिष्टियानो रोनाल्डों निगूलिं गोलं याःगु खः । एटलान्टाया निंतिं जोसिफ इलिसिक व डुभान जापटां गोल याःगु खः । थ्व हे पुचःया मेगु कासाय् स्पेनिस क्लब भिल्लारियलं क्लब योङ ब्वाइजयात २–० गोलं बुकल । थ्व पुचलय् म्यानचेस्टर युनाइटेड शीर्ष थासय्् दु । समान ७ अंक दुगु भिल्लारियल गोल अन्तरया कारणं निगूगु थासय् दु । अथे हे समूह जीया कासाय् वल्फबर्गं आरबी साल्जबर्गयात २–१ गोलं व लिलें सेभिल्लायात २–१ गोलं बुकूगु दु । आरबी साल्जबर्ग थुगु पुचःया शीर्ष थासय् दु ।
https://nepalbhasatimes.com/44030,कासाख्य:,???? ?????? एकादशी,मेसीया हाकनं बार्सिलोनाय् वयेगु इच्छा,एजेन्सी- पेरिस सेन्ट जर्मेन (पीएसजी) या कासामि लियोनल मेसीं हाकनं छक्वः थःगु न्हापायागु क्लब बार्सिलोनाय् वयेगु इच्छा प्वंकूगु । मेसीं बार्सिलोनाय् छम्ह कासामिया रुपय् मखसे टेक्निकल सेक्रेटरीया रुपय् बार्सिलोनाय् वयेगु इच्छा दुु धाःगु खः ।                                                         बार्सिलोना त्वःताः पीएसजी वंम्ह अर्जेन्टिनाया स्टार कासामि मेसीं छगू अन्तर्वार्ताय् बार्सिलोनायात थःम्हं न्ह्याबलें मतिना यानाच्वनागु व बार्सिलोनायात ग्वाहालि यायेगु धाःगु खः । ‘बार्सिलोना न्ह्याबलें बांलानाच्वेनमाः व बार्सिलोना न्ह्याबलें विश्वया उत्कृष्ट क्लब जुयाच्वेमाः’ मेसीं धाःगु दु । मेसी थुगुसी तिनि बार्सिलोना त्वःताः पीएसजी वंगु खः । मेसीं बार्सिलोना त्वःतावंसां निसें बार्सिलोनां बांलाःगु कासा क्यनेफुगु मदुनि । कमजोर प्रदर्शन यानाच्वंगुलिं क्लबया प्रशिक्षक रोनाल्ड कोम्यानयात बर्खास्त यायेधुंकूगु दु । मेसीं नं फ्रेन्च लिगय् पिएसजीया निंतिं गोल याःगु मदुनि । च्याम्पियन्स लिगय् धाःसा पीएसजीया निंतिं म्हितूगु स्वंगू कासा मध्ये निगू कासाय् गोल याःगु दु । मेसीं च्याम्पियन्स लिगय् म्यानचेस्टर सिटीयात २–० गोलं बुकेगु झ्वलय् छगू व आरबी लेइपजीगयात ३–२ गोलं बुकेगु झ्वलय् निगू गोल याःगु खः ।
https://nepalbhasatimes.com/41392,कासाख्य:,???? ????????? एकादशी,मारोन मिडिया एभरेष्ट प्रिमियर लिगया अन्तर्राष्ट्रिय सेल्स एजेन्ट,"येँ – एभरेष्ट प्रिमियर लिग (ईपीएल) टी–२० क्रिकेटं अस्टे«लियाया मारोन मिडियायात अन्तर्राष्ट्रिय सेल्स एजेन्ट दयेकूगु दु । ईपिएलं मंगलवाः छगू विज्ञप्ति पिकासें थुकिया जानकारी बिउगु खः । विज्ञप्तिइ ईपिएलं अस्टे«लियाया मारोन मिडियालिसे एभरेष्ट प्रिमियर लिगया (ईपीएल) प्यंगूगु संस्करणया निंतिं सम्झौता जूगु धाःगु दु ।                                                         सम्झौताकथं अस्टे्लियाया मारोन मिडियां एभरेष्ट प्रिमियर लिगया अन्तर्राष्ट्रिय स्तरय् प्रत्यक्ष प्रशारण याइ । ईपिएलया एमडी आमिर अख्तरं एभरेष्ट प्रिमियर लिगया अन्तर्राष्ट्रिय स्तरय् प्रत्यक्ष प्रशारण जुइगु गर्वया विषय जूगु धाःगु दु । ईपीएलयात आइसिसी व क्यानं मान्यता बीधुंकूगु दु । एभरेष्ट प्रिमियर लिग थ्व हे वइगु असोज ९ गते निसें असोज २३ गते तक जुइ । लिगय् खूगु शहरया फ्रेन्चाइज टिमं ब्वति काइ । लिगय् काठमाडौं किङ्गस इलेभेन, ललिपुर प्याट्रीयोट्स, पोखरा राइनोज, चितवन टाइगर्स, भैरहवा ग्ल्याडियटर्स व विराटनगर वारियरं ब्वति काइ ।"
https://nepalbhasatimes.com/41459,कासाख्य:,???? ????????? द्वादशी ,टोकियो ओलम्पिकय् फुटबल व सफ्टबलया कासा सुरु,एजेन्सी- टोकियो ओलम्पिकय् फुटबल व सफ्टबलया कासा सुरु जूगु दु । ओलम्पिकया औपचारिक उद्घाटन शुक्रवाः जुइत्यंगु खःसा फुटबल व सफ्टबलया कासा धाःसा बुधवाः निसें हे जूगु खः । बुधवाः सुथय् जापान व अस्टे«लियाया दथइ सफ्टबलया कासा सुरु जुइवं टोकियो ओलम्पिक न्ह्याःगु दु ।                                                         अजुमा बेसबल स्टेडियमय् जूगु मिसापाखेंया सफ्टबल कासाय् जापानं अस्टे«लियायात ८–१ गोलं बुकूगु खः । अथे हे बुधवाः जूगु मिसापाखेया सफ्टबलया कासाय् क्यानाडां मेक्सिकोयात व अमेरिकां इटालीयात बुकल । सन् २००८ लिपा न्हापांखुसी सफ्टबलयात ओलम्पिकय् दुथ्याकूगु खः । बुधवाः हे मिसापाखेंया थीथी टिमया दथुइ फुटबलया खुगू कासा नं जूगु दु । कोरोना महामारीया कारणं ओलम्पिक दछि लिहां वंगु खः । जापान सरकारं टोकियोय् आपत्तकाल घोषणा यानाः ओलम्पिक न्ह्याकूगु खःसा ओलम्पिक कासा दक्व खाली स्टेडियम हे जुइ । ओलम्पिकय् झिंछद्वलं मल्याकं कासामितय्सं ब्वति काःगु दु । नेपालं ओलम्पिकय् न्याम्ह कासामिं ब्वति काःगु दु ।
https://nepalbhasatimes.com/41267,कासाख्य:,???? ????????? पञ्चमी,टोकियो ओलम्पिकय् विजयी कासामि थःम्हं हे पदक क्वखायेमालीगु,एजेन्सी- जापानया टोकियोय् जुइत्यंगु ओलम्पिकय् पदक त्याकीपिं कासामितयुसं थःपिंसं हे पदक क्वखायेमालीगु जूगु दु । अन्तर्राष्ट्रिय ओलम्पिक कमिटीया अध्यक्ष थोमस बाकं सञ्चार माध्यमयात बिउगु जानकारीकथं कोरोना भाइरस संक्रमण पाखें सुरक्षित जुइत कासामितय्सं थःपिंसं हे पदक क्वखायेमालीगु खँ धाःगु खः ।                                                         विजयी कासामिपिंत क्वखायेकीगु पदक किस्तिइ तयाः हइगु व कासामि थःम्हं हे किस्तिं पदक कयाः क्वखायेगु जुइ । किस्ति ज्वनीम्ह मनूया नं कोरोना परीक्षण जुइसा किस्ति नं भाइरसमुक्त जुइगु अध्यक्ष थोमसं धाःगु दु । अथे हे अध्यक्ष थोमसं समारोह जुइबलय् सुनानं सुनाप नं ल्हाः मिले मयायेत व घय् पुइगु मयायेत नं इनाप यानादीगु दु । पदक विजेतातय्सं पदक वितरण जुइबलय् अनिवार्य मास्क तयेमाःगु व समारोहय् दुथ्याःपिं सकसिनं नं मास्क तयेमाःगु व्यवस्था याःगु दु । न्हापा ओलम्पिकय् ओलम्पिक कमिटीया सदस्य वा कासा सञ्चालन याइगु संस्थाया शीर्ष अधिकारीतय्सं पदक क्वखायेकेगु याइगु खः । जापानय् आपत्तकाल घोषणा यानाः ओलम्पिक यायेत्यंगु खः । ओलम्पिकया दक्व कासा खाली स्टेडियमय् जुइ । दर्शकतय्त स्टेडियमय् प्रवेशया अनुमति मदु । जापान सरकारं मिइधुंकूगु टिकट तकं रद्द यायेधुंकूगु दु ।  
https://nepalbhasatimes.com/44150,कासाख्य:,११४२ कछलाथ्व चौथी,अख्तरविरुद्ध झिगू करोड जरिवानाया दावी,एजेन्सी- पाकिस्तानया छगू टेलिभिजन च्यानलं पुलांम्ह बलर शोएब अख्तरयात झिगू करोड (स्थानीय ध्यबा) जरिवाना पुलेत नोटिस बिउगु दु । अख्तरं थःपिंलिसे यानातःगु सम्झौता उल्लंघन याःगु धासें पाकिस्तान टेलिभिजन (पिटिभीं) झिगू करोड जरिवाना व स्वलाया तलब लित बीत नोटिस बिउगु खः ।                                                         अख्तरं अन एयर जुयाच्वंगु कार्यक्रम पाखें हे थःगु राजीनामाया घोषणा यानाबिउगु खः । पिटिबीं अख्तरया थ्व घोषणां थःपिंत आर्थिक रुपं नोक्सान जूगु धासें जरिवाना दावी याःगु खः । पिटिभीलिसे अख्तरं यानातःगु सम्झौताय् निगुलिं पक्षं सम्झौता त्वाःथले फइ धयातःसां थुकिया निंतिं स्वला न्ह्यः हे जानकारी बीमाःगु व अथे मजुल धाःसा स्वलाया तलब बीमाःगु खँ न्ह्यथनातःगु दु । पिटिभीं अख्तरं थःपिं लिसे यानातःगु सम्झौता अःखः राजीनामा बिउगुलिं थःपिंत आर्थिक रुपं असाधारण क्षति जूगु खँ धाःगु दु । अख्तरं २६ अक्टोवरय् अन एयर जुयाच्वंगु कार्यक्रम पाखें हे पिटिभीं राजीनामा बियागु घोषणा याःगु खः । पिटिभीं टि २० विश्वकपया झ्वलय् अख्तर थःपिंत जानकारी हे मबिसे दुबई वंगु व अन वनाः भारतीय क्रिकेटर हरभजन सिंहलिसे छगू भारतीय टेलिभिजन कार्यक्रमय् वःगु धासें थ्व झ्वलय् अख्तरां पिटिभीया कार्यक्रम ‘गेम अन है’य् उपस्थिति मजुसे सम्झौताया उल्लंघन याःगु द्वपं बिउगु दु । अख्तरं पिटिभीपाखें वःगु कानुनी नोटिसं थः निराश जूगु धासें थःम्हं कानुनी लडाइ ल्वायेगु खँ धाःगु दु ।
https://nepalbhasatimes.com/42998,कासाख्य:,???? ??????? षष्ठी,बेलायतयात ४४ दँ लिपा मिसापाखें ग्रान्डस्लाम उपाधी,एजेन्सी- बेलायती कासामि एम्मा राडुकानुं युएस ओपन उपाधी त्याकूगु दु । निम्ह युवा कासामि दथुइ जूगु फाइनलय् बेलायतया १८ दँ दुुम्ह कासामि राडुकानुं क्यानाडाया १९ दँ दुम्ह कासामि लेला फर्नान्डेजयात उपाधी ल्हातय् लाकूगु खः । राडुकानुं लेलायात ६–४ व ६–३ या सेटय् बुकूगु खः ।                                                         एम्मा राडुकानुं बेलायतया निंतिं ४४ दँ लिपा न्हापांखुसी मिसापाखेया ग्रान्ड स्लामया उपाधि त्याकूगु खः । थ्वयां न्ह्यः बेलायतया नितिं सन् १९७७ य् भर्जिनिया वेडं विम्बल्डन उपाधी त्याकूगु खः । राडुकानुं सन् २००४ य् मारिया सारापोभा धुंकाः ग्रान्डस्लाम त्याकूम्ह दकलय् क्वकालिम्ह कासामि नं जूगु दुसा सन् २०१४ य् सेरेना विलियम्स धुंकाः छगू नं सेटय् मबुसे उपाधि त्याकूम्ह कासामि नं जूगु दु । एम्मा राडुकानुयात बेलायतया महारानीं युवा उमेरय् चूलाकूगु थ्व असाधारण सफलता छगू कडा मिहेनत व समर्पणं यानाः जूगु खः धासें बधाई बिउगु दु । राडुकानु व फाइनलय् राडुकानुया प्रतिद्वन्द्वी लेलाया प्रदर्शनं आः वइगु पुस्ताया टेनिस कासामितय्त प्रोत्साहित याइगुलि शंका मदु धकाः नं बेलायतया महारानी एलिजावेथं धाःगु दु । अथे हे बेलायतया प्रधानमन्त्री बोरिस जोनसनं नं राडुकानुयात बधाइ बिउगु दु । राडुकानु आः विश्वया २३ औं वरियताया कासामि जूगु दु । अथे हे राडुकानु बेलायतया शीर्ष वरियताया कासामि नं जूगु दु । राडुकानुं कासा त्याकेधुकां ट्विट यासें थःत ग्वाहालि याःपिं व समर्थन याःपिं सकसित सुभाय् बिउगु दु । राडुकानुं उपाधी लिसें १ करोड ८० लाख पाउण्ड दां सिरपाः ल्हातय् लाकूगु खः ।
https://nepalbhasatimes.com/43894,कासाख्य:,???? ?????? पञ्चमी,जिम्न्याष्टिक च्याम्पियनसिपय् ब्वति कायेत १२ म्ह कासामि ढाका वन,"येँ – न्याक्वगु बंगबन्धु सेन्ट्रल साउथ एसियन आर्टिस्टिक जिम्न्याष्टिक च्याम्पियनसिपय् ब्वति कायेत १२ म्ह कासामि सोमवाः बंगलादेशया ढाका वंगु दु । अक्टोबर २६ तारिख निसें ३१ तारिख तक जुइगु जिम्न्याष्टिक च्याम्पियनसिपय् ब्वति कायेत धेंधेंबल्लाःया सिनियरपाखें प्यम्ह मिजं कासामि व प्यम्ह मिसा कासामि ढाका वंगु दु । अथे हे धेंधेंबल्लाया जुनियरपाखें प्यम्ह मिजं कासामि नं वंगु दु । कासामित लिसें मेपिं ११ म्ह सदस्य नं ढाका वंगु दु ।                                                         जिम्न्याष्टिक च्याम्पियनसिपय् मिजं सिनियरपाखे समुन तामाङ, सत्यनारायण मानन्धर, उज्वल तिवारी व श्रीकृष्ण खर्बुजां ब्वति काःगु दु । अथे हे मिसा सिनियरपाखे पिकीं झाङ, रेशिका श्रेष्ठ, युष्का महर्जन व लुमिला महर्जनं ब्वति काःगु दु । मिजं जुनियरय् सुमन नापित, रोहन बुढाथोकी, सुमित तमखु व विपिन दोङं ब्वति काःगु दु । कासामितलिसें प्रशिक्षक राजेश्वरमान स्थापित, सजनी मानन्धर व देवकुमार महर्जन कासामितलिसें ढाका वंगु दु । अथे हे व्यवस्थापक पूर्णमान बज्राचार्य, अफिसियलय् सुनिलमान सिंह, परमेश्वर जोशी , कुश्मिला आचार्य, दीपककृष्ण प्रजापति व सुशीला प्रकाश प्रधान नं वंगु दु ।"
https://nepalbhasatimes.com/43876,कासाख्य:,???? ?????? चौथी,कन्हय् नेपाः व इरान दथुइ धेंधेंबल्लाः,"एजेन्सी÷ ताजिकिस्तानय् जुइगु एएएफसी यु–२३ छनोट कासाय् सोमवाः नेपाः व इरान दथुइ धेंधेंबल्लाः जुइत्यंगु दु । समूह ‘बी’इ लाःगु नेपालं इरानलिसे सोमवाः स्थानीय ईकथं ४ः४५ ताः इलय् म्हिती । नेपाःया यु–२३ या टिम वंगु मंगलवाः एएएफसी यु–२३ छनोट कासा म्हितेत ताजिकिस्तान वंगु खः । नेपाःया टिमय् साफ च्याम्पियनसिप म्हितूगु सिनियर टिमया खुम्ह कासामि दुथ्याः । टिमया प्रशिक्षक बालगोपाल महर्जन खः । नेपालं ताजिकिस्तानय् शनिवाः इन्डोनेसिया नाप छगू मैत्रीपूर्ण कासा नं म्हितेधुंकूगु दु ।                                                         कासाय् नेपाः २–० गोलं बूगु खः । एएफसी यु–२३ छनोट कासाय् नेपाः दुथ्याःगु पुचलय् ताजिकिस्तान, इरान व लेबानान दु । सोमवाः इरानलिसे न्हापांगु कासा म्हितेधुकाः नेपालं निगूगु कासा अक्टोबर २८ य् ताजिकिस्तानलिसे व अक्टोबर ३१ य् लेबनानलिसे म्हिती । ताजिकिस्तानय् आइतवाः जूगु प्रि–म्याच कन्फरेन्सय् नेपाःया मुख्य प्रशिक्षक बालगोपाल महर्जनं विपक्षी टिम बल्लाःसां नेपालं नं बांलाःगु प्रदर्शन याइ धाःगु दु । नेपाःया स्वंगुलिं विपक्षी टिम बल्लाःगु टिम जूगु वास्तविकताया थःपिंसं स्वीकार यानागु, तर फक्व बांलाक म्हिताः बांलाःगु लिच्व हयेगु महर्जनं धाःगु दु । प्रशिक्षक महर्जनं छुं कासामि साफ च्याम्पियनसिप म्हितावःगुलिं तयारीया निंतिं ई म्हो जक दूगु नं धाःगु दु । टिमया कप्तान व गोलकिपर अर्पण कार्कीं टिम तयारी बांलाःगु व कासा म्हितेत तयार दुगु धाःगु दु । कप्तान कार्की इन्डोनेसियालिसे जूगु मैत्रीपूर्ण कासां थःपिंत ग्वाहालि याःगु नं धाःगु दु । छनोटय् शीर्ष जूगु टिमं एएफसी यु–२३ एसियन कप छनोट म्हितेखनी । अथे हे निगूगु थासय् लाःगु प्यंगू टिम नं एसियन कप छनोटय् छनोट जुइ । एसियन कप छनोटया निंतिं ४१ गू टिमयात ११ गू पुचलय् विभाजन यानातःगु दु । यु २३ एसियन कप सन् २०२२ जुन १ तारिख निसें १९ तारिख तक उज्जवेकिस्तानय् जुइ । नेपालं आतक छनोट पार याःगु मदुनि ।"
https://nepalbhasatimes.com/43845,कासाख्य:,???? ??????? पारू ,"बार्सिलोना, बार्यन, युभेन्ट्स, युनाइटेड व चेल्सी त्यात","एजेन्सी- युइएफए च्याम्पियन्स लिग अन्तर्गत बुधवाः चान्हय् जूगु समूह इ या कासाय् बार्सिलोनां युक्रेनी क्लब डायनामो किभयात बुकूगु दु । च्याम्पियन्स लिगय् बार्साया थ्व न्हापांगु विजय खः । झ्वलाक्क निगू कासा बूगु बार्सिलोनां डायनामो किभयात १–० गोलं बुकूगु खः । बार्सिलोनाया निंतिं जेरार्ड पिकें गोल याःगु खः । थ्व हे पुचलय् च्वंगु जर्मन क्लब बार्यन म्युनिखं पोर्चुगिज क्लब बेन्फिकायात ४–० गोलं बुकल । बार्यनया निंतिं लोरी सानें निगू व रोर्बट लेवान्डोस्कीं छगू गोल याःगु खः । मेगु छगू गोल आत्मघाती जूगु खः ।                                                         बेन्फिकाया सोरेसं आत्मघाती गोल याःगु खः । लिगया स्वंगुलिं कासा त्याकाः बार्यन शीर्ष थासय् दु । बार्यननाप बूगु बेन्फिका निगूगु व बार्सिलोना स्वंगूगु थासय् दु । लिग अन्तर्गत जूगु समूह एफया कासाय् म्यानचेस्टर युनाइटेडं एटलान्टायात बुकूगु दु । निगू गोलं लिउने लानाच्वंगु युनाइटेडं एटलान्टायात ३–२ गोलं बुकूगु खः । एटलान्टाया निंतिं मारियो पासालिस व मेरिह डिमिरलं गोल यासें युनाइटेडविरुद्ध न्हापांगु हाफय् हे निगू गोलया अग्रता बिउगु खः तर निगूगु हाफय् युनाइटेडया मार्कुस रासफोर्ड, ह्यारी मागुरी व क्रिष्टियानो रोनाल्डों छगू छगू गोल यानाबिल । पुचःया मेगु कासाय् भिल्लारियलं योङ ब्वाइजयात ४–१ गोलं बुकूगु दु । भिल्लारियलया जेरार्ड मोरेनाें निगू गोल याःगु खःसा येरेमी पिनो व सामुएलं छगू छगू गोल यात । थ्व पुचलय् युनाइटेड शीर्ष थासय् दु । अथे हे समूह ‘जी’या कासाय् आरबी साल्बर्गं वुल्फवर्गयात ३–१ गोलं बुकूगु दु । थ्व हे पुचलय् च्वंगु सेभिल्ला व लिलें गोलरहित बराबरी म्हितल । साल्बर्गंं पुचःया शीर्ष थासय् दु । समूह ‘एच’या कासाय् युभेन्ट्स व चेल्सी त्याःगु दु । युभेन्ट्सं जेनिथ सेन्ट पिटर्सवर्गयात १–० गोलं बुकूगु खः । युभेन्ट्सया निंतिं डिजान कुलुसेभस्की गोल याःगु खः । अथे हे मेगु कासाय् चेल्सीं माल्मोयात ४–० गोलं बुकल । चेल्सीया निंतिं जर्गिन्हाें निगू गोल पेनाल्टीइ याःगु खःसा एन्ड्रियास क्रिस्टिन्सेन व काइ हभार्टजं छगू छगू गोल याःगु खः । कासाय् चेल्सीया निम्ह मुख्य कासामि रोमेलु लुकालु व टिमो वार्नर धाःसा घाःपाः जुल । थ्व पुचःया शीर्ष थासय् युभेन्ट्स व निगूगु थासय् चेल्सी दु ।"
https://nepalbhasatimes.com/42978,कासाख्य:,???? ??????? चौथी,मेसी दक्षिण अमेरिकाया सर्वाधिक गोलकर्ता,"एजेन्सी- ब्राजिलया लिजेण्ड कासामि पेलेया कीर्तिमान त्वाःथलाः मेसी दक्षिण अमेरिकाया सर्वाधिक गोल याःम्ह कासामि जूगु दु । दक्षिण अमेरिकाय् ब्राजिलया कासामि पेलें ९२ कासा म्हिताः यानातःगु ७७ गोलया कीर्तिमानं अर्जेन्टिनाया कासामि लियोनल मेसीं शुक्रवाः त्वाःथःगु खः ।                                                         मेसीं शुक्रवाः सुथय् जूगु विश्वकप छनोट कासाय् बोलिभियायात बुकेगु झ्वलय् ह्याट्रिक यानाः थःगु गोल ल्याः ७९ थ्यंकूगु खः । मेसीं १५३ गू कासा म्हिताः थ्व कीर्तिमान दयेकूगु खः । कासाय् अर्जेन्टिनां बोलिभियायात मेसीया ह्याट्रिकया ग्वाहालिं ३–० गोलं बुकूगु दु । विश्वय् अन्तर्राष्ट्रिय फुटबलय् दकलय् अप्वः गोल याःम्ह कासामि धाःसा पोर्चुगलया क्रिष्टियानो रोनाल्डो खः । रोनाल्डों १११ गोल याःगु दु । मेसी थ्व धलखय् खुगूगु थासय् दु । विश्वकप छनोट अन्तर्गत शुक्रवाः जूगु मेगु कासाय् ब्राजिलं पेरुयात २–० गोलं बुकल । ब्राजिलया निंतिं नेयमार व एभरटन रिबेराें गोल याःगु खः । अथे हे विश्वकप छनोट अन्तर्गत शुक्रवाः हे जूगु कासाय् कोलम्बियां चिलीयात, उरुग्वें इक्वेडरयात व पाराग्वें भेनेजुएलायात बुकल ।"
https://nepalbhasatimes.com/43815,कासाख्य:,???? ??????? पुन्हि,"च्याम्पियन्स लिग – पीएसजी, सिटी, रियल व लिभरपुल त्यात","एजेन्सी- युइएफए च्याम्पियन्स लिग अन्तर्गत मंगलवाः चान्हय् जूगु कासाय् फ्रेन्च क्लब पीएसजीं जर्मन क्लब आरबी लाइपजिगयात बुकूगु दु । समूह ‘ए’ या कासाय् पीएसजीं आरबी लाइपजिगयात ३–२ गोलं बुकूगु खः । पीएसजीया निंतिं लियोनल मेसीं निगू व केलियन एमबाप्पें छगू गोल यात । थुखें लाइपजिगया निंतिं आन्दे« सिल्भा व नोर्डी मुकिलीं छगू छगू गोलं यात । कासाया इन्जुरी इलय् पीएसजीयात पेनाल्टी वःगु खः । कासाय् निगू गोल यानाः ह्याट्रिकया लँय् दुम्ह मेसीं थःम्हं पेनाल्टी मथ्वासे एमबाप्पेयात मौका बिउगु खः, तर एमबाप्पेया प्रहार पिनेलाः वन ।                                                         थ्व हे पुचलय् च्वंगु म्यानचेस्टर सिटीं बेल्जियमया क्लब ब्रुजयात ५–१ या तःधंगु अन्तरं बुकल । सिटीया निंतिं रियाद महरेजं निगू गोल यातसा जोआ कान्सेलो, केली वाल्कर व कोले पाल्मरं छगू छगू गोल याःगु खः । ब्रुजया हान्स भानाकेनं छगू सान्त्वना गोल याःगु खः । थ्व पुचःया शीर्ष थासय् पीएसजी व निगूगु थासय् म्यानचेस्टर सिटी दु । लिग अन्तर्गत मंगलवाः चान्हय् जूगु समूह बीया कासाय् लिभरपुलं एट्लेटिको म्याड्रिडयात व एफसी पोर्टाें एसी मिलानयात बुकल । लिभरपुलं एट्लेटिको म्याड्रिडयात ३–२ गोलं बुकूगु खः । लिभरपुलया निंतिं मोहम्मद सलाहं निगू व नेबी केइटां छगू गोल याःगु खः । एट्लेटिको म्याड्रिडया निंतिं एन्टोनियो ग्रिजम्यानं निगू गोल याःगु खः । निगू गोल यानाः कासा बराबरीइ हःम्ह ग्रिजम्यानं हे ह्याउँगु कार्ड नयेवं घरेलु टिम एट्लेटिको म्याड्रिड झिम्ह कासामिइ सीमित जूवंगु खः । कासा त्याःगु लिभरपुल पुचःया शीर्ष थासय् व पराजित एट्लेटिको म्याड्रिड निगूगु थासय् दु । पुचःया मेगु कासाय् स्वंगूगु थासय् च्वंगु एफसी पोर्टों एसी मिलानयात १–० गोलं बुकल । ‘समूह सी’या कासाय् डच क्लब अयाक्सं बोरुसिया डर्टमण्डयात ४–० गोलं बुकल । अयाक्सया निंतिं डेले ब्लाइन्ड, एन्टोनी व सेबास्टिएन हेलरं गोल याःगु खः । मेगु छगू गोल आत्मघाती जूगु खः । डर्टमण्डया मार्को रिउसं आत्मघाती गोल याःगु खः । पुचःया आतक जूगु स्वंगुलि कासा त्याकाः अयाक्स शीर्ष थासय् दु । डर्टमण्ड पुचःया निगूगु थासय् दु । थ्व हे पुचःया मेगु कासाय् स्पोर्टिङं सिएफं बेसिमटासयात ४–१ गोलं बुकूगु दु । च्याम्पियन्स लिग अन्तर्गत मंगलवाः चान्हय् जूगु कासाय् ‘समूह डी’ या कासाय् रियल म्याड्रिडं साख्तर डोनेस्कयात ५–० गोलं बुकल । रियलया निंतिं भिनिसियस जुनियरं निगू गोल यातसां रोड्रिगो व करिम बेन्जिमा छगू छगू गोल यात । अथे हे साख्तरया सेही क्रिभ्टभोसं आत्मघातीं गोेल याःगु खः । मेगु कासाय् इन्टर मिलानं एफसी सेरिफयात ३–१ गोल बुकल । कासाय् पराजित जूसां सेरिफ पुचःया शीर्ष थासय् दु । रियल म्याड्रिडं निगूगु थासय् दु ।"
https://nepalbhasatimes.com/43846,कासाख्य:,???? ??????? पारू ,फिफा वरियताय् नेपाः छगू स्थान कुहां वल,"एजेन्सी÷ विश्व फुटबलया सर्वोच्च निकाय फिफां सार्वजनिक याःगु न्हूगु वरियताय् नेपाः छगू स्थान कुहां वःगु दु । फिफां बिहिवाः सार्वजनिक याःगु न्हूगु वरियताय् नेपाः १६९ गूगु थासय् दु । सेप्टेम्बरय् सार्वजनिक जूगु वरियताय् नेपाः १६८ गूगु थासय् दुगु खः । दक्षिण एसियाय् नेपाः स्वंगूगु थासय् दु । विश्व वरियताय् १०६ गूगु थासय् दुगु भारत दक्षिण एसियाय् न्हापांगु थासय् दु । अथे हे माल्दिभ्स दक्षिण एसियाय् निगूगु थासय् दु । दक्षिण एसियाय् नेपाः धुंकाः बंगलदेश, भुटान, पाकिस्तान व श्रीलंका दु ।                                                         अक्टोबरय् जूगु साफ च्याम्पियनसिपय् न्हापांखुसी फाइनलय् थ्यंसां नेपाः फिफाया वरियतां धाःसा कुहां वःगु खः । दक्षिण एसियाली राष्ट्र बंगलादेश (१८६औंं), भुटान (१८७ औं), पाकिस्तान (१९७ औं) व श्रीलंकां (२०४ औं) धाःसा वरियताय् सुधार याःगु दु । फिफां सार्वजनिक याःगु न्हूगु वरियताय् बेल्जियम शीर्ष थासय् दु । अथे हे ब्राजिल निगूगु थासय्, फ्रान्स स्वंगूगु थासय्, इटाली प्यंगूगु थासय् व इंग्ल्याण्ड न्यागूगु थासय् दु । अथे हे अर्जेन्टिना खुगूगु, स्पेन न्हय्गूगु, पोर्चुगल च्यागूगु, मेक्सिको गुंगूगु व डेनमार्क झिगूगु थासय् दु ।"
https://nepalbhasatimes.com/43859,कासाख्य:,???? ?????? दुतिया,"युुरोपा लिग – वेस्टह्याम, लियोन व नापोली त्यात","एजेन्सी- युरोपा लिगय् इग्लिसं क्लब वेस्टह्यामं बेल्जियमया क्लब जेन्केयात बुकूगु दु । समूह ‘एच’ अन्तर्गत शुक्रवाः सुथय् जूगु कासाय् वेस्टह्यामं जेन्केयात ३–० गोलं बुकूगु खः । वेस्टह्यामया निंतिं क्रेग डाउसन, इसा डियोप व जारोड वावेनं छगू छगू गोल याःगु खः । लिगया स्वंगुलिं कासा त्याकाः वेस्टह्याम पुचःया शीर्ष थासय् दु ।                                                         समूह ‘ए’ या कासाय् फ्रेन्च क्लब लियोनं स्पार्टा प्राहायात बुकल । निगू गोलं लिउने लानाच्वंगु लियोनं स्पार्टायात ४–३ गोलं बुकूगु खः । कासाय् लुकास हरसलिनं निगू गोल यानाः स्पार्टायात निगू गोलया अग्रता बिउगु खः, तर लियोनया कार्ल टोको व होउसिम एउअरं छगू छगू गोल यानाः कासायात बराबरी हयाबिल । लियोनया निंतिं लुकास पाक्युटं गोल यायेवं कासाय् लियोनं ३–२ गोलं अग्रता कालसा कार्ल टोको लियोनया निंतिं हाकनं मेगु छगू गोल यानाः कासाय् ४–२ गोलया अग्रता काल । इन्जुरी टाइमय् स्पार्टाया लाडिस्लाभं गोल यानाः कासायात ४–३ गोलया स्थितिइ थ्यंकूगु खः । थ्व हे पुचःया मेगु कासाय् रेन्जर्सं ब्रोन्डवी आइएफयात २–० गोलं बुकल । लियोन पुचःया शीर्ष थासय् दु । युरोपा लिगया समूह ‘सी’या कासाय् इटालियन क्लब नापोलीं पोल्यान्डया क्लब लेजियायात ३–० गोलं बुकल । नापोलीया निंतिं लोरेन्जो इनसिंन्गें, भिक्टर ओसिमहेन व माटियो पोलिटानों छगू छगू गोल याःगु खः । नापोलीया लिगय् थ्व न्हापांगु विजय खः । कासाय् बूसां लेजिया पुचःया शीर्ष थासय् दु । थुखे युरोपा कन्फरेन्स लिगय् इंग्लिस क्लब टोटनहम बूगु दु । डच क्लब भिटेसं टोटनहमयात १–० गोलं बुकूगु खः । भिटेसयात त्याकेगु निंतिं माक्सिमिलियनं गोल याःगु खः । युरोपा कन्फरेन्स लिगया मेगु कासाय् इटालियन क्लब रोमायात नर्वेयागु क्लब बोडो ग्लिम्टं ६–१ गोलया तःधंगु अन्तरं बुकल । बोडो ग्लिम्टया निंतिं एरिक बोथिम व ओला सोल्बाकेनं निगू निगू गोल यातसां प्याट्रिक बर्ज व अमहल पेल्लिग्रनों छगू छगू गोल याःगु खः । रोमाया चाल्र्स परेजं छगू जक गोल याःगु खः ।"
https://nepalbhasatimes.com/43037,कासाख्य:,???? ??????? अष्टमी,मिस्तय् फुटबल टिम उज्वेकिस्तानपाखे,येँ – नेपाःया महिला राष्ट्रिय फुटबल टिम सोमवाः बहनिइ ११ बजे उज्वेकिस्तान वंगु दु । एएफसी महिला एसियन छनोट कासा म्हितेत नेपाली टिम उज्वेकिस्तान वंगु खः । समुह एफय् दुगु नेपालं उज्वेकिस्तानया जेएआर रंगशालाय् फिलिपिन्स व हङकङलिसे म्हिती । नेपालं न्हापांगु कासा असोज २ गते फिलिपिन्सनाप व असोज ५ गते हङकङनाप म्हिती । हङकङ व फिलिपिन्स दथुया कासा असोज ८ गते जुइ । पुचःया शीर्ष थासय् लाःगु टिमं एसिया कपय् म्हिते खनी । एसिया कप जनवरी २० तारिख निसें भारतय् जुइगु ज्याझ्वः दु ।                                                         नेपालं छनोट कासा म्हितःवने न्ह्यः नेपाःया दशरथ रंगशालाय् बंगलदेशलिसे निगू मैत्रीपूर्ण कासा म्हितूगु खः । न्हापांगु कासाय् नेपालं बंगलादेशयात २–१ गोलं बुकूगु खःसा निगूगु कासा गोलरहित बराबरीइ क्वचाःगु खः ।
https://nepalbhasatimes.com/42798,कासाख्य:,???? ??????? चर्हे,ब्राजिल व अर्जेन्टिनाया कासा स्थगित,"एजेन्सी÷ विश्वकप २०२२ या छनोट अन्र्तगत सोमवाः सुथय् जूगु ब्राजिल व अर्जेन्टिना दथुया कासा शुरु जूगु न्यागू मिनेट लिपा हे स्थगित जूगु दु । ब्राजिलया स्वास्थ्य मन्त्रालयया अधिकारीतय्सं अर्जेन्टिनाया प्यम्ह कासामितय्सं ब्राजिलं दयेकातःगु कोरोना सम्बन्धी नियमयात हाचां गाःगुलि कासा स्थगित यायेत निर्देशन बिउगु खः ।                                                         ब्राजिलया स्वास्थ्य अधिकारीतय्सं इंग्ल्याण्डय् लिग म्हिताच्वंपिं कासामितय्सं नियम हाचां गाःगु धाःगु खः । ब्राजिलं कासामितय्गु नां पित मबिउसां अर्जेन्टिनाया गोलकिपर एमिलियानो मार्टिनेज, जिओभानी लो सेल्सो, क्रिस्टियन रोमरो व एमिलियानो बुएन्डिना इंग्ल्याण्डय् म्हितावयाच्वंपि कासामि खः । ब्राजिलय् इंग्ल्याण्डं वःपिं मनूत १४ न्हिं क्वारेन्टिनय् च्वनेमाःगु नियम दुसा थ्व प्यम्ह कासामितय्सं नियम हाचां गाःगु खः । अर्जेन्टिनां प्यम्ह कासामितय्त शुरुइ हे मैदानय् क्वकाःगु खः । ब्राजिलं विज्ञप्ति पिकयाः अर्जेन्टिना नियमया पालना मयाःगु व फर्मय् गलत विवरण भरे याःगु धाःगु दु । अर्जेन्टिनाया फुटबल संघं प्यम्ह कासामित डे«सिङ्ग रुमय् वनेधुकूसां कासा स्थगित याःगु दुर्भाग्यपूर्ण खः धाःगु दु । ब्राजिल व अर्जेन्टिना दथुया थ्व कासा हाकनं गबलय् जुइ धयागु खँ क्वःजिउगु मदुनि ।"
https://nepalbhasatimes.com/42931,कासाख्य:,???? ??????? तृतीया,इटालीं कीर्तिमान दयेकल,"एजेन्सी- इटालीया राष्ट्रिय फुटबल टिमं झ्वःलाक ३७ गू कासातक अपराजित जूगु न्हूगु कीर्तिमान दयेकूगु दु । विश्वकप छनोट अन्तर्गत बुधवाः चान्हय् जूगु कासाय् लिथुआनियात ५–० गोलं बुकेवं इटाली ३७ गू कासातक अपराजित जूगु न्हापांगु देय् जूगु दु । थ्वयां न्ह्यः ब्राजिलं ३६ गू कासातक अपराजित जुयाः तयातःगु कीर्तिमान इटालीं त्वाःथःगु खः । इटालीं थ्व कीर्तिमान दयेकेगु झ्वलय् २९ गू कासा त्याकूगु खःसा च्यागू कासा बराबरी म्हितूगु खः । सन् २०१८ य् पोर्चुगलं बुके धुंकाः निसें इटली आःतक छगू नं कासाय् इटाली बूगु मदुनि । विश्वकप छनोट अन्तर्गत बुधवाः चान्हय् जूगु मेगु कासाय् जर्मनीं आइल्याण्डयात बुकूगु दु । अथे हे बेल्जियमं बेलारुसयात, स्पेनं कोसोभोयात व स्वीडेनं ग्रीसयात बुकल । इंग्ल्याण्ड व पोल्याण्डं धाःसा बराबरी म्हितल ।"
https://nepalbhasatimes.com/43078,कासाख्य:,???? ??????? अष्टमी,"नेपाःया एकदिवसीय वरियताय् सुधार, अमेरिकायात न्यागू विकेटं बुकल","एजेन्सी- आइसिसि एकदिवसीय वरियताय् नेपालं छगू स्थान सुधार याःगु दु । आइसिसिं पिकाःगु न्हूगु वरियताय् नेपाल छगू स्थानया सुधार यासें १५ औं स्थानय् थहां वःगु दु । आइसिसि विश्वकप क्रिकेट लिग–२ अन्तर्गत ओमानय् म्हिताच्वंगु मैत्रीपूर्ण कासाय् नेपाल पपुवा न्यूगिनीयात निगू व त्रिकाृेणात्मक सिरिजया न्हापांगु कासाय् अमेरिकायात बुकेवं नेपाःया वरियता सुधार जूगु खः ।                                                         एसोसियट राष्ट्रय् नेपालं सिबें न्ह्यःने स्कटल्याण्ड व नेदरल्याण्ड दु । एकदिवसीय वरियताय् न्यूजिल्याण्ड शीर्ष थासय् दु । नेपालं ओमानय् जूगु न्हापांगु मैत्रीपूर्ण कासाय् पपुवा न्यूगिनीयात निगू विकेट व निगूगु कासाय् १५१ रनं बूकुगु खः । अथे हे आइसीसी विश्वकप क्रिकेट लिग–२ अन्तर्गत सोमवाः सनिलय् जूगु कासाय् नेपालं अमेरिकायात न्यागू विकेटं बुकूगु खः । कासाय् अमेरिकां बिउगु २३१ रनया लक्ष्य नेपालं ४९ ओभरय् न्यागू विकेटया क्षतिइ पूवंकूगु खः । नेपाःया निंतिं कुशल भुर्तेलं ८४ रन व रोहित कुमारं ६२ रन दयेकूगु खः । अथे हे नेपाःया निंतिं सन्दीप लामिछाने, बिक्रम सोब व सुशन भारीं निगू निगू विकेट काःगु खः । अमेरिकाया निंतिं मोनान्क पटेलं शतक दयेकूगु खः ।"
https://nepalbhasatimes.com/43044,कासाख्य:,???? ??????? सप्तमी,प्रिमियर लिगय् सलाहया सछिगू गोल,एजेन्सी- इंग्लिस प्रिमियर लिगय् लिभरपुलया कासामि मोहमद सलाहं सछिगू गोल याःगु दु । आइतवाः लिड्स युनाइटेडलिसे जूगु कासाय् इजिप्टया स्टार कासामि सलाहं प्रिमियर लिगय् थःगु सछिगूगु गोल याःगु खः । कासाय् लिड्स युनाइटेडयात लिभरपुलं ३–० गोलं बुकूगु खः ।                                                         कासाया २० औं मिनेटय् लिभरपुलया निंतिं गोलं यानाः सलाहं प्रिमियर लिगय् व्यक्तिगत सछिगू गोल पूवंकूगु खः । कासा त्याकेगु झ्वलय् लिभरपुलया निंतिं फाबिन्हो व मानें छगू छगू गोल याःगु खः । लिभरपुल आः ल्याःधलखय् स्वंगूगु थासय् दु । प्रिमियर लिगय् सछिगू गोल याःम्ह सलाहं लिभरपुलपाखें जक ९८ गोल याःगु खः । अथे हे निगू गोल चेल्सीपाखें याःगु खः ।
https://nepalbhasatimes.com/43007,कासाख्य:,???? ??????? सप्तमी,"साेमवाःनिसें नेपाः, ओमन व अमेरिका दथुया सिरिज","एजेन्सी- आइसिसी विश्वकप क्रिकेट लिग–२ अन्तर्गत नेपाः, ओमन व अमेरिका दथुया त्रिकोणात्मक सिरिज सोमवाः निसें शुरु जुइत्यंगु दु । ओमनया अल अमिरात क्रिकेट मैदानय् नेपालं सोमबाः ४ः१५ बजे अमेरिकालिसे न्हापांगु कासा म्हिती । त्रिकोणात्मक सिरिजय् दक्वं टिमं थवंथवय् निगू निगू कासा म्हिती । नेपालं थःगु निगूगु कासा भदौ २९ गते ओमानलिसे, स्वंगूगु कासा असोज १ गते अमेरिका व अन्तिम कासा ओमानलिसे असोज ३ गते म्हिती ।                                                         सन् २०२० य् नेपालय् जूगु आइसिसी विश्वकप क्रिकेट लिग–२ अन्तर्गत नेपाः, ओमान व अमेरिका दथुया त्रिकोणात्मक सिरिजय् नेपालं निगुलिं कासाय् अमेरिकायात बुकूगु खःसा ओमानलिसे धाःसा निगुलिं कासाय् बूगु खः । सन् २०२० य् जूगु सिरिजय् नेपालं अमेरिकायात न्हापांगु कासाय् ३५ रन व निगूगु कासाय् च्यागू विकेटं बूकुगु खः । अथे हे ओमानं नेपालयात न्हापांगु कासाय् १८ रन व निगूगु कासाय् च्यागू विकेटं बुकूगु खः । ओमानय् च्वनाच्वंगु नेपाली टिमं त्रिकोणात्मक सिरिजसिबें न्ह्यः पपुवा न्यूगिनिलिसे निगू मैत्रीपूर्ण कासा म्हितूगु खःसा निगुलिं कासा त्याकूगु खः ।"
https://nepalbhasatimes.com/42678,कासाख्य:,???? ??????? एकादशी,दकलय् अप्वः अन्तर्राष्ट्रिय गोलया कीर्तिमान रोनाल्डोया नामय्,"एजेन्सी- पोर्चुगलया स्टार कासामि क्रिस्टियानो रोनाल्डों अन्तर्राष्ट्रिय फुटबलय् दकलय् अप्वः गोल याःगु कीर्तिमान दयेकूगु दु । इरानया अली दाइं अन्तर्राष्ट्रिय फुटबलय् १०९ गोल यानाः दयेकातःगु कीर्तिमान त्वाःथलाः रोनाल्डाें न्हूगु कीर्तिमान दयेकूगु खः । थ्व सिजनय् इटालियन क्लब युभेन्ट्सं थःगु पुलांगु क्लब म्यानचेस्टर युनाइटेडय् लिहां वंम्ह रोनाल्डाें विश्वकप छनोट कासाय् आयरल्याण्ड विरुद्ध निगू गोल यानाः न्हूगु कीर्तिमान दयेकूगु खः । आः रोनाल्डों अन्तर्राष्ट्रिय फुटबलय् याःगु गोलया ल्याः १११ थ्यंगु दु ।                                                         कासा लिपा रोनाल्डों थःम्हं कीर्तिमान त्वाःथलागुलिं जक मखु, विशेष स्थितिइ गोल यायेफुगुलिं लय्ताया धाःगु खः । ‘अन्तिम इलय् टिमया निंतिं निगू गोल याये खन, टिमयात सुभाय्, जि कृतज्ञ जुयाः’ रोनाल्डाें धाःगु दु ।"
https://nepalbhasatimes.com/42734,कासाख्य:,???? ??????? द्वादशी ,रोनाल्डोयात ७ नम्बरया जर्सी,"एजेन्सी- झिंनिदँ लिपा म्यानचेस्टर युनाइटेडय् लिहां वःम्ह स्टार कासामि क्रिष्टियानो रोनाल्डोयात ७ नम्बरया जर्सी बिइगु जूगु दु । म्यानचेस्टर युनाइटेडय् एडिसन कभानीं ७ नम्बरया जर्र्सी फिनावयाच्वंगु खःसा आः रोनाल्डों ७ नम्बर जर्सी फिइगु जूगु दु । कभानीयात आः २१ नम्बरया जर्सी बिइगु जुइ ।                                                         रोनाल्डो व म्यानचेस्टर युनाइटेड दथुइ निदँया सम्झौता जूगु खः । अथे हे युनाइटेडं रोनाल्डोयात क्लबय् निदँसिबें अप्वः च्वनेगु विकल्प नं सम्झौताय् बियातःगु दु । रोनाल्डों सन् २००३ निसें २००९ तक युनाइटेडया निंतिं म्हितूगु खः । अबलय् रोनाल्डों युनाइटेडया निंतिं स्वक्वः प्रिमियर लिग, छक्वः च्याम्पियन्स लिग, निक्वः लिग कप व छक्वः एफए कप त्याकूगु खः ।"
https://nepalbhasatimes.com/44664,कासाख्य:,११४२ कछलागा एकादशी,लियोनल मेसीयात न्हयक्वःखुसी ‘बालोन डि ओर’,"एजेन्सी- अर्जेन्टिनाया स्टार कासामि लियोनल मेसी न्हय्क्वःखुसी बालोन डि ओर उपाधि त्याकूगु दु । फ्रेन्च क्लबया फरवार्ड मेसीयात सोमवाः बहनी जूगु छगू ज्याझ्वलय् सन् २०२१ या उत्कृष्ट कासामिया रुपय् थ्व अवार्डं सम्मान याःगु खः । ३४ दँ दुम्ह मेसीं सन् २०२१ य् ४० गोल याःगु दु । मेसी बार्सिनालोनाया निंतिं २८ गोल, पिएसजीया निंतिं ४ गोल व अर्जेन्टिनाया निंतिं ८ गोल याःगु खः । थुगुसी जूगु कोपा अमेरिका त्याकेत मेसीं तःधंगु भूमिका म्हितूगु खः ।                                                         विश्वन्यकं च्वंपि १८० म्ह पत्रकारतय्सं याःगु मतया आधारय् थ्व अवार्ड दँय्दसं बिया वयाच्वंगु खः । सन् २००८ निसें सन् २०१७ तक थ्व अवार्ड मेसी व रोनाल्डाें जक त्याका वयाच्वंगु खःसा सन् २०१८ लुका मोडरिकं त्याकूगु खः । वयां लिपा सन् २०१९ य् हाकनं थ्व अवार्ड मेसीं त्याकूगु खः । सन् २०२० य् कोरोनां यानाः थ्व अवार्ड बिइगु ज्या मजुलसा आः सन् २०२१ य् मेसीं हे थ्व अवार्ड त्याकूगु दु । मेसीं थ्वयां न्ह्यः सन् २००९, २०१०, २०११, २०१२ व २०१५ थ्व अवार्ड त्याकूगु खः । मेसी धुंकाः म्याचेस्टर युनाइटेडया कासामि क्रिष्टियानो रोनाल्डाें दकलय् अप्वः न्याक्व तक थ्व अवार्ड त्याकूगु दु । थुगुसी रोनाल्डो उत्कृष्ट कासामिपिनि धलखय् खुगूगु थासय् लाःगु खः । रोनाल्डाें सन् २०१० लिपा न्हापांखुसी शीर्ष स्वम्हय् थाय् दयेकेमफुगु खः । थुगुसी निगूगु थासय् बार्यन म्युनिखया कासामि रोबर्ट लेभान्डोस्की व स्वंगूगु थासय् चेल्सीया कासामि जोर्जिन्हो लाःगुु खः । मिसापाखेया बालोन डि ओरया अवार्ड बार्सिलोनाया कासामि एलेक्सिया पुटेलासं त्याकल । पोलिस कासामि व बार्यन म्युनिखया फरवार्ड रोबर्ट लेभान्डोस्की बोलोन डि ओर अन्तर्गत वर्षया उत्कृष्ट गोलकर्ताया अवार्ड त्याकल । अथे हे उत्कृष्ट क्लबया उपाधि चेल्सीं त्याकल । इटालीया गोलकिपर जियानलुगी डोनारुम्मां यासिन ट्रफी त्याकल । अथे हे बार्सिलोनाया कासामि पेड्रीं यू–२१ उत्कृष्ट कासामि जुयाः गोल्डेन ब्वाइ ट्रफी त्याकल ।"
https://nepalbhasatimes.com/44585,कासाख्य:,११४२ कछलागा नवमी,नेपाः टी–२० विश्वकपय् छनोट जुइ मफुत,"एजेन्सी- नेपाः आइसिसी महिला टी–२० विश्वकपया ग्लोबल क्वालिफायरय् थाय् दयेकेत असफल जूगु दु । आइतवाः आइसिसी महिला टी–२० विश्वकपया एसिया छनोटया अन्तिम कासाय् घरेलु टिम युएइपाखेंं बुइवं नेपाःया न्हापांखुसी महिला टी–२० विश्वकप म्हितेगु म्हगस नं क्वचाःगु खः । अन्तिम कासाय् बांलाःगु रनरेटं त्याकेमाःगु दबाबय् दुगु नेपाःयात युएइं ४८ रनं बुकूगु खः । नेपाःयात बुकाः युएइ ग्लोबल क्वालिफायरय् छनोट जूगु दु । युएइ छनोटया छगू नं कासा बूगु मदु । नेपाः छनोटया न्हापांगु कासाय् हङकङलिसे बुगू खःसा स्वंगू कासा त्याःगु खः ।                                                         दुबईया आइसिसी एकेडेमी मैदानय् जूगु छनोटया अन्तिम कासाय् युएइं बिउगु १२८ रनया लक्ष्य ज्वनाः मैदानय् वःगु नेपालं निर्धारित २० ओभरय् ७९ रन दयेकाः अलआउट जूगु खः । नेपाःया इन्दु बर्मां दकलय् अप्वः १५ रन दयेकूगु खःसा सीता राना मगरं १३ रन दयेकूगु खः । मेपिं कासामिपिंसं दोहोरो अंक तकं दयेकेमफुत । नेपाःयात कम रनय् अल आउट यायेगु झ्वलय् समैरा धारनीधारकं प्यंगू विकेट काःगु खः । अथेहे खुशी शर्मा व चामानी सेनेभिरन्तां निगू निगू विकेट कालसा चाया मुगलं छगू विकेट काःगु खः । टस बूगुलिं न्हापां ब्याटिङ याःगु युएइं निर्धारित २० ओभरय् न्यागू विकेटया क्षतिइ १२७ रन दयेकूगु खः । युएइया चामानी सेनेभिरन्तां सर्वाधिक ५२ रन दयेकूगु खःसा थिर्था सतिसं ४७ व कभिसा इगाडेगं २२ रन दयेकूगु खः । कासाय् नेपाःया कविता कुँवर निगू विकेट काःगु खः । अथे हे सीताराना मगर, सवनम राइ व संगीता राइ नं छगू छगू विकेट काःगु खः ।"
https://nepalbhasatimes.com/44441,कासाख्य:,११४२ कछलागा दुतिया,फ्रेन्च लिगय् मेसीया न्हापांगु गोल,एजेन्सी÷ अर्जेन्टिनाया स्टार कासामि लियोनल मेसीं पिएसजीइ वयेधुंकाः फ्रेन्च लिग वानय् डेब्यु गोल याःगु दु । पीएसजीया निंतिं च्याम्पियन्स लिगय् गोल यायेधुंकूसां फ्रेन्च लिगय् धाःसा मेसीं गोल यायेमफुनिगु खः । शनिवाः बहनी फ्रेन्च लिगया कासाय् पीएसजीं नान्टेसयात ३–१ गोलं बुकेगु झ्वलय् मेसीं लिगय् न्हापांगु गोल याःगु खः ।                                                         कासाय् पीएसजीया निंतिं न्हापांगु गोल फ्रान्सया स्टार कासामि केलिएन एमबाप्पे याःगु खः । अथे हे नान्टेसया डेनिसं आत्मघाती गोल याःगु खः । नान्टेसया रान्डलं टिमया निंतिं छगू गोल याःगु खः । थ्व कासाय् पीएसजीया गोलकिपर केयलर नाभासं ह्याउँगु कार्ड नःगु खः । थुखे इंग्लिस प्रिमियर लिगय् खराब प्रदर्शन यानाच्वंगु म्यानचेस्टर युनाइटेडया मुख्य प्रशिक्षक ओल गन सोल्सार बर्खास्त जूगु दु । झिम्ह कासामिइ सीमित जूगु युनाइटेडयात वाटफोर्डं ४–१ गोल बुकूगु खः । युनाइटेड बुइवं क्लबया आकस्मिक बैठक च्वनाः सोल्सारयात बर्खास्त यायेगु निर्णय याःगु खः । बर्खास्तलिपा क्षतिपूर्तियात कयाः नं खँल्हाबल्हा जूगु दु । सोल्सारया प्रशिक्षणय् युनाइटेडं म्हितूगु लिपागुं न्यागू कासा मध्ये प्यंगुलिइ युनाइटेड बूगु खः । शनिवाः बहनी जूगु लिगया मेगु कासाय् लिभरपुल आर्सनलयात ४–० गोलं व चेल्सी लेस्टर सिटीयात ३–० गोलं बुकूगु दु ।
https://nepalbhasatimes.com/44473,कासाख्य:,११४२ कछलागा तृतीया,विश्वकप छनोटया न्हापांगु कासाय् नेपाः बुत,"येँ – आइसिसी महिला टी–२० विश्वकप एसिया छनोट अन्तर्गत जूगु थःगु न्हापांगु कासाय् नेपाः बूगु दु । सोमवाः दुबइलय् जूगु कासाय् नेपाःयात हङकङं खुगू विकेटं बुकूगु खः ।                                                         कासाय् टस बुनाः न्हापां ब्याटिङ याःगु नेपालं निर्धारित २० ओभरय् स्वंगू विकेटया क्षतिइ मुक्कं १०४ रन दयेकूगु खः । नेपाःया सीता रानामगरं ५८ बलय् सर्वाधिक ४० रन दयेकूगु खः । रानामगरं प्यंगू चौका थ्वाःगु खः । अथेहे इन्दु वर्मां नेपाःया निंतिं अविजित ३१ रन दयेकूगु खः । वर्मां स्वंगू चौका थ्वाःगु खः । नेपाःया ओपनर कविता कुँवर शन्यु आउट जुलसा काजल श्रेष्ठ प्यगू रन व कप्तान रुबिना क्षेत्रीं निगू रन जक दयेकूगु खः । हङकङया बेट्टी चान व क्यारी चानं छगू छगू विकेट काःगु खः । नेपालं बिउगु १०५ रनया सामान्य लक्ष्य हङकङं १८ ओभरय् प्यंगू विकेटया क्षतिइ पूवंकूगु खः । हङकङया मारिको हिलं ४२ रन, क्यारी चेनं १७ रन दयेकूगु खः । नेपाःया कविता कुँवर, सीता रानामगर व सबनम राईं छगू छगू विकेट काःगु खः । आइसिसी महिला टी–२० विश्वकप एसिया छनोट अन्तर्गत दुबइलय् जुयाच्वंगु कासाया शीर्ष छगू टिम जक विश्वकपय् छनोट जुइ । न्हापांगु कासाय् बूगुलिं आ नेपाःयात छनोटया मेगु प्यंगुलिं कासा त्याकेमाःगु दबाब दुसा हङकङ नं पराजित जुइमानि । नेपालं निगूगु कासा मंसिर ७ गते मंगलवाः भुटानलिसे, ९ गते बिहिवाः कुवेतलिसे, १० गते शुक्रवाः मलेसियालिसे व १२ गते आइतवाः युएइलिसे म्हितीगु ज्याझ्वः दु । नेपालं न्हापांखुसी विश्वकप छनोट म्हिताच्वंगु खः ।"
https://nepalbhasatimes.com/43485,कासाख्य:,???? ?????? अष्टमी,"च्याम्पियन्स लिग- पिएसजी व लिभरपुल त्यात, रियल व सिटी बुत","एजेन्सी- युइएफए च्याम्पियन्स लिग अन्र्तगत मंगलवाः जूगु कासाय् पिएसजी, लिभरपुल, बोरुसिया डर्टमन्ड ,आयक्स व एट्लेटिको म्याड्रिड त्याःगु दु । स्पेनिस महारथी रियल म्याड्रिड व इंग्लिस क्लब म्यानचेस्टर सिटी धाःसा पराजित जूगु दु ।                                                         मंगलवाः चान्हय् ‘समूह ए’ अन्तर्गत जूगु कासाय् फ्रेन्च क्लब पिएसजीं म्यानचेस्टर सिटीयात २–० गोलं बुकूगु खः । पिएसजीया निंतिं इद्रिसा गुईए कासाया च्यागू मिनेट व लियोनल मेसीं कासाया ७४ औं मिनेटय् छगू छगू गोल याःगु खः । मेसीया पिएसजीया निंतिं थ्व न्हापांगु गोल खः । थ्व हे पुचलय् च्वंगु बेल्जियमया क्लब ब्रुगं आरबी क्लब लाइपिगयात २–१ गोलं बुकूगु दु । लिगया ‘समूह बी’ अन्तर्गत जूगु कासाय् लिभरपुलं एफसी पोर्टोयात ५–१ गोलं बुकल । लिभरपुलया निंतिं मोहमद सलाह व रोबर्टो फिर्मिनो निगू निगू गोल याःगु खःसा साडियो मानें छगू गोल याःगु खः । एफसी पोर्टोया निंतिं तारेमीं छगू गोल याःगु खः । अथे हे समूह ‘बी’ या मेगु कासाय् एट्लेटिको म्याड्रिडं एसी मिलानयात २–१ गोलं बुकल । एट्लेटिको म्याड्रिडया निंतिं एन्टोनियो ग्रिजम्यान व लुइस सुआरेजं गोल याःगु खः । मिलानया निंतिं राफेल लिओनं गोल याःगु खः । कासाय् मिलानया फ्रान्क केसीं ह्याउँगु कार्ड नःगु खः । लिगया समूह ‘डी’ या कासाय् रियल म्याड्रिड घरेलु मैदानय् बूगु दु । रियल म्याड्रिडयात मोल्डेभाया एफसी सेरिफं २–१ गोलं बुकूगु खः । सेरिफया निंतिं जासुरबेक व सेबास्यिटन थिलं गोल याःगु खःसा रियलया निंतिं करिम बेन्जिमा गोलं याःगु खः । समूह ‘डी’या मेगु कासाय् इन्टर मिलान व शाख्तर डोनेस्क गोलरहित बराबरीइ म्हितूगु खः । लिगय् जूगु समूह ‘सी’या कासाय् बोरुसिया डर्टमन्डं क्लब स्पोर्टिङयात १–० गोलं बुकूगु दु । अथे हे समूह ‘सी’ या मेगु कासाया आयक्सं क्लब बेसिक्टासयात २–० गोलं बुकल ।"
https://nepalbhasatimes.com/43499,कासाख्य:,???? ?????? दशमी,"थनिंनिसें साफ च्याम्पियनसिप, माल्दिभ्स विरुद्ध नेपाःया न्हापांगु कासा","                                                         येँ-माल्दिभ्सय् शुक्रवाः निसें १३ औं साफ च्याम्पियनसिप शुरु जुइगु जूगु दु । असोज १५ गते निसें असोज ३० गते तक जुइगु साफ च्याम्पियनसिपय् थुगुसी न्यागू देसं जक ब्वति काःगु दु । साफ च्याम्पियनसिपय् साविक विजेता व ग्वसाः देय् माल्दिभ्स, नेपाल, भारत, बंगलादेश व श्रीलंकां ब्वति काःगु खः । भुटानं कोरोना महामारीया कारणं साफय् ब्वति मकाःगु खःसा पाकिस्तानयात फिफां प्रतिबन्ध तयातःगु दु । साफ च्याम्पियनसिपया न्हापांगु कासा साविक विजेता व ग्वसाः देय् माल्दिभ्स व नेपालया दथुइ जुइ । प्रशिक्षक अलमुताइरीं न्हापांगु कासा हे साविक विजेता व ग्वसाः देय्नाप जुइत्यंगुलिं कासा म्हितेत भचा थाकुइगु धाःगु दु । नेपालं निगूगु कासा असोज १८ य् श्रीलंकालिसे, असोज २४ य् भारतलिसे व असोज २७ य् बंगलादेशलिसे म्हिती । थुगुसी सिंगल राउण्ड रोविनया लिधंसाय् कासा जुइ । शीर्ष निगू टिमया दथुइ असोज ३० गते फाइनल कासा जुइ । नेपालं आःतक साफ च्याम्पियनसिपया उपाधि त्याकूगु मदुनि । अझ फाइनलय् तक नं थ्यंगु मदुनि । साफ च्याम्पियनसिपया तयारीया निंतिं थुगुसी नेपालं कतारय् वनाः प्रशिक्षण याःगु खः । कतारय् नेपालं ओमाननाप छगू मैत्रीपूर्ण कासा नं म्हितूगु खः । कासाय् नेपाल ७–२ गोलं बूगु खः । कतार वने न्ह्यः नेपालं भारतनाप निगू मैत्रीपूर्ण कासा म्हितूगु खः । न्हापांगु मैत्रीपूर्ण कासाय् नेपालं भारतनाप छगू छगूया बराबरी म्हितूगु खःसा निगूगु कासाय् २–१ गोलं पराजित जूगु खः ।"
https://nepalbhasatimes.com/43511,कासाख्य:,???? ?????? नवमी,चितवन टाइगर्सं काठमाडौं किङ्ग्सयात बुकल,"येँ – एभरेष्ट प्रिमियर लिग (इपिएल)या बिहिवाः जूगु् कासाय् चितवनं टाइगर्सं काठमाडौं किङ्ग्सयात बुकूगु दु । टियू क्रिकेट मैदानय् जूगु कासाय् चितवनं काठमाडौयात स्वंगू विकेटं बूकुगु खः । लिगय् चितवनं झ्वःलाक निगू कासा त्याकूगु खः ।                                                         टस बुइवं न्हापां ब्याटिङ याःगु काठमाडौं नं २० ओभरय् ८ विकेटया क्षतिइ १४१ रन दयेकूगु खः । काठमाडौंया निंतिं सुवास खकुरेलं दकलय् अप्वः ३५ रन दयेकूगु खः । अथे हे राजु रिजालं २८ व जनक प्रकाशं २६ रन दयेकल । मेपिं कासामितय्सं धाःसा दोहोरो अंकया रन दयेकेमफुत । चितवनया सागर ढकालं काठमाडौंया प्यगू विकेट काःगु खः । अथे हे कमलसिंह ऐरी व सेकुगे प्रसन्नं छगू छगू विकेट काल । काठमाडौं किङ्ग्सं बिउगु १४२ रनया लक्ष्य ज्वनाः मैदानय् वःगु चितवन टाइगर्सं १८.४ ओभरय् ७ विकेटया क्षतिइ लक्ष्य पूवंकल । चितवनया निंतिं राजेश पुलामीं दकलय् अप्वः अविजित २६ रन दयेकल । अथे हे कमलसिंह ऐरीं २३, दिलिप नाथं २३ करिम जनतं २१ व मोहमद साहजदं २१ रन दयेकूगु खः । काठमाडौंया निंतिं जितेन्द्र मुखिया व रायन बलं निगू निगू विकेट कालसां सन्दीप लामिछाने, गुलशन झा व जनक प्रकाशं छगू छगू विकेट काःगु खः ।"
https://nepalbhasatimes.com/44501,कासाख्य:,११४२ कछलागा पञ्चमी,च्याम्पियन्स लिग : म्यानचेस्टर व चेल्सी नकआउटय्,"एजेन्सी- च्याम्पियन्स लिग अन्तर्गत मंगलवाः चान्हय् जूगु कासाय् समूह ‘इ’ या जर्मन क्लब बार्यन म्युनिखं झ्वलाकः न्यागू कासा त्याकेगु झ्वलय् युक्रेनयागु क्लब डेनामो किभयात २–१ गोलं बुकूगु दु । बार्यनया निंतिं रोबर्ट लेवान्डोस्की व किङ्सले कोमानं छगू छगू गोल याःगु खःसा डेनिस हरमासं डेनामो किभया निंतिं छगू गोल याःगु खः ।                                                         पुचःया मेगु कासाय् स्पेनिस क्लब बार्सिलोनां पोर्चुगलया क्लब बेन्फिकालिसे गोलरहित बराबरी म्हितूगु दु । बराबरीलिपा बार्सिलोनां नकआउट चरण थाय् दयेकेत अन्तिम कासाया लिच्वः पिइमालीगु जूगु दु । बार्सिलोना व बेन्फिका निगुलिं टिमया सम्भावना ल्यंदनि । लिगया अन्तिम कासाय् बार्सिलोनां बार्यन म्युनिखलिसे व बेन्फिकां डेनामो किभलिसे म्हिती । थ्व पुचलय् समूह चरणया फुक्क कासा त्याकूगु बार्यन म्युनिख नकआउट चरणय् थ्यनेधुंकूगु दुसा डेनामो किभ लिगं पिने लायेधुंकूगु दु । समूह ‘एफ’पाखे इंग्लिस क्लब म्याचेस्टर युनाइटेडं स्पेनया भिल्लारियालयात २–० गोलं बुकाः नकआउट चरणय् थाय् दयेकल । युनाइटेडया निंतिं क्रिष्टियानो रोनाल्डो व जाडोन सान्चों छगू छगू गोल याःगु खः । युनाइटेडं मुख्य प्रशिक्षक ओल गुनार सोल्सायर बर्खास्त जूगुलिं अन्तरिम प्रशिक्षक माइकल क्यारिकया प्रशिक्षणय् थ्व कासा म्हितूगु खः । पुचःया मेगु कासाय् एटलान्टा व योङ ब्वाइजं स्वंगू स्वंगू गोलया बराबरी म्हितूगु दु । थ्व पुचलं नकआउट चरण वनीगु मेगु टिम नं अन्तिम कासाया लिच्वः लिपा जक सीदइ । पुचःया अन्तिम कासा म्यानचेस्टर युनाइटेड व योङ ब्वाइज दथुइ व भिल्लारियल व एटलान्टा दथुइ जुइ । समूह जी पाखें लिले साल्वर्गयात १–० गोलं व सेभियां वुल्फवर्गयात २–० गोलं बुकूगु दु । थ्व पुचःया छगू नं टिमं आःतक नकआउटय् थाय् दयेकूगु मदुनि । थ्व पुचलय् च्वंगु प्यंगुलि टिमयाके नकआउटय् थ्यनीगु सम्भावना दु । पुचःया अन्तिम कासा सेभिया व साल्वर्ग दथुइ व लिले व वल्फवर्ग दथुइ जुइ । अथेहे समुह एच पाखें नकआउट चरण थ्यने धुंकूगु इटालियन क्लब युभेन्ट्सयात बुकाः इंग्लिस क्लब चेल्सीं नं नकआउट थाय् दयेकल । चेल्सीं युभेन्ट्सयात ४–० गोलं बुकूगु खः । चेल्सीया निंतिं ट्रिभोअ चालोवाह, रिस जेम्स, कलुम हड्सन ओडोइ व टिमो वेर्नर गोल याःगु खः । थ्व पुचःया मेगु कासाय् माल्मो व जेनिथ सेन्ट पिटर्सवर्गं छगू छगू गोलया बराबरी म्हितूगु खः ।"
https://nepalbhasatimes.com/43521,कासाख्य:,???? ?????? दशमी,ललितपुरं विराटनगरयात बुकल,"येँ- एभरेष्ट प्रिमियर लिग अन्तर्गत शुक्रवाः जूगु कासाय् ललितपुर प्याट्रियोट्सं विराटनगर वारियर्सयात ३७ रनं बुकूगु दु । इपिएलय् ललितपुरया थ्व न्हापांगु विजय खःसा विराटनगरया झ्वःलाक स्वंगूगु पराजय खः ।                                                         शुक्रवा टियू मैदानय् जूगु कासाय् ललितपुरं इपिएलया इतिहासय् हे दकलय् अप्वः स्कोर दयेकूगु खः । टस बुनाः न्हापां ब्याटिङ याःगु ललितपुरं न्यागू विकेटया क्षतिइ २२६ रन दयेकूगु खः । ललितपुरया निंतिं श्रीलंकन कासामि सन्दुन विराकोडीं १० गू चौका व स्वंगू छक्काया ग्वाहालिं दकलय् अप्वः ७३ रन व आफगान कासामि अजमतुल्लाह ओमरजाइं ५८ रन दयेकूगु खः । कासाय् ललितपुरया कप्तान कुशल भुर्तेलं ३२ रन व योगेन्द्रसिंह कार्कीं २७ रन दयेकूगु खः । ललितपुरया नारायण जोशीं अन्तिम प्यंगू बलय् स्वंगू छक्का प्रहार यानाः अविजित १८ रन दयेकूगु खः । ललितपुरं कासाय् मुक्कं १९ छक्का व १५ चौका थ्वाःगु खः । विराटनगरया निंतिं कप्तान करण केसीं ललितपुरया निगू विकेट काःगु खःसा सिकन्दर राजा, प्रतिश जिसी व दिलशान मुनाविरां छगू छगू विकेट काःगु खः । ललितपुरं बिउगु २२७ रनया विशाल लक्ष्य ज्वनाः मैदानय् वःगु विराटनगरं २० ओभरय् ८ विकेटया क्षतिइ १८९ रन जक दयेकेफत । विराटनगरया निंतिं दिलशान मुनाविरां दकलय् अप्वः ५९ रन दयेकल । अथे हे आसिफ शेखं ३७ रन, चन्द्र पउलं २८ व सिकन्दर राजां १४ रन दयेकल । ललितपुरया अलराउण्डर कासामि अजमतुल्लाह ओमरजाइं विराटनगरया प्यंगू विकेट काःगु खः । अथे हे ललित राजवंशीं निगू व योगेन्द्र सिंह कार्कीं छगू विकेट काल ।"
https://nepalbhasatimes.com/43522,कासाख्य:,???? ?????? दशमी,"युरोपा लिगय् लियोन त्यात, लेस्टर सिटी व नापोली बुत",एजेन्सी÷ युरोपा लिग अन्तर्गत बिहिवाः बहनी जूगु कासाय् फ्रेन्च क्लब लियोनं डेनिस क्लब ब्रोन्डवीयात बुकूगु दु । लिगय् जूगु मेगु कासाय् लेस्टर सिटी व नापोली बूगु दु । इंग्लिस क्लब लेस्टर सिटीयात पोलिस क्लब लेगिया वार्सजावा व इटालीया क्लब नापोलीयात रसियन क्लब स्पार्टाक मस्काें बुकूगु खः ।                                                         युरोपा लिगया समूह ‘ए’ य् च्वंगु लियोनं ब्रोन्डवीयात ३–० गोलं बुकूगु खः । लियोनया निंतिं टोको इकम्वीं निगू व होउसिम एओरं छगू गोल याःगु खः । थ्व हे पुचलय् दुगु चेक क्लब स्पार्टा प्राहां स्कटिस क्लब रेन्जर्सयात १–० गोलं बुकल । लिगया समूह ‘सी’इ च्वंगु लेस्टर सिटीयात लेगिया वार्सजावां १–० गोलं बुकूगु खः । वार्सजावाया निंतिं माहिर इम्रलीं गोल याःगु खः । थ्व हे पुचलय् च्वंगु इटालियन क्लब नापोलीयात स्पार्टाक मस्काें ३–२ गोलं बुकल । मस्कोया निंतिं स्वीन्सी प्रोम्सं निगू व मिखाइनल इगनाटोभं छगू गोल याःगु खः । नापोलीया निंतिं एलजिफि एलमास व भिक्टो ओसिमहेनं गोल याःगु खः । थ्व कासाय् नापोलीया मारियो रुइ व मस्कोया काउफ्रिजं ह्याउँगु कार्ड नःगु खः ।
https://nepalbhasatimes.com/44298,कासाख्य:,११४२ कछलाथ्व एकादशी,"स्पेन, क्रोएसिया व सर्बिया विश्वकपय् छनोट, पोर्चुगलं प्लेअफ म्हितीगु","एजेन्सी÷ सन् २०२२ य् कतारय् जुइगु विश्वकपया निंतिं स्पेन, क्रोएसिया व सर्बिया छनोट जूगु दु । युरोपियन छनोट अन्तर्र्गत आइतवाः बहनी जूगु कासाय् स्पेनं स्वीडेनयात, क्रोएसियां रसियायात व सर्बियां पोर्चुगलयात बुकाः विश्वकपय् थाय् दयेकूगु खः ।                                                         स्पेनं स्विडेनयात १–० गोलं बूकुगु खः । स्पेनया मोराटां ओल्मोया पासय् गोल याःगु खः । स्पेन झ्वलाकः झिंनिक्वःगुखुसी विश्वकपय् छनोट जूगु खः । कासाय् पराजित जूगु स्विडेनं धाःसा विश्वकपय् छनोट जुइत प्लेअफ म्हितेमालीगु जूगु दु । आइतवाः हे जूगु मेगु कासाय् रसियायात बुकाः क्रोएसियां विश्वकपय् थाय् दयेकल । क्रोएसियां रसियायात १–० गोलं बुकूगु खः । रसियाया डिफेन्डर फेडोर कुड्रयासोभं याःगु आत्मघाती गोलं यानाः रसिया पराजित जूगु खः । विश्वकप छनोटया निंतिं रसियायात बराबरी जक याःसां गाःगु खः, तर कासा बूगुलिं रसियां नं प्लेअफ म्हितेमालीगु जूगु दु । अथेहे सर्बिया नं विश्वकपय् छनोट जूगु दु । सर्वियां पोर्चुगलयात बुकाः विश्वकपय् थाय् दयेकूगु खः । छगू गोलं लिउने लानाच्वंगु सर्बियां पोर्चुगलयात २–१ गोलं बुकूगु खः । कासा बराबरी जक जूगु खःसा पोर्चुगल तप्यंक हे विश्वकपय् छनोट जुइगु खः, तर आ पोर्चुगल नं प्लेअफ म्हितेमालीगु जूगु दु । कासाय् सर्वियाया डुसान टाडिक व एलेक्सान्डर मित्रोभिकं गोल याःगु खःसा पोर्चुगलया रेनाटो सान्चेजं गोल याःगु खः । छनोटया मेगु कासाय् आयरल्याण्डं लक्जेमवर्गयात ३–० गोलं, स्लोभाकियां माल्टायात ६–० गोलं बुकलसा ग्रीस व कोसोभंो छगू छगू गोलया बराबरी म्हितल । अथे हे जर्मनीं आर्मेनियायात ४–१ गोलं, नर्थ म्यासेडोनियां आइल्याण्डयात ३–१ गोलं व रोमानियां लिचेस्टाइनयात २–० गोलं बुकल ।"
https://nepalbhasatimes.com/43673,कासाख्य:,???? ??????? पारू ,इटालीया अपराजित यात्रा त्वाःथलाः स्पेन नेशन्स लिग फुटबलया फाइनलय्,एजेन्सी- इटालीया ३७ गू कासा तकया अपराजित यात्रा त्वाःथलाः स्पेन नेशन्स लिग फुटबलया फाइनलय् थ्यंगु दु । सन् २०१९ या सेप्टेम्बरय् पोर्चुगललिसे बूगु इटालीया अपराजित यात्रा त्वाःथलेगु झ्वलय् स्पेनं इटालीयात २–१ गोलं बुकूगु खः ।                                                         बुधवाः बहनी जूगु कासाय् झिम्ह कासामिइ सीमित जूगु इटालीयात बुकेगु निंतिं स्पेनया फेरान टोरेसं निगू गोल याःगु खः । टोरेसं निगुलिं गोल न्हापांगु हाफय् याःगु खः । इटालीया नितिं लरेन्जो पेलेगिन्रीं छगू गोल याःगु खः।
https://nepalbhasatimes.com/43553,कासाख्य:,???? ?????? द्वादशी ,विराटनगर वारियर्स त्यात,"येँ – एभरेष्ट प्रिमियर लिगय् विराटनगर वारियर्स त्याःगु दु । ईपिएलय् विराटनगरया थ्व न्हापांगु विजय खः । थ्वयां न्ह्यः जूगु प्यंगुलिं कासाय् विराटनगर बूगु खः । आइतवाः टियू मैदानय् जूगु कासाय् विराटनगरं काठमाडौंयात ७ रनं बुकूगु खः ।                                                         वा वःगुलिं ८ ओभरय् सीमित जूगु कासाय् न्हापां ब्याटिङ याःगु विराटनगरं न्यागू विकेटया क्षतिइ १०५ रन दयेकूगु खः । विराटनगरया निंतिं अनिल शाहं ४५ रन, रायन पठानं ३० व कप्तान करण केसीं १५ रन दयेकूगु खः । काठमाडौंया निंतिं कप्तान सन्दीप लामिछाने, रायन बुर्ल व गुल्शन झां छगू छगू विकेट काःगु खः । विराटनगरं बिउगु १०६ रनया लक्ष्य ज्वनाः मैदानय् वःगु काठमाडौं ८ ओभरय् स्वंगू विकेटया क्षतिइ ९७ रन जक दयेकेफत । काठमाडौंया निंतिं रहमानउल्लाह गुर्बाजं २८ रन दयेकल । अथे हे सुवास खकुरेलं २६ व राजु रिजालं २४ रन दयेकल । विराटनगरया रायन पठानं निगू व प्रतिस जिसी छगू विकेट काःगु खः ।"
https://nepalbhasatimes.com/43552,कासाख्य:,???? ?????? त्रयोदशी ,थाै‌ सोमवाः साफय् नेपाःया निगूगु कासा,एजेन्सी- माल्दिभ्सय् जुयाच्वंगु साफ च्याम्पियनसिपय् सोमवाः नेपालं थःगु निगूगु कासा म्हितेत्यंगु दु । सोमवाः नेपालं श्रीलंकालिसें धेंधेंबल्ला याइ । नेपाः व श्रीलंका दथुइ आःतक झिंन्हय्कः धेंधेंबल्ला जूगु दु । नेपालं श्रीलंकायात स्वक बुकूगु दसा खुक्वः श्रीलंकां नेपाःयात बुकूगु दु । च्याक्व नेपाः व श्रीलंकां बराबरी म्हितूगु दु । नेपाःया ईकथं कासा ९ः४५ ताः इलय् जुइ । सोमवाः हे भारत व बंगलादेश दथुइ मेगु कासा जुइ ।                                                         साफ च्याम्पियनसिपया न्हापांगु कासाय् नेपालं साविक विजेता व ग्वसाः देय् माल्दिभ्सयात बुकूगु खः । मनिष डाँगीया उत्कृष्ट गोलं नेपालं माल्दिभ्सयात १–० गोलं बुकूगु खः । मनिष डाँगीं स्वम्ह डिफेन्डरतय्त बिट यानाः गोल याःगु खः । शुक्रवाः हे जूगु मेगु कासाय् श्रीलंका धाःसा बंगलादेशनाप १–० गोलं बूगु खः ।
https://nepalbhasatimes.com/43636,कासाख्य:,???? ?????? आमै,चितवन टाइगर्सं एभरेष्ट प्रिमियर लिगया फाइनलय्,एजेन्सी- चितवन टाइगर्सं एभेरेष्ट प्रिमियर लिग टि–२० या फाइनलय् थ्यंगु दु । बुधवाः जूगु न्हापांगु क्वालिफायरय् पोखरा राइनोजयात बुकाः चितवन टाइगर्स न्हापांखुसी एभरेष्ट प्रिमियर लिगया फाइनलय् थ्यंगु खः । चितवनं पोखरायात ९ विकेटं बुकूगु खः ।                                                         बुधवाः किपूया टियू मैदानय् जूगु न्हापांगु क्वालिफायर कासाय् पोखरां बिउगु ६७ रनया सामान्य लक्ष्य चितवनं ७.५ ओभरय् छगू विकेटया क्षतिइ पूवंकूगु खः । चितवनया निंतिं ओपनर मोहम्मद शाहाजादं २६ बलय् ४८ रन दयेकाः आउट जूगु खः । मोहम्मद शाहाजादं न्हय्गू चौका व निगू छक्का थ्वाःगु खः । अथे हे चितवनया हासिम अन्सारीं छगू चौका व छगू छक्काया ग्वाहालिं अविजित १४ रन व करिम जन्नमं अविजित ४ रन दयेकूगु खः । पोखराया नन्दन यादवं छगू विकेट काःगु खः । टस बुइवं न्हापां ब्याटिङ याःगु पोखरा राइनोजं १५ ओभरया कासा म्हिताः ६६ रन जक दयेकाः अलआउट जूगु खः । पोखराया सुनिल धमलां १८ व सुशन भारीं १२ रन दयेकूगु खःसा मेपिं कासामित दोहोरो अंकं मदयेकुसे हे आउट जूगु खः । पोखरा राइनोजं ४१ रन दयेकूबलय् छगू विकेट जक वंगु खःसा मेगु २५ रन दयेकूबलय् ९ विकेट वंगु खः । पोखरायात फाइनलय् वनेत मेगु छगू मौका दनि । निगूगु क्वालिफायर कासा त्याकत धाःसा पोखरायात फाइनलय् वनेगु मौका दइ । चितवनया निंतिं सागर ढकाल व शाहब आलमं प्यंगू प्यंगू विकेट काःगु खः । प्यंगू विकेट काःम्ह सागर ढकालं प्यंगू ओभर बलिङ यानाः १० रन जक बिउगु खःसा प्यंगू विकेट हे काःम्ह मेम्ह कासामि शाहब आलमं नं प्यंगू ओभर बलिङ यानाः १४ रन जक बिउगु खः । चितवनया कप्तान सोमपाल कामी व करिम जन्नतं छगू छगू विकेट काःगु खः ।
https://nepalbhasatimes.com/43572,कासाख्य:,???? ?????? त्रयोदशी ,भैरहवां चितवनयात खुगू विकेटं बुकल,"येँ – एभरेष्ट प्रिमियर लिगय् भैरहवा ग्लाडियर्टसं चितवन टाइगर्सयात खुगू विकेटं बुकूगु दु । लिगय् चितवनया थ्व न्हापांगु पराजय खः । कासाय् पराजित जूसां चितवन लिगया शीर्ष थासय् दु । कासाय् टस त्याका न्हापां ब्याटिङ याःगु चितवनं निर्धारित २० ओभरय् ८ विकेटया क्षतिइ १६५ रन दयेकूगु खः । चितवनया निंतिं करिम जनं ३५ रन, मोहम्मद सहजादं ३२ रन व सिकुगे प्रसन्नं २४ रन, भिम सार्कीं १६, राजेश पुलामीं १४, दिलिप नाथं १३, कमलसिंह ऐरीं अविजित ७ रन व देव खनालं ५ रन दयेकूगु खः । भैरहवाया अविनाश बोहरां स्वंगू विकेट काःगु खःसा कुशल मल्लं निगू विकेट, कृष्ण कार्की, दुर्गेश गुप्ता व धम्मिका प्रसादं छगू छगू विकेट काल ।                                                         कासाय् चितवनं बिउगु १६५ रनया लक्ष्य भैरहवां १७.५ ओभरय् प्यंगू विकेटया क्षतिइ पुवंकूगु खः । भैरहवाया निंतिं प्रदीप ऐरीं ७२ रन, तमिम इकबालं ४० रन व उपुल थंरगां अविजित ३९ रन दयेकूगु खः । चितवनया निंतिं करिम जनतं निगू विकेट काःगु खःसा सागर ढकाल व भिम सार्कीं छगू छगू विकेट काल । चितवन व भैरहवा निंगुलिं टिमं प्लेअफय् थाय् दयेकेधुकल ।"
https://nepalbhasatimes.com/45431,कासाख्य:,११४२ पोहेलाथ्व चतुर्दशी,च्यासलया १९ म्ह कासामियात कोरोना,येँ / च्यासल युथ क्लबया झिंगुम्ह कासामितय्त कोभिड संक्रमण पुष्टि जुइवं आइतवाः जुइमाःगु सहीद स्मारक ए डिभिजन लिगया निगूगु कासा स्थगित जूगु दु । च्यासलं म्हिगः पुलिस क्लब लिसे म्हितेमाःगु खः । आः थ्व कासा गुबलय् जुइ धयागु सहलह यानाः निर्णय यायेगु खँ लिग निर्देशक सञ्जीव मिश्रं धाःगु दु ।
https://nepalbhasatimes.com/45027,कासाख्य:,११४२ थिंलागा तृतीया,निक्वःगु बागमतीस्तरीय जुनियर तेक्वान्दो कासाय् येँ महानगर टिम न्हाप,"येँ- जैशिदेवल युथ क्लबया ग्वसालय् जूगु निक्वःगु बागमतीस्तरीय जुनियर आमन्त्रण तेक्वान्दो कासाय् येँ महानगरया पुचः न्हाप लाःगु दु । कासाय् येँ महानगर खुगू स्वर्ण, न्यागू रजत व छगू कास्यलिसें टिम च्याम्पियन जुयाः न्हाप लाःगु खः ।                                                         थनया त्रिपुरेश्वरस्थित दशरथ रंगशालाया कभर्ड हलय् जूगु कासाय् स्वंगू स्वर्ण, छगू रजत व प्यंगू कास्य त्याकाः पन्ति नगरपालिका लिउ व स्वंगू स्वर्ण व स्वंगू कास्य त्याकूगु गोदावरी नगरपालिका लियांलिउ लाःगु दु । निन्हुतक थीथी २० गू स्पर्धाय् न्ह्याःगु कासाय् मुक्कं प्यसः कासामिं ब्वति काःगु खःसा कासाय् मिजंपाखे ग्योरोगीइ जैशिदेवल युथ क्लब ‘ए’या राहुल लिम्बु व मिसापाखे कागेश्वरी मनोहरा नगरपालिकाया अनुज्ञा सापकोटा उत्कृष्ट कासामि जुइत ताःलाःगु दु । कासाय् उत्कृष्ट कासामि निम्हेसिनं १५० अमेरिकी डलर पुरस्कार प्राप्त याःगु दु । थुकथं हे कासाय् पुम्सेय् मिजंपाखे श्रृजल श्रेष्ठ, पुम्सेय् हे पेयर विधाय्स्वर्ण त्याकेत ताःलाःम्ह नागार्जुन नगरपालिकाया आशिष श्रेष्ठ व मोनिक मगर उत्कृष्ट कासामि जुयादीगु दुसा येँया प्रशिक्षक गौरव रजक उत्कृष्ट प्रशिक्षक व निर्णायकय् मिजंपाखे कागेश्वरीया भीम तुम्बापो व मिसापाखे येँया वन्दना राई उत्कृष्ट जुयादीगु दु । उत्कृष्ट कासामि व प्रशिक्षक सकसिनं १०० अमेरिकी डलर पुरस्कार प्राप्त यानादिल । पेयर विधाय् उत्कृष्ट जूपिंत ५० अमेरिकी डलर प्रदान याःगु खः । थुकथं हे नीगुलिं विधाय् न्हाप, लिउ व लियांलिउ लायेत ताःलाःपिंत छसिकथं निद्वः, झिंन्यासः व द्वःछि नगद पुरस्कार बिउगु खः । मिसा हिंसा व युवा दुव्र्यसनी विरुद्ध ल्याय्म्ह पुस्तायात कासा ख्यलय् संलग्न यायेगु उद्देश्यं येँ महानगरपालिकाया मुख्य प्रायोजनय् उगु कासा जूगु खः । कासाय् विजयी व उत्कृष्ट जुयादीपिं कासामि, प्रशिक्षकयात येँ महानगरपालिकाया प्रमुख विद्यासुन्दर शाक्य, क्लबया अध्यक्ष राजेश प्रजापति, पुलांम्ह सांसद रवीन्द्रलाल श्रेष्ठ लगायत विशिष्ट व्यक्तित्वपिंसं पदक, दसिपौ व दां सिरपाः लःल्हानादीगु खः ।"
https://nepalbhasatimes.com/44361,कासाख्य:,११४२ कछलाथ्व चतुर्दशी,नेपाल घोडचढी संघयात अन्तर्राष्ट्रिय मान्यता,"येँ – नेपाल घोडचढी संघयात अन्तर्राष्ट्रिय मान्यता बिउग दु । अन्तर्राष्ट्रिय इक्वेस्टेरियन महासंघया बेल्जियमया अन्टर्पमय् नोभेम्बर १४ निसें १७ तक च्वंगु विशेष साधारण सभां नेपाःयात अन्तर्राष्ट्रिय मान्यता बीगु निर्णय याःगु खः । महासंघया सचिव सर्बिना इबानेज थुकिया जानकारी बिउगु खः ।                                                         नेपाल घोडचढी संघया अध्यक्ष रवी राजकर्णिकारं इक्वेस्टेरियन महासंघया निर्णययात लसकुस याःगु दु । अध्यक्ष राजकर्णिकारं वंगु खुदँ न्ह्वःनिसें यानावयाच्वनागु कुतः सफल जूगु धासें दक्वसित सुभाय् देछाःगु दु । नेपाःयात अन्तर्राष्ट्रिय मान्यता बीगु निंतिं वंगु महिनाय् संघया पदाधिकारीतं नेपालय् वःगु खः । पदाधिकारीतय्सं नेपालय् घोडचढीया सम्भावना व विकासयात कयाः जानकारी काःगु खः । पदाधिकारीतय्गु पुचलं रक्षामन्त्री डा मिनेन्द्र रिजाल, युवा तथा खेलकुद मन्त्री महेश्वर गहतराज, नेपाल ओलम्पिक कमिटीया पदाधिकारीत, राखेपया पदाधिकारीत व नेपाल आर्मी क्याभिलरी विभागया पदाधिकारीतय्त नापलाःगु खः ।"
https://nepalbhasatimes.com/44323,कासाख्य:,११४२ कछलाथ्व द्वादशी ,"इंग्ल्याण्ड व स्वीट्जरल्याण्ड विश्वकपय् छनोट, इटालीं प्लेअफ म्हितीगु","एजेन्सी- इंग्ल्याण्ड कतारय् जुइगु विश्वकप २०२२ या निंतिं छनोट जूगु दु । युरोपियन छनोट अन्तर्गत सोमवाः बहनी जूगु कासाय् सान मारिनोयात १०–० गोलया तःधंगु अन्तरं बुकाः इंग्ल्याण्डं विश्वकपय् थाय् दयेकूगु दु । इंग्ल्याण्डया कप्तान ह्यारी केनं याकःचां प्यंगू गोल याःगु खःसा ह्यारी मग्वाएर, इमिल स्मिथ, ट्य्रोन मिङ्स, टामी इब्राहिम व बुकायो साकां छगू छगू गोल याःगु खः ।                                                         सान मारिनोया फिलिप्पो फाब्रीं छगू आत्मघाती गोल याःगु खः । युरोपियन छनोटया मेगु कासाय् स्वीट्जरल्याण्डं बुल्गेरियायात ४–० गोलं बुकाः विश्वकपय् थाय् दयेकल । कासाय् स्वीट्जरल्याण्डया नोह ओकाफोर, रुबेन भर्गास, सेड्रिक इट्टेन व रिमो फ्रुलेरं गोल याःगु खः । युरोपकप विजेता इटाली विश्वकप छनोटया निंतिं प्लेअफ म्हितेमालीगु जूगु दु । सोमवाः जूगु कासाय् नर्दन आयरल्याण्डलिसे गोलरहित बराबरी म्हितेवं इटाली विश्वकपय् तप्यंक छनोट जुइमफुगु खः । विश्वकपय् तप्यंक छनोट जुइगु निंतिं इटाली कासा त्याके हे माःगु खः । समूह सीइ च्वंगु इटालीयात लिउने लाकाः शीर्ष थासय् च्वंगु स्वीट्जरल्याण्ड विश्वकपय् छनोट जूगु खः । छनोटया मेगु कासाय् विश्वकपय् छनोट जुइधुंकूगु डेनमार्कयात स्कटल्याण्डं बुकल । झ्वःलाक ९ गू कासा त्याकूगु टिम डेनमार्कयात स्कटल्याण्डं २–० गोलं बुकूगु खः । स्कटल्याण्डया जोन सुटर व चे एडम्सं गोल याःगु खः । कासा त्याःसां स्कटल्याण्ड तप्यकं विश्वकपय् छनोट धाःसा जूगु मदु । स्कटल्याण्डं नं विश्वकप छनोटया निंतिं प्लेअफ म्हितीगु जुइ । अथे हे पोल्याण्डयात २–१ गोलं बुकूगु हंगेरी नं विश्वकप छनोटया निंतिं प्लेअफ म्हिती । युरोपया दक्वं देय्तय्त झिगू पुचः दयेकाः विश्वकप छनोट कासा म्हिताच्वंगु दु । पुचःया शीर्ष थासय् च्वंगु देय् तप्यंक हे विश्वकपय् छनोट जुइसा निगूगु थासय् च्वंगु देसं नं छनोटया निंतिं प्लेअफ म्हिती ।"
https://nepalbhasatimes.com/45175,कासाख्य:,११४२ थिंलागा नवमी,प्रशिक्षक पुबुदु नेपाः थ्यन,एजेन्सी÷ नेपाः राष्ट्रिय क्रिकेट टिमया प्रशिक्षक पुबुदु दासानायके नेपाः थ्यंगु दु । निक्वखुसी नेपाःया प्रशिक्षक जूम्ह पुबुदु मंगलावाः न्हिनय् क्यानाडां नेपाः थ्यकं वःगु खः । पुबुदुयात क्यानया व्यवस्थापक विनोद दासं त्रिभुवन विमानस्थलय् वनाः लसकुस याःगु खः ।                                                         नेपाल क्रिकेट संघ (क्यान) वंगु मंसिरया २५ गते पुबुदु दासानायकेयात नेपाः प्रशिक्षक नियुक्त याःगु खः । डेभ ह्वाटरमोर असोजय् प्रशिक्षक पदं राजीनामा बिउगुलिं क्यानं पुबुदुयात प्रशिक्षक दयेकूगु खः । ह्वाटरमोरं ओमानय् जूगु आइसिसी विश्वकप क्रिकेट लिग २या त्रिकोणात्मक सिरिजलिपा राजीनामा बिउगु खः । श्रीलंकाया पूर्व कासामि पुबुदु दासानायके थ्वयां न्ह्यः सन् २०११ निसें २०१५ तक नेपाःया प्रशिक्षक जूगु खः । पुबुदुया प्रशिक्षणय् नेपालं सन् २०१४ टि–२० विश्वकप म्हितूगु खः । अथेहे नेपालं आइसीसी डिभिजन ४ व डिभिजन ३ या उपाधि नं पुबुदुया प्रशिक्षण त्याकूगु खः । सन् २०१५ य् नेपाःया क्रिकेटय् विवाद जूगुलिं पुबुदुं राजीनामा बिउगु खः । पुबुदुं एभेरेष्ट प्रिमियर लिगय् भैरहवा ग्ल्याडियटर्सयात प्रशिक्षण बिउगु
https://nepalbhasatimes.com/45019,कासाख्य:,११४२ थिंलागा दुतिया,साफया उपविजेता कासामितय्त सम्मान,"एजेन्सी- नेपाल सरकारं बंगलादेशय् निला न्ह्यः जूगु १३ औं साफ च्याम्पियनसिप फुटबलया उपविजेता जूगु नेपाःया राष्ट्रिय फुटबल टिमया कासामितय्त प्रधानमन्त्री निवास बालुवाटारय् मंगलवाः सम्मान याःगु दु । प्रधानमन्त्री शेरबहादुर देउवां कासामितय्त सम्मान यासें म्हतिं न्यागू लाख तका नगद सिरपाः नं बिउगु खः । अथे हे प्रशिक्षकतय्त म्होति स्वंगू लाख सिरपाः बिउगु खः ।                                                         प्रधानमन्त्री निवासय् जूगु ज्याझ्वलय् टिमया २३ म्ह कासामि, स्वम्ह प्रशिक्षक, टिम व्यवस्थापक व फिजियोयात सम्मान याःगु खः । राष्ट्रिय टिमया कप्तान किरण किरण चेम्जोङलिसें २३ म्ह कासामित, प्रमुख प्रशिक्षक अब्दुल्ला अलमुताइरी, प्रशिक्षकपिं किरण श्रेष्ठ व विकास मल्ल, टिम व्यवस्थापक मधुसुदन उपाध्याय व फिजियो अविष्कार पुडासैनीयात सम्मान याःगु खः । माल्दिभ्सय् वंगु अक्टोबरय् जूगु साफ च्याम्पियन्ससिपय् नेपाः न्हापांखुसी फाइनलय् थ्यंगु खः । साफया फाइनलय् नेपाः भारतलिसे ३–० गोलं बूगु खः ।"
https://nepalbhasatimes.com/44387,कासाख्य:,११४२ कछलाथ्व पुन्हि,एबी डि भिलियर्संं संन्यास काल,"एजेन्सी- दक्षिण अफ्रिकाया पुलांम्ह कप्तान व ब्याट्सम्यान एबी डि भिलियर्स दक्वं शैलीया क्रिकेटं सन्यास कायेगु घोषणा याःगु दु । भिलियर्सं ं सन् २०१८ य् अन्तर्राष्ट्रिय क्रिकेटं सन्यास काःगु खःसां फ्रेन्चाइज लिग धाःसा म्हितावयाच्वंगु खः ।                                                         शुक्रवाः सामाजिक सञ्जाल ट्विटर पाखें संन्यासया घोषणा यासें भिलियर्सं धाःगु दु ‘थ्व छगू न्ह्यइपुगु यात्रा जुल, तर आः जिं सन्यास कायेगु निर्णय याना ।’ एबी डि भिलियर्संं दक्षिण अप्रिकाया निंतिं ११४ टेस्ट, २२८ एकदिवसीय व ७८ टी–२० म्हितूगु दु । भिलियर्सं टेस्टय् ८,७६५ रन, एकदिवसीयय् ९,५७७ रन व टी–२०इ १,६७२ रन दयेकूगु दु । भिलियर्सं टेस्टय् २२ शतक व ४६ अर्धशतक दयेकूगु दुसा एकदिवसीयय् २५ शतक व ५३ अर्धशतक दयेकूगु दु । डिभिलियर्सया नामय् अन्तर्राष्ट्रिय क्रिकेटय् दकलय् याकनं शतक दयेकूगु कीर्तिमान दु । डिभिलियर्सं ३१ बलय् शतक दयेकूगु खः ।"
https://nepalbhasatimes.com/45432,कासाख्य:,११४२ पोहेलाथ्व चतुर्दशी,जोकोभिचयात अस्ट्रेलियां पितिनिगु जुल,एजेन्सी- विश्व नं. १ टेनिस कासामि नोभाक जोकोभिचयात अस्ट्रेलियां पितनीगु हे जूगु दु । अस्ट्रेलियन ओपन टेनिस म्हितेत अस्ट्रेलियाय् थ्यंम्ह जोकोभिचयात अनया सरकारं कोभिड सम्बन्धी नियम पालना मयाःगु धासें भिसा रद्द यानाबिउगु खः । जोकोभिचं थुकियात कयाः निक्वःगुखुसी तःगु मुद्दायात अस्ट्रेलियाया संघीय अदालतं खारेज यानाबीवं वं देश त्वःतेमालीगु जूगु खः ।                                                         संघीय अदालतया स्वम्ह न्यायाधीशतय्सं सर्वसम्मतिं सरकारं जोकाभिचया भिसा रद्द यायेगु धकाः याःगु निर्णय कायम हे जुइगु आदेश बिउगु खः । थुकिया लिसें जोकोभिचं आः अस्ट्रेलियन ओपन टेनिस नं म्हिते मखनीगु जूगु दु । अदालतया निर्णय लिपा जोकोभिचं थः तसकं निराश जूगु धासें तर थःम्हं अदालतया निर्णययात सम्मान यायेगु धाःगु दु । ‘जि अस्ट्रेलियां पिहां वनेगु निंतिं सम्बन्धित निकाययात ग्वाहालि यायेगु जुइ’ सर्वियाया कासामि जोकोभिचं छगू वक्तव्य पितबिसें धाःगु दु । अस्ट्रेलिनय ओपन म्हितेगु निंतिं वःम्ह जोकोभिचयात अस्ट्रेलियन सरकारं वंगु जनवरी ६ तारिखय् भिसा रद्द यासें आप्रवासी हिरासतय् तःगु खः । थुकिया विरुद्ध जोकोभिचं तःगु छगू मुद्दाय् स्थानीय अदालतं सोमवाः सुनुवाई यासें सरकारं याःगु निर्णय गलत जूगु धासें जोकोभिचयात तुरुन्त त्वःतेत आदेश बिउगु खः । थ्व लिपा नं अस्ट्रेलियन सरकारं हाकनं जोकोभिचया भिसा रद्द यासें आप्रवासी हिरासतय् तःगु खः । थुकिया विरुद्ध निक्वःखुसीइ तःगु मुद्दा धाःसा संघीय अदालतं खारेज यासें सरकारया निर्णय पक्षय् फैसला न्यंकूगु खः । अस्ट्रेलियन ओपन सोमवाःनिसें सुरु जुइत्यंगु दुसा जोकोभिचं न्हापांगु न्हि कुन्हु थःगु हे देयया कासामिलिसे म्हितीगु तालिका दुगु खः ।
https://nepalbhasatimes.com/45847,कासाख्य:,११४२ सिल्लाथ्व दशमी,अनन्त तामाङ इन्डियन सुपर लिगय्,येँ – नेपाःया राष्ट्रिय फुटबल टिमया डिफेन्डर अनन्त तामाङ इन्डियन सुपर लिग (आइएसएल) य् आबद्ध जूम्ह न्हापांम्ह नेपाःया कासामि जूगु दु । थ्री स्टार क्लबया कासामि अनन्तं आइएसएलया इस्ट बंगाल टिमय् अनुबन्धित जूगु खः । अनन्त फ्रिट्रान्फरय् इस्ट बंगलाय् वंगु खः । थ्रीस्टारंं आइएसएलया निंतिं अनन्तया फुकुवा यायेधुंकूगु दु ।                                                         अनन्तं इस्ट बंगलाय् थ्व सिजनय् ल्यंदनिगु प्यगू कासा म्हितीगु जुइ । अनन्तं शनिवाः उखे वनीगु ज्याझ्वः दु । इस्ट बंगाल लिगया झिगूगु थासय् दु ।
https://nepalbhasatimes.com/45585,कासाख्य:,११४२ पोहेलागा एकादशी,"इरान विश्वकपय् छनोट, अर्जेन्टिना त्यात, ब्राजिल बराबरीइ",एजेन्सी- इरान आकिवं कतारय् जुइगु विश्वकप फुटबलय् म्हितेत छनौट जूगु न्हापांग्ु एशियाली देय् जूगु दु । मेखे दक्षिण अमेरिकापाखेया विश्वकप छनोट कासाय् शुक्रवाः अर्जेन्टिनां चिलीयात बुकूगु दु । कतारय् जुइगु विश्वकपया निंतिं छनोट जुइधुंकूगु अर्जेन्टिनां चिलीयात २–१ गोलं बुकूगु खः ।                                                         अर्जेन्टिनाया निंतिं एन्जेल डि मारियां कासाया १० औ मिनेटय् व लाउटरो मार्टिनेज कासाया ३४ औं मिनेटय् छगू छगू गोल याःगु खः । चिलीया निंतिं कासाया २० औं मिनेटय् बेन डियाजं गोल याःगु खः । अर्जेन्टिना पुचःया निगूगु थासय् दुसा चिली न्ह्यगूगु थासय् दु । शुक्रवाः हे जूगु मेगु छनोट कासाय् शीर्ष थासय् लानाच्वंगु ब्राजिलं पुचःया स्वंगूगु थासय् च्वंगु इक्वेडरलिसे बराबरी म्हितल । ब्राजिलं इक्वेडरलिसें १–१ गोलया बराबरीइ म्हितूगु खः । कासाया खुगू मिनेटय् हे ब्राजिलया क्यासिमिरों गोल याःगु खःसा कासाया ७५ औै मिनेटय् इक्वेडरया फेलिक्स टोेरेस बराबरी गोल याःगु खः । कासाय् इक्वेडरया एलेक्सजेण्डर डोमिनुएज व ब्राजिलया इमर्सन रोयलं रेड कार्ड नःगु खः । अथेहे शुक्रवाः जूगु मेगु कासाय् उरुग्वें पाराग्वेयात १–० गोल बुकल । उरुग्वेया निंतिं लुइस सुआरेजं गोल याःगु खः । उरुग्वे पुचःया प्यंगूगु थासय् दु । विश्वकप एसियाली छनोट अन्तर्गत बिहिवाः जूगु कासाय् इरानं इराकयात बुकाः विश्वकपया निंतिं छनोट जूगु दु । इरानं इराकयात १–० गोलं बुकाः झ्वलाकः स्वकःखुसी विश्वकपय् छनोट जूगु खः । इरानया निंतिं मेहदी तारेमी कासाया निगूगु हाफय् गोल याःगु खः ।
https://nepalbhasatimes.com/44777,कासाख्य:,११४२ थिंलाथ्व षष्ठी,निगू दशकलिपा बार्सिलोना च्याम्पिन्स लिगया समुह चरणं आउट,"एजेन्सी÷ स्पेनिस महारथी क्लब बार्सिलोना निगू दशकलिपा च्यान्पियन्स लिगया समूह चरणं पिने लाःगु दु । बुधवाः चान्हय् जूगु कासाय् जर्मन क्लब बार्यन म्युनिखलिसे बूगु व पुचःया मेगु कासाय् बेन्फिकां डेनामो किभयात बुकेवं क्याटलान क्लब बार्सिलोना १७ दँ लिपा च्याम्पियन्स लिगया समुह चरणं आउट जूगु खः । थ्वयां न्ह्यसः सन् २०००÷०१ य् जूगु च्याम्पियन्स लिगय् समूह चरणं बार्सा आउट जूगु खः ।                                                         बार्सिलोनायात बार्यन म्युनिखं ३–० गोलं बुकूगु खः । बार्यनया निंतिं थोमस मुलर, लोरी साने व जमल मुसिआलां छगू छगू गोल याःगु खः । अथे हे पुचःया मेगु कासाय् बेन्फिकां डेनामो किभयात २–० गोलं बुकाः अन्तिम १६ य् थाय् दयेकल । बार्सा पुचःया स्वंगूगु थासय् लाना समूह चरणं पिने लाःवंगु खःसा बार्यन म्युनिख समूह चरणया दक्व कासा त्याका शीर्ष थासय् च्वनाः अन्तिम १६ य् थ्यंगु खः । च्यापिम्यन्स लिगया बुधवाः जूगु मेगु कासाय् युभेन्ट्सं माल्मोयात १–० गोलं बुकलसा पुचःया मेगु कासाय् चेल्सी व जेनिथ सेन्ट पिटर्सवर्गं स्वंगू स्वंगू गोलया बराबरी म्हितल । थ्व पुचलं युभेन्ट्स व चेल्सीं अन्तिम १६ य् थाय् दयेकूगु खः । लिगया मेगु कासाय् म्यानचेस्टर युनाइटेडं योङ ब्वाइजलिसे छगू छगू गोलया बराबरी म्हितल । अथे हे लिलें वुल्फसवर्गयात ३–१ गोलं व साल्जवर्गं सेभियायात १–० गोलं बुकाः नकआउट चरणय् थाय् दयेकल ।"
https://nepalbhasatimes.com/44802,कासाख्य:,११४२ थिंलाथ्व सप्तमी,शनिवाः नेपाः विरुद्ध बंगलादेश म्हितीगु,"एजेन्सी- साफ यु–१९ महिला फुटबल च्याम्पियनसिपय् डिसेम्बर ११ तारिख शनिवाः निसें बंगलादेशया ढाकाय् शुरु जुइत्यंगु दु । साफ यु–१९ च्याम्पियनसिपया न्हापांगु कासाय् शनिवाः नेपालं बंगलादेश विरुद्ध धेंधेंबल्लाः यायेत्यंगु दु । बंगलादेश न्हापांगु संस्करणया विजेता खःसा नेपा उपविजेता खः ।                                                         न्हापांगुु संस्करणया फाइनल कासा नेपालं बंगलादेशलिसे १–० गोलं बूगु खःसा समूह चरणया कासा नं नेपाःयात बंगलादेशं २–१ गोलं बुकूगु खः । नेपाःया कप्तान अन्जना रानामगरं बंगलादेशयात बुकाः न्हापांगु संस्करणय् जूगु पराजयया बदला कायेगु धकाः धाःगु दु । बंगलादेश वने न्ह्यः नेपालय् जूगु पत्रकार सम्मेलनय् कप्तान रानामगर टिमया मूआज्जु साफ च्याम्पियनसिपय् बंगलादेश व भारतयात बुकेगु व उपाधि त्याकेगु धकाः धाःगु खः । प्र्रशिक्षक हरि ओम श्रेष्ठ नं नेपालं उपाधी त्याकीगु धकाः धाःगु खः । थुगुसी यु–१९ साफ महिला च्याम्पियनसिपय् मुक्कं न्यागू देशं ब्वति काःगु दु । राउन्ड रोबिनया आधारय् कासा जुइसा शीर्ष निगू टिमया दथुइ फाइनल कासा जुइ । नेपालं थःगु निगूगु कासा डिसेम्बर १५ य् श्रीलंकालिसें, स्वंगूगु कासा डिसेम्बर १७य् भुटानलिसे व अन्तिम कासा डिसेम्बर १९ य् भारतलिसे म्हितीगु जुइ ।"
https://nepalbhasatimes.com/45754,कासाख्य:,११४२ सिल्लाथ्व सप्तमी,रोनाल्डोया इन्टाग्रामय् ४०० मिलियन फलोअर्स थ्यन,एजेन्सी- पोर्चुगलया स्टार कासामि व इंग्लिस क्लब म्यानचेस्टर युनाइटेडया कासामि क्रिष्टियानो रोनाल्डोया इन्टाग्रामय् ४०० मिलियन फलोअर्स थ्यंगु दु । इन्टाग्रामय् ४०० मिलियन फलोअर्स थ्यंम्ह रोनाल्डो न्हापांम्ह खः । थ्वयां न्ह्यः आःतक सुयागु नं थुलिमछिं फलोअर्स थ्यंगु मदुनि ।                                                         रोनाल्डोया बुन्हिया छन्हुलिपा इन्टाग्रामय् ४०० मिलियन फलोअर्स थ्यंगु खः । रोनाल्डो ३७ दँ दत । रोनाल्डो धुकाः निगूगु थासय् केलि जेनर व स्वंगूगु थासय् लियोनल मेसी दु । केलिया ३०८ मिलियन व मेसीया ३०६ मिलियन फलोअर्स दु ।
https://nepalbhasatimes.com/44975,कासाख्य:,११४२ थिंलागा पारू ,कासामितय्त याःगु कारबाही नं यानाः क्रिकेट विकासय् अवरोध ः – सिप्यान,"येँ ( क्रिकेट खेलाडी संघ नेपालं (सिप्यान) नेपाःया राष्ट्रिय क्रिकेट कासामितय्त नेपाल क्रिकेट संघं (क्यानं) याःगु कारबाहीं यानाः क्रिकेट विकासय् अवरोध जूगु धाःगु दु । सोमवाः सिप्यानं प्रेस वक्तव्य पिकयाः सेन्ट्रल कन्ट्रयाक्टया वर्गीकरणया विषययात कयाः क्यान व नेपाःया राष्ट्रिय क्रिकेट कासामित दथुइ जूगु विवादलिपा कासामितय्त याःगु कारवाहीं यानाः क्रिकेट विकासय् अवरोध जुइगु धकाः धाःगु खः ।                                                         सिप्यानं जारी याःगु प्रेस वक्तव्यय् क्यानं कासामितय्सं तःगु सः व भावनाया सम्बोधन मयासें अखतं कारवाही यागुलिं थःपिनिगु ध्यानाकर्षण जूगु धाःगु दु । सिप्यानया अध्यक्ष मनिषराज पाण्डे व महासचिव पारस खड्कां पिकाःगु संयुक्त वक्तव्यय् क्रिकेटया कासामितय्गु योगदानं यानाः नेपाःया क्रिकेटं विश्वय् थाय् दयेकेत सफल जूगु सकसियां सिउगु धयातःगु दु । वर्गीकरण थेंज्याःगु महत्वपूर्ण विषययात पारदर्शी रुपं निश्चित मापदण्डया दुने अवलम्बन यासें तर्कसम्मत व त्रुटीरहित यायेत तथ्यपरक, वस्तुपरक व वैज्ञानिक दयेकेमाःगु धकाः सिप्यानं धाःगु दु । सिप्यानं क्यान व कासामित दथुइया तितmता चिइकाः कासामितय्गु मनोबल थकायेमाःगु व समग्र नेपाःया क्रिकेटयात बांलाइगु पलाः ल्ह्वनेमाःगु धकाः नं धाःगु दु । क्यानं वंगु मंसिर २९ गते नेपाः राष्ट्रिय क्रिकेट टिमया कप्तान ज्ञानेन्द्र मल्ल, उपकप्तान दीपेन्द्रसिंह ऐरी, सोमपाल कामी व कमलसिंह ऐरीयात काराबाही याःगु खः । क्यानं टिमया कप्तान ज्ञानेन्द्र मल्ल व उपकप्तान दीपेन्द्रसिंह ऐरीयात पदमुक्त याःगु खः । अथे हे प्यम्ह कासामितय्त सन् २०२२ य् खुला तक सेन्ट्रल कन्ट्रयाक्टं चिइकूगु खः । कासामितय्सं सञ्चार मध्यमय् वयाः वर्गीकरण विषयय् नवाःगु धासें क्यानं कारवाही याःगु खः ।"
https://nepalbhasatimes.com/45907,कासाख्य:,११४२ सिल्लाथ्व चतुर्दशी,नेपाः टि–२० वरियताय् छगू स्थान कुहां वल,"येँ- नेपाः आइसीसी टि–२० वरियताय् छगू स्थान कुहां वःगु दु । आइसीसीं सार्वजनिक याःगु न्हूगु वरियता कथं नेपाः १२ औं थासं कुहां वयाः १३ औं थासय् लाःवंगु दु । विश्व वरियताय् इग्ल्याण्ड शीर्ष थासय् दु । अथेहे भारत निगूगु, पाकिस्तान स्वंगूगु, न्यूजिल्याण्ड प्यंगूगु व दक्षिण अफ्रिकां न्यागूगु थासय् दु ।                                                         नेपाःया राष्ट्रिय क्रिकेट टिम थौंकन्हय् टि–२० विश्वकप छनोट कासा म्हितेत ओमानय् दु । छनोट कासा न्ह्यः नेपालं ओमानय् प्यंगू देय् दुथ्याःगु टि–२० सिरिज म्हितूगु खः । सिरिजय् नेपालं ओमानयात बुकूगु खःसां युएइ व आयरल्याण्डलिसे पराजित जूगु खः । थ्व सिरिज युएर्इं त्याकूगु खः । थ्व सिरिजय् नेपाःया कासामि सन्दीप लामिछानें टि–२०इ ५० विकेट पुवंकूगु खः । सन्दीप टि–२० इ ५० विकेट पूवंकूम्ह न्हापांम्ह नेपाःया कासामि जूगु खः । सन्दीपं २९ गू कासा म्हिताः ५० विकेट काःगु खः । सन्दीप विश्वय् दकलय् याकनं ५० विकेट काःम्ह स्वम्हम्ह कासामि नं जूगु दु । दकलय् याकनं ५० गू विकेट काःम्ह कासामिया धलखय् श्रीलंकाया अजन्था मेन्डिस शीर्ष थासय् दु । अजन्थां २६ गू कासाय् ५० विकेट पूवंकूगु खः । नेपालं आः वइगु शुक्रवाः निसें विश्वकप टि–२० छनोट कासाय् धेंधेंबल्ला याइ । समुह ‘बी’ इ लानाच्वंगु नेपालं न्हापांगु कासा ओमानलिसे म्हिती । अथेहे निगूगु कासा फिलिपिन्स व स्वंगूगु कासा क्यानाडालिसे म्हिती । थ्व पुचःया शीर्ष निगू टिमं सेमिफाइनलय् थाय् दयेकी । अथे हे समूह ‘ए’ नं निगू टिमं सेमिफाइनलय् थाय् दयेकी । फाइनलय् थ्यंगु निगू टिमं विश्वकपय् थाय् दयेकी ।"
https://nepalbhasatimes.com/44805,कासाख्य:,११४२ थिंलाथ्व सप्तमी,ओलम्पिकय् कुटनीतिक बहिष्कारया अर्थ मदु – फ्रान्स,"चीनय् मेगु दँय् जुइत्यंगु शीतकालिन ओलम्पिक २०२२ यात अमेरिका, बेलायत, अस्टे«लिया व क्यानाडां याःगु कुटनीतिक बहिष्कारया अर्थ मदुगु फ्रान्सया राष्ट्रपति इमानुयल म्याक्रोनं धाःगु दु । बिहिवाः फ्रान्सय् जूगु पत्रकार सम्मेलनय् न्वासें राष्ट्रपति म्याक्रोनं ओलम्पिकय् राजनीतिकरण जुइमजिउगु धाःगु खः ।                                                         ‘स्पष्ट धाये, यायेगु खःसा पुर्ण बहिष्कार या, कासामितय्त छ्वयेमते, कि मखुसा अज्याःगु ज्या या गुकिं परिस्थितिइ हिउउपाः हइ’ राष्ट्रपतिं धाःगु दु । राष्ट्रपति म्याक्रोनं अन्तराष्ट्रिय ओलम्पिक कामिटीलिसे कासामिया सुरक्षायात कयाः खँल्हायेगु नं धाःगु दु । अमेरिका, बेलायत ,अस्टे«लिया व क्यानाडा चीनं यानाच्वंगु मानव अधिकार हननयात कयाः चीनय् सन् २०२२ जुइगु शीतकालिन ओलम्पिकय् कुटनीतिक बहिष्कार यायेगु धाःगु खः । चीनं अन दुपिं उइगर मुस्मांतय् अधिकार हनन व दमन यानाच्वंगु द्वपं बिसें सरकारी प्रतिनिधि मछ्वयेगु निर्णय याःगु खः । अथे हे चीनया टेनिस कासामि पेङ सुआइ नं चीनया उच्च सरकारी अधिकारीं थःत यौन दुव्र्यवहार याःगु द्वपं बिइधुंकाः सुआइ तनाच्वंगुलिं कासामिया सुरक्षायात कयाः नं थीथी देशं चिन्ता क्यनाच्वंगु खः । चीनं कुटनीतिक बहिष्कार याइगु देशं मू पुलेमालिगु ख्याच्वः बिउगु दु । संयुक्त राष्ट्रसंघया महसचिव एन्टोनियो गुटेरेसं धाःसा ब्वति काइगु जूगु दु ।"
https://nepalbhasatimes.com/45928,कासाख्य:,११४२ सिल्लाथ्व पुन्हि,च्याम्पियन्स लिग – मेसीया पेनाल्टि असफल,"एजेन्सी- च्याम्पियन्स लिग अन्तर्गत मंगलवाः चान्हय् जूगु अन्तिम १६ या कासाय् म्याचेस्टर सिटी व पिएसजी त्याःगु दु । अन्तिम १६ या न्हापांगु लेगय् प्रिमियर लिगया शीर्ष थासय् च्वनाच्वंगु म्याचेस्टर सिटीं पोर्चुगलया स्पोर्टिङ सिपीयात व फ्रेन्च लिग १ या शीर्ष थासय् च्वनाच्वंगु पेरिस सेन्ट जर्मेनं (पिएसजीं) स्पेनिस ला लिगाया शीर्ष थासय् च्वनाच्वंगु रियल म्याड्रिडयात बुकूगु खः ।                                                         म्यानचेस्टर सिटीं स्पोर्टिङ सिपीयात ५–० गोलया तःधंगु अन्तर बुकूगु खः । सिटीया निंतिं बर्नाडो सिल्भां निगू गोल याःगु खःसा रियाद महरेज, फिल फोडेन व रहिम स्टर्लिङं छगू छगू गोल याःगु खः । स्र्पोटिङ सिपीयात घरेलु मैदानय् तःधंगु अन्तरं बुकाः सिटीं क्वाटरफाइनलय् थःगु थाय् लगभग निश्चित याःगु दु । मेगु कासाय् पिएसजीं रियल म्याड्रिडयात १–० गोलं बुकल । पिएसजीया निंतिं कासाया छगू जक गोल केलियन एमबाप्पें निगूगु हाफया इन्जुरीइ इलय् नेयमारया पासय् याःगु खः । थ्व कासाय् स्टार कासामि लियोनल मेसीं पेनाल्टी मिस याःगु खः । कासाया ६२ औं मिनेटय् मेसीं थ्वाःगु पेनाल्टीं गोलकिपर कोर्टुवां सेभ याःगु खः ।"
https://nepalbhasatimes.com/45922,कासाख्य:,११४२ सिल्लाथ्व पुन्हि,मछिन्द्र शहिद स्मारक लिग च्याम्पियन,येँ – मछिन्द्र क्लबं निगू कासा म्हिते ल्यंदनिबलय् हे शहिद स्मारक ए डिभिजन लिगया उपाधि त्याकूगु दु । दशरथ रंगलशालाय् बुधवाः जूगु कासाय् सातदोबाटो युथ क्लबयात १–० गोलं बुकाः मछिन्द्रं झ्वःलाकः निक्वःगुखुसी लिग त्याकूगु खः । मछिन्द्रया निंतिं कासाया ५३ औं मिनेटय् अबैरजानया कासामि नोर्लान नोभ्रुजोभं छगू जक गोल याःगु खः । सविक विजेता मछिन्द्रं लिगय् अझं निगू कासा म्हितेल्यंदनि ।                                                         मछिन्द्रं ११ गू कासा म्हिता २९ अंक दयेकूगु खः । लिगया निगूगु थासय् दुगु मनाङया २० अंक दु । मनाङं मछिन्द्रंसिबें छगू कासा म्हो जक म्हितूगु दु । लिगय् ११ गू कासा म्हितूगु मछिन्द्रं आःतक छगू जक गोल नःगु दु । मछिन्द्रं लिगया न्हापांगु कासाय् एनआरटीयात २–१ गोलं बुकेगु झ्वलय् छगू गोल नःगु खःसा वयां लिपा छगू नं गोल नःगु मदुनि । लिगय् मछिन्द्रं ११ गू कासा म्हितेगु झ्वलय् ९ गू कासा त्याकूगु खःसा निगू बराबरी म्हितूगु दु । बुधवाः जूगु लिगया मेगु कासाय् त्रिभुवन आर्मी क्लबं हिमालयन शेर्पालिसे छगू छगू गोलया बराबरी म्हितूगु दु ।
https://nepalbhasatimes.com/46143,कासाख्य:,११४२ सिल्लागा एकादशी,क्रिस्टियन एरिक्सन मैदानय् लिहा वल,"एजेन्सी- युरो २०२० य् फिनल्याण्डविरुद्ध जूगु कासाय् मैदान दुने हे कार्डियो एरेस्ट ( हृदयघात) जूम्ह डेनमार्कया कासामि क्रिस्टियन एरिक्सन २५९ न्हू लिपा फुटबलया मैदानय् कुहां वःगु दु । इंग्लिस प्रिमियर लिगया शनिवाः जूगु कासाय् एरिक्सन मैदानय् कुहांवःगु खः । एरिक्सनं ब्रेन्टफोर्ड पाखें कासाया ५२ औ मिनेटय् न्यूक्यासल युनाइटेडविरुद्धया कासा म्हितूगु खः । एरिक्सन मैदानय् कुहांवःबलय्                                                         फुटबलया मैदान भावानात्मक जूगु खः । घरेलु व विपक्षी टिमया समर्थकतय्स एरिक्सनयात दनाः लापा थाना मैदानय् लसुकस याःगु खः । कासाय् एरिक्सनया टिम ब्रेन्टफोर्ड न्यूक्यासललिसे २–० गोलं बूगु खः तर कासाया लिच्वः सिबें नं एरिक्सनया पुर्नआगमन तसकं महत्वपूर्ण जुल । एरिक्सनं मैदानय् प्रवेश यायेवं निगुलिं टिमया समर्थकत हर्षित जूगु खः । कासा क्वचायेधुंकाः एरिक्सनं धाःगु दु, ‘कासाया लिच्वःया वास्ता मयायेगु खःसा जि तसकं लय्ताः ’ ।"
https://nepalbhasatimes.com/47402,कासाख्य:,११४२ तछलाथ्व एकादशी,"थःगु हे पोस्टय् ४१ गोल, प्यंगू क्लबयात प्रतिबन्ध","एजेन्सी- दक्षिण अफ्रिकाय् प्यंगूगु डिभिजन प्यंगू क्लबयात गुबलें हे फुटबल म्हिते मदइकथं प्रतिबन्ध तयाबिउगु दु । उपाधीया प्रतिस्पर्धा दुगु शीर्षस्थानया क्लब माटियासी फुटबल क्लब व शिभुलानी डेन्जर्स टाइगर्सं म्हितूगु कासाय् अजूचायापुक गोल जुइगु प्रतिबन्ध तयेमाःगु खः ।                                                         टाइगर्सं कोटोको ह्याप्पी बोइजयात छुं ई न्ह्यः म्हितूगु कासाय् ३३–१ गोलं बुकूगु खः । अथेहे माटियासीं स्वंगूगु थासय् लानाच्वंगु नसामी माइटी बर्डसयात ५९–१ गोलं बुकल । नसामीं ५९ गोलं त्याकूगु कासाय् माइटी बर्डस्या कासामितय्सं ४१ गोल ला आत्मघाती याःगु खः । थुपिं क्लबतय्सं मिलोमतो यानाः कासा म्हितूगुलिं प्यंगूगु थासय् लाःगु गावुला क्लासिकयात मोपनी क्षेत्रया लिग विजेता घोषणा याःगु दु । फाइनल कासा न्ह्यः तक शिभुलानी ३ अंकं न्ह्यःने लानाच्वंगु खः । शिभुलानीयात उपाधी त्याके मबिइगु निंतिं नदिन माटियासी व नसामीं म्याच फिक्सिङ याःगु खः । न्हापांगु हाफय् माटियासी २२–० गोलं न्ह्यःने लानाच्वंगु सिइवं सिभुलानीं कोटोको ह्याप्पी ब्वाइजलिसे मिलोमतो यात, अले उगु क्लबया प्यम्ह कासामितय्सं कासा क्वचाये न्ह्यः हे त्यान्नुया म्हितेमफुत धकाः मैदान त्वःता बिउगु खः । मेखे माटियासीलिसेया कासाय् नं रेफ्रीं ह्याउँगु कार्ड क्यंगुलिं नसामी न्हय्म्ह कासामिइ सीमित जूगु खः । थुकथं म्याच फिक्सिङ्ग यानाः म्हितूगुलिं क्लबया पदाधिकारीतय्त न्यागू सिजनया निंतिं व कासा अधिकारीतय्त १० गू सिजनया निंतिं प्रतिबन्ध तःगु खः । ‘थुपिं मनूतय्के फुटबलप्रति सम्मान धयागु हे मदु, उकिं थज्याःगु हाकनं हाकनं जुइकेगु पक्षय् जिपिं मदु’ दक्षिण अफ्रिकाया मोपनी क्षेत्रया फुटबल अध्यक्ष भिन्सेन्ट राम्फागों धाःगु दु । थुपिं क्लबया कासामितय् बारे धाःसा छुं न्हि लिपा प्रतिबन्ध निर्णय याइगु जूगु दु । छगू गोलविरुद्ध ३३ गोलं पराजित जुइ कथं मैदान त्वःतावंपिं कासामितय्त कडा प्रतिबन्ध तयेफु धाःगु दु । थथे लाक्वपाक्व गोल याःबलय् रेफ्रीं सुनां गोल यात धयागु तकं रेकर्ड तयेमफुगु जुयाच्वन । ‘जिमिगु अनुसन्धानं छु खनेदत धाःसा माटियासीं याःगु धाःगु गुलिखे गोल ला गोल हे मखुथें च्वं । छाय्धाःसां रेफ्रीं थःगु रिपोर्ट बांलाक गोलया रेकर्ड तकं बीमफुत’ राम्फागाें धाःगु दु । ‘रेफ्रीं २ नम्बरया कासामिं १० गोल ५ नम्बरया कासामी २० गोल’ धकाः गाज्यांमाज्यां रिपोर्ट बिउगु दु । अन ४१ गू गोल ला थःगु हे पोस्टय् जूगु जुयाच्वन । रेफ्री थुकिया रेकर्ड गुकथं तल धयागु हे धायेमफु’ राम्फागों धाःगु दु । नसामी माइटी बर्ड्सया प्रशिक्ष नेल त्वालां राष्ट्रिय रेडियो स्टेशनय् अन्तर्वार्ता बीगु झ्वलय् रेफ्रीया कारणं थथे जूगु द्वपंबिउगु दु । ‘जिमिसं प्यंगू गोल यायेधुनागु खः, तर रेफ्रीं छगू नं गोलयात मान्यता मबिउ । तर उमिसं थ्वाःगु बल नेटया पिने लाःसां गोल बिल । थ्व बारे जिमिसं उजुरी बिया, तर रेफ्रीया निर्णय हे अन्तिम जुइ धाल । अथे जूबलय् कासामितय् ध्यान कासाय् मवन । कासा त्याःसां छुं जुइमखु धयागु उमित जुल, अले कासामितय्सं तम्वया कासा त्वःताबिल ।’ अफ्रिकी फुटबलय् थज्याःगु अस्वाभाविक लिच्वः वःगु न्हूगु घटना धाःसा मखु । सन् २०१३ य् ७९–० गोल व ६७–० गोलया कासा नं जूगु दु । थज्याःगु कासा म्हितूगु निगू टिमयात १० वर्ष प्रतिबन्ध तःगु खः । तर आःतकया दकलय् उच्च स्कोर जुयाच्वंगु १४९–० गोलयात धाःसा सुनां नं त्वाःथलेफुगु मदुनि । म्याडगास्करया एएस अडेमा व एसओ एल्मर्नदथुया कासाय् प्रशिक्षक व रेफ्रीलिसे विवाद जुइवं कासामितय्सं थःगु हे पोस्टय् गोल यानाः थ्व स्कोर दयेकूगु खः ।"
https://nepalbhasatimes.com/46274,कासाख्य:,११४२ चिल्लाथ्व चौथी,"मेक्सिकोया घरेलु लिगय् जूगु ल्वापुइ निम्ह सित, २२ म्ह घाःपाः","एजेन्सी- मेक्सिकोया घरेलु फुटबल लिगय् निगू क्लबया समर्थक दुथइ जूगु हिंसात्मक ल्वापुइ लानाः निम्ह मनू सीगु दुसा २२ म्ह घाःपा जूगु अन्तर्राष्ट्रिय सञ्चार माध्यमतय्सं धाःगु दु । मेगु छगू अनौपचारिक स्रोतकथं ल्वापुइ १७ म्ह मनू सीगु दुसा ४० म्हं मल्याक घाःपाः जूगु दु ।                                                         सामाजिक सञ्जालय् खनेदु किपा व भिडियोय् मनूत दायाः दायाः ल्वानाच्वंगु, मनूतय्त बँय् लुया यंकाच्वंगु, प्यंकाच्वंगु खनेदु । घटनाया किपा व भिडियो सार्वजनिक याःगु धासें स्थानीय पत्रकारतय्गु आलोचना नं जूगु दु । मेक्सिकोया घरेलु फुटबल लिग एमएक्स अन्तर्गत क्वरेटारो व एटलास दथुइया कासाया झ्वलय् थ्व झडप जूगु खः । निगूगु हाफय् एटलासं घरेलु टोली क्वरेटारो विरुद्ध १–० या अग्रता कायेधुंकाः क्वरेटारोया समर्थकत ६२ औ मिनेटय् मैदानय् दुहां वयेवं ल्वापु शुरु जूगु खः । घटना लिपा कासा रद्द याःगु खः । घटनायात कयाः थीथी खँ पिहां वयाच्वंगु दुसां घटना खास छु कारण जुल धयागु खँ अझं स्पष्ट जूगु मदुनि । थुकियात कयाः अनुसन्धान जुयाच्वंगु दु ।"
https://nepalbhasatimes.com/46195,कासाख्य:,११४२ सिल्लागा चर्हे,पेले अस्पतालं डिस्चार्ज,"एजेन्सी- ब्राजिलया लेजेण्ड कासामि पेलं अस्पतालं डिस्चार्ज जूगु दु । कोलोन ट्युमर व युरिनरी ट्रयाक्ट इन्फेक्सनया वासः याकेत वंगु फ्रेबुअरी १३ तारिखय् अस्पताल भर्ना जूम्ह पेले सोमवा साओ पाउलोय् च्वंगु अल्बर्ट आइन्टाइन अस्पतालं डिस्चार्ज जूगु खः । ८१ दँ दुम्ह पेलेया छुं ई न्ह्यवनिसें स्वास्थ्य समस्या वयाच्वंगु खः ।                                                         सन् २०१५य् पेलेया प्रोस्टेटया अपरेशन जूगु खःसा सन् २०१९ य् पिसाबया समस्याया कारणं अस्पताल भर्ना जूगु खः । अबलेनिसें पेले फलोअपया निंतिं अस्पताल वनाच्वंगु खः । पेलेया स्वास्थ्य सुधार जूगु चिकित्सकतय्सं धाःगु दु । पेले ब्राजिल पाखें स्वकः विश्वकपया त्याकूम्ह कासामि खः । पेलें सन् १९५८, १९६२ व १९७०इ विश्वकप त्याकूगु खः । पेलें ब्राजिलया निंतिं ९१ गू कासा म्हिताः ७७ गू अन्तर्राष्ट्रिय गोल याःगु दु । पेले प्यंगू विश्वकप म्हिताः गोल याःम्ह कासामि नं खः ।"
https://nepalbhasatimes.com/46124,कासाख्य:,११४२ सिल्लागा नवमी,"युरोपा लिग : बार्सिलोना अन्तिम १६ य्, डटमुन्ड आउट","एजन्सी- युरोपा लिग अन्र्तगत जूगु अन्तिम ३२ या निगूगु लेग कासाय् नापोलीयात बुकाः बार्सिलोनां लिगया अन्तिम १६य् थाय् दयेकूगु दु । बिहिवाः चान्हय् जूगु निगूगु लेग कासाय् बार्सिलोनां नापोलीयात ४–२ गोलं बुकूगु खःसा सम्रगय् ५–३ गोलं कासा त्याकाः अन्तिम १६ य् थाय् दयेकूगु खः । न्हापांगु लेग कासाय् छगू छगू गोलया बराबरीइ जूगु खः । बार्सिलोनाया निंतिं र्जोडी अल्बा, फ्रेन्क डे जोङ, जेरार्ड पिके व पिएरे एमरिक अबमेयाङं गोल याःगु खःसा नापोलीया निंतिं लोरेन्जा इन्साइन व माटेओ पोलिटानों गोल याःगु खः ।                                                         लिगया मेगु कासाय् रेन्जर्सलिसे निगू निगू गोलया बराबरी म्हितूगु बोरुसिया डर्टमुन्ड सम्रगय् ६–४ गोलं पराजित जुयाः धेंधेंबल्लाखं पिने लाःवंगु दु । न्हापांगु लेगय् डर्टमुन्ड रेन्जर्सलिसे ४–२ गोलं बूगु खः । युरोपा लिगय् अन्तिम ३२ या कासा त्याकाः सेभिया, पोर्टो, एटलान्टा, आरबी लाइप्जिग, ब्रागा व रियल बेटिस नं अन्तिम १६ थ्यंगु दु । कासामि व समर्थकतपाखें युक्रेन आक्रमणया विरोध युरोपा लिगया कासाया झ्वलय् क्लब, कासामि व समर्थकतय्स रुसं युक्रेनय् याःगु आक्रमणविरुद्ध विरोध प्रदर्शन याःगु दु । इटालियन क्लब एटलान्टां म्हिताच्वंम्ह युक्रेनया स्टाइकर रुस्लान मालिभास्कीं युरोपा लिगया कासा म्हितेधुंकाः थःगु टिसर्टय् ‘नो वार इन युक्रेन’ च्वयाः प्रदर्शन याःगु खः । बार्सिलोना व नापोलीया कासामितय्सं मंकाः कथं ‘स्टप वार’ या ब्यानर प्रदर्शन याःगु खः । अथेहे रुसी क्लब सेन्ट पिटर्सवर्ग व रियल बेटिसया कासाया झ्वलय् समर्थकतय्सं युक्रेनया ध्वाँय् प्रदर्शन याःगु खः । थ्व हे दथुइ युइएफएं रुसया सेन्ट पिटर्सवर्गय् यायेगु क्वछिनातःगु च्याम्पियन्स लिगया फाइनल अन मयाइगु जूगु दु ।"
https://nepalbhasatimes.com/46194,कासाख्य:,११४२ सिल्लागा चर्हे,नेपाल सुपर लिगया अक्सनया निंतिं कासामिया नां धलः सार्वजनिक,"येँ – नेपाल सुपर लिग (एनएसएल) या निगूगु संस्करणया निंतिं अक्सन यायेत कासामितय्गु नां धल सार्वजनिक जूगु दु । एनएसएलं मंगलवाः २४२ म्ह कासामितय्गु नां सार्वजनिक याःगु खः । कासामितय्त स्वंगू क्याटागोरी विभाजन यानातःगु दु । धलः कथं ‘ए’ क्याटागोरीइ ४० म्ह कासामि दु । अथेहे ‘बी’ व ‘सी’ निगुलिं क्याटागोरीइ १०१÷१०१ म्ह कासामित दु ।                                                         ग्वसाः खल नेपाल स्पोर्टस एण्ड इभेन्ट म्यानेजमेन्टं अक्सन शुक्रवाः जुइ धाःगु दु । अथेहे ग्वसाः खलकं २२ म्ह मार्की प्लेयरया नां धलः नं तयार याःगु दु । नेपाल सुपर लिगया न्हापांगु संस्करणय् न्हय्गू टिम दुगु खःसा थुगुसी स्वंगू न्हूगु टिम थप जूगु दु । न्हापांगु संस्करणय् काठमाडौ रेंर्जस एफसी, बिराटनगर सिटी एफसी, ललितपुर सिटी एफसी, पोखरा थर्डस, बुटवल–लुम्बिनी एफसी, धादिङ एफसी व चितवन एफसीं ब्वति काःगु खः । थुगुसी झापा एफसी, स्र्पोटिङ इलाम डि मेची व बीरगंज युनाइटेड एफसी थप जूगु दु । न्हापांगु संस्करणय् काठमाडौं नं धादिङयात बुकाः उपाधी त्याकूगु खः । नेपाल सुपर लिगया निगूगु संस्करण चैतय् यायेगु ग्वसाः ग्वयातःगु दु ।"
https://nepalbhasatimes.com/48302,कासाख्य:,११४२ गुंलागा नवमी,टाइसनयात छु जूगु जुइ ?,"कासाख्यःया बाखंयात कयाः दयेकीगु अप्वः धयाथें फिल्म बक्सिङय् हे केन्द्रीत जुयाच्वनी । विशेषतः हलिउडय् गुलि नं कासानाप स्वापू दुगु फिल्म दयेकल, बच्छिं मल्याक फिल्मय् बक्सिङया हे बाखं जुयाच्वनी । थथे छाय् धाःसा फिल्मयात माःगु सकतां मसला बक्सिङय् दयाच्वनी । छुं ई न्ह्यः जक छगू समाचार वःगु खः– माइक टाइसनं भारतय् वयाः फिल्मय् म्हितीगु जुल । विजय देभराकोन्डाया मू भूमिका दूगु ‘लिगर’य् टाइनस नं खनेदइगु जूगु खः ।                                                         तर सायद थ्व ख“ सुथां मलात धायेमाल । टाइसनया पूरा जीवन के छगू फिल्म सिबें छुं कम मजू, अले वया जीवनय् छगू न्हूगु मोड वःगु दु । नकतिनि हे धाःसां ज्यू, टाइसन अमेरिकामा छगू एयरपोर्टय् खनेदुगु खः, व नं ह्विलचेयरय् च्वनाच्वंगु अवस्थाय् । आखिर सुनां अनुमान याःगु खइ कि विश्व बक्सिङया हे छम्ह महान कासामि थुलि याकनं ह्विलचेयरय् च्वनेमाली धकाः । उकिं सकसिनं न्यनेगु सुरु याःगु दु, ‘टाइसनयात छु जूगु जुइ ?’ ताःई दत टाइसन ल्वगि थें जुयाच्वंगु । छगू कथं धायेगु खःसा टाइसन आः पुलांम्ह टाइसन मखयेधुंकल । अथेला टाइसन नकतिनि ५६ द“ जक हे दत, अपाय्सकं बुरा जूगु नं मखु । अय्नं टाइसनयात मियामी एयरपोर्टया टर्मिनलय् ह्विलचेयरय् च्वनाच्वंगु खनदत । अन वं थः छुं प्रशंसकत नाप सेल्फि नं काल । तर नं वया ख्वालय् न्हिलासू मदु, अझ अप्वः धयाथें इलय् वं रुमालं थःगु ख्वाः तकं त्वपुयाजुल । वया प्रशंसकतय् धाथेंया ग्याःचिकु खः– गनं टाइसनयात छुं बांमलाःगु ला जुयाच्वंगु मदु ? छुं ई न्ह्यः टाइसन मेगु हे स्थितिइ न्यूयोर्कय् खनेदुगु खः । उबलय् व तुतां ज्वना जूगु खः । छगू कथं ला टाइसनया नितिं तुतां मदयेकं मगाःगु जुइधुंकल नं धायेगु याः । अय्नं अमेरिकी मिडियां धयाच्वंगु दु– टाइसनया उसा“ययात कयाः तसकं ग्याये माःगु मदु । हेभिवेट च्याम्पियन जुयाच्वंगु इलय् हे वयात जँ स्याइगु समस्या दुगु खः । जँया क्वय्या ब्व स्याइगु समस्यां यानाः हे टाइसन थःगु कासा जीवनपाखें याकनं संन्यास कायेत बाध्य जूगु खः । धायेगु नं याः, व्यावसायिक बक्सिङ कासामिया प्रशिक्षण व तयारी हे तसकं त्रूmर जुयाच्वनी । स्वये हे थाकुक उमिसं थःगु शरीरयात कष्ट बियाः प्रशिक्षण कयाच्वंगु जुइ । बल्लाःम्ह कासामि जुयाच्वंगु इलय् तक ला छुं जुइमखु, तर गुलि गुलि व बुरा जुयावनी, समस्या बुलुहुं बुलुहुं खने दयावइ । अले ई वंलिसे थ्व हे समस्यां तःधंगु आकार काइ । टाइसनयात जुयाच्वंगु नं थथे हे खः । नत्रसा कासामि जुयाच्वंगु इलय् टाइसनयात टाइसन जक मखु, ‘आइरन माइक’ तकं धाइगु । अर्थात व धात्थें हे न बराबर छाः । आः व हे नया म्ह खतं नःगु दु । सायद टाइसन मानसिक ल्याखं नं कमजोर जूगु जुइमाः । छुं ई न्ह्यः जक वया छगू सनसनीपूर्ण अन्तर्वाता वःगु खः । थ्याक्क धायेगु खःसा वया थेरापिस्ट सिन म्याकफरल्यान्डं छुं दिं न्ह्यः छगू पोडकास्ट दयेकूगु खः, टाइसननापया ख“ल्हाबल्लाया ग्वाहालिं । उकी भचा अप्व हे दार्शनिक पहः वयेक टाइसनं धाःगु खः, ‘सकसिनं स्यू, छन्हु झी सकलें सि हे माः, न्हापा लिपा जक खः ।’ खास ख“, टाइसन थथे ख“ ल्हाना जुइम्ह हे मखु । वं थथे तक धाःगु खः, ‘गुबलय् गुबलय् जिं न्हाय्कं स्वयेगु यानाः, उबलय् उबलय् जिगु ख्वालय् जिं हाकुगु हाकुगु फुतिफुति खनाः । उबलय् जित ताइगु, सायद जिगु म्वायेगु दिं क्वचाया वनाच्वंगु थें च्वं । सायद थ्व दिं अझ याकनं न्ह्यःने वयाच्वंगु दु ।’ टाइसनं छ्यःगु थ्याक्क ख“ग्वः ला ‘एक्सपायरेसन डेट’ खः । अर्थात वया जीवनया नं ‘एक्सपायरेसन डेट’ न्ह्यःने न्ह्यःने वयाच्वंगु दु । अझ वया इच्छा खः, याउ“क सीगु, दुःख मनसें सीगु । तर आः व हे टाइसन ह्विलचेयर खनेदःवःगु दु । व पोडकास्टय् टाइसनं मेता छता इच्छा नं प्वंकूगु खः । व खः, ‘छुं हल्ला मयासें सिना वनेगु, चुपचाप ।’ सायद आः तक टाइसनयात जीवनं स्यंगु शिक्षा थ्व हे खः कि ? व पोडकास्टय् टाइसनं ध्यबा धयागु छुं हे मखु धकाः नं धाल । मचाबलय् ध्यबाः मदया तसकं दुःख स्यूम्ह खः, टाइसन् । लिपा ल्याय्म्हया इलय् बक्सिङ म्हितेवं वया जीवनय् लखंलख जक मखु, करोडौं डलर दुहां वल । तर थ्व हे ध्यबा बुलुहुं मदया नं वन । धाथें ध्यबाः गन वन, टाइसनं नं मस्यू । वया आःया विश्वास खः, ‘ध्यबां सुख दइमखु, अःखतं दुःख जक दइ ।’ टाइसनया धापु खः, ‘यक्व ध्यबा दतकि अझ यक्व समस्या नं वइ । थःगु जःखः च्वंपिंस माया याइगु धयागु हे ध्यबायात जक खः ।’ छगू इलय् बक्सिङया रिंगय् अजय जुयाच्वंम्ह टाइसन आः उकिया अःखः स्थितिइ दु । बक्सिङ गुलि नाटकीय जुइ यः, थ्व कासा म्हितिपिनि जीवन नं उतिकं नाटकीय जुइयः । टाइसनया जीवन स्वयाः थुलि ला विश्वास याये हे माः ।"
https://nepalbhasatimes.com/45936,कासाख्य:,११४२ सिल्लागा दुतिया,नेपालं शुक्रवानिसें टि–२०या ग्लोबल छनोट म्हितीगु ,"एजेन्सी- विश्वकप टि–२० छनोट कासा थौं शुक्रवाःनिसें शुरु जुइगु जूगु दु । नेपाःया राष्ट्रिय क्रिकेट टिमं शुक्रवाः विश्वकप टि–२० छनोटया न्हापांगु कासा म्हिती । ओमानय् जुयाच्वंगु छनोट चरणया समूह ‘बी’ इ लाःगु नेपालं न्हापांगु कासा ग्वसाः देय् ओमानलिसे म्हिती । अथेहे निगूगु कासा १९ फ्रेबुअरीइ फिलिपन्सलिसे व २१ फेब्रुअरीइ क्यानाडालिसे म्हिती ।                                                         नेपालं थुगुसी प्रशिक्षक पुबुुदु दासानायेकया प्रशिक्षणय् छनोट कासा म्हितेत्यंगु दु । थ्वयां न्ह्यः सन् २०१५य् नेपाः टि–२० विश्वकपय् छनोट जूबलय् दासानायेके हे पुबुदु हे प्रशिक्षक जुयाच्वंगु खः । थ्व छनोटय् निगू पुचलय् च्यागू टिमं ब्वति काःगु दु । समूह ‘ए’ आयरल्याण्ड, युएइ, बहराइन व जर्मनी दुसा समूह ‘बी’इ नेपाः, ओमान, क्यानाडा व फिलिपिन्स दु । पुचःया निगू शीर्ष टिमं सेमिफाइनलय् थाय् दयेकीसा फाइनलय् थ्यनीगु निगू टिम थ्व हे दँय्  अस्टे«लियाय् जुइगु टि–२० विश्वकपया निंतिं छनोट जुइ ।"
https://nepalbhasatimes.com/48415,कासाख्य:,११४२ यंलाथ्व चौथी,प्रधानमन्त्री निवासय् टि–२० विश्वकप ट्रफी,"ख्वप (नेपालभाषा टाइम्स)- आइसिसी टी–२० विश्वकप २०२२ या ट्रफी बुधवाः थीथी थासय् प्रदर्शन याःगु दु । अथेहे ट्रफियात प्रधानमन्त्री निवास नं यंकूगु दु । सोमवाः नेपाः थ्यंकःहःगु ट्रफियात बुधवाः ख्वपया दरबार स्क्वायर, न्यातपोल, चन्द्रागिरीइ् प्रदर्शन याःगु खः । ट्रफीयात दकलय् न्हापां ख्वपया दरबार स्क्वायर चाःहिकाः न्यातापोल देगलय् ब्वःगु खः ।                                                         अथेहे प्रधानमन्त्री निवास बालुवाटरय् यंकाः प्रधानमन्त्री शेरबहादुर देउवायात नं ट्रफी क्यने यंकूगु खः । ट्रफी ब्वयेगु ज्याझ्वलय् नेपाल क्रिकेट संघ (क्यान) या क्रिकेट मेनेजर विनोद दास, महिला राष्ट्रिय क्रिकेट टिमया कप्तान रुबिना क्षेत्रीलिसें थीथी क्रिकेट कासामितय्सं ब्वति काःगु खः । ज्याझ्वलय् धिमे बाज लिसें लाखे प्याखं नं क्यंगु खः । विश्वकपया ट्रफी सोमवाः नेपाः थ्यंगु खः । ट्रफी सागरमाथाया गोक्यो तालय् ब्वयेगु ज्याझ्वः दुगु खःसां खराब मौसमया कारणं अन ट्रफी ब्वयेगु ज्याझ्वः जुइमफुत । ट्रफी मंगलवाः येँया चन्द्रागिरीइ नं ब्वःगु खः । क्रिकेट विश्वकपया ट्रफी नेपालय् ब्वःगु थ्व निक्वखुसी खःसा टी–२० विश्वकपया ट्रफी न्हापांखुसी नेपालय् प्रदर्शन जूगु खः । सन् २०१८ एकदिवसीय विश्वकपया ट्रफी नेपालय् ब्वःगु खः । आइसिसी विश्वकप टी–२० थ्व हे वइगु अक्टोबर १६ तारिख निसें नोभेम्बर १३ तारिख तक अस्टे«लियाय् जुइत्यंगु दु । विश्वकपय् १६ गू राष्ट्रं ब्वति काःगु दु, तर नेपाः धाःसा थुगुसीया विश्वकपय् छनोट जुइत असफल जूगु खः ।"
https://nepalbhasatimes.com/48417,कासाख्य:,११४२ यंलाथ्व चौथी,नेपाः टी–२० वरियताय् कुहां वल,"येँ (नेपालभाषा टाइम्स)- नेपाः टी–२० वरियताय् छगू स्थान कुहां वःगु दु । अन्तर्राष्ट्रिय क्रिकेट परिषद् (आइसिसी) बुधवाः पिकाःगु अपडेट कथं नेपाः छगू स्थान कुहां वयाः १६ औं थासय् लाःगु दु । वरियताय् कुहा वःगुलिं नेपाः सन् २०२४ य् जुइगु टी–२० विश्वकपय् सिधा छनोट जुइगु सम्भावना नं म्हो जुयावःगु दु । शीर्ष ११ य् च्वंगु टिम विश्वकपया निंतिं तप्यंक छनोट जुइ । टी–२० वरियताय् भारत शीर्ष थासय् दु ।                                                         नेपाःया राष्ट्रिय क्रिकेट टिम केन्या भ्रमणय् दु । मंगलवाः जूगु कासाय् केन्यायात बुकाः नेपालं न्यागू कासाया टी–२० सिरिज ३–२ नं त्याकूगु खः । केन्याया भ्रमणलिपा नेपालं वरियता सुधार याइगु आशा दुगु खः, तर थन निगू कासाय् बुइवं नेपाःया वरियता झन् कुहां वःगु खः । नेपाः व केन्या दथुइया टी–२० सिरिज क्वचायेधुंकूगु दुसा आः निगू देय् दथुइ स्वंगू एकदिवसीय कासा जुइ । कासा थ्व हे शुक्रवाः, शनिवाः व सोमवाः जुइ ।"
https://nepalbhasatimes.com/45935,कासाख्य:,११४२ सिल्लागा पारू ,"लिभरपुल त्यात, बार्यन बराबरीइ",एजेन्सी- युइएफए च्याम्पियन्स लिग अन्तर्गत बुधवाः चान्हय् जूगु कासाय् लिभरपुल त्याःगु दु । अन्तिम १६ या न्हापांगु लेगय् लिभरपुलं घरेलु टिम इन्टर मिलानयात २–० गोलं बुकूगु खः ।                                                         कासाया निगूगु हाफय् रोबर्टो पिरमिनो व मोहम्मद सलाहं लिभरपुलया निंतिं गोल याःगु खः । अवे मैदानय् बांलाःगु अन्तरं कासा त्याकाः लिभरपुलं क्वार्टरफाइनलया सम्भवनायात बल्लाकूगु दु । थ्व कासाय् लिभरपुलपाखें म्हितूम्ह हार्भे इलियट च्याम्पियन्स लिग म्हितूम्ह दकलय् क्वकालिम्ह कासामि जूगु दु । म्हिगः कासा म्हितूबलय् इलियट १८ दँ व ३१८ न्हि दुगु खः । लिगया मेगु कासाय् बार्यन म्युनिखं साल्सवर्गलिसे छगू छगू गोलया बराबरी म्हितूगु दु । कासाय् घरेलु टिम साल्सवर्गया चुकवुबुइके एडमुं गोल यानाः टिमयात अग्रता बिउगु खःसा बार्यन म्युनिखया निंतिं ९० औं मिनेटय् किंग्स कोम्यानं गोल यानाः कासा बराबरीइ हःगु खः ।    
https://nepalbhasatimes.com/45973,कासाख्य:,११४२ सिल्लागा दुतिया,विश्वकप छनोटय् नेपाः न्हापांगु कासाय् त्यात,"येँ – आइसिसी टि–२० विश्वकप छनोटया न्हापांगु कासा नेपालं त्याकूगु दु । ओमानया मस्कटय् जूगु समूह चरणया न्हापांगु कासाय् नेपालं ग्वसाः देय् ओमानयात ३९ रन बुकूगु खः । कमजोर ब्याटिङ याःगु नेपालं उत्कृष्ट बलिङ यासें घरेलु टिम ओमानयात बुकूगु खः ।                                                         नेपालं बिउगु ११८ रनया लक्ष्य ज्वनाः मैदानय् वःगु ओमान मुक्कं ७८ रन दयेकाः अल आउट जूगु खः । ओमानयात ७८ रनय् अलआउट यायेगु झ्वलय् कमलसिंह ऐरीं स्वंगू, कप्तान सन्दिप लामिछाने व दिपेन्द्र सिंह ऐरीं निगू निगू, अविनाश बोहरा व जितेन्द्र मुखियां छगू छगू विकेट काःगु खः । ओमानया निंतिं नासिम खुशीं दकलय् अप्वः २४ रन दयेकूगु खःसा मेपिं कासामितय्सं दोहोरो अंक तक दयेकेमफुत । कासाय् न्हापां ब्याटिङ याःगु नेपालं निर्धारित २० ओभर ८ विकेटया क्षतिइ मुक्कं ११७ रन जक दयेकूगु खः । नेपाःया नितिं आरिफ शेखं दकलय् अप्वः नटआउट ३८ रन दयेकूगु खः । अथे हे कप्तान सन्दिप लामिछानें नटआउट १६ रन, लोकेश बमं १६ रन, ज्ञानेन्द्र मल्लं १५ दिपेन्द्र सिहं ऐरीं ११ रन, विवेक यादवं ७ रन, कुशल भुर्तेल ५ रन आशिफ शेखं ४ रन व कमल सिहं ऐरीं १ रन दयेकूगु खः । ओमानया निंतिं खबर अलीं स्वंगू, बिलाल खानं निगू व फयाज बट व जिशान मकसूदं छगू छगू विकेट काःगु खः ।नेपालं आः निगूगु कासा शनिवाः फिलिपिन्सलिसे व सोमवाः समूह चरणया अन्तिम कासा क्यानाडालिसे म्हिती ।"
https://nepalbhasatimes.com/47498,कासाख्य:,११४२ तछलागा दशमी,म्याराडोनाया उपचारय् लापरवाही याःपिंत मुद्दा तइगु,"एजेन्सी- अर्जेन्टिनाया महान फुटबल कासामि डिएगो म्याराडोनाया उपचारय् लापरवाही याःगु द्वपनय् च्याम्ह स्वास्थ्यकर्मीयात मुद्दा तइगु जूगु दु । छगू छानविन समितिं उमिगु उपचारय् यक्व हे कमजोरी व अनियमितता दुगु लुइकेवं छम्ह न्यायाधिशं उमिविरुद्ध लापरवाहीपूर्ण हत्या याःगु द्वपनय् मुद्दा न्ह्याकेत आदेश बिउगु खः ।                                                         अर्जेन्टिनाया राजधानी ब्युनर्स आयर्सय् सन् २०२० या नोवेम्भरय् ६० दँया उमेरय् हृदयघात जुयाः म्याराडोना मदुगु खः । वयां छुं न्हि न्ह्यव जक मस्तिष्कया अपरेशन याःम्ह म्याराडोनाया स्वास्थ्य अवस्था सुधार जुया वयाच्वंगु खः । म्याराडोना मदुगु छुं न्हि लिपा अर्जेन्टिनाया अभियोजनकर्तातय्सं उपचारय् संलग्न चिकित्सक व नर्सतय् अनुसन्धान सुरु याःगु खः । वंगु दँय् नीम्ह विज्ञ दुथ्याःगु छगू प्यानलं म्याराडोनाया उपचारय् संलग्न चिकित्सकतय् पुचलं अनुपयुक्त, अपर्याप्त व गैरजिम्मेवारीढंगं ज्या याःगु लुइकूगु खः । अदालतया कथं उगु प्यानलं यदि उपयुक्त चिकित्सा सुविधाय् कुगाक्क उपचार याःगु खःसा म्याराडोना म्वाइगु सम्भाना दइ धाःगु खः । आः म्याराडोनाया नशा सम्बन्धी निजी चिकित्सक, छम्ह मनोचिकित्सकया लिसें मेपिं निम्ह चिकित्सक, निम्ह नर्स व उमि हाकिमतय्त मुद्दा तयेत्यंगु खः । उमिसं धाःसा म्याराडोना सीगुलिइ थःपिं जिम्मेवार मदु धयाच्वंगु दु । यदि थ्व मुद्दाय् अभियोग पुष्टि जुल धाःसा उमिसं च्यादँ निसें नीन्यादँ तक जेल सजाय फयेमालेफु धाःगु दु । मुद्दाया सुनवाइ जुइगु ई धाःसा क्वःछिउगु मदुनि । म्याराडोना सीगु इलय् महान कासामिया अवस्था सुं हे ग्वाहालि याइपिं मदुगु थें खनेदुगु म्याराडोना कायया वकिल मारिओ बाउड्रीं समाचार संस्था रोयटर्सयात धाःगु दु । ‘जिं मदुगु कारण न्यनेवं हे थ्व लापरवाहीपूर्ण हत्या खः धयागु खः । जिमिसं ताःहाकःगु लडाइँ त्याकाः थन तक थ्यंगु दु । छगू चरण पूवंगु दु’ वकिल बाउड्रीं धाःगुदु । म्याराडोनाया निम्ह म्ह्याय्पिंसं तःगु छगू उजुरीया कारणं कानुनी प्रक्रिया न्ह्याःगु खः । मस्तिष्कया शल्यक्रिया लिपा थः अबुया उपचारबारे उमिसं चिउताः प्वंकाः थ्व उजुरी तःगु खः । विश्वया सर्वकालित महान फुटबल कासामि मध्य छम्ह म्याराडोना मदयेवं जूगु पत्रकार सम्मेलनय् वया निजी चिकित्सक लुक ख्वख्वं थःम्हं थः पासाया ज्यान बचे यायेत हरसम्भव उपाय नालागु धाःगु खः ।"
https://nepalbhasatimes.com/48149,कासाख्य:,११४२ गुंलाथ्व पुन्हि,विश्वकप छन्हु न्ह्यकाल,एजेन्सी- कतारय् जुइत्यंगु फिफा विश्वकप २०२२ छन्हु न्ह्यकाःगु दु । थ्व हे नोभेम्बर २१ निसें विश्वकप जुइत्यंगु खःसां आः नाभेम्बर २० निसें विश्वकप शुरु जुइ । उद्घाटन कासा ग्वसाः देय् कतार व इक्वेडर दथुइ जुइगु फिफां जानकारी बिउगु दु ।                                                         थ्वया न्ह्यःया धलःकथं उद्घाटन कासा नोभेम्बर २१ य् नेदरल्याण्ड्स व सेनगलया दथुइ यायेगु निर्णय यानातःगु खः । विश्वकपया न्हापांगु कासा ग्वसाः देशं म्हिता वयाच्वंगु चलनयात निरन्तरता बियागु फिफां धाःगु दु । नोभेम्बर २० तारिखनिसें शुरु जुइगु विश्वकपया फाइनल कासा डिसेम्बर १८ तारिखय् जुइ ।
https://nepalbhasatimes.com/46095,कासाख्य:,११४२ सिल्लागा अष्टमी,एएफसी एसियन कप छनोट- नेपाः समूह ‘ए’ य्,"येँ- एएफसी एसियन कप छनोट अन्तर्गत स्वंगूगु व अन्तिम चरणया ‘ड्र’य् नेपाः समूह ‘ए’य् लाःगु दु । एएफसीं बिहिवाः सार्वजनिक याःगु ‘ड्र’ कथं नेपाःया पुचलय् जोर्डन, इन्डोनेसिया व कुवेत लाःगु दु । नेपालं म्हितीगु समूह चरणया दक्वं कासा कुवेतय् जुइ ।                                                         एसियन कप छनोटय् मुक्कं २४ गू टिमं ब्वति काःगु दु । २४ गू टिमयात खूगु पुचलय् विभाजन याःगु खः । पुचःया शीर्ष खूगु टिम व पुचःया निगूगु थासय् लाःगु उत्कृष्ट न्यागू टिमं चीनय् जुइगु एसियन कप २०२३ या निंतिं छनोट जुइ । छनोट चरणया कासा जुन ८ तारिखनिसें १४ तारिख तक जुइ । एसियन कपया निंतिं आःतक १३ गू टिम छनोट जुइधुंकूगु दु । अस्टे«लिया, इरान, जापान, दक्षिण कोरिया, कतार, साउदी अरेबिया, सिरिया, युएइ, इराक, लेबनान, ओमान व भियतनाम छनोट जइधुकूगु दु ।"
https://nepalbhasatimes.com/46099,कासाख्य:,११४२ सिल्लागा अष्टमी,म्यानचेस्टर युनाइटेड व एट्लेटिको म्याड्रिड बराबरीइ,"एजेन्सी- युइएफए च्याम्पियन्स लिग अन्र्तगत बुधवाः चान्हय् जूगु निगुलिं कासा बराबरीइ क्वाचाःगु दु । अन्तिम १६ या न्हापांगु लेगया कासाय् म्याचेस्टर युनाइटेडं एट्लेटिको म्याड्रिडलिसे बराबरी म्हितूगु खःसा बेन्फिका व आयाक्सं नं बराबरीइ म्हितूगु खः ।                                                         इंग्लिस क्लब म्यानचेस्टर युनाइटेडं स्पेनया क्लब एट्लेटिको म्याड्रिडलिसे छगू छगू गोलया बराबरी म्हितूगु खः । एट्लेटिकोया मैदान वान्डा मेट्रोपोलिनय् जूगु कासाय् घरेलु टिम एट्लेटिको न्हापांगु हाफय् जाओ फेलिक्सया गोलं न्हय्गूगु मिनेटय् हे अग्रता काःगु खः, तर निगूगु हाफय् म्यानचेस्टर युनाइटेडं गोलं यानाः कासा बराबरीइ हःगु खः । युनाइटेडया निंतिं कासाया ८० औं मिनेटय् एन्थोनी एलान्गां गोल याःगु खः । बराबरीया कारणं युनाइटेडयात अवे गोलया फाइदा जुइ । लिगया मेगु कासाय् पोर्चुगिज क्लब बेन्फिकां डच क्लब आयाक्सलिसे निगू निगू गोलया बराबरी म्हितूगु खः । घरेलु मैदानय् बेन्फिकाया निंतिं रोमन यारेकचुकं छगू गोल याःगु खःसा मेगु गोल आत्मघाती जूगु खः । आयाक्सया सेबास्टियन हेलरं आत्मघाती गोल याःगु खः । आयाक्सया निंतिं डुसान टाडिक व सेबास्टियन हेलरं गोलं याःगु खः । आयाक्सयात नं अवे गोलया फाइदा जूगु दु ।"
https://nepalbhasatimes.com/46003,कासाख्य:,११४२ सिल्लागा पञ्चमी,सोमवाः नेपालं समूह चरणया अन्तिम कासा म्हितीगु,"येँ – विश्वकप टि–२० छनोटया समूह चरणया अन्तिम कासाय् नेपालं सोमवाः क्यानाडालिसे म्हितेत्यंगु दु । ओमनया अल अमेराट क्रिकेट मैदानय् नेपाःया ईकथं ३ः४५ ताः इलय् जुइगु थ्व कासा त्याकल धाःसा नेपाः सेमिफाइनलय् थ्यनी । समूह चरण अन्र्तगत जूगु निगू कासा त्याकाः नेपाः शीर्ष थासय् दु । नेपालं न्हापांगु कासाय् ओमानयात ३९ रनं व निगूगु कासाय् फिलिपिन्सयात ११८ रनं बुकूगु खः ।                                                         समूह चरणया अन्तिम कासाय् क्यानाडायात बुकल धाःसा नेपालं समूह विजेता जुयाः सेमिफाइनलय् थाय् दयेकी, तर क्यानाडालिसे बुतः व ओमानं फिलिपिन्सयात बुकल धाःसा रनरेटया आधारय् नेपाः, ओमान व क्यानाडा मध्ये निगू टिमं सेमिफाइनलय् थाय् दयेकी । नेपाःया रनरेट बांलाःगुलिं क्यानाडालिसे बूसां सेमिफाइनलय् थाय् दयेकीगु सम्भवाना दनि । अथेहे नेपालं क्यनाडायात बुकल तर ओमान फिलिपिन्सलिसे बुतः धाःसां नेपाः सेमिफाइनलय् थ्यनी । रनरेटया आधारय् क्यानाडा, ओमान व फिलिपिन्स मध्ये छगू टिम सेमिफाइनलय् थ्यनी । समूह ए पाखे धाःसा च्वंगु युएइ, आयरल्याण्ड, बहराइन व जर्मनी प्यगुलिं टिमया सेमिफाइनलया सम्भावना दनि । युएइं निगू कासा त्याकाः सेमिफाइनलय् थाय् दयेकेगु लँपु बल्लाकेधुंकूगु दुसा निगुलिं कासा बूगु जर्मनीया सम्भावना धाःसा म्हो जक दु । निगुलिं समूहया शीर्ष निगू टिमं सेमिफाइनलय् थाय् दयेकीसा फाइनलय् थ्यंगु निगू टिमं विश्वकपय् थाय् दयेकी ।"
https://nepalbhasatimes.com/41108,कासाख्य:,???? ?????? चर्हे,इंग्ल्यान्ड न्हापांखुसी युरो कपया फाइनलय्,येँ– इंग्ल्यान्ड युरो कपय् न्हापांखुसी फाइनलय् थ्यंगु दु । बुधवाः चान्हय् जूगु कासाय् ह्यारि केनं एक्स्ट्रा इलय् याःगु गोलया ग्वाहालिं इंग्ल्यान्ड फाइनलय् थ्यनेत ताःलाःगु खः । इंग्ल्यान्डय् युरो कप धेंधेंबल्लाखय् फाइनलय् थ्यंगु थ्व हे न्हापांखुसी खः । थ्वयां न्ह्यः इंग्ल्यान्ड आःतक छक्वः नं फाइनलय् म्हितूगु मदुनि ।                                                         कासाया १०४औं मिनेटय् रहिम स्ट्रलिङ्गयात बक्सय् क्वःदयेकेवं इंग्ल्यान्डयात पेनाल्टिया ह्वःताः वःगु खः । ह्यारि केनं थ्वाःगु पेनाल्टि डेनमार्कया गोलकिपार क्यास्पर सुमाइकलं पंगु खःसां केनं रिबाउन्डय् वःगु बलयात हाकनं पोस्टय् दुछ्वयाबिउगु खः । केनया थुगुसीया युरोय् थ्व प्यंगूगु गोल खः । कासाया नियमित इलय् निगुलिं टिमं छगू छगू गोल यायेवं कासा एक्स्ट्रा इलय् वंगु खः । डेनमार्कया निंतिं मिकाइल डेम्स्गार्ड कासाया ३० औं मिनेटय् गोल याःगु खः । तसकं बांलाःगु फ्रिकिक प्रहार यासें डेम्सगार्डं थ्व गोल याःगु खः । थुगुसीया युरोकपय् इंग्ल्यान्डं नःगु थ्व न्हापांगु गोल खः । थ्वयां न्ह्यः इंग्ल्यान्डया गोलकिपर जोर्डन पिकफोर्ड दकलय् ताःई तक गोल मनःम्ह इंग्लिस गोलकिपर नं जूगु खः । पिकफोडं इंग्ल्यान्डया महान् गोलकिपर गोर्डन ब्यांकया सन् १९६६ इ ७२० मिनेट तक गोल मनःगु कीर्तिमान त्वाःथःगु खः । कासाया ३९ औं मिनेटय् डेनमार्कया कप्तान सिमोन केयरया आत्मघाती गोलं इंग्ल्यान्डय् बराबरीइ वयेत ताःलात । ह्यारि केनया पासय् बुकायो साकां याःगु क्रसयात पनेगु झ्वलय् केयरया तुतिइ लानाः बल पोष्टय् दुहां वनेवं कासा बराबरीइ वःगु खः । आः इंग्ल्यान्डं वइगु आइतवाः चान्हय् इटलीलिसे वेम्ब्ले मैदानय् फाइनलय् कासा म्हिती । यदि इटलीयात बुकेफत धाःसा इंग्ल्यान्डया थ्व न्हापांगु युरोकप उपाधी जुइ ।
https://nepalbhasatimes.com/40514,कासाख्य:,???? ??????? षष्ठी,आत्मघाती गोलं जर्मनी बुत,"यँ – युरो कपया दावेदार जर्मनी आत्मघाती गोलया कारणं थःगु न्हापांगु कासाय् पराजय फयेमाःगु दु । मंगलवाः चान्हय् जूगु कासाय् जर्मनीयात फ्रान्सं १–० गोलं बुकूगु खः । कासाया २० औं मिनेटय् जर्मनीया डिफेन्डर म्याट्स हुमेल्सं बल क्लियर यायेगु झ्वलय् थःगु हे पोस्टय् बल दुछ्वया बिउगु खः ।                                                         गु्रप अफ डेथया रुपय् कयातःगु समूहय् एफय् थःगु न्हापांगु कासाय् पराजय फयेमालेवं जर्मनीयात विजेता व उपविजेता जुयाः निगूगु चरणय् वनेत कठीन जुइगु खनेदुगु दु । थ्वयां न्ह्यः थ्व समूहय् जूगु कासाय् पोर्चुगलं हंगेरीयात ३–० गोलं बुकूगु खः । फ्रान्स नं त्याःसां थ्व समूहय् गोल अन्तरया ल्याखं पोर्चुगल न्ह्यःने लाःगु दु । आः समूह एफय् पोर्चुगल व फ्रान्सया ३÷३ ल्यां जूगु दुसा जर्मनी व हंगेरीया शून्य शून्य दु । युरो कपय् प्यंगू टिमय् थःगु समूहय् स्वंगूगु थासय् लाःसां नकआउट चरणय् दुहां वनेफइगु प्रावधान दुगुलिं थ्व समूहं जर्मनी, फ्रान्स व पोर्चुगल स्वंगूलिं निगूगु चरणय् दुहां वनीगु अनुमान यानातःगु दु । युरोया प्रावधान कथं समूह चरणय् स्वंगूगु थासय् लाःगु प्यंगू उत्कृष्ट टिम निगूगु चरणय् दुहां वनेखनी ।"
https://nepalbhasatimes.com/40511,कासाख्य:,???? ??????? पञ्चमी,"च्यागू मिनेट दुने स्वंगू गोल, रोनाल्डो युरोय् दकलय् अप्वः गोल याःम्ह कासामि","येँ– अन्तिम ८ मिनेट दुने स्वंगू गोल यासें पोर्चुगलं हंगेरीयात ३–० गोलं बुकल । हंगेरीया बुडापेस्टय् ६० हजार घरेलु दर्शकयात निराश यायेगु झ्वलय् रोनाल्डां निगू गोल यात । रोनाल्डों छगू गोल पेनाल्टि पाखें याःगु खःसा छगू गोल कासा नियमित ई क्वचायेकाः थप जूगु ईलय् याःगु खः । थुकिया लिसें रोनाल्डां युरो कप आःतक दकलय् अप्वः गोल याःम्ह कासामि नं जूगु दु । पेनाल्टिया गोलं हे रोनाल्डो दकलय् अप्वः गोल याःम्ह कासामि जूगु खः । सन् २००४ निसें युरो कप म्हितूम्ह रोनाल्डों न्यागू युरोकप म्हिताः झिंछगू गोल याःगु दु । अथेहे रोनाल्डोया अन्तर्राष्ट्रिय गोलं १०६ गू थ्यंगु दु । अन्तर्राष्ट्रिय गोलया रेकर्ड त्वाःथलेगु निंतिं आः रोनाल्डों प्यंगू गोल जक याये ल्यंदनि ।                                                         कासाया ८४ औं मिनेटय् रोफेल गुइरिरों पोर्चुगलया निंतिं न्हापांगु गोल याःगु खःसा थ्वयां ३ मिनेट लिपा हे रोफा सिल्भायात बक्स दुने क्वदयेकेवं पेनाल्टि बिउगु खः, गुकीयात रोनाल्डों याउँक गोल यानाबिउगु खः ।"
https://nepalbhasatimes.com/40901,कासाख्य:,???? ?????? पञ्चमी,जर्मनीयात बुंकाः इंग्ल्यान्ड युरो कपया क्वार्टरफाइनलय्,येँ– रहिम स्ट्रलिङ व कप्तान ह्यारि केनया छगू छगू गोलया ग्वाहालिं इंग्ल्यान्ड जर्मनीयात बुकाः युरो कपया क्वार्टर फाइनलय् दुहां वंगु दु ।                                                         मंगलवाः बहनी जूगु कासाया न्हापांगु हाफय् निगुलिं टिमं गोल जुइमफुगु खःसा निगूगु हाफया ७५ औं मिनेटय् स्ट्रालिङं इंग्ल्यान्डया निंतिं गोल यासें अग्रता बिउगु खः । थुगुसीया युरो कपय स्ट्रलिङया थ्व स्वंगूगु गोल खः । थ्वयां झिगू मिनेट लिपा कप्तान केनं थप छगू गोल यासें इंग्ल्यान्डया निंतिं विजय सुनिश्चित यानाबिउगु खः । इंग्ल्यान्डया वेम्ब्ले मैदानय् जूगु थ्व कासा जर्मनी विरुद्ध इंग्ल्यान्डया ताःई लिपाया विजय खः । वेम्ब्लेय् जर्मनीविरुद्ध जूगु न्हय्गू कासा लिपा थ्व पालय् बल्ल इंग्ल्यान्डं त्याके फुगु खः । अथेहे युरोकपया इतिहासय् सन् १९६६ लिपा इंग्ल्यान्डं जर्मनीयात नकउआट चरणय् बुकूगु थ्व हे न्हापांखुसी खः । मेखे थ्व विजय इंग्ल्यान्डया प्रशिक्षक साउथगेटया निंतिं विशेष जूगु दु । सन् १९९६ य् साउथगेट कासामि जुयाच्वंगु इलय् वेम्बलय् जूगु युरोकपया फाइनल कासाय् साउथगेटं पेनाल्टिइ गोल यायेमफयेवं इंग्ल्यान्ड उपाधी त्याकेत असफल जूगु खः । थुगुसी साउथगेटया लक्ष्य थ्व मैदानय् हे उपाधी त्याकेगु जुइ । थुगुसीया युरोकपया फाइनल व सेमिफाइनल कासा नं थ्व हे मैदानय् जुइत्यंगु दु ।
https://nepalbhasatimes.com/41077,कासाख्य:,???? ?????? त्रयोदशी ,२९ क्वःखुसी अर्जेन्टिना कोपा अमेरिकाया फाइनलय्,"एजेन्सी- अर्जेन्टिनां २९ क्वःखुसी कोपा अमेरिकाया फाइनलय् थाय् दयेकूगु दु । बुधवाः सुथय् ब्राजिलया नासिओनल स्टेडियमय् जूगु कासाय् अर्जेन्टिना कोलम्बियायात पेनाल्टी सुटआउटय् बुकाः फाइनलय् थ्यंगु खः । कासाया निर्धारित इलय् निगुलिं टिमं छगू छगू गोल याःगु खः । अर्जेन्टिनाया निंतिं कासाया ७ औं मिनेटय् कप्तान लियोनल मेसीया पासय् लाउराटो मार्टिनेजं गोल याःगु खः । कासाया निगूगु हाफया ६१ औं मिनेटय् कोलम्बियाया निंतिं लुइस डियाजं गोल याःगु खः ।                                                         कासा छगू छगू गोलया बराबरी जूगुलिं पेनाल्टी सुटआउटय् वंगु खःसा पेनाल्टीइ अर्जेन्टिनां कोलम्बियायात ३–२ गोलं बुकल । अर्जेन्टिनाया निंतिं कप्तान मेसी, लाउराटो मार्टिनेज व लियानार्दो डेनियलं गोल याःगु खःसा रोड्रिगो पाउलं थ्वाःगु पेनाल्टी पोस्टं पिने लाःवंगु खः । थुखे कोलम्बियाया जुआन काउड्राडो व मिगुएल बोरजां याःगु पेनाल्टीइ जक गोल जुलसा मेगु स्वंगुलिं पेनाल्टी अर्जेन्टिनाया गोलकिपर एमिलियानो मार्टिनेजं पनाबिल । मार्टिनेजं सान्चेज, येरी मिना व एडविन कार्डोनाया पेनाल्टीइ प्रहार पंगु खः । कोपा अमेरिकाया फाइनलय् आः अर्जेन्टिनां ब्राजिललिसे म्हिती । अर्जेन्टिना आःतक २८ क्वः कोपा अमेरिकाया फाइनल म्हिते धुंकूगु दुसा थुकी १४ क्वः उपाधि त्याकूगु दु । अर्जेन्टिना सन् २०१९ या कोपा अमेरिकाया सेमिफाइनलय् बुइधुंकाः आःतक छगू नं कासाय् बूगु मदुनि । सन् २०१९य् अर्जेन्टिनायात ब्राजिलं बुकूगु खः । थुखे ब्राजिलयात दकलय् लिपा बुकूगु टिम नं अर्जेन्टिना हे खः । सन् २०१९ य् जूगु मेगु कासाय् ब्राजिलयात अर्जेन्टिनां बुकूगु खःसा वं धुकाः ब्राजिल नं बूगु मदुनि । कोपा अमेरिकाय् धाःसा ब्राजिल व अर्जेन्टिना दथुइ झिक्वः कासा जूगु दु । उकी च्याक्वः अर्जेन्टिनां व निक्वः ब्राजिल त्याःगु दु । अर्जेन्टिनां दकलय् लिपा सन् १९९३ य् कोपा अमेरिकाया उपाधि त्याकूगु खःसा ब्राजिलं सन् २०१९ य् उपाधि त्याकूगु खः । अर्जेन्टिनाया कासामि कप्तान मेसीया निंतिं थ्व फाइनल महत्वपूर्ण जू । मेसीं आःतक अर्जेन्टिनाया निंतिं अन्तर्राष्ट्रिय उपाधि त्याकेफुगु मदुनि । मेसीं अर्जेन्टिनायात विश्वकप व कोपा अमेरिकाया फाइनलय् तक धाःसा यंकूगु दु । मेसीं स्वक्वः तक कोपा अमेरिकाया फाइनल म्हितेधुंकूगु दु ।"
https://nepalbhasatimes.com/40532,कासाख्य:,???? ??????? षष्ठी,नेपाः एसिया कप छनोटया स्वंगूगु चरणय्,येँ – नेपाल सन् २०२३ य् चीनय् जुइगु एसिया कप छनोटया स्वंगूगु चरणय् थ्यंगु दु । एसियन फुटबल फेडेरेसनं (एएफसी) पिकाःगु न्हूगु धलखय् नेपालं स्वंगूगु चरणय् थाय् दयेकूगु खः ।                                                         एएफसिया न्हूगु नियमकथं नेपाल एसिया कप छनोटया स्वंगूगु चरणय् थ्यंगु खः । थ्व नियम कथं नेपालं स्वंगूगु चरणय् थाय् दयेकेत प्लेअफ म्हिते म्वाःलीगु जूगु दु । एएफसीं बुधवाः विश्वकप २०२२ व एसिया कप २०२३या निगूगु चरणया कासा क्वचायेधुकाः स्वंगूगु चरणया कासा म्हितीगु टिमया नां पिकाःगु खः । विश्वकप २०२२ व एसिया कप २०२३या निगूगु चरणया कासाय् नेपाः थःगु पुचलय् प्यंगूगु थासय् लाःगु खः । नेपालं निगूगु चरणया कासाय् निगू कासा त्याकाः ६ अकं दयेकूगु खः । नेपालं निगुलिं कासा चाइनिज ताइपेइ विरुद्ध त्याकूगु खः । न्हूगु नियमकथं प्यंगूगु थासय् लाःगु टिम स्वंगूगु चरणय् म्हिते खनीगु जूगुलिं नेपाल स्वंगूगु चरणय् वनेत प्लेअफ म्हिते म्वाःलीगु जूगु खः ।
https://nepalbhasatimes.com/41057,कासाख्य:,???? ?????? त्रयोदशी ,पेनाल्टिइ स्पेनयात बुकाः इटली युरो कपया फाइनलय्,येँ – स्पेनयात पेनाल्टि सुटआउटय् ४–२ गोलं बुकसें इटली युरो कप २०२० या फाइनलय् दुहां वंगु दु । छगू गोलं लिउने लाःगु अवस्थाय् स्पेनयात बराबरीइ यंकेत ग्वाहालि याःपिं निम्ह कासामि डानी अल्मो व अल्भारो मोराटां पेनाल्टि मिस यायेवं इटली सन् २०१२ लिपा न्हापांखुसी युरो कपया फाइनलय् दुहां वंगु खः ।                                                         कासाया ८० औं मिनेटय् छगू गोलं लिउने लाःगु अवस्थाय् अल्मोया पासय् मोराटां गोल यासें कासा बराबरीइ हःगु खः । थ्व लिपा निगुलिं टिमं गोल यायेमफयेवं कासा पेनाल्टिइ वन । तर पेनाल्टिइ ओल्मों थ्वाःगु न्हापांगु पेनाल्टि हे पोलं च्वं पिहां वनसा मोराटां थ्वाःगु पेनाल्टियात जियानुलोजी डोनारुमां पनाबिउगु खः । बेलायतया वेम्ब्ले रंगशालाय् मंगलवाः चान्हय् जूगु न्हापांगु सेमिफाइनलय् कासाया न्हापांगु हाफय् निगुलिं टिमं गोल मजूगु खःसा कासाया ६० औं मिनेटय् केइसां गोल यासें इटलीयात अग्रता बिउगु खः । तर थ्व अग्रता २० मिनेट जक कायम जुल । स्पेनया निंतिं मोरोटां कासाया ८० औं मिनेटय् बराबरीया गोल यानाबिल । थुगुसी युरोय् बांलाःगु प्रदर्शन यायेमफुगुलिं आलोचित मोराटायात सेमिफाइनलय् लाइन अपया झिंछम्ह कासामि दुने तकं दुमथ्याकूगु खः । तर बल यक्व प्रोसेसनय् तयाः नं गोल यायेमफयाच्वंगु अवस्थाय् फरान टोरेसया थासय् मोराटोयात मैदानय् क्वत हःगु खः । मैदानय् वःगु १० मिनेट दुने कासाया ८० औं मिनेटय् गोल यासें मोराटां स्पेनयात बराबरीइ हःगु खः । थ्व लिपा निगुलिं टिमं गोल यायेमफयेवं कासा एक्स्ट्रा इलय् वंगु खःसा एक्स्ट्रा इलय् नं निगुलिं टिमं गोल यायेमफयेवं कासा पेनाल्टिइ वंगु खः । पेनाल्टिी इटलीया निंतिं म्यानुअल लुकाटेलीं थ्वाःगु न्हापांगु पेनाल्टि स्पेनया गोलकिपर उनाइ सिमोनं पनाबिउगु खः । तर अल्मो व मोराटाया पेनाल्टि मिस जुइवं स्पेन पराजय फयेमाःगु खः ।
https://nepalbhasatimes.com/40861,कासाख्य:,???? ?????? पञ्चमी,"फ्रान्स पेनाल्टि सुटआउटय् पराजित, स्वीट्जरल्यान्ड क्वार्टरफाइनलय्","येँ – विश्व च्याम्पियन फ्रान्सयात पेनाल्टि सुटआउटय् पराजित यासें स्वीट्जरल्यान्ड युराे कपया क्वार्टरफाइनलय् दुहां वंगु दु । फ्रान्सया सुपरस्टार केलिएन एम्बाप्पेा अन्तिम पेनाल्टी  असफल जुइवं विश्व च्याम्पियन ५-४ गाेलं पराजित जूगु खः । स्वीट्जरल्यान्डयात क्वार्टरफाइनलय् यंकेगु निंतिं गाेलकिपर याना साेमर नायक जुल । साेमर एम्बाप्पेया अन्तिम पेनाल्टि पनाबिउगु खः ।                                                         थ्वयां न्ह्यः जूगु नियमित इया कासा ३–३ गाेलया बराबरी व एस्क्ट्रा इया कासाय् निगुलिं टीमं गाेल याये मफयेवं कासा पेनाल्टि सुटअाउटय् वंगु खः । न्हापांगु हाफय् छगू गाेलं लिउने लाःगु फ्रान्सं लिपांगु हाफय् निगू गाेलं न्ह्यःने लायेधुंकूगु खःसां स्वीट्जरल्यान्डं अन्तिम मिनेटय् गाेल यासें नियमित ९० मिनेटय् ३–३ गाेलया बराबरी याःगु खः । स्वीट्जरल्यान्डया निंतिं सेफाेराेभिचं कासाया १५ अाैं मिनेटय्याःर गाेल यानाः अग्रता बिउगु खःसा ८१ अाैं मिनेटय् थप छगू गाेल याःगु खः । गाभ्रानाेभिकं ९० अाैं मिनेटय् गाेल यासें कासा बराबरीइ हयाबिउगु खः । फ्रान्सया निंतिं करिम बेन्जमां निगू गाेल यातसा पाउलाे पाेग्बां छगू गाेल याःगु खः । बेन्जमाया थुगुसीया युराेकपय् थ्व प्यंगू गाेल खः । बेन्जमाया गाेल पाेचुर्गलया क्रिस्टियानाे राेनाल्डाे स्वयां छगू गाेल जक म्हाे दु । राेनाल्डाें थुगुसीया युराे कपय् न्यागू गाेल याःगु दु । स्वीट्जरल्यान्डया निंतिं कासाया १५ अाैं मिनेटय् सेफाेराेभिचं गाेल यासें अग्रता बिउगु खः । थ्व लिपा स्वीट्जरल्यान्डया निंतिं पेनाल्टिया ह्वःताः नं वःगु खः, तर कासाया ५५ अाैं मिनेटय् रिकार्डाे राेड्रिगेजं थ्वाःगु पेनाल्टि फ्रान्सया गाेलकिपर ह्युगाे लाेरिसं पनाबिउगु खः । थ्व लिपा बेन्जिमां निगू मिनेटया दुने निगू गाेल यानाबिउगु खः । कासाया ५७ व ५९ अाैं मिनेटय् बेन्जमां गाेल याःगु खः । फ्रान्सया निंतिं थप छगू गाेल पाउलाे पाेग्बां कासाया ७५ अाैं मिनेटय् यात । पाेग्बाया गाेल लिपा निगू गाेलं न्ह्यःने लाःगु फ्रान्सविरूद्ध सेफाेराेभिच व गाभ्रानाेभिकं गाेल यानाः कासा बराबरीइ हयाबिउगु खः । थ्व लिपा थप याःगु ३० मिनेटया दुने निगुलिं टिमं गाेल याये मफयेवं कासा पेनाल्टि सुटअाउटय् वंगु खः ।   मारियाे गाब्रानाेभिच, फाबिन स्चेर पाउलाे पाेग्बा, अालिभर गियाेर्ड Marcus Thuram Presnel Kimpemb Fabian Schar Manuel Akanji Ruben VargasAdmir Mehmedi"
https://nepalbhasatimes.com/40705,कासाख्य:,कासाख्य:,अर्जेन्टिना व चिली कोपा अमेरिकाया क्वाटरफाइनलय्,"एजेन्सी- अर्जेन्टिना व चिली कोपा अमेरिकाया क्वाटरफाइनलय् थ्यंगु दु । मंगलवाः सुथय् समुह ए या कासाय् अर्जेन्टिनां पाराग्वेयात बुकाः क्वाटरफाइनलय् थाय् दयेकूगु खःसा चिलीं उरुग्वेयात बराबरी पनाः क्वाटरफाइनलय् थाय् दयेकूगु खः ।                                                         अर्जेन्टिनां संघर्षपूर्ण कासाय् पाराग्वेयात १–० गोलं बुकूगु खः । अर्जेन्टिनाया निंतिं कासाया छगू जक गोल एलेजेन्ड्रो गोमेजं कासाया झिगूगु मिनेटय् याःगु खः । थ्व कासा म्हिताः कप्तान लियोनल मेसीं अर्जेन्टिनाया निंतिं दकलय् अप्व कासा म्हितूम्ह अर्जेन्टिनी कासामि जेभिर मास्चिरानोया १४७ गू कासा म्हितूगु कीर्तिमानया बराबरी याःगु दु । मंगलवाः हे जूगु मेगु कासाय् चिलीं उरुग्वेलिसे छगू छगू गोलया बराबरी म्हितूगु खः । कासा बराबरी जूसा चिलीं क्वाटरफाइनलय् थ्यंगु दु । कासाय् चिलीया निंतिं २६ औं मिनेटय् भर्गासं गोल याःगु खः। कासााया मेगु गोल धाःसा आत्मघाती जुल । कासाया ६६ मिनेटय् भिडालं आत्मघाती गोल यायेवं उरुग्वें कासां बराबरी हःगु खः । समुह ए लय् अर्जेन्टिना शीर्ष थासय् दु । निगूगु थासय् चिली, स्वंगूगु थासय् पाराग्वे, प्यंगूगु थासय् उरुग्वे व अन्तिमय् बोलिभिया दु ।"
https://nepalbhasatimes.com/40707,कासाख्य:,???? ??????? द्वादशी ,नेपाःया राष्ट्रिय क्रिकेट टिमया प्रशिक्षण शुरु,"येँ – नेपाःया राष्ट्रिय क्रिकेट टिमया बन्द प्रशिक्षण मंगलवाःनिसें किपूया त्रिवि मैदानय् शुरु जूगु दु । स्पेनय् जुइत्यंगु आइसीसी क्रिकेट विश्वकप लिग २ या त्रिकोणात्मक सिरिजया निंतिं प्रशिक्षण शुरु जूगु खः । थ्व प्रशिक्षणय् १९ म्ह कासामिं ब्वति कयाच्वंगु दु । नेपाल क्रिकेट संघं प्रशिक्षणया निंतिं २० म्ह कासामि सःतूगु खःसा पृथु बास्कोटां व्यक्तिगत कारणं ब्वति मकाःगु खः । नेपाःया क्रिकेट टिमयात प्रशिक्षक डेभ वाटरं प्रशिक्षण बिइ ।                                                         आइसीसी क्रिकेट विश्वकप लिग २ या त्रिकोणात्मक सिरिजय् नेपालं स्कटल्याण्ड व नामिबियालिसे कासा म्हिती । सिरिज जुलाईया अन्तिमय् जुइ । थ्व सिरिज स्कटल्याण्डय् जुइमाःगु खःसां कोरोनाया कारणं स्पेनय् जुइत्यंगु खः । आइसीसी क्रिकेट विश्वकप लिग २ लय् नेपालं ओमन व अमेरिकालिसे म्हितेधुंकूगु दु । लिगय् नेपालं प्यंगू कासा म्हितेधुंकूगु दुसा ४ अंक सहित नेपाः खुगुगू थासय् दु । झिगू कासा म्हितूगु ओमन शीर्ष थासय् दु । मेखे ओमन, अमेरिका व नेपाःया दथुइ जुइमाःगु कासा कोरोनाया कारणं स्थगित जुयाच्वंगु दु । प्रशिक्षण शुरु जुइ न्ह्यः ब्वति काःपिं दक्व कासामि व अफिसियलतय्गु कोरोना टेस्ट जूगु खःसा दक्वसिगु रिपोर्ट नेगेटिभ वःगु खः । प्रशिक्षणया निंतिं कप्तान ज्ञानेन्द्र मल्ल, सन्दीप लामिछाने, पारस खड्का, कुशल भुर्तेल, दीपेन्द्र सिंह ऐरी, शरद भेषवाकर, आरिफ शेख, कुशल मल्ल, विनोद भण्डारी, करण केसी, सोमपाल कामी, कमल सिंह ऐरी, अविनाश बोहोरा, सुशन भारी, विक्रम सोब, पवन सर्राफ, सन्दीप जोरा व शाहब आलमं ब्वति काःगु दु ।"
https://nepalbhasatimes.com/36321,कासाख्य:,कासाख्य:,डिएगो म्याराडोना कमजोरीयुक्त महान् कासामि,"तेजिलो, दुर्नाम, असाधारण, प्रतिभाशाली, उदण्ड । म्याराडोना अर्थात दोषयुक्त फुटबलया प्रतिरुप । प्रतिभावान् फुटबल कासामित मध्ये छम्ह डिएगो म्याराडोना कुशलता, रवाफ, आकर्षण, दूरदर्शिता व गतिया दुर्लभ संयोजन दुम्ह खः । थ्व गुण खनाः प्रशंसकत मन्त्रमुग्ध जुइगु। तर व यक्व हे विवादय् नं लात । लागू वासःया दुव्र्यसनय् लात, मैदान पिने निजी संकटया दलदलय् लात ।                                                         व ६० दँ न्ह्यव अर्जेन्टिनाया राजधानी ब्युनर्स आयर्सया गरिब बस्ती बूम्ह खः । म्हो उमेरय् हे गरिबीपाखें मुक्त जुयाः म्याराडोना फुटबलया सुपरस्टार जुल, अले यक्वसिनं वयात ब्राजिलया पेले स्वयां महान् कासामि नं धायेगु यात । वं ४९१ गू कासाय् २५९ गू गोल यात । म्याराडोनां मचाबलय् हे थःगु विलक्षण प्रतिभा क्यनेधुंकूगु खः । अर्जेन्टिनाया जुनियर टोली ला सेबोलिटसया नेतृत्व वयागु पुचलं १३६ गू कासा तक अपराजित म्हितूगु खः । थ्व धुंकाः १६ दँ ४ महिना दुगु इलय् वयात न्हापांगु अन्तर्राष्ट्रिय कासा म्हितेगु ह्वःताः चूलात । ५ फुट ५ इन्चया म्हधिकः चिधिकम्ह, बागःचा खनेदुम्ह, तर बल छले यायेगु कला, फुर्ति, अवसर मत्वःतीम्ह, बलय् पूर्ण नियन्त्रण तयेफुम्ह, बल चाःहिका पास बीगु वयागु क्षमतां वयागु ब्वाँय् वनेगु गतिया कमी व ग्यसु (तौल) अप्वःगु समस्यायात त्वपुयाबीगु । वं अर्जेन्टिनाया निंतिं ९१ गू कासा म्हिताः ३४ गोल याःगुलिं वयागु अन्तर्राष्ट्रिय खेलजीवनया छखेरया ब्व जक खः । वयागु नेतृत्वय् मेक्सिकोय् जूगु सन् १९८६ विश्वकप त्याकल, अले थ्वयां प्यदँ लिपा अर्जेन्टिनायात हाकनं फाइनल तक थ्यंकल । सन् १९८६ या क्वाटर्रफाइनल कासाय् जूगु विवाद वयागु जीवनयात हे प्रभावित याइगु पूर्वाभास जुल । इंग्ल्यान्डविरुद्धया थ्व कासा अथें नं तसकं संघर्षपूर्ण । छाय्धाःसा प्यदँ न्ह्यव जक अर्जेन्टिनां इंग्ल्यान्डलिसे फोकल्यान्डया युद्ध ल्वाःगु दु। कासा सुरु जूगु ५१ मिनेट तक गोल जुइमफुत । म्याराडोनां विपक्षी गोलरक्षकयात पनेत तिंन्हुल, अले बलयात पोस्टय् दुछ्वयाबिल । लिपा वं धाल, ‘गोल जुल, छुं भचा म्याराडोनाया छ्यंयात, अले छुं भचा ईश्वरयात धन्यवाद ।’ थ्वयां प्यंगू मिनेट लिपा हे थ्व गोलयात ‘शताब्दीया गोल अर्थात गोल अफ द सेन्चुरी’ कथं वर्णन यानाहल । म्याराडोनां थ्व गोल ल्हातं याःगु खः । उकिं लिपा थ्वयात ह्याण्डस् अफ गड नं धायेगु यात । थःम्हं निगू गोल यानाः त्याःगु थ्व कासायात कयाः म्याराडोनां धाःगु खः, ‘छगू कासा त्याःगु स्वयां नं अंग्रेजयात परास्त यायेफुगु हे महत्वपूर्ण जुल ।’ दकलय् थिकेम्ह कासामि तत्कालिन इलय् म्याराडोनां कासामि न्यायेगु मामिलाय् विश्वकीर्तिमान कायम यात । अर्जेन्टिनाया बोका जुनियर्सं स्पेनिस महारथि क्लब बार्सिलोना वंबलय् सन् १९८२ य् बार्सां म्याराडोनाया निंतिं ३० लाख पाउण्ड पूगु खः । थ्व उबलय्या सुं नं कासामिया निंतिं पूगु कीर्तिमान रकम खः । थ्वयां निदँ लिपा हे बार्सां म्याराडोनायात ५० लाख पाउण्डं इटलीया नेपोली क्लबय् छ्वयाबिल । थ्व नं उबलय्या कीर्तिमानी रकम खः । इटलीया स्टुडियो सान पाओलोय् म्याराडोना हेलिकप्टरं थ्यंबलय् वयात लसकुस यायेत ८० हजार प्रशंसक मुनाच्वंगु खः । इटलीं वं थःगु खेल जीवनया हे उत्कृष्ट क्लब फुटबल म्हितल, अले इटलीया हिरो जुयाच्वन । तर लिपा वयागु नां आपराधिक संगठन क्यामोर्वालिसे स्वात, कोकिनया लतय् लात, पारिवारिक मुद्दबाय् लात । डोपिङ्ग टेस्टय् पोजिटिभ खनेवं १५ महिनाया प्रतिबन्ध नं फयेमाल । अवकाश लिपाया जीवन डोपिङ्ग टेस्टय् स्वक्वः तक नं पोजिटिभ खनेवं वं थःगु ३७ औं बुन्हि कुन्हु फुटबलपाखें संन्यास काल । तर वयात समस्या वयेगु झ्वः धाःसा मदिक्क हे न्ह्यानाच्वन । म्याराडोनायात पत्रकारतय्त गोली कयेकूगु छगू घटनाय् निदँ व झिलाया निलम्बित जेल सजाय न्यंकल । कोकिन व अय्लाः त्वनेगु बानीं वयागु स्वास्थ्यय् बांमलाक लिच्वः लात । उबलय् वयागु तौल १२८ किला तक थ्यन । सन् २००४ य् हृदयघात जूगुलिं आइसियुलय् तयाः हे उपचार यायेमाल । ल्ह्वंगु पनेगु कुतलय् वयागु ग्यास्ट्रिक बाइपास सर्जरी जुल । लागू वासःया दुव्र्यसन पाखें मुक्त जुइगु निंतिं संघर्ष यानाच्वंगु इलय् वं क्युबाय् शरण फ्वन । क्युबा भ्रमणया इलय् म्याराडोनां राष्ट्रपति फिडेल क्यास्त्रोयात नापलात । थज्याःगु यक्व हे झमेलाया दुइ सन् २००८ य् म्याराडोना अर्जेन्टिनी राष्ट्रिय टोलीया प्रशिक्षक जुल । तर जर्मनीलिसे ४-० गोलं बुइवं वं थःगु जिम्मेवारी त्वःतल । वयागु थ्व भूमिकायात कयाः यक्व हे समाचार दयेकल, वयाप्रतिया मनूतय् दृष्टिकोण नं विभाजित खनेदत । अपमानजनक, प्रेरक, मनोरञ्जक, महान्, थःगु उचाइ स्वयां च्वय् थ्यंम्ह म्याराडोनां छगू असामान्य जीवन हनाः बुधवाः बहनी थ्व संसारपाखें बिदा काल । बिबिसी"
https://nepalbhasatimes.com/40742,कासाख्य:,???? ??????? त्रयोदशी ,युरोकपया फाइनल व सेमिफाइनल स्वःवयेत ६०द्वः दर्शकयात प्रवेश अनुमति,"एजेन्सी- बेलायतं युरोकप २०२० या फाइनल व सेमिफाइनल कासा रंगशालाय् वयाः स्वयेत ६० द्वः दर्शकतय्त प्रवेशया अनुमति बिइगु जूगु दु । बेलायत सरकारं लण्डनया वेम्बली स्टेडियमय् जुइगु फाइनल व सेमिफाइनलया दर्शकतय्त प्रवेश अनुमति बिइगु निर्णय याःगु खः । थ्व ल्याः वेम्बली स्टेडियमया क्षमताया ७५ प्रतिशत खः ।                                                         युईएफएया अध्यक्ष अलेक्जेन्डर कफेरिनं थ्व बांलाःगु ज्या जूगु धाःगु दु । अध्यक्ष कफेरिनं यक्व समर्थकतय्सं अन्तिम स्वंगू कासा वेम्बली स्टेडियमय् स्वयेखनीगु नं धाःगु दु । कासा स्वःवनीपिं दर्शकतय्गु कोरोनाया रिपोर्ट नेगेटिभ जुइमाः । अथे मखुसा कोरोना खोपया निगुलिं डोज कायेधुंकूगु जुइमाः । अथेहे स्टेडियम वइपिंसं कोरोना सम्बन्धी दक्व नियमया पालना यायेमाःगु युईएफइएं धाःगु दु । युरोकपया समुह “डि”इ च्वंगु इंग्ल्याण्ड, क्रोएसिया व चेक गणतन्त्र युरोकपया नकआउट चरणय् थ्यंगु दु । मंगलवाः चान्हय् जूगु कासाय् इंग्ल्याण्डं चेक गणतन्त्रयात बुकाः नकआउट चरणय् थ्यंगु खःसा क्रोएसियां स्कटल्याण्डयात बुकाः नकआउट चरणय् थ्यंगु खः । चेक गणतन्त्रं युरो कपया नियमकथं उत्कृष्ट स्वंगुली लानाः नकआउट चरणय् थाय् दयेकूगु खः । थ्व समुहं स्कटल्याण्ड धेंधेंबल्लाखं पिने लाःवंगु दु । इंग्ल्याण्डं चेकयात १–० गोलं बुकूगु खः । इंग्ल्याण्डया निंतिं कासाया छगू जक गोल रहिम स्ट्रर्लिङं १२ औं मिनेटय् ज्याक ग्रेलिसया पासय् याःगु खः । इंग्ल्याण्डं समुह चरणय् निगू कासा त्याकूगु खःसा छगू बराबरी म्हितूगु खः । इंग्ल्याण्डं न्हापांगु कासाय् क्रोएसियायात बुकूगु खःसा स्कटल्याण्डलिसे बराबरी म्हितूगु खः । इंग्ल्याण्डलिसे अन्तिम कासाय् बूगु चेक गणतन्त्र उत्कृष्ट स्वंगुलिइ लानाः नकआउटय् थ्यन । चेकं स्कटल्याण्डयात बुकूगु खःसा क्रोएसियालिसे बराबरी म्हितूगु खः । मंगलवाः चान्हय् जूगु मेगु कासाय् क्रोएसियां स्कटल्याण्डयात ३–१ गोलं बुकल । क्रोएसियाया निंतिं कासाया १६ औं मिनेटय् भ्लासिक, ६२ औ मिनेटय् कप्तान लुका मोडरिक व ७७ औ मिनेटय् इभान पेरिसिकं गोल याःगु खः । स्कटल्याण्डया निंतिं ४२ औं मिनेटय् म्याक ग्रेगोर टिमया निंतिं छगू गोल याःगु खः ।"
https://nepalbhasatimes.com/40686,कासाख्य:,???? ??????? द्वादशी ,"रसियायात ४–१ गोलं बुकाः डेनमार्क निगूगु चरणय्, बेल्जियम नं त्यात","येँ – युरो कप २०२० या समूह चरणया अन्तिम कासा त्याकुसें डेनमार्क निगूगु चरणय् दुहां वनेत ताःलाःगु दु । न्हापांगु निगू कासा मानसिक दबाबय् म्हिताः पराजय फयेमाःगु डेनमार्क रसिया विरुद्ध फर्म लिहां वसें ४–१ गोलं कासा त्याकूगु खः ।                                                         फिनल्यान्ड लिसेया न्हापांगु कासाय् थः मू कासामि क्रिस्टिन एरिक्सन बेहास जुयाः मैदानय् क्वःदयेवं डेनमार्क मानसिक दबाबय् कासा म्हिताच्वंगु खः । तर अस्पतालं डिस्चार्ज जुइधुंकाः एरिक्सनं सोमवाः डेनमार्कया कासामिपिंत ट्«ेनिङय् आकाझाकां नापलाःवःगु खः । शायद थुकिया हे प्रभाव जुइमाः डेनमार्कं रसियायात ४–१या तःधंगु अन्तरं पराजित यायेत ताःलाःगु दु । सोमवाः चान्हय् जूगु मेगु कासाय् बेल्जियमं फिनल्यान्डयात २–० गोलं बुकूगुलिं नं डेनमार्क निगूगु चरणय् दुहां वनेत सफल जूगु खः । समूह बी पाखे थ्व कासा लिपा बेल्जियम, रसिया, फिनल्यान्ड स्वंगुलिं टिमयाके ३–३ अंक जूगु खः, तर रुसयात ४ गोलं बुकेवं डेनमार्क गोल अन्तरया ल्याखं तप्यंक निगूगु चरणय् दुहां वनेत ताःलाःगु खः । बेल्जियम धाःसा थ्व समूहय् स्वंगुलिं कासा त्याकाः शीर्षस्थानय् दु । डेनमार्कया निंतिं कासाया ३८ औं मिनेटय् डाम्स्गार्डं अग्रता बिउगु खःसा थ्व लिपा पोउल्सन, क्रिष्टिनेसेन व माह्लें छगू छगू गोल याःगु खः । रसियाया निंतिं डिजुवां छगू जक गोल याःगु खः । बेल्जियमया विजयया झ्वलय् छगू आत्मघाती गोल नं ल्हातय् लात । फिनलयान्डया राडिकिं कासाया ७४ औं मिनेटय् आत्मघाती गोल यायेवं बेल्जियमं अग्रता काःगु खःसा थ्वयां ७ मिनेट लिपा रोमेलु लुकाकुं थप छगू गोल याःगु खः ।"
https://nepalbhasatimes.com/40704,कासाख्य:,???? ??????? द्वादशी ,नेपाः राष्ट्रिय फुटबल टिमया प्रशिक्षणया नितिं ५० म्ह कासामि ल्यल,"येँ ( साफ च्याम्पियन व एसिया कप छनोटया अन्तिम चरणया कासाया निंतिं नेपाःया मुख्य प्रशिक्षक अब्दुल्लाह अलमुताइरीं बन्द प्रशिक्षणया निंतिं ५० म्ह कासामि ल्यःगु दु । अखिल नेपाल फुटबल संघं (एन्फा) बिउगु जानकारीकथं प्रशिक्षक अब्दुल्लाह अलमुताइरीं मंगलवाः न्हापांगु चरणय् ५० म्ह कासामियात प्रशिक्षणया निंति ल्यःगु खः । प्रशिक्षण असार १७ गते निसें एन्फा कम्पेलक्सय् शुरु जुइत्यंगु दु । प्रशिक्षण निगू पुचलय् सुथय् १० ता इलय् व न्हिनय् ४ ता इलय् जुइ ।                                                         बन्द प्रशिक्षणय् रोहित चन्द, अन्जन विष्ट, अनन्त तामाङ , भरत खवास, नवयुग श्रेष्ठ थेंजाःपिं कासामित दुथ्याः । प्रशिक्षणय् शिशिर लेखि न्हापांखुसी दुथ्याःगु दुसा न्हापा टिमय् लानाच्वंम्ह अजित भण्डारी धाःसा दुमथ्यात । नेपाः छुं ई न्ह्यः कुवेतय् विश्वकप छनोट व एसिया कप छनोट म्हिताः लिहां वःगु खः। नेपाः पुचःया प्यंगूगु थासय् लानाः एसिया कपया स्वंगूगु चरणय् थ्यंगु दु ।"
https://nepalbhasatimes.com/40353,कासाख्य:,???? ??????? पारू ,कोपा अमेरिका ब्राजिलय् हे जुइगु,एजेन्सी- ब्राजिलया सर्वोच्च अदालतं कोपा अमेरिका कप फुटबल धेंधेंबल्लाः ब्राजिलय् यायेगु निंतिं लँ चायेकाबिउगु दु । कोपा अमेरिका कप वइगु जून १४ निसें जुइत्यंगु दु । धेंधेंबल्लाः जुइ स्वयां छुं न्हि न्ह्यव जक दक्षिण अमेरिकी फुटबल फेडरेसनं थ्व धेंधेंबल्लाः ब्राजिलय् यायेगु क्वःछिउगु खः । तर ब्राजिलय् यायेगु धाःसा अन कोभिड १९या महामारी न्यनाच्वंगुलिं थ्व धेंधेंबल्लाः याके मजिउ धकाः सर्वोच्च अदालतय् मुद्दा लाःगु खः । थ्व मुद्दाय् फैसला यासें शुक्रवाः अदालतं ब्राजिलया संविधानं अदालतयात थ्व धेंधेंबल्लाः पनेगु अधिकार बियातःगु मदु धाःगु खः ।                                                         न्हापा थ्व धेंधेंबल्लाः अर्जेन्टिना व कोलम्बियां मंकाः कथं यायेगु क्वःछिनातःगु खः । तर धेंधेंबल्लाः सुरु जुइ लछि ति न्ह्यः तच्वया वःगु आन्दोलनया कारणं कोलम्बियाय् धेंधेंबल्लाः मयायेगु व अर्जेन्टिनाय् जक यायेगु धाःगु खः । तर धेंधेंबल्लाः सुरु जुइ झिन्हु न्ह्यव फेडेरेसनं अर्जेन्टिनाय् कोभिडया महामारी तच्वया वःगु धासें अन हे मयायेगु क्वःछिउगु खः ।
https://nepalbhasatimes.com/40126,कासाख्य:,???? ?????? अष्टमी,च्यादँ न्ह्यःया ट्विटया कारणं माफी फ्वनमाल,"एजेन्सी- इंग्ल्यान्डया क्रिकेटर ओली रबिन्सनं थःगु न्हापांगु टेस्ट कासा म्हितूगु इलय् हे थःम्हं च्यादँ न्ह्यः याःगु छगू ट्विटया कारणं माफी फ्वनेमाःगु दु । रबिन्सनं म्हिगः थःगु न्हापांगु टेस्ट म्याच म्हितुसें न्हापांगु न्हि कुन्हु हे निगू विकेट काःगु खः । तर वयागु चर्चा वयागु कासायात कयाः स्वयां नं सन् २०१२ व२०१३ य् याःगु ट्विटया कारणं जुल ।                                                         २७ दँया रबिन्सनं उबलय् याःगु ट्विट वयागु न्हापांगु टेस्ट म्याच सुरु ज ूकुन्हु हे सोसल भिडियाय् भाइरल जूगु खः । थ्व ट्विट भाइरल जुइवं रबिन्सनं कासा क्वचायेवं छगू वक्तव्य ब्वँसें माफी फ्वंगु खः । रबिन्सनं धागु दु, ‘च्यादँ न्ह्यः जिं नस्लवादी व यौनजनिक ट्विट यानागु खः, थुकिया निंतिं जि आः नं लज्या चाः । थ्व ट्विटस आः हाकनं भाइरल जूगु दु, निश्चित रुपं थुकिं जिं शिक्षा कयागु दु । च्यादँ न्ह्यःया थ्व ट्विटं जि कासामि पासापिं लिसें थुकीं नुगलय् स्याकेमाःपिं सकसिकें बिर्ना शर्त माफी फ्वनाच्वना ।’"
https://nepalbhasatimes.com/40403,कासाख्य:,???? ??????? तृतीया,"युराेकप ः कासामि मैदानय् बेहाेस, डेनमार्क व फिनल्यान्डया कासा स्थगित",युराे कपया झ्वलय् डेनमार्कया कासामि क्रिस्टन इरिक्सन बेहाेस जूगु दु । फिनल्यान्ड विरुद्ध डेनमार्कया काेपेनहेगनय् जुयाच्वंगु कासाया झ्वलय् न्हापांगु हाफ काेचायेत्ययेका इरिक्सन बेहाेस जुयाः मैदानय् क्वदःगु खः । इरिक्सनयात मैदानय् हेअक्सिजन बिउगु खःसा मैदानय् हे सिपिअार तकं बिउगु खः । थ्व इलय् मेपिं कासामिपिंसं वया नीति प्रार्थाना याःगु खः । इरिक्सनया मैदानय् उपचार जुयाच्वंगु इलय् कासामितय्सं घेरे यानाःटिभि क्यामराय् वयेके मबिउ खः । वयात सूनां मखंक हे कासामितय्सं किनाः मैदानं पिनेयंकूगु दु ।                                                         युएपफइएं डेनमार्क व फिनल्यान्डया कासा स्थगित याःगु दु । डेनमार्कया फुटबल फेडरेशनं इरिक्सनयात हाेसय् वयेधुंकूगु व थप परीक्षाणया निंंतिं अस्पतालय् दुगु खँ धाःगु दु ।  
https://nepalbhasatimes.com/36333,कासाख्य:,???? ???????  चतुर्दशी,न्यूकासलया प्यक्वःगु जित लिसें झिगुगू अंकय्,"येँ (बीबीसी) – न्यूकासल युनाइटेडं थुगु सिजनया प्रिमियर लिगय् प्यक्वःगु जित ल्हातय् लाकूगु दु । वंगु शुक्रवा चान्हय् जूगु लिगया छगू जक कासाय् न्यूकासलं लिपांगु निगू मिनेटय् निगू गोल यानाः क्रिस्टल प्यालेसयात २-० बुकूगु खः । त्यायेधुंकाः न्यूकासल १० गूगु थासय् थहां वंगु दु ।                                                         प्यालेसया मैदानय् जूगु कासाया ८८ गू मिनेट तक कासा गोल रहित जुयाः बराबरी जुयाच्वंगु खः । तर लिपांगु निगू मिनेटय् न्यूकासलं निगू गोल यात । ८८ गू मिनेटय् कलुम विल्सनं गोल यानाः अग्रता बिउगु खःसा ९० गू मिनेटय् जोएलिन्टनं न्यूकासलयात निगूगु गोल याःगु खः । सिजनया प्यक्वःगु जित लिपा झिगू कासां झिगू अंक कयाः न्यूकासल झिगूगु स्थानय् थहां वंगु खः । थुगु सिजनया प्रिमियर लिगय् टोटनहम हट्सपर, लिभरपुल व लेस्टर सिटीं समान खुगू कासा त्याकूगु दु । पराजित प्योलस धाःसा झिगू कासापापखे १३ अंक सहित झिंस्वंगूगु स्थानय् दु ।"
https://nepalbhasatimes.com/36407,कासाख्य:,???? ???????  चतुर्दशी,"मेस्सीया गोल, म्याराडोनायात समर्पण",एजेन्सी/ ताःई न्ह्यवनिसें बांलाक फर्मय् म्हिते मफयाच्वंम्ह व गोल यायेत मफयाच्वंम्ह लियोनल मेस्सीं थौं गोल यासें अर्जेन्टिनाया महान कासामि डिएगो म्याराडोनायात समर्पण याःगु दु । स्पेनिस ला लिगाया थौं सनिलय् जूगु कासाय् ओसासुना विरुद्ध ४–० गोलं त्याकेगु झ्वलय् मेस्सी कासाया ७३ औं मिनेटय् बार्सिलोनाया निंतिं दकलय् लिपांगु गोल याःगु खः । कडा प्रहार यासें आकर्षक गोल यायेवं मेस्सीं थःगु जर्सी त्वःताः म्याराडोनाया १० नम्बर च्वयातःगु अर्जेन्टिनी क्लब नेवेल्स ओल्ड ब्वाइया जर्सी क्यंगु खः । म्याराडोना बार्सा वये न्ह्यः थ्व हे क्लबं प्रशिक्षण काःगु खःसा म्याराडोनां थःगु क्यारियरया अन्तिम इलय् थ्व क्लबं म्हितूगु खः ।                                                         थ्व सिजनय् थःगु पहःया गोल याये मफयाच्वंम्ह मेस्सी थौं म्याराडोनायात सपर्मण यायेगु निंतिं गोल हे याये धयाकथं थःगु जर्सी दुने हाकनं बार्साया पुलांगु जर्सी फिनाः वःगु खः । अले बक्सं पिनें दर्शनीय गोल यायेवं थःगु जर्सी त्वःताः रंगशालाया तःग्वःगु स्क्रिनय् क्यनातःगु म्याराडोनाया तस्वीर स्वयाः प्रार्थना याःगु खः । बार्साया हे मैदान क्याम्प नोउइ थौं कासा जुइ न्ह्यः नं म्यारोडोनाया लुमन्तिइ छगू मिनेट मौन धारण लिपा जक कासा न्ह्याकूगु खः । मेस्सी म्याराडोनायात तसकं सम्मान याइम्ह खः । म्याराडोना अर्जेन्टिनाया प्रशिक्षक जुयाच्वंगु इलय् हे मेस्सी अर्जेन्टिनाया कप्तान जूगु खः । बार्साया सहज जितया निंतिं न्हापांगु गोल कासाया २९ औं मिनेटय् ब्रेथवेटं न्हापांगु गोल याःगु खःसा न्हापांगु हाफ क्वचाये न्ह्यः ४२ औं मिनेटय् एन्टिनो ग्रिजम्यान नं छगू दर्शनीय गोल याःगु खः । ग्रिजम्यान नं बार्साय् गोल यायेमफयाः तसकं आलोचित जुयाच्वंम्ह खः । कासाया ५७ औं मिनेटय् कोन्टिन्हों बार्साया निंतिं स्वंगूगु गोल याःगु खः ।
https://nepalbhasatimes.com/40360,कासाख्य:,???? ??????? पारू ,थनिंनिसें झिंनिगू शहरय् युरोकप (नेपाली इ कथ‌ं कासा ज्याझ्वः स्वयादिसँ),"एजेन्सी÷ युरोपेली राष्ट्रतय् दकलय् तःधंगु फुटबल धेंधेंबल्लाः युरो कप थनिंनिसें सुरु जुइत्यंगु दु । थाै‌ बहनी ग्रिनवीच ई ८ ताः (नेपाली ई कथं १२ः४५ ) बजे न्हापांगु कासा इटलीया शहरय् रोमय् सुरु जुइ । न्हापांगु कासा इटली व टर्कि दथुइ जुइ ।                                                         रोम सुरु जूगु २४ गू टिमं ब्वति काइगु थ्व धेंधेंबल्लाः इंग्ल्यान्डया वेम्ब्ले स्टेडियमय् वयाः क्वचाइ । वइगु जुलाई ११ तक जुइगु धेंधेंबल्लाःया सेमिफाइनल व फाइनल कासा वेम्बलेय् जुइ । थ्व बाहेक मेगु कासा रोम, बाकु, सेन्ट पिटर्सबर्ग, कोपेनहेगन, आम्स्ट्रडर्म, बुखारेस्ट, ग्लास्गो, सभिल्ला, म्यूनिख व बुडापेस्ट शहरय् जुइ । सन् २०२० य् जुइमाः युरो कप कोभिड १९ या कारणं दछि लिपा थुगुसी ग्वसाः ग्वःगु खः । थुगु धेंधेंबल्लाया समूह ए इटली, स्वीट्जरल्यान्ड, टर्कि व वेल्स, समूह बी इ बेल्जियम, रसिया, डेनमार्क, व फिनल्यान्ड, समूह सी इ युक्रेन, नेदरल्यान्ड, अस्ट्रिया व नर्थ मेसेडोनिया, समूह डी इ इंंग्ल्यान्ड, क्रोएसिया, चेक रिपब्लिक व स्कटल्यान्ड, समूह ई स्पेन, पोल्यान्ड, स्वीडेन व स्लोभाकिया, समूह एफय् जर्मनी, फ्रान्स, पोर्चुगल व हंगेरी लाःगु दु ।"
https://nepalbhasatimes.com/40400,कासाख्य:,???? ??????? दुतिया,स्वीट्जरल्यान्ड व वेल्स दथुया कासा बराबर,येँ– युरो कपया स्वीट्जरल्यान्ड व वेल्स दथुया कासा १–१ गोलया बराबरीइ क्वचाःगु दु । शनिवाः जूगु कासा थुगुसीया युरोकपया न्हापांगु बराबरीइ क्वचाःगु कासा खःसा स्वीट्जरल्यान्ड व वेल्स दथुइ नं थ्व न्हापांगु बराबरीया कासा खः । स्वीस व वेल्स दथुइ थ्वयां न्ह्यः आःतक न्हय्गू कासा जुइधुंकूगु दुसा थ्व कासा छगू नं बराबरी जूगु मदु । न्हापा जूगु न्हय्गू कासा मध्ये स्वीसं न्यागू व वेल्सं निगू कासा त्याकूगु खः ।                                                         शनिवाः स्वीट्जरल्यान्डया निंतिं इम्बोलों न्हापांगु गोल याःगु खः । न्हापांगु हाफ बराबरी जुइधुंकाः निगूगु हाफ सुरु जूगु प्यंगूगु मिनेटय् हे इम्बोलों गोल याःगु खः । जारदन साकिरिं थ्वाःगु कर्नरय् सुन्दर हेड यासें इम्बोलों गोल याःगु खः । इम्बोलों थ्वयां १ मिनेट न्ह्यः जक गोलया बांलाःगु कुतः याःगु खः तर वेल्सया गोलकिपरं बचे यानाबिउगु खः । वेल्सं नं कासाया ७३ औं मिनेटय् कर्नरया ग्वाहालिं हे बराबरीया गोल याःगु खः । वेल्सयात वःगु कर्नरयात सर्ट पास लिपा पोस्टय् जूगु प्रहारय् केइफेर मूरं हेडपाखें हे बराबरीया गोल याःगु खः । थ्व बराबरीइ लिपा समूह ए इटली ३ अंक सहित शीर्षस्थानय् दु । इटलीं म्हिगः टर्कियात ३–० गोलं बुकूगु खः । थौंया मेगु कासा डेनमार्क व फिनल्यान्ड दथुइ बहनी ९ः४५ बजे जुइ ।
https://nepalbhasatimes.com/40397,कासाख्य:,???? ??????? दुतिया,"युरोकपया न्हापांगु गोल आत्मघाती, इटली ३ गाेलं त्यात",येँ“– युरो कप २०२१ या न्हापांगु गोल हे आत्मघाती गोल जूगु दु । वंगु चान्हय् इटली व टर्कि दथुइ जूगु उद्घाटन कासाय् हे टर्किपाखे आत्मघाती गोल जूगु खः । कासाया ५३ औं मिनेटय् इटलीया डोमेनिको बेरार्डिया क्रस टर्किया मेरिह डेमिरलया म्हय् लानाः पोस्टय् दुहां वंगु खः ।                                                         रोमय् जूगु थुगुसीया युरो कपया न्हापांगु कासाया न्हापांगु हाफय् निगुलिं टिमं गोल यायेमफुगु खःसा निगूगु हाफय् इटलीं स्वंगू गोल यासें कासा ३–० गोलं त्याकूगु खः । इटलीया निंतिं मेगु छगू गोल कासाया ६६ औं मिनेट सिरो इमोबिलें यात । ब्ररार्डिंया क्रसय् लियोनार्डो स्पिनाजोलां थ्वाःगु बल टर्किया गोलकिपर युग्ररकान काकिरं पंगु खःसां रिबाउन्डय् वःगु बलयात इम्मोबिलें पोष्टय् दुछ्वयाबिउगु खः । कासाया मेगु गोल लारेन्जो इन्साइनं कासाया ७८ औं मिनेटय् यात । टर्किया गोलकिपर काकिरया मिस पासयात लब कासें इटलीं थ्व गोल याःगु खः । गोलकिपर काकिरं सप्लाइ याःगु बल इटलीया कासामिं लानाकाःगु खःसा स्वंगू पासय् इन्साइनं सुन्दर गोल याःगु खः । युरोप कपया मेगु कासा थौं ६ः४५ य् वेल्स व स्विट्जरल्यान्ड दथुइ व ९ः४५ य् डेनमार्क व फिनल्यान्ड दथुइ जुइ ।
https://nepalbhasatimes.com/36527,कासाख्य:,???? ?????? दुतिया,नेपाली क्लबत एएफसीया कासा म्हितेत अयोग्य,येँ (नेपालभाषा टाइम्स) – नेपाःया ए डिभिजन लिग म्हितीगु फुक्कं क्लब एएफसी (एशियाली फुटबल महासंघ) प्रतियोगिता म्हितेत अयोग्य जूगु दु। एएफसी क्लब प्रतियोगिताया निंतिं माःगु न्यूनतम मापदण्ड तकं पूवंके मफुगुलिं नेपाःया क्लबत अयोग्य जूगु खँ अखिल नेपाल फुटबल संघं धाःगु दु ।                                                         एन्फां नेपाली क्लबतयत् लाइसेन्स बीगु निंतिं एएफसीयात इनाप याःगु खःसा एएफसीं मापदण्ड मगाःगु धासें नेपाली क्लबतय्त लाइन्सेन्स बीत अस्वीकार याःगु खः । एएफसीया लाइसेन्स कायेगु निंतिं ए डिभिजन लिगया झिंस्वंगुलिं क्लबतय्सं निवेदन बिउगु खः । एएफसीया प्रतियोगिता म्हितेगु निंतिं एएफसी क्लब लाइन्सन अनिवार्य माः । एएफसीं नेपाली सेनाया त्रिभुवन आर्मी क्लब बारे सकारात्मक प्रतिक्रिया बिउगुलिं एन्फां आर्मी क्लबया निंतिं हाकनं एएफसीयात इनाप यायेगु खँ धाःगु दु ।
https://nepalbhasatimes.com/37177,कासाख्य:,???? ???????? चतुर्दशी,विमल घर्तीमगर व विक्रम थापाया उपचार कतारय्,येँ (नेपालभाषा टाइम्स) – घाःपाः जुयाच्वंपिं नेपाली राष्ट्रिय टोलीया फुटबल कासामित विमल घर्तीमगर व विक्रम लामाया उपचार आः कतारय् जुइगु जूगु दु ।                                                         राष्ट्रिय टोलीया महत्वपूर्ण कासामि जुयाच्वंपिं घर्तीमगर व लामाया उपचारया निंतिं अखिल नेपाल फुटबल संघ (एन्फां) कतार फुटबल संघयात इनाप याःगु खः । कतार फुटबल संघं निम्हे सियां उपचार यानाबीगु सहमति प्वंकेवं आः उपिं निम्हेसिनं कतारय् च्वनाः उपचार याइगु जूगु दु । निम्हं दछि लिपा जक राष्ट्रिय टोलीं लिहां वःपिं खः । विश्वकप फुटबल छनोट कासाया निंतिं जुयाच्वंगु प्रशिक्षण लिसें छनोट धेंधेंबल्लाखय् आः थुपिं निम्हेसिनं ब्वति काये मखनीगु जूगु दु । लामायात न्हापा पुलिइ जुयाच्वंगु हे घाः लिथ्वयावःगु खःसा घर्तीमगर बन्द प्रशिक्षणया झ्वलय् घाःपाः जूगु खँ धाःगु दु ।
https://nepalbhasatimes.com/32495,कासाख्य:,११४० दिल्लाथ्व सप्तमी,युभेन्ट्स न्हय्गु ल्याख च्वय्,टुरिन (एजेन्सी) – क्रिस्टियानो रोनाल्डों पेनाल्टीपाखें छगू गोल यासें मेगु निगू गोललय् सहयोगी भूमिका म्हितेवं युभेन्ट्सले इटालीमा सिरी ए य् लेचेयात ४-० बुकल । लेचे कासाया अप्व: धयाथें ई झिम्ह कासामिइ सीमित जुया म्हितूगु ख: ।                                                         थ्व कासा त्यायेवं युभेन्ट्स लिग धलखय् न्हय्गु ल्याखं शीर्ष स्थानय् च्वना च्वंगु दु । लगातार गंगुगु लिग उपाधि त्याकेगु झ्वलय् दूगु युभेनट्सया २८ कासां ६९ ल्या: जूगु दु । लेचेया धा:सा २६ ल्या: जक दु र रेलिगेसनय् मलायेत संघर्ष याना च्वंगु दु ।
https://nepalbhasatimes.com/32560,कासाख्य:,११४० दिल्लाथ्व एकादशी,"मेसीया ७०० गोल, तर बार्सिलोना बराबरीइ","म्याड्रिड (एजेन्सी) – लियोनल मेसीं मंगलवा: बार्सिलोनाया नितिं थ:गु ७०० गु गोल यात, तर थ:गु टिमयात त्याके धा:सा मफुत । स्पेनी ला लिगाय् बार्सिलोना क्याम्प न्युखय् एटलेटिको म्याड्रिड नाप २-२ या बराबरी म्हितल । थ्व लिच्व:या कारणं बार्सिलोनाया उपाधि सम्भावना कमजोर जूगु दु । आ: यिल म्याड्रिडं बुधवा: गेटाफेयात बुका: शीर्ष स्थानय् प्यंगु ल्या:या अग्रता कायेफइ ।                                                         इंग्ल्यान्ड लन्डन – पोर्चुगाली कासामि ब्रुनो फर्नान्डेसया निगू गोलया ग्वाहालिं म्यानचेस्टर युनाइटेडं मगलवा: ब्राइटनयात ३-० बुकल । थ्व कासा त्यायेवं म्यानचेस्टर लिग धलखय् न्यागूगु थासय् थ्यंगु दु । मेगु सिजन प्रतिबन्धया कारण निगूगु थासय् च्वंगु म्यानचेस्ट सिटीं युरोपय् म्हितिगु सम्भावना कम जुगुलिं थ्व पालय् न्यागूगु थासय् ला:गु टिमया नं च्याम्पियन्स लिग म्हितिगु सम्भावना दु । इटाली मिलान – युभेन्ट्सं इटालीया सिरी ए मंगलवा: जेनोआयात ३-१ बुकल व लिगया शीर्ष स्थानय् प्यंगु ल्या:या अग्रता काल । युभेन्ट्सया नितिं पउल डेबेला, क्रिस्टियानो रोनाल्डो व डगलस कोस्टां गोल या:गु ख: । युभेन्ट्सया ७२ ल्या: जूगु दु । मंगलवा:या मेगु कासाय् निगूगु थासय् च्वंगु लाजियों टुरिनयात २-१ बुकल ।"
https://nepalbhasatimes.com/32504,कासाख्य:,११४० दिल्लाथ्व अष्टमी,बार्सिलोनाय् कमजोरी व निराशा,म्याड्रिड (एजेन्सी) – स्पेनी ला लिगाया उपाधि होडय् बार्सिलोनाया दावेदारी अझ कमजोर जूगु दु । बार्सिलोनां शनिवा: बहनि सेल्टा भिगोनाप २-२ या बराबरी म्हितल व थुकि टिमदुने निराशा ब्वलंगु दु ।                                                         बार्सिलोनाया नितिं निगुलिं गोल लुइस स्वारेजं या:गु ख: । कासा लिपा मिडियानाप खँ ल्हासें वं नं टिमया लगातार खराव प्रदर्शनय् निराशा प्वंकुसें थुकिइ तत्काल सुधार आवश्यक जूगु धा:गु दु । सेल्टा भिगोविरुद्ध बार्सिलोनां निक्व: तक अग्रता कया: नं कासा त्याकेमफूगु ख: । सेल्टा भिगोपाखें फेडेरर स्मालोभ व इगो आसपसं गोल यात । कासा क्वचायेत निगू मिनेट न्हय: आसपसं फ्रि किकं गोल या:गु ख: । थ्व कासा न्ह्य: रियल म्याड्रिड हेड टु हेडया ल्याखं बार्सिलोनासिबें च्वये लाना च्वंगु ख: । आ: रियलं आइतवा: इस्पनयोलयात बुकल धा:सा निगू ल्या:या स्पष्ट अग्रता कायेफइ ।
https://nepalbhasatimes.com/32612,कासाख्य:,११४० दिल्लाथ्व त्रयोदशी ,रियल उपाधिपाखे उन्मुख,"म्याड्रिड (एजेन्सी) कप्तान सर्जियो रामोसं कासाया अन्त्यपाखे पेनाल्टीं या:गु गोलया ग्वाहालिं रियल म्याड्रिड बिहीवा: स्पेनी ला लिगाय् गेटाफेयात १-० बुकल । थ्व कासा त्यायेवं रियलं लिगय् दकलय् च्वय् प्यंगू ल्या:या अग्रता का:गु दु । लिगय् रियलया थ्व झ्वलाक खुक्व:गु जित ख: । रामोसं कासाया ७९ मिनेटय् गोल या:गु ख: ।                                                         बार्सिलानां थ्वयां न्ह्य: एटलेटिको म्याड्रिडनाप बराबरी म्हितेवं रियलयात अपूगु ख: । रियलया ७४ ल्या: जूगु दु, अले लिगय् न्यागू चरणया कासा जक ल्यं दूगु स्थितिइ जिनेदिन जिदानया टिम उपाधिपाखे उन्मुख जूगु दु । इटाली मिलान – इटालीया सिरी ए बिहीवा: एटलान्टां नेपोलीयात २-० बुकल व मेगु सिजन युरोपेली च्याम्पियन्स लिग म्हितेगु सम्भावना बल्ला:गु दु । वया नितिं मारियो पासालिच व रोबिन जासेन्सं गोल यात । मेगु कासाय् युडिनेजीं रोमायात २-० बुकल । इंग्ल्यान्ड लन्डन – इंग्लिस प्रिमियर लिगय् म्यानचेस्टर सिटीं बिहीवा: नकतिनि इंग्लिस प्रिमियर लिग च्याम्पियन जूगु लिभरपुलयात ४-० बुकल । सिटीया तिनिं केभिन डे ब्रुन, रहिम स्टर्लिङ व फिल फोडेनं गोल यात । मेगु गोल एलेक्स ओक्सलेड च्याम्बरलिनपाखें आत्मघाती जुल । मेगु कासया सेफिल्ड युनाइटेडं टोटनहमयात ३-१ बुकल ।"
https://nepalbhasatimes.com/32523,कासाख्य:,११४० दिल्लाथ्व नवमी,रियलयात निर्णायक अग्रता,म्याड्रिड (एजेन्सी) – जिनेदिन जिदानया रियल म्याड्रिडं स्पेनी ला लिगाय् आइतवा: निर्णायक सावित जुइफूगु अग्रता का:गु दु । रियलं इस्पनयोलयात १-० बुका: लिग धलखय् निगू ल्याखं च्वये ला:गु ख: ।                                                         रियलं कसेमिरोया गोलं त्या:गु ख: । थुकिया नितिं कमिर बेन्जेमां उत्कृष्ट पास लिका:गु ख: । थ्वया न्ह्य: निगूगु थासय् च्वंगु बार्सिलोना सेल्टा भिगोनाम बराबरी म्हितेवं रियल बल्ला:गु स्थिति व:गु ख: । आ: रियलं लिपांगु च्यादँय् निक्व:गु खुसी लिग त्याकेगु कुत: याइगु जुइ ।
https://nepalbhasatimes.com/32690,कासाख्य:,११४० दिल्लाथ्व पुन्हि,बायर्नयात जर्मनकप,"बर्लिन (एजेन्सी) – बायर्न म्युनिकं शनिवा: जर्मनकप त्याकूगु दु । उकिया नितिं बायर्नं बायार लेवरकुसनयात ४-२ बुकल । थ्वंया न्हय: बायर्न जर्मन बुंडेसलिगा नं त्याकेधुंकूगु दु । बायर्नं जर्मनकप त्याकूगु धा:सा थ्व २० क्व:गु ख: । बायर्नया थ्व जितय् रोबर्ट लेवनडोस्कीं निगू गोल यात व थ्व सिजनय् थ:गु ५० व्यक्तिगत गोल नं पूरा यात । आ: बायर्नं युरोपेली च्याम्पियन्स लिग त्याकेगुपाखे थ:गु ध्यान केन्द्रित याइगु जुइ ।                                                         इटाली जियानलुगी बुफोन इटालीया सिरी ए दकलय् अप्व: कासा म्हितुम्ह कासामि जूगु दु । युभेन्ट्सं शनिवा:या कासाय् टुरिनयात ४-१ बुकल व थुकिया झ्वलय् ४२ दँया बुफोनं ६४८ गू लिग कासा म्हितल । शनिवा:या हे मेगु कासाय् निगूगु थासय् च्वंगु लाजियो एसी मिलानया ल्हातं ३-० पराजित जुल । युभेन्ट्स आ: लिगया शीर्ष स्थानय् न्ह्यगु ल्याखं लाजियोसिबें च्वय् लाना च्वंगु दु । इटाली इंग्लिस प्रिमियर लिगय् चेल्सीं शनिवा: हाकनं शीर्ष प्यंगूगु थासय् प्रवेश या:गु दु । थुकिया नितिं व वाटफोर्डयात ३-० बुकल । थुकिइ ओलिभर जिरोर्ड, विलियन व रोस बार्कलीं गोल यात । थ्वयां न्ह्य: म्यानचेस्टर युनाइटेडं बर्नमाउथयात ५-२ बुका: चेल्सीयात दबाब ब्यूगु ख: । थ्व कासा त्यायेवं छुं ईया नितिं म्यानचेस्टर शीर्ष प्यंगूगु थासय् नं थ्यंगु ख: । शनिवा:या हे मेगु निगू कासाय् लेस्टरं क्रिस्टल प्यालेसयात ३-० व आर्सनलं उल्भ्सयात २-० बुकल ।"
https://nepalbhasatimes.com/39302,कासाख्य:,???? ???????? चौथी,ख्वपय् कसिमला पाँय्चा कासा,ख्वप – भक्तपुर बचत तथा ऋण सहकारी संस्थाया ग्वसालय् कसिमला पाँय्चा कासा जुल । ६४ क्वःगु राष्ट्रिय सहकारी दिवसया लसताय् उगु कासा वाकुपति चाँगुनारायण द्यःयाथाय् जूगु खः । संस्थाया नायः बलराम प्रजापतिं उलेज्या यानादीगु थुगु कासा परम्परागत रुपं नेवाः समाजय् अतिकं प्रचलित कासा खःसा थ्व कासा अप्वःथें यानाः पुलांपिंसं जक सयेकातःगु व थौंया इलय् लोप जुया वनीगु अवस्थाय् थ्यंगुयात ध्यानय् तयाः उकथं कासाया ग्वसाः ग्वयागु संस्थां जानकारी बिउगु दु ।                                                         स्वीन्हय्गु पुचलं ब्वति काःगु कासाय् ब्वति कयादीपिंत सहकारी दिवसया लसताय् जुइगु ज्याझ्वलय् सिरपाः लःल्हाइ । थुकथं हे सहकारी दिवसया हे लसताय् लाकाः मिसा व मिजं जानाः धुँ व च्वलेचा कासा नं जूगु खः । थुगु कासाय् झिंन्याम्हेसिया पुचलं ब्वति काःगु खःसा थुगु कासाय् ब्वति कयादीपिंत नं वइगु शुक्रवाः सहकारी दिवसया लसताय् जुइगु ज्याझ्वलय् सिरपाः लःल्हाइगु जूगु दु ।
https://nepalbhasatimes.com/39846,कासाख्य:,???? ??????? अष्टमी,बेन्जिमा खुदँ लिपा राष्ट्रिय टिमय्,"एजेन्सी- फ्रान्सं खुदँ लिपा करिम बेन्जिमायात राष्ट्रिय टिमय् दुथ्याकूगु दु । युरो कपया २६ सदस्यीय टिमय् प्रशिक्षक डिडियर डेसच्याम्पं स्पेनिस क्लब रियल म्याड्रिडया फरवार्ड करिम बेन्जिमायात दुथ्याकूगु खः ।                                                         सन् २०१५ निसें राष्ट्रिय टिमय् दुमथ्याःगुलिं बेन्जिमां सन् २०१६य् जूगु युरो कप व सन् २०१८ य् जूगु विश्वकप म्हितेमखंगु खः । सन् २०१५य् जूगु सेक्स स्क्यान्डलया कारणं बेन्जिमायात राष्ट्रिय टिमं लिकाःगु खः। बेन्जिमा फ्रान्सया राष्ट्रिय टिम पाखें ८१ गू कासा म्हितेधुंकूगु दुसा राष्ट्रिय टिमया निंतिं २७ गोल याःगु दु । फ्रान्सं युरो कपया नितिं घोषणा याःगु २६ सदस्यीय टिमय् च्याम्ह फरवार्ड, स्वम्ह गोलकिपर, खुम्ह मिडफिल्डर व गुम्ह डिफेन्डर दु । युरो कपय् फ्रान्स ग्रुप ‘एफ’य् दु । थ्व ग्रुपय् फ्रान्सलिसें जर्मनी, पोचुर्गल व हंगेरी दु । युरोकप वइगु जुननिसें न्ह्याइ ।"
https://nepalbhasatimes.com/40007,कासाख्य:,???? ?????? दुतिया,नाइकं नेयमारयात त्वःतल,एजेन्सी-खेलकूद सामग्रीया तःधंगु अमेरिकी कम्पनी नाइकं ब्राजिलियन फुटबल स्टार नेयमारयात याना वयाच्वंगु स्पोन्सर पूवंक दिकेगु खँ धाःगु दु । थः हे कर्मचारीयात यौन दुव्र्यवहार याःगु सम्बन्धी लानाच्वंगु आरोपया छानविनया निंतिं नेयमारं बांलाःगु भावनां ग्वाहालि मयाःगु धासें नाइकं ब्राजिलियन स्टार लिसेया थःपिनि स्वापू त्वाःथलेगु क्वःछिउगु खः ।                                                         नेयमारयात सन् २०१६ य् यौन दुव्र्यवहार सम्बन्धी आरोप लाःगु खःसा थ्व सम्बन्धय् सन् २०१८ य् नाइकय् उजुरी लाःगु खः । नाइकं न्हापा जूगु छानविन पूमवंनिगु खँ धाःगु दु । नेयमारया प्रवक्तां धाःसा नेयमारं यौन दुव्र्यवहारया ओपारयात अस्वीकार याःगु धासें नाइक लिसे थगुने त्वाःदुगु स्वापू नं व्यावसायिक कारणं जक जूगु खँ धाःगु दु । नाइकं थगुने अगस्ट निसें हे नेयमारलिसेया व्यावसायिक स्वापूयात चिब्या याना हःगु खः । उबलय् धाःसा नाइकं छु कारणं थथे यानागु धकाः छुं मधाःगु खः । तर बिहिवाः पिथंगु वक्तव्यय् धाःसा नाइकं नेयमारं छानविनया निंतिं बांलाःगु भावनां ग्वाहालि याःगु खनेमदुगुलं पूवंक स्वापू त्वाःथलेगु निर्णय याःगु खँ धयातःगु खः ।
https://nepalbhasatimes.com/39982,कासाख्य:,???? ?????? पारू ,जिदानं रियल म्याड्रिड त्वतल,"एजेन्सी- स्पेनिस क्लब रियल म्याड्रिडया प्रशिक्षक जिनेदान जिदानं क्लब त्वःतूगु दु । जिदानं थःगु प्रशिक्षण क्यारियरय् रियल त्वःतूगु थ्व निक्वःगुखुसी खः । थुगुसी जिदानया नेतृत्वय् दुगु रियलं छुं नं उपाधी त्याकेमफुगु खः । ला लिगाया अन्तिम इलय् एथलेटिको म्याड्रिडपाखें लिउने लायेवं रियल उपाधी विमुख जूगु खः । तर ४८ दँया जिदानया न्हापांगु प्रशिक्षणया इलय् धाःसा रियलं लगातार स्वक्वः तक च्याम्पियन्स लिग त्याकूगु खः । थ्व लिपा क्लब त्वःतावंम्ह जिदान झिला लिपा हाकनं रियलय् वःगु खः । रियलय् वयेवं जिदानया नेतृत्वय् ला लिगा त्याकूगु खः ।                                                         सन् २००९–१०या सिजन लिपा रियल थ्व सिजनय् न्हापांखुसी उपाधिविहिन जूगु खः । जिदानया नेतृत्वय् दुगु रियल कोपा डे रे य् थर्ड डिभिजनया क्लब अल्कोयानो पाखें पराजित जुइवं सुरुया चरणं हे पिने लाःगु खःसा च्याम्पियन्स लिगया सेमिफाइनलय् चेल्सीपाखें पराजित जूगु खः । छुं न्हि तक जिदानं रियल त्वःतीगु खबरया खण्डन याना वयाच्वंगु खः । तर मेगु दछि तक सम्झौता दनिसां म्हिगः जिदानं आकाझाकां रियल त्वःतेगु घोषणा याःगु खः । जिदान झ्वलाक च्याम्पियन्स लिग स्वक्वःतक त्याकूम्ह छम्हंया छम्ह जक प्रशिक्षक खः । जिदानया हे नेतृत्वय् रियलं निगू ला लिगा, निगू क्लब वल्र्ड कप, निगू युइएफए सुपर कप व निगू स्पेनिस सुपर कप त्याकूगु दु ।"
https://nepalbhasatimes.com/40046,कासाख्य:,???? ?????? पञ्चमी,अर्जेन्टिनाय् कोपा अमेरिका मयाइगु,एजेन्सी- अर्जेन्टिनाय् कोपा अमेरिका फुटबल धेंधेंबल्लाः मजुइगु जूगु दु । धेंधेंबल्लाः सुरु जुइत झिंस्वन्हु जक ल्यं दनिबलय् आइतवाः दक्षिण अमेरिकी फुटबल कन्फेडेरेसनं अर्जेन्टिनाय् धेंधेंबल्लाः मयायेगु क्वःछिउगु खः । अर्जेन्टिनाय् खने दयाच्वंगु कोभिड–१९ या संक्रमणयात ध्यानय् तयाः थन धेंधेंबल्लाः मयायेगु क्वःछिनागु खँ कन्फेडेरेसनं धाःगु दु ।                                                         झिगू दक्षिण अमेरिकी देय्तय्सं ब्वति काइगु थ्व धेंधेंबल्लाः थुगुसी जुन १३ निसें जुलाइ १० तक अर्जेन्टिना व कोलम्बियाय् यायेगु क्वःछिनातःगु खः । कोपा अमेरिकन फुटबलया १०५ दँया इतिहासय् न्हापांखुसी थथे निगू देशय् मंकाः कथं ग्वसाः ग्वयेत्यंगु खःसां कोलम्बियाय् विपक्षीतय्सं यानाच्वंगु प्रदर्शनया कारणं वंगु झिन्हु न्ह्यव जक थन धेंधेंबल्लाः मयायेगु क्वःछिउगु खः । तर आः अर्जेन्टिनाय् नं कोभिड संक्रमण अप्वया वयेवं थन नं मयायेगु क्वःछिउगु खः । कन्फेडेरेसनं धेंधेंबल्लाः हे स्थगित धाःगु मदुनि । कन्फेडेरेसनं पिकाःगु चिहाकःगु वक्तव्यय् आः मेमेगु देशं वयाच्वंगु प्रस्तावया अध्ययन जुयाच्वंगु व याकनं हे छु यायेगु निर्णय सार्वजनिक जुइगु खँ धयातःगु दु ।
https://nepalbhasatimes.com/37240,कासाख्य:,???? ???????? पुन्हि,साफ फुटबल आकिवं बंगलादेशय् जुइगु,येँ (नेपालभाषा टाइम्स) – साफ च्याम्पियन्सशीप फुटबल कासा आकिवं बंगलादेशय् जुइगु जूगु दु। दक्षिण एशियाली फुटबल महासंघ (साफ)या कार्यकारी समितिया सोमवाः च्वंगु भर्चुअल बैठकय् साफ च्याम्पियनशीप कासा २०७८ कात्तिक २८ निसें मंसिर ११ तक यायेगु क्वःछिउगु खः । थुगुसी हे जुइमाःगु थ्व कासा कोरोना महामारीया कारणं लिछ्यायेमाःगु खः । बैठकं साफया उमेर समूहया थीथी कासा नं यायेगु ई नं क्वःछिउगु दु ।
https://nepalbhasatimes.com/34524,कासाख्य:,११४० अनलाथ्व षष्ठी,लिभरपुलपाखें चेल्सी स्तब्ध,लन्दन – साविकया विजेता लिभरपुलं इंग्लिश प्रिमियर लिगय् लगातार निगूगु विजय प्राप्त याःगु दु। लिभरपुलं विजययात आत्मसात याःगु कासाय् उखे चेल्सीयात धाःसा न्हूगु सिजनय् धक्का लाःगु दु ।                                                         प्रिमियर लिगय् लगातार निगूगु कासाय् नं विजय प्राप्त यायेगु झ्वलय् लिभरपुलं चेल्सीयात २-० गोलं बुकूगु खः । चेल्सीया घरेलु मैदानय् जूगु कासाय् लिभरपुलया निंतिं निगुलिं गोल सादियो मानें याःगु खः । न्हापां हाफय् चेल्सीया रक्षक क्रिश्चियन ह्याउँगु कार्ड नयाः मैदानं पिहां वनेवं चेल्सी १० म्ह कासामिइ सीमित जूगु खः । न्हापांगु हाफ गोलरहित बराबरीइ क्वचाःगु खःसा निगूगु हाफया १० गू मिनेटय् मानें लिभरपुलया निंतिं निगुलिं गोल याःगु खः । मानें निगूगु हाफया ५० व ५४ औं मिनेटय् गोल याःगु खः । पराजयलिसें चेल्सीयात न्हूगु सिजनय् धक्का लाःगु दु ।
https://nepalbhasatimes.com/34559,कासाख्य:,११४० अनलाथ्व सप्तमी,म्यान सिटीया शानदार शुरुवात,"लन्दन – इंग्लिश प्रिमियर लिगया न्हूगु सिजनय् म्यानचेष्टर सिटीं शानदार शुरुवात याःगु दु। सिजनय् शानदार शुरुवात यायेगु झ्वलय् म्यान सिटीं थःगु न्हापांगु कासाय् वुल्भरह्याम्पटन वन्डरर्सयात ३-१ गोलं बुकल ।                                                         म्यान सिटीया निंतिं केभिन डे ब्रायन, फिल फाडेन व ग्राबिएल जेसिसं छगू छगू गोल याःगु खः । उखे पराजित वुल्भरया निंतिं राउल जिमिनेजं छगू जक सान्त्वना गोल याःगु खः । वुल्भसया घरेलु मैदानय् जूगु कासाय् सिटीं न्हापांगु हाफय् निगू गोलया अग्रता काःगु खः । वयां लिपा निगूगु हाफय् वुल्भसं ७८ औं मिनेटय् गोल याःगु खःसा इन्जुरी टाइमय् याःगु छगू गोललिसें सिटीं विजय पक्का याःगु खः । मेगु कासाय् एस्टन भिल्लां शेफिल्ड युनाइटेडयात १-० गोलं बुकल । शेफिल्डया थ्व लगातार निगूगु पराजय खःसा एस्टनया न्हापांगु विजय खः ।"
https://nepalbhasatimes.com/34626,कासाख्य:,११४० अनलाथ्व नवमी,चेल्सी व आर्सनलया विजय,"लन्दन (एजेन्सी) – इंग्लिश प्रिमियर क्लब चेल्सी व आर्सनल थःथःगु कासा त्याकाः काराबाओ कप फुटबलया प्यंगूगु चरणय् दुहां वंगु दु। बुधवाः चान्हय् जूगु स्वंगूगु चरणया कासाया चेल्सीं बाम्सलेयात ६-०या तःधंगु गोल अन्तरं बुकूगु खः । चेल्सीया निंतिं थुगु सिजनय् जक क्लबय् आवद्ध जूम्ह जर्मन कासामि काभ हाभार्टं ह्याट्रिक याःगु खः । हाभार्टं कासाया २८, ५५ व ६५ औं मिनेटय् गोल यानाः ह्याट्रिक याःगु खः ।                                                         अथे हे चेल्सीया निंतिं मेगु गोल टी अब्राहमं १९, रोस बार्कलं ४९ औं व ओलिभर गिरोउडं ८३ औं मिनेटय् याःगु खः । विजयलिसें अन्तिम १६ य्थ्यं गु चेल्सीं आः टोटेनहाम व लेयटन ओरिन्ट दथुइ जुइगु कासाया विजेता लिसे म्हिती । उखे आर्सनलं प्रिमियर लिगया प्रतिस्पर्धी लेस्टर सिटीयात २-० गोलं बुकल । आर्सनलया निंतिं छगू गोल उपहार वःगु खःसा मेगु गोल एडवार्ड एन्टिेकियां याःगु खः । न्हापांगु हाफ गोलरहित बराबरीइ क्वचाःगु कासाया निगूगु हाफय् लेस्टरया क्रिष्टियन फुसं ५७ औं मिनेटय् आत्मघाती गोल याःगु खः । वयां लिपा कासाया अन्तिम इलय् एन्टिकेयां गोल यायेवं आर्सनलं कासा २-० गोलं त्याकल । आर्संनलं आः अन्तिम १६ या कासाय् लिभरपुल व लिंकन सिटीया दथुइ जुइगु कासाया विजेता नापं म्हिती ।"
https://nepalbhasatimes.com/34594,कासाख्य:,११४० अनलाथ्व अष्टमी,आईपिएलय् राजस्थानया विजय,शारजहा – इण्डियन प्रिमियर लिग(आईपिएल)य् राजस्थान रोयल्सं विजयी शुरुवात याःगु दु। राजस्थानं मंगलवाः जूगु कासाय् चेन्नई सुपर किंग्सयात बुकाः न्हूगु सिजनय् विजयी शुरुवात याःगु खः । कोरोना संक्रमणया कारणं न्हापांखुसी भारतं पिने जुयाच्वंगु सिजनया आइपिएलय् राजस्थानं चेन्नईयात १६ रनं बुकूगु खः । कासाय् चेन्नईं टस त्याकाः राजस्थानयात न्हापां ब्याटिबया निंतिं ब्वंगु खः ।                                                         न्हापां ब्याटिङ यायेगु झ्वलय् राजस्थानं निर्धारित २० ओभरय् ७ विकेटया क्षतिइ २१६ रन दयेकूगु खः । राजस्थानया निंतिं सन्जु स्यामसनं ७४ रनया योगदान बिउगु खःसा कप्तान स्टेभन स्मिथं ६९ रन दयेकल । अन्तिम ओभरय् राजस्थानया जोफ्रा आर्चरं विस्फोटक ब्याटिङ यायेगु झ्वलय् ३० रन दयेकूगु खः । चेन्नईया साम कुरानं ३ विकेट काल । उखे २१७ रनया विजयी लक्ष्य ज्वनाः मैदानय् कुहां वःगु चेन्नई निर्धारित २० ओभरय् ६ विकेटया क्षतिइ २०० रन जक दयेकल । वयागु निंतिं फाफ डु प्लेसिसं दकलय् अप्वः ७२ रन दयेकूगु खः । थुगु सिजनया आइपिएलय् राजस्थान थःगु न्हापांगु कासाय् विजय प्राप्त यायेत सफल जूगु दुसा उखे चेन्नई न्हापांगु पराजय फःगु दु ।
https://nepalbhasatimes.com/34720,कासाख्य:,११४० अनलाथ्व त्रयोदशी ,म्यान सिटीया लज्जास्पद पराजय,एजेन्सी – इंग्लिश प्रिमियर लिग फुटबलय् म्यानचेष्ट सिटीं बांमलाक पराजय फःगु दु। म्यान सिटी थःगु हे घरेलु मैदान इत्तिहादय् लेस्टर सिटीलिसें ५-२ गोल अन्तरं पराजित जूगु खः ।                                                         म्यान सिटीं थःगु हे घरेलु मैदानय् ५ गोलया सामना याःगु थ्व न्हापांखुसी खः। म्यानसिटीयात लज्जास्पदं रुपं पराजित यायेगु झ्वलय् लेस्टरया जिमी भार्डीं निगू पेनाल्टीया ग्वाहालिं ह्याट्रिक याःगु खः । सिजनया न्हापांगु कासा म्हिताच्वंगु म्यान सिटीं भार्डीया ह्याट्रिकलिसें लज्जास्पल पराजय फयेत बाध्य जुल । लेस्टरया निंतिं भार्डीं कासाया ३७ औं मिनेटय् न्हापांगु गोलयाःगु खःसा वयां लिपा निगूगु हाफया ५३ व ५८ औं मिनेटय् पेनाल्टीपाखें ह्याट्रिक पूवंकूगु खः । वयागु निंतिं जेम्स म्याडिसन व योरी टेलेम्यान्सं छगू छगू गोल याःगु खः । उखे पराजित म्यान सिटीया निंतिं रियाल मेहराजं प्यंगूगू मिनेट हे गोल यानाः खाता चयेकूगु खःसा थप छगू गोल नथान एइकें ८४ औं मिनेटय् याःगु खः ।
https://nepalbhasatimes.com/37344,कासाख्य:,???? ??????? चौथी,बन्द प्रशिक्षणं १४ म्ह कासामि आउट,"येँ (नेपालभाषा टाइम्स) – विश्वकप २०२२ या छनोट कासा म्हितेगु निंतिं बन्द प्रशिक्षणय् तयातःगु राष्ट्रिय टोली पाखें १४ म्ह कासामितय्त चिइकूगु दु । अखिल नेपाल फुटबल संघ (एन्फा) प्रारम्भिक चरणय्दु थ्याःपिं ५८ म्ह कासामि मध्ये १४ म्हेसित चिइकाः ४४ म्ह कासामि ल्यःगु दु । बन्द प्रशिक्षणपाखें बिमल घर्तीमगर, राजिव लोप्चन, विमल राना, सुमन अर्याल, अमित तामाङ, देव लिम्बु, रन्दिप पौडेल, दिपेश आलेमगर, जय गुरुङ, नितिन थापा, रजत तिवारी, राजेश परियार, प्रिजन तामाब व रेजिन सुब्बायात लिकाःगु खः । बिमल घर्तिमगर धाःसा चोटया कारणं प्रशिक्षण पिने लाःगु खः । प्रशिक्षणया झ्वलय् गम्भीर घाःपाः जुइवं घर्तीमगरया उपचार कतारय्जु याच्वंगु दु ।"
https://nepalbhasatimes.com/34822,कासाख्य:,११४० अनलाथ्व पुन्हि,सेरेना फ्रेन्च ओपनं पिने ,एजेन्सी – अमेरिकी कासामि सेरेना विलियम्स फ्रेन्च ओपन टेनिसं पिहां वःगु दु। निगूगु चरणया कासा म्हिते न्ह्यः लाःगु चोटया कारणं सेरना कासां पिहां वःगु खः। कासा पिहां वयेमाःगु कारणं दकलय् अप्वः एकल ग्राण्डस्लाम उपाधि त्याकेगु वयागु म्हगस नं त्वाः दःगु दु। निगूगु चरणय् स्वेत्लाना पिरोन्कोभालिसे म्हिते न्ह्यः सेरेना चोटग्रस्त जूगु खः । सेरेनां आतक २३ गू एकल ग्राण्डस्लामया उपाधि त्याका तयेधुंकूगु दुसा स्वदँ थुखे वं छगू नं उपाधि त्याके फुगु मदुनि ।
https://nepalbhasatimes.com/34779,कासाख्य:,११४० अनलाथ्व चतुर्दशी,लिभरपुलया विजय यात्रा जारी,एजेन्सी – इंग्लिश प्रिमियर लिग फुटबलय् लिभरपुलं लगातार स्वंगूगु विजय प्राप्त याःगु दु। साविकया विजेता लिभरपुलं न्हूगु सिजनय् लगातार स्वंगूगु विजय प्राप्त यायेगु झ्वलय् आर्सनलयात ३-१ या गोल अन्तरं बुकूगु खः ।                                                         थुकिया लिसें लिभरपुलं जारी सिजनय् नं शतप्रतिशत विजयया लिच्वःयात कायम हे यायेत सफल जूगु दु। खतुं आर्सनलं नं थम्हं म्हितूगु थ्व स्वयां न्ह्यःया निगू कासाय् विजय प्राप्त याःगु खः । लिगया शुरुवाती निगू कासाय् विजय प्राप्त याःगु आर्सनल साविकया विजेता लिभरपुलया न्ह्यःने पुलिं चुइत बाध्य जुल । जारी सिजनय् शतप्रतिशत लिच्वः पिकाये सफल जूसां लिभरपुल अंक तालिकाय् धाःसा निगूगु थासय् लानाच्वंगु दु। लिभरपुलया ९ अंक दुसा समान ९ अंक कयातःगु लेस्टर सिटी गोल भिन्नताया आधारय् शीर्ष स्थानय् लानाच्वंगु दु। स्वंगूगु थासय् लानाच्वंगु एभर्टनया नं समान ९ अंक हे दु । सोमवाः चान्हय् जूगु कासाय् आर्सनलं न्हापांगु हाफया २५ औं मिनेटय् अलेक्जेन्डर लाकाजेट्टेया गोलं अग्रता काःगु खः। तर थ्व अग्रता ताःई ल्यना च्वने मफुत । २८ औं मिनेटय् सादियो मानें गोल यानाः कासायात बराबरीइ हःगु खःसा वयां खुगू मिनेट लिपा एन्ड्रयु रोबर्टसनया गोलं लिभरपुलं अग्रता काःगु खः। न्हापांगु हाफतक छगू गोलं न्ह्यःने लानाच्वंगु लिभरपुलया निंतिं कासाया ८८ औ मिनेटय् थुगु सिजनय् जक क्लबय् वःम्ह डिएगो जोटां गोल यासें विजय सुनिश्चित याःगु खः ।
https://nepalbhasatimes.com/34662,कासाख्य:,११४० अनलाथ्व एकादशी,फुटसल संचालन यायेगु निर्णय,"येँ (नेपालभाषा टाइम्स) – सरकारं होटल, रष्टुरेन्ट, सार्वजनिक यातायात खुल्ला याःसां पुचः पुचः मुनाः म्हितीगु कासा, धार्मिक सभा, समारोह गोष्ठि, सेमीनार, लसता भ्वय् न्यायेकेगुलिइ तयातःगु प्रतिबन्ध धाःसा चिइकूगु मदुनि। थज्याःगु अवस्थाय् थःपिनिगु व्यवसाय मारय् लाःगु धासें पुचः पुचः मुनाः म्हितीगु फुटसल संचालनय् हःगु दु। कोरोना भाइरस संक्रमणया कारणं वंगु चैत ११ गतेनिसें तःगु लकडाउनं बन्द जुयाच्वंगु फुटसल वंगु वालंनिसें संचालनय् वःगु दु ।                                                         फुटसल व्यवसायीतय् मंकाः संगठन नेपाल फुटसल संघं छगू विज्ञप्ती जारी यासें थःपिनिगु व्यवसाय मारय् लाःगुलिं थनिंनिसें हे फुटसल संचालन यायेगु निर्णय यानागु खँ न्ह्यथंगु दु। संघया अध्यक्ष राज महर्जनं जारी यानादीगु विज्ञप्तीइ सरकारं होटल, रष्टुरेन्ट, सार्वजनिक यातायात थेंज्याःगु हुलमुल जुइगु मेमेगु क्षेत्र चायेकूसां पुचः मुनाः म्हितेगु कासा व थुकथंया गतिविधि यायेत अझ रोके यानातःगुलिं संघया ध्यानाकर्षण जूगु खँ धाःगु दु ।"
https://nepalbhasatimes.com/36233,कासाख्य:,???? ???????  एकादशी,महान फुटबल कासामि म्यारोडोना मन्त,एजेन्सी- अर्जेन्टिनाया महान फुटबल कासामि डिएगो म्याराडोना मन्त । ६० दँया म्याराडोना हर्ट एटेक जुयाः छुं ई न्ह्यव जक थःगु छेँय् हे मदुगु खः । थ्व हे नोवेम्भरया सुरुपाखे म्याराडोनाया न्ह्यपु थाःगु ब्लड क्लट लिकायेगु निंतिं सफल अप्रेशन जूगु खःसा थ्व लिपा छेँय् हे आराम यानाच्वंगु खः ।                                                         सन् १९८६ य् विश्वकप त्याकूगु अर्जेन्टिनी टिमया कप्तान म्याराडोना विश्वया उत्कृष्ट कासामि मध्ये पेले धुंकाः लाःम्ह खः । म्याराडोना थःगु जमानाय् स्पेनिस क्लब बार्सिलोना व इटलीया नेपोली क्लबं म्हितूम्ह खः । वय्कः अर्जेन्टिनाया राष्ट्रिय टिमया प्रशिक्षक नं जुयादीम्ह खः ।
https://nepalbhasatimes.com/36272,कासाख्य:,???? ???????  द्वादशी ,अर्जेन्टिनाय् स्वन्हुया शोक दिवस,"एजेन्सी – फुटबलया महान कासामि डिएगो म्याराडोना बुधवाः बहनी ६० दँया वैशय् हृदयघात जुया मन्त । नोवेम्भरया सुरु पाखे हे न्ह्यपुइ हि जमे जुयाच्वंगुलिं अप्रेशन यानाः छेँय् आराम यानाच्वंम्ह म्याराडोनायात बुधवाः बहनी हृदयघात जूगु खः ।                                                         सन् १९८६ य् विश्वकप त्याकूबलय् अर्जेन्टिना टिमया कप्तान जुयाच्वंम्ह म्यारोडाना अर्जेन्टिना राष्ट्रिय टिमया प्रशिक्षक नं जुइधुंकूम्ह खः । म्याराडोना मदुगु दुःखय् अर्जेन्टिनी राष्ट्रपतिं देशय् स्वन्हुया राष्ट्रिय शोक घोषणा यानादीगु दु । राष्ट्रपति अर्बेर्टो फेर्नान्डेशं धयादीगु दु, ‘छं अर्जेन्टिनायात विश्वया उच्च तहय् थ्यंकाबिउगु दु, देय्यात तसकं खुसी बिल, जिमिसं छंत तसकं लुमंकाच्वना ।’ अर्जेन्टिनी जनता नं म्याराडोनाया निधनं शोकय् लाःगु दु । अर्जेन्टिनाया जनता नं म्याराडोनायात श्रद्धा प्वंकेत राजधानी बेनोस आइरिजया मू सतकय् व रंगशाला जःखः मुंवःगु दु । सन् १९८२ या विश्वकप फुटबल निसें चर्चाय् वःम्ह म्याराडोनां स्पेनिस महाराथी बार्सिलोना व इटलीया नापोली क्लबं नं म्हितूगु दु । अर्जेन्टिनापाखें प्यंगू विश्वकप म्हितूम्ह म्याराडोनां अर्जेन्टिनापाखें ९१ गू कासा म्हिता ३४ गोल याःगु दु। छगू इलय् कोकिनया लतय् लाःम्ह म्याराडोनायात सन् १९९१ य् लागु वासः छ्यःगु पुष्टि जुइवं १५ महिनाया प्रतिबन्ध नं तःगु खः । वय्कलं सन् १९९७ य् व्यावसायिक फुटबलपाखें अवकाश कयादीगु खः । म्याराडोना मदुगु दुःख विश्वन्यंकंया विशिष्ट व्यक्तित्वपिंसं श्रद्धाञ्जली प्वंकूगु दु। ब्राजिलया महान कासामि पेलें ट्विट यासें धाःगु दु, ‘गज्याःगु दुःखया खबर, जिं छम्ह महान पासा व विश्वं प्रख्यात कासामि तंके माःगु दु । धायेमाःगु यक्व दु, तर आःयात ईश्वरं वया छेँजःपिंत शक्ति बीमा, जितः आशा दु- छन्हु जिपिं सर्गतय् नापं बल म्हितेगु जुइ ।’ इटलीइ उत्कृष्ट फुटबल कासा म्हितूम्ह म्याराडोनाया सम्मानय् नेपोलीया प्रशंसकत सतकय् कुहां वयाः म्याराडोनायात श्रद्धा प्वंकूगु दु। अथेहे रोमय् पोप फ्रान्सिसं म्याराडोनायात देशवासी सरह स्नेहपूर्वक लुमंकी धयादीगु दु ।"
https://nepalbhasatimes.com/35190,कासाख्य:,११४० अनलागा त्रयोदशी ,रोनाल्डोयात कोरोना संक्रमण,एजेन्सी – सुपरस्टार फुटबल कासामि क्रिस्टियानो रोनाल्डोयात नं कोरोना भाइरस संक्रमण जूगु दु। थौंकन्हय् जुभेन्टसपाखें इटलीइ म्हिता वयाच्वंम्ह पोर्चुगिज कासामि रोनाल्डोयाके आःतक छुं नं लक्षण धाःसा खनेमदुनिगु खँ धाःगु दु। अथेखःसां व आः आइसोलेसनय् च्वनाच्वंगु दु ।                                                         कोरोना संक्रमण खनेदयेवं नेसन्स लिग अन्तर्गत म्हिगः जूगु स्वीडेनविरुद्धया कासाय् रोनाल्डों म्हिते मखन। पोर्चुगल फुटबल महासंघया कथं पोर्चुगिज टोलीया मेपिं सकलें कासामितय् रिपोर्ट धाःसा नेगेटिभ वःगु दु। थ्व धेंधेंबल्लाःया आइतवाः फ्रान्स लिसे जूगु कासा धाःसा बराबरीइ क्वचाःगु खः । युरोपय् थौंकन्हय् कोरोना भाइरस संक्रमणया निगूगु लहर वयाच्वंगु दु। संक्रमण तच्वया वयेवं नेदरल्यान्डं थीथी प्रतिबन्धया घोषणा याःगु दु। प्रधानमन्त्री मार्क रुटं वइगु प्यवाःया निंतिं आंशिक लकडाउन घोषणा याःगु दसा सार्वजनिक थासय् मास्क अनिवार्य याःगु दु। फ्रान्सय् वंगु वालय् न्हि १७ हजारम्हेसित संक्रमण खनेदुगु खः । स्थानीय संचार माध्यमतय्सं पेरिस लिसें थीथी थासय् चान्हय् कफ्र्यु जुइफुगु खँ धाःगु दु । अथेहे जर्मन चान्सलर एगेला मर्कलं युरोपया अवस्था तसकं चिन्तपूर्वक स्वयाच्वनागु खँ धाःगु दु। रुसं नं न्हिं १४ हजारया ल्याखं मनूतय्त संक्रमित जुयाच्वंगु खँ धाःसां राष्ट्रव्यापी लकडाउन धाःसा मयायेगु खँ धाःगु दु ।
https://nepalbhasatimes.com/38573,कासाख्य:,???? ????????? षष्ठी,च्याम्पियन्स लिगय् पिएसजी व लिभरपुल त्यात,"एजेन्सी-युरोपियन च्याम्पियन्स लिगया मंगलवाः चान्हय् जूगु कासाय् पिएसजी व लिभरपुल विजयी जूगु दु । च्याम्पियन्स लिगया नकआउट चरणया न्हापागुं लेगय् फ्रेन्च क्लब पिएसजीं स्पेनिस क्लब बार्सिलोनायात व लिभरपुलं जर्मनया लाइपजिगयात बुकूगु खः।                                                         लिभरपुलं लाइपजिगयात वयागु हे ख्यलय् बुकेगु झ्वलय् शून्यया विरुद्ध निगू गोल यात । कासाया न्हापागुं हाफ बराबरी जूगु खःसा निगूगु हाफया ५३ औं मिनेटय् मोहम्मद सलाहया गोलं लिभरपुलं अग्रता काःगु खः । सलाहं गोल याःगुया न्यागू मिनेट लिपा हे साडियो माने थप छगू गोल यासें क्लबयात विजयपाखे न्ह्याकूगु खः । मेगु कासाय् बार्सिलोना १–४ गोलं बूगु खः । बार्सिलोनायात तःधंगु अन्तरं बुकेगु झ्वलय् केलियन एमबाप्पें ह्याट्रिक याःगु खः। एमबाप्पें कासाया ३२, ६५ व ८५ मिनेटय् गोल याःगु खः । पिएसजीपाखें मेगु छगू गोल मोइस किनं यात । बार्सिलोनाया निंतिं कप्तान लियोन मेसीं पेनाल्टीं छगू जक गोल याःगु खः । च्याम्पियन्स लिगया मेगु कासा बुधवाः चान्हय् एफसी पोर्टो व युभेन्ट्स अले सेभिया व डर्टमुन्ड दथुइ जुइ ।"
https://nepalbhasatimes.com/40761,कासाख्य:,???? ??????? पुन्हि,"फ्रान्स, जर्मनी व पोर्चुगल निगूगु चरणय्","येँ – फ्रान्स, जर्मनी व पोर्चुगल युरो कपया निगूगु चरणय् दुहां वंगु दु । ग्रुप अफ डेथ धाइगु स मूह एफया बिहिवाः चान्हय् जूगु निगुलिं कासा बराबरीइ क्वचायेवं स्वंगुलिं दावेदार टिम निगूगु चरणय् दुहां वनेत ताःलाःगु खः ।                                                         विश्व विजेता फ्रान्स व युरो विजेता पोर्चुगल दथुया कासा २–२ गोलया बराबरी जूगु खःसा जर्मनी व हंगेरी दथुया कासा नं बराबरीइ क्वचाःगु खः । थ्व समूहया अन्तिम कासा निगुलिं बराबरीइ क्वचायेवं फ्रान्सं ५ अंक सहित शीर्षस्थानय् दुसा गोलअन्तरया ल्याखं पोर्चुगल स्वयां च्वय् च्वनाः जर्मनी निगूगु चरणय् दुहां वंगु खः । पोर्चुगल स्वंगूगु थासय् लाःगु खःसां उत्कृष्ट स्वंगूगु थासय् लाःगु टिम जुयाः निगूगु चरणय् दुहां वंगु खः । युरो कपया नियम कथं स्वंगूगु थासय् लाःगु प्यंगू उत्कृष्ट टिम नं निगूगु चरणय् वनी । फ्रान्स व पोर्चुगल दथुइ नाटकीय कासाय् स्वंगू गोल पेनाल्टि पाखें जूगु खःसा छगू गोल जक करिम बेन्जामां बक्स दुनें प्रहार यानाः याःगु खः । कासाया ३० औं मिनेटय् रोनाल्डों पेनाल्टि पाखें गोल यासें पोर्चुगलयात अग्रता बिउगु खः । तर थ्व पेनाल्टि धाःसा विवादास्पद जूगु दु । फ्रान्सया गोलकिपरं बल पञ्च यायेत स्वःबलय् पोर्चुगलया कासामिया छ्यनय् हे लाःगु खः । तर न्हापां बलय् प्रहार जूसां फ्रेञ्च गोलकिपरयात म्हासुगु कार्ड नकाः पेनाल्टि बिउगुलिं थ्व पेनाल्टिइ न्ह्यसः दंगु खः । तर न्हापांगु हाफया इन्जुरी इलय् फ्रान्सयात नं पेनाल्टिया ह्वःताः वलसा करिब बेन्जमां थुकी गोल यात । निगूगु हाफय सुरु जूगु निगू मिनेट लिपा हे बेन्जमां मेगु गोल यानाः फ्रान्सयात अग्रता बिल, तर कासाया ६० औं मिनेटय् पोर्चुगलयात हाकनं पेनाल्टिया ह्वःताः वलसा उकियात रोनाल्डों गोल यात । मेखे जर्मनी व हंगेरी दथुया कासाय् हंगेरीं निक्वः तक अग्रता काःगु खःसां कासा बराबरीइ क्वचायेवं हंगेरी धेंधेंबल्लाखं पिने लाःगु दु ।"
https://nepalbhasatimes.com/37852,कासाख्य:,???? ????????? षष्ठी,नेपाल पुलिस व एन्फा दथुइ सम्झौता,येँ (नेपालभाषा टाइम्स) – नेपाल पुलिस स्कुल व अखिल नेपाल फुटबल संघ (एन्फा) दथुइ नेपाल पुलिस स्कुल फुटबल एकेदेमि स्थापना यायेगु सम्बन्धी छगू सम्झदारी जूगु दु। प्रहरी प्रधान ज्याकुथिइ आइतवाः जूगु छगू ज्याझ्वःया दथुइ उगु सम्झदारी जूगु खः । सम्झदारी पती नेपाल पुलिस स्कुल साँगा विद्यालय व्यवस्थापन समितिया अध्यक्षलिसें प्रहरी अतिरिक्त महानिरीक्षक निरजबहादुर शाही व एन्फा अध्यक्ष कर्मा छिरिङ शेर्पां ल्हाःचिं तयादीगु खः ।                                                         ज्याझ्वलय् नवासें प्रहरी महानिरीक्षक शैलेश थापा क्षेत्रीं एन्फां नेपाल पुलिस स्कुलयात सहकार्यया निंतिं छनोट याःगु खँय् लसता प्वंकादिसें एन्फाप्रति आभार प्वंकादिल । वय्कलं एकेदेमिया स्थापनां पुलिस स्कुलया उत्कृष्ट फुटबल स्वयेगु थःगु इच्छा पूवनीगु विश्वास नं प्वंकादिल । एन्फा अध्यक्ष शेर्पां प्रहरीया गौरवमय इतिहासय् थप न्हूगु ज्याया शुरुवातय् सहकार्य यानाः न्ह्याः वने खंगुलिं थःत लसता वःगु नापं गौरवान्वित जूगु धयादिल । प्रहरीया खेलकुदया विकासया निंतिं सहमतिकथं ग्वाहालि यायेत एन्फा न्ह्याबलें तयार दुगु नं वय्कलं धयादिल ।
https://nepalbhasatimes.com/40808,कासाख्य:,???? ?????? तृतीया,एक्स्ट्रा इलय् निगू गोल यासें इटली क्वार्टरफाइनलय्,येँ – एक्स्ट्रा इलय् जूगु निगू गोल यासें इटली अस्ट्रियायात २–१ गोलं बुकाः युरो कप २०२० या क्वार्टरफाइनलय् दुहां वनेत ताःलाःगु दु । इटलीया निंतिं छगू जक गोल फेड्रिको चेइसां याःगु खः । कासाया ९५ औं मिनेटय चेइसां न्हापांगु गोल याःगु खःसा कासाया १०५ औं मिनेटय् म्याथियो पेसिनां छगू गोल यासें विजय सुनिश्चित याःगु खः ।                                                         नियमित ९० मिनेटया ई तक निगुलिं टिमं गोल याये मफयेवं कासा एक्ट्रा इलय् वंगु खः । कासाया ११४ औं मिनेटय् अस्ट्रियाया निंतिं कालाजिकं छगू गोल याःगु खः । थुगुसीया युरो कपया नकआउट चरणय् एक्स्ट्रा इलय् वंगु थ्व न्हापांगु कासा खः । मेखे इटलीं ३१ गू कासा तक अपराजित यात्रा यासें थःपिनिगु न्हापायागु रेकर्डया बराबरी याःगु दु । इटली २०१८ निसें म्हितूगु ३१ गू कासाय् आःतक छक्वः नं पराजित जूगु मदुनि । तर लिपांगु झिनिगू कासाय् गोल नःगु धाःसा थ्व हे कासाय् न्हापांगु जूगु दु । मखुसा थ्वयां न्ह्यःया झिंछगू कासाय् तक इटलीं गोल छगू तकं नःगु मदुनि । थ्वयां न्ह्यः सन् १९३४ निसें १९३८ तक इटलीं ३१ गू कासा तक छगू हे कासाय् पराजित मजूगु कीर्तिमान तयातःगु खः । उबलय् इटलीं १९३४ व ३८ या विश्वकप उपाधी नं त्याकूगु खः ।
https://nepalbhasatimes.com/40805,कासाख्य:,???? ?????? दुतिया,वेल्सयात ४–० गोलं बुकाः डेनमार्क क्वार्टरफाइनलय्,येँ– वेल्सयात बुकाः डेनमार्क युरो कप २०२० या क्वार्टरफाइनलय् दुहां वंगु दु । शनिवाः जूगु नकआउट चरणया न्हापांगु कासाय् डेनमार्कं वेल्सयात ४–० गोलं बुकूगु खः । डेनमार्कया विजयया निंतिं क्यास्पर डोल्बर्गं निगू गोल याःगु खःसा वकिम माइले व मार्टिन ब्राथवेथं छगू छगू गोल याःगु खः । कासाया २३ औं मिनेटय् डोल्बर्गं बक्स पिनें बांलाःगु प्रहार यासें गोल याःगु खः । न्हापांगु हाफय् छगू गोलं अग्रता कयाच्वंगु डेनमार्कया निंतिं निगूगु हाफ सुरु जूगु स्वंगू मिनेट लिपा हे डोल्बर्गं थप छगू गोल याःगु खः ।                                                         निगू हाफ सुरु जूगु छुं ई लिपा हे वेल्सया दबाबय् तयेगु झ्वलय् मार्टिन ब्राथवेथं याःगु प्रहार क्लियर यायेगु झ्वलय् वेल्सया डिफेन्डर नेको विलियम्सं थ्वाःगु बल तप्यंक डोल्बर्गया तुतिइ लाःवंगु खः । विलियम्सया गल्तीया लबः कासें डोल्बर्गं थप छगू गोल यासें डेनमार्कया विजय सुनिश्चित यानाबिउगु खः । कासा क्वचायेत २ मिनेट ल्यं दनिबलय् माइलें छगू गोल व इन्जुरी ईया प्यंगूगु मिनेटय् ब्राथवेथं छगू गोल याःगु खः । । कासाया इन्जुरी इलय् वेल्सया ह्यारि विल्सनयात रेड कार्ड बिइवं इन्जुरी ईया न्यागू मिनेट वेल्स झिम्ह कासामिइ सीमित जूगु खः । माइलेयात फल तःगुलिं विल्सनयात रेड कार्ड बिउगु खः । थुगुसीया युरोकपया थ्व निगूगु रेडकार्ड खःसा थ्व निगुलिं रेडकार्ड वेल्सयात बिउगु खः । २०१६ या युरो कपय् सेमिफाइनलय् थ्यंगु वेल्स थ्व पालय् अन्तिम १६ पाखें हे पिने लाःगु न्हापांगु टिम जूगु दु । डेनमार्क धाःसा थुगुसी समूह चरणय् न्हापांगु निगू कासा पराजित जूसां प्रि–क्वार्टरफाइनलय् थ्यनेत ताःलाःगु टिम खः । डेनमार्कं आः क्वार्टरफाइनलय् नेदरल्यान्ड व चेक रिपब्लिक दथुइ जूगु कासाय् त्याःगु टिम लिसे म्हिती ।
https://nepalbhasatimes.com/40835,कासाख्य:,???? ?????? चौथी,डिफेन्डिङ च्याम्पियन पोर्चुगल आउट,"येँ – युरो डिफेन्डिङ च्याम्पियन पोर्चुगल प्रिक्वार्टर फाइनलं हे आउट जूगु दु । आइतवाः चान्हय् जूगु कासाय् विश्व नं. १ टिम बेल्जियमं पोर्चुगलयात १–० गोलं बुकूगु खः । बेल्जियमया विजयया निंतिं कासाया ४२ औं मिनेटय् तोगानो हजार्डं छगू जक गोल याःगु खः । पोर्चुगलया डिफेन्डरतय् मार्कय् मलाःम्ह हजार्डं बक्स पिनें कडा प्रहार यासें गोल याःगु खः ।                                                         थ्व विजय लिसें बेल्जियम क्वार्टरफाइनलय् दुहां वंगु दुसा आः क्वार्टरफाइनलय् इटली नाप म्हिती । अथेहे बेल्जियमया थ्व विजय लगातार झिंप्यंगूगु विजय खः । थ्व कासा लिसें म्हितूगु झिंप्यंगू कासाय् बेल्जियम छगुलिइ नं पराजित वा बराबरी जूगु मदुनि, फुक्क हे कासाय् त्याकावःगु खः । कासाय् पोर्चुगलया सुपरस्टार रोनाल्डो व बेल्जियमया स्टार कासामि रामेलु लुकाकु निम्हं बांलाक चले जुइमफुत । रोनाल्डों फ्रिकिक छगू बांलाःगु प्रहार याःगु खः, तर उकियात बेल्जियमया गोलकिपर कोर्टियरं पनाबिल ।"
https://nepalbhasatimes.com/38181,कासाख्य:,???? ???????? षष्ठी,नेपालं एसियन महिला भलिबल म्हितीगु निश्चित,"येँ (नेपालभाषा टाइम्स) – नेपालं एसियन महिला भलिबल च्याम्पियनसिप म्हितीगु निश्चित जूगु दु। चीनया ग्वसालय् थ्व हे दँय् जुइत्यगुं एसियन महिला भलिबल च्याम्पियनसिपय् नेपालं नं ब्वति काइगु पक्का जूगु खँ भलिबल संघया अध्यक्ष मनोरन्जन रमण शर्मां धयादीगु दु। कासा अगष्ट २८ निसें जुइत्यंगु दु । थुगु च्याम्पियनसिपय् दक्वं यानाः १६ गू टिमं धेंधेंबल्लाः याइ । ग्वसाःखल चीनया लिसें झिगू देय् तप्यंक छनोट जुइ धुंकूगु दु। चीन नापं वगुं सिजनया विजेता जापान, उपविजेता थाइल्याण्ड, दक्षिण कोरिया, चाइनिज ताइपेइ, कजाखस्तान, इरान, इन्डोनेसिया, अष्ट्रेलिया व भारत  छनोट जुइ धुंकूगु दु ।"
https://nepalbhasatimes.com/40819,कासाख्य:,???? ?????? तृतीया,झिम्हय् सीमित नेदरल्यान्डया बुकाः चेक क्वार्टरफाइनलय्,येँ – झिम्हय् सीमित नेदरल्यान्डस्यात २–० गोलं बुकाः चेक रिपब्लिक युरो कप २०२० या क्वार्टरफाइनलय् थ्यंगु दु । आइतवाः बहनी जूगु कासाय् नेदरल्यान्डस्या डिफेन्डर मिथाइल डेलाइटं बलयात ल्हातं पनेवं ह्याउँगु कार्ड नकूगु खः ।                                                         कासाया ५५ औं मिनेटय् झिम्हय् सीमित जूगु नेदरल्यान्डसयात प्रि क्वार्टरफाइनलं हे पिने छ्वयेगु निंतिं कासाया ६८ औं मिनेटय् थोमस होल्सं छगू गोल यातसा कासाया ८० औं मिनेटय् प्याट्रिक शेकं थप छगू गोल याःगु खः । चेक रिपब्लिकं आः क्वार्टरफाइनलय् डेनमार्क लिसे म्हिती ।
https://nepalbhasatimes.com/40757,कासाख्य:,???? ??????? त्रयोदशी ,स्लोभाकियायात ५–० गोलं बुकाः स्पेन निगूगु चरणय्,"येँ – स्लोभाकिया विरुद्ध ५–० या शानदार विजय चूलाकुसें स्पेन युरो कपया निगूगु चरणय् दुहां वंगु दु । बिहिवाः बहनी लिबाक्क जूगु कासाय् स्पेन याःगु न्यागू गोल थुगुसीया युरो कपय् छगू हे कासाय् जूगु आःतकया दकलय् अप्वः गोल खः । थ्वयां न्ह्यः जर्मनीं व डेनमार्कं छगू हे कासाय् प्यंगू प्यंगू गोल यायेधुंकूगु दु ।                                                         स्पेनया न्यागू गोलय् निगू गोल आत्मघाती कथं उपहारय् वःगु जुल । स्लोभाकिया विरुद्ध स्पेन दबाबय् तयातःसां गोल याये मफयाच्वंगु अवस्थाय् न्हापांगु गोल आत्मघातीया रुपय् वःगु खः । थ्वयां न्ह्यः स्पेनयात पेनाल्टिया ह्वःताः नं वःगु खः, तर मोराटां थ्वाःगु गोल स्लोभाकिया गोलकिपर डुब्राभकां पनाबिउगु खः । पेनाल्टि पनाः हिरो जूम्ह डुब्राभकां थ्वयां छुं मिनेट लिपा हे स्लोभाकियाया निंतिं भिलेन जुयाबिल । कासाया ३० औं मिनेटय् बलयात क्लियर यायेत भलि थ्वायेगु निंतिं पोस्टया बार च्वये ल्हाः छ्वयाः पञ्च यायेत स्वःगु बल कुहां वयाः पोस्टय् दुहां वनाबिल । थ्व हे गोलं स्पेनं अग्रता कालसा न्हापांगु हाफया इन्जुरी इलय् लापोर्टें गोल यासें स्पेनयात न्हापांगु हाफय् हे निगू गोलं अग्रता बिल । मोराटाया पेनाल्टि असफल जुइवं थुगुसीया युरो कपय् निगू पेनाल्टि मिस याःगु स्पेन न्हापांगु टिम जूगु दु । थ्वयां न्ह्यव पोल्यान्डविरुद्धया कासाय् नं स्पेनं पेनाल्टि मिस याःगु खः । निगूगु हाफय् स्पेनया निंतिं सार्बियां छगू, फेरान टोरेसं छगू गोल यातसा स्लोभाकिया डिफेन्डर कुकां आत्मघाती गोल यानाबिल । स्लोभाकिया विरुद्ध शान्दार विजय चूलाकेवं स्पेन निगूगु चरणय् दुहां वनेत ताःलाःगु दुसा स्लोभाकिया धाःसा यक्व गोल अन्तरं बूगुलिं निगूगु चरणय् दुहां वनेमखनीगु जूगु दु । मेखे स्वीडेन व पोल्यान्ड दथुया कासा स्वीडेन ३–२ गोलं त्याकाः निगूगु चरणय् दुहां वंगु दु । पोल्यान्डयात बुकेवं स्वीडेन समूह इ पाखे ७ अंक सहित शीर्षस्थानय् थ्यंगु खःसा स्पेनया ५ अंक जूगु खः ।"
https://nepalbhasatimes.com/40606,कासाख्य:,???? ??????? सप्तमी,विश्व नं. १ टिम बेल्जियम युरो कपया निगूगु चरणय्,"येँ – युरो कपया समूह बी पाखें बेल्जियम निगूगु चरणय् दुहां वनेत ताःलाःगु दु । बिहिवाः बहनी लिबाक्क जूगु कासाय् डेनमार्कयात २–१ गोलं बुकुसें विश्व नं. १ टिम बेल्जियमं नकआउट चरणय् थाय् दयेकूगु खः ।                                                         कासाया झ्वलय् बेहोस जूम्ह डेनमार्कया कासामि क्रिस्टिन इरिक्सनयात भिं उसाँय्या कामना याःगु कासाया निगूगु मिनेटय् हे युसुफ पोउलिसनं गोल यासें डेनमार्कयात अग्रता बिउगु खः । कासाया झिगूगु मिनेटय् १ मिनेटया निंतिं कासा दिकाः इरिक्सनयात भिं उसाँय्या कामना याःगु खः । फिनल्यान्ड लिसे जूगु कासाया इरिक्सन मैदानय् हे बेहास जूगु खः । इरिक्सन १० नं. या जर्सी फिनाः म्हितीम्ह जूगुलिं १० औं मिनेटय् कासा दिकाः सकसिनं लापा थानाः वयागु भिंउसाँय्या कामना याःगु खः । कासाया ९९ सेकेन्डय् पोउलिसनं याःगु गोल युरो कप धेंधेंबल्लाखय् हे आःतक दकलय् याकनं जूगु गोलया धलखय् निगूगु थासय् लाःगु दु । कासा सुरु जुइवं गोल याःसां डेनमार्कं थःगु अग्रता कायम याना तयेमफुगुलिं वयात आः निगूगु चरणय् वनेत कठीन जुइगु जूगु दु । इरिक्सन बेहोस जूगु कासाय् नं डेनमार्क फिनल्यान्ड पाखें ०–१ गोलं बूगु खः । बेल्जियमया विजयया निंतिं टि हजार्डं छगू व केभिड डि ब्रुनीं छगू छगू गोल याःगु खः । तर ब्रुनीं गोल याःसां गोल सेलिब्रेट धाःसा मयात । अस्पतालय् उपचाररत इरिक्सनया कारणं डेनमार्क भावनात्मक रुपं दबाबय् म्हिताच्वंगुलिं ब्रुनीं खेल भावना न्ह्यब्वसें गोल सेलिब्रेट मयाःगु खः । थुगुसीया युरो कपय् छगू गोलं लिउने लानाः नं कासा त्याकूगु टिम बेल्जियम हे न्हापांगु नं जूगु दु । थ्वयां न्ह्यः जूगु बराबरी जूगु बाहेक मेगु फुक्कं कासाय् सुनां न्हापां गोल याःगु खः व हे टिम त्याना वयाच्वंगु खः । समूह बीइ आः बेल्जियमया ६, फिनल्यान्ड व रुसया ३–३ अंक जूगु दुसा डेनमार्क धाःसा शून्यय् दु ।"
https://nepalbhasatimes.com/40675,कासाख्य:,???? ??????? एकादशी,क्रिकेट टिमया न्हूगु जर्सी ल्ययेत समिति गठन,"येँ (नेपालभाषा टाइम्स)÷ नेपाल क्रिकेट संघं (क्यान) नेपाली राष्ट्रिय क्रिकेट टिमया न्हूगु जर्सी छनोट यायेत समिति गठन याःगु दु । नेपाली राष्ट्रिय क्रिकेट टिमया न्हूगु जर्सीया निंतिं क्यान व मुख्य प्रायोजक माइ सेकेण्ड टिचरं जेठ ३१ गते न्हूगु जर्सीया डिजाइनया निंतिं खुल्ला प्रतिस्पर्धा याःगु खःसा उकि न्यासलं मल्याक डिजाइनया आवेदन थ्यंगु खः ।                                                         आवेदन वःगु डिजाइनय् बांलाःगु डिजाइनयात सर्टलिस्ट यायेगु ज्या क्यानं गठन याःगु समितिं याइ । समितिं डिजाइन सर्टलिस्ट यानाः क्यानया बोर्डयात बीसा क्यानया बोर्डं जर्सी ल्ययेगु ज्या याइ । क्यानं सोमवाः प्यम्ह दुजः दुगु समिति गठन याःगु खः । थ्व समिति क्यान पाखें केन्द्रीय दुजः छुम्बी लामा, जनरल मेनेजर र्रौनक मल्ल व क्रिकेट मेनेजर विनोद दास दु । अथेहे मेम्ह छम्ह दुजः प्रायोजक माइ सेकेण्ड टिचरया प्रतिनिधि जुइ । आइसीसीया नियम दुने च्वनाः दयेकीगु जर्सीया डिजाइनय् नेपाःया ध्वाँचय् दुगु ह्याउँगु व वँचुगु रङ्ग दयेमाःगु क्यान धाःगु खः । क्यानं उत्कृष्ट डिजाइनयात छगू लाखया सिरपाः बिइगु जुइ । वइगु जुलाइय् जुइत्यंगु आइसीसी विश्वकप क्रिकेट लिग–२ न्हूगु जर्सी छ्यली । नेपालं आइसीसी विश्वकप क्रिकेट लिग–२ लय् स्कटल्याण्ड व नामिबियालिसे म्हितेत्यंगु दु ।"
https://nepalbhasatimes.com/40665,कासाख्य:,???? ??????? एकादशी,इटलीलिसे बूसां वेल्स निगूगु चरणय्,"येँ – युरो कपया समूह ए या अन्तिम कासाय् वेल्स इटलीपाखें १–० गोलं पराजित जूसां निगूगु चरणय् वनेत ताःलाःगु दु । आइतवाः बहनी जूगु समूह ए या हे मेगु कासाय् स्वीट्जरल्यान्डं टर्किंयात ३–१ गोलं बुकूगु खः, तर गोल अन्तरया ल्याखं वेल्स स्वीट्जरल्यान्ड स्वयां न्ह्यःने लानाः निगूगु चरणय् दुहां वनेत ताःलाःगु खः ।                                                         समूह ए या अन्तिम कासा लिपा इटलीं स्वंगुलिं कासा त्याकाः ९ अंक सहित शीर्षस्थानय् दुसा स्वीट्जरल्यान्ड व वेल्सया ४–४ अंक दु, टर्कि फुक्क कासा पराजित जुइवं शून्यय् दु । स्वीट्जरल्याण्डया माइनस १ गोल जूगुलिं आः निगूगु चरणय् वनी कि मवनी धयागु मेपिनि कासाय् निर्भर जूवंगु दु । युरो कपय् प्यंगू समूहया स्वंगूगु थासय् लाःगु टिम नं निगूगु चरणय् दुहां वनी । मुक्कं खुगू समूह मध्ये स्वंगूगु थासय् लाःगु बांलाःगु प्यंगू टिम निगूगु चरणय् वनीगु नियम कथं स्वीट्जरल्यान्डया निगूगु चरणय् वनीगु सम्भावना धाःसा ल्यं दनि । इटलीया निंतिं कासाया ३९ औं मिनेटय् पेसिनां छगू जक गोल याःगु खः । थ्व विजय लिपा इटलीया अपराजित यात्रा २७ गू कासा थ्यंगु दु । इटलीं लिपांगु २७ गू कासाय् छगू नं पराजित जूगु मदुनिसा लिपांगु झिंछगू कासा झ्वलाक्क त्याका वयाच्वंगु दु । थ्व कासाय् वेल्सया अम्पाडुयात तप्यंक ह्याउँगु कार्ड नकूगु खः । थुगुसीया युरो कपय् थ्व सहित आःतक निगू ह्याउँगु कार्ड क्यनेधुंकूगु दुसा तप्यंक ह्याउँगु कार्ड नकूगु धाःसा थ्व हे न्हापांगु खः । मेखे टर्कि विरुद्धया कासाय् स्वीट्जरल्यान्डया निंतिं सफोरभिकं छगू व जार्डन साकिरीं निगू गोल याःगु खः । थ्व स्वंगुलिं गोलया निंतिं पास धाःसा स्टेभन जुबेरं मिले यानाबिउगु खः । टर्किया निंतिं काहाभेकीं छगू जक गोल याःगु खः ।"
https://nepalbhasatimes.com/40679,कासाख्य:,???? ??????? एकादशी,"युक्रेनयात बुकाः अस्ट्रिया निगूगु चरणय्, नेदरल्यान्ड नं त्यात",येँ –युक्रेनयात बुकाः अस्ट्रिया युरो कप २०२० या निगूगु चरणय् दुहां वनेत ताःलाःगु दु । सोमवाः बहनी जूगु समूह सीया कासाय् अस्ट्रियां युक्रेनयात १–० गोलं बुकूगु खःसा थ्व हे समूहया मेगु कासाय् नेदरल्यान्डं नर्थ मेसेडोनियायात ३–० गोलं बुकूगु खः ।                                                         समूह सीया अन्तिम कासा लिपा नेदरल्यान्डं स्वंगुलिं कासा त्याकाः ९ अंक सहित शीर्षस्थानय् दुसा अस्ट्रिया निगू कासा त्याःगु व छगू बूगुलिं ६ अंक सहित निगूगु थासय् दु । युक्रेन नेदरल्यान्ड व अस्ट्रियापाखें बूगुलिं स्वंगूगु थासय् लाःगु दु । आः युक्रेन स्वंगूगु थासय् लाःगु उत्कृष्ट प्यंगू टिम दुने लात धाःसा निगूगु चरणय् दुहां वनेत ताःलाइ । युरोय् समूह चरणय् स्वंगूगु थासय् लाःगु उत्कृष्ट प्यंगू टिम नं निगूगु चरणय् वनीगु प्रावधान दु । मेखे थ्व समूहय् लाःगु मेसेडोनिया धाःसा फुक्कं कासाय् पराजित जूगु दु । मुक्कं २१ लाख जनसंख्या दुगु मेसेडोनिया थुगुसी न्हापांखुसी युरो कपय् छनोट जूगु खः । मेसेडोनियाया कप्तान गोरान पान्देभं मंगलवाः जूगु थःगु अन्तिम युरो कासा लिपा अन्तर्राष्ट्रिय कासा पाखें संन्यास नं काःगु दु । वयात सकलें कासामिपि व समर्थकपिंसं लापा थानाः बिदा बिउगु खः । अस्ट्रियाया विजयया निंतिं कासाया २१ औं मिनेटय् बउमगार्टेनरं छगू जक गोल याःगु खःसा नेदरल्यान्डया निंतिं मेम्फिस डिपाएं छगू व कप्तान विज्नाल्डमं निगू गोल याःगु खः ।  
https://nepalbhasatimes.com/40638,कासाख्य:,???? ??????? नवमी,"जर्मनीं पोर्चुगलयात ४–२ गोलं बुकल, प्यंगू गोल धाःसा पोर्चुगलं यात","ये“– डिफेन्डिङ्ग च्याम्पियन पोर्चुगलयात स्वक्वःतकया युरो च्याम्पियन जर्मनी ४–२ गोलं बुकूगु दु । समूह एफ या शनिवाः चान्हय् जूगु कासाय् जर्मनी ४ गोलं त्याःसां प्यंगू गोल धाःसा पोर्चुगलं यात, निगू विपक्षीया पोस्टय्, निगू थःगु पोस्टय् ।                                                         कप्तान रोनाल्डों कासाया १५ औं मिनेटय् न्हापांगु गोल यासें साविक विजेता पार्चुगलयात अग्रता बिउगु खःसां मेगु निगू गोल धाःसा पोर्चुगिज डिफेन्डरतय्सं थःगु हे पोस्टय् यात । कासाया ३५ औं मिनेटय् जूगु गोलयात न्हापां जर्मनीया फरवार्डर किया हार्भेजया नामय् बिउगु खःसां लिपा भिएआर पाखें स्वयाः थुकियात आत्मघाती गोल बिउगु खः । पार्चुगलया रुबिन डियासं बल क्लियर यायेत स्वःबलय् थःगु हे पोस्टय् बल दुछ्वःगु खः । थ्वयां ४ मिनेट लिपा नं पोर्चुगलपाखे छगू गोल जुल, गुगु गोल नं पोर्चुगिज डिफेन्डर गुरेइरों बल क्लियर यायेगु झ्लय् थःगु हे पोस्टय् याःगु खः । न्हापांगु हाफय् छगू गोलं न्ह्यःने लाःगु जर्मनीं निगूगु हाफ सुरु जुइवं आक्रमण सुरु यासें खुगू मिनेट दुने मेगु छगू गोल यात । थ्व गोल धाःसा हार्भेजया नामय् हे लात । थ्वयां ९ मिनेट लिपा कासाया ६० औं मिनेटय् गोसेन्सं थप छगू गोल यासें जर्मनीया नामय् प्यंगू गोल थ्यंकाबिल । कासाया ६७ औं मिनेटय् पोर्चुगलया निंतिं डिएगो जोटां छगू सान्त्वना गोल यात । जोटायात गोलया निंतिं रोनाल्डों असिस्ट याःगु खः । थ्वयां न्ह्यः रोनाल्डों याःगु गोलय् जोटां असिस्ट याःगु खः । जर्मनी विरुद्ध याःगु गोल युरो कपय् रोनाल्डोया व्यक्तिग १२ औं गोल खः । रोनाल्डो युरोय् दकलय् अप्वः गोल याःम्ह कासामि जुयाच्वंगु दु । थ्वयां न्ह्यः जूगु कासाय् फ्रान्सयात हंगेरी १–१ गाेलया बराबरीइ पनेत ताःलाःगु दु ।"
https://nepalbhasatimes.com/40672,कासाख्य:,???? ??????? एकादशी," पेरु त्यात, भेनेजुएला व इक्वेडर बराबरी",एजेन्सी – कोपा अमेरिकाय् पेरुं कोलम्बियायात बुकूगु दु । सोमवाः सुथय् जूगु समुह बीया कासाय् पेरुं कोलम्बियायात २–१ गोलं बुकूगु खः । ब्राजिलया पेड्रो स्टेडियमय् जूगु कासाय् पेरुं न्हापांगु हाफया १७ औ मिनेटय् पेनाया गोलं अग्रता काःगु खः । कासाया निगूगु हाफया ५३ औं मिनेटय् कोलम्बियाया बोर्जां बराबरी गोल यात । बोर्जां पेनाल्टीं गोल याःगु खः । कासाय् मेगु गोल आत्मघाती जुल । कासाया ६३ औ मिनेटय् कोलम्बियाया येरी मिनां आत्मघाती गोल यायेवं पेरु २–१ गोलं कासा त्याकल ।                                                         सोमवाः हे जूगु समूह बी या मेगु कासाय् भेनेजुएला व इक्वेडरं निगू निगू गोलया बराबरी म्हितल । कासाय् इक्वेडरया निंतिं एडुअर प्रसेडिआें ३९ औं मिनेटय् व गोन्जालो प्लाटों ७१ औं मिनेटय् गोल याःगु खःसा भेनेजुएलाया निंतिं एडसन कास्टिलां ५१ औं मिनेटय् व हर्नान्डेजं निगूगु हाफया इन्जुरी टाइमय् गोल याःगु खः । थ्व समुहय् ब्राजिल शीर्ष थासय् दु । अथेहे पेरुलिसें कासाय् बूसां कोलम्बिया गोल अन्तरया कारणं निगूगु थासय् दु । कोलम्बियायासिबें छगू कासा कम म्हितुगु पेरु स्वंगूगु थासय् दु । भेनेजुएला प्यंगूगु थासय् व इक्वेडर अन्तिमय् दु ।
https://nepalbhasatimes.com/40838,कासाख्य:,???? ?????? पञ्चमी,च्यागू गोल जूगु सनसनीपूर्ण कासा त्याकाः स्पेन क्वार्टरफाइनलय्,"येँ– अल्भारो मोराटा व ओराएजबल नायक सावित जूगु कासाय् स्पेनं क्रोसियायात ५–३ गोलं बुंकाः स्पेन युरो कपया क्वार्टरफाइनलय् दुहां वनेत ताःलाःगु दु । कासाया सुरु पाखे हे स्पेनया गोलकिपर युनाइ सिमोन भिलेन सावित जूगु कासाय् मोराटा व आराएजबल एक्स्ट्रा इलय् विजयया निंतिं नायक सावित जूगु खः ।                                                         थ्वयां न्ह्यःया कासाय् गोल याये मफयेवं आलोचना फयाच्वंम्ह मोराटां ३–३ गोलया बराबरीइ जुयाः कासा एक्स्ट्रा इलय् वंगु अवस्थाय् न्हापां गोल यासें स्पेनयात विजयया लँय् न्ह्याकूगु खः । कासाया सयौं मिनेटय् मोरोटां व १०३ औं मिनेटय् आराएज्बलं छगू छगू गोल याःगु खः । एक्स्ट्रा ई निगू गोल सहित थ्व छगू कासाय् च्यागू गोल जूगु खः । थुगुसीया युरो कपय् दकलय् अप्वः गोल जूगु थ्व हे कासा खः । कासाया २० औं मिनेटय् विपक्षीया दबाब मदुगु अवस्थाय् थःगु हे टिमया डिफेन्डरं बिउगु सामान्य पास बल गोलकिपर सिमोन थःगु तुतिं दिकेत स्वःगु खः, तर फ्लिक जुयाः थःगु हे पोस्टय् दुहां वनेवं स्पेन छगू गोलं लिउने लाःवंगु खः । तर३८ औं मिनेटय् सराबियां गोल यासें कासा बराबरीइ हयाबिल । निगूगु हाफ सुरु जूगु १२ मिनेट लिपा हे एज्प्लिक्वेटां गोल यासें स्पेनयात अग्रता बिलसा ७६ औं मिनेटय् फरान टोरेसं गोल यासें स्पेनयात थ्यंमथ्यं विजयया लँय् यंकूगु खः । तर लिपांगु २० मिनेट क्रोसियायात पने मफयेवं नियमित ९० मिनेटया कासा ३–३ या बराबरी जूवंगु खः । क्रोसियाया निंतिं कासाया ८५ औं मिनेटय् ओरसिकं व इन्जुरी ईया निगूगु मिनेटय् पासालिकं छगू गोल यासें कासा बराबरीइ यंकूगु खः । ओरसिकया गोलयात गोललाइन टेक्नोलोजि पाखें स्वयाः गोल बिउगु खः । स्पेनया पोस्टय् घाराघुरुया दथुइ बल गोलपोस्टया लाइनं दुने दुहां वंगु खः, तर गोल खःकि मखु धायेमफुगु अवस्थाय् गोललाइन प्रविधि पाखें गोल बिउगु खः । थ्व प्रविधि कथं यदि बल गोललाइन पार यानाः दुहां वन धाःसा रेफ्रीया घडी भाइब्रेट जुइ । रेफ्रीं थःगु घडी भाइब्रेट जूगु संकेत बिसें गोल बिउगु खः । आत्मघाती गोल यासें भिलेनया छवि दयेकूम्ह गोलकिपर सिमानं थौंया कासाय् स्वंगू प्यंगू उत्कृष्ट बचाउ नं याःगु खः ।"
https://nepalbhasatimes.com/40943,कासाख्य:,???? ?????? अष्टमी,मेसी व बार्सिलोना दथुया सम्झौता क्वचाल,एजेन्सी- अर्जेन्टिनाया स्टार कासामि लियोन मेसी व स्पेनिस क्लब बार्सिलोना दथुइया सम्झौता क्वचाःगु दु । बार्सिलोनां मेसीलिसे न्हूगु सम्झौता यायेत स्वःगु खःसां सफल धाःसा जुइ फयाच्वंगु मदुनि । मेसीं वंगु दँय् हे बार्सिलोना त्वःतेत स्वःगु खःसा सम्झौताया कारणं मत्वःतूगु खः । मेसी आः न्हापाखुसी फ्रि–ट्रान्स्फरय् थ्यंगु दु । थ्व ल्याखं मेसी आः थःगु इच्छा कथं मेगु छुं नं क्लबय् वने खनी । युरोपया ततःधंगु क्लबं मेसीयात थःपिंथाय् हयेत स्वयाच्वंगु दु । बार्सिलोनां नं मेसीयात थःपिनिगु क्लबय् हे तयेत स्वयाच्वंगु दु ।                                                         मेसी १३ दँ दुबलय्निसें हे बार्सिलोनां म्हिता वयाच्वंगु खःसा सन् २००० निसें बार्सिलोनाया सिनियर टिमं म्हितावयाच्वंगु खः । मेसीं वंगु सिजनय् न्हापांखुसी क्लब त्वःतेगु खँ धाःगु खःसा बार्सिलोनां तःगु ७ अर्बया रिलिज क्लज पूवंकेफुपिं मेगु छुं कब्ल मदुगुलिं मेसी उगु सिजनय् बार्सिलोनाय् तुं च्वंगु खः । मेसी आः छु क्लबय् वनी धयागु सीमदुनि । मेसीं बार्सिलोनाय् हे च्वनी ला कि मेगु क्लबय् वनी धइगु खँय् धाःसा चर्चा तच्वयाच्वंगु दु । थौंकन्हय् कोपा अमेरिकाय् व्यस्त जुयाच्वंम्ह मेसीं बार्सिलोनाया निंतिं १७ दँ म्हितेधुंकूगु दु ।
https://nepalbhasatimes.com/40946,कासाख्य:,???? ?????? नवमी,स्पेन युरो कपया सेमिफाइनलय्,येँ – स्वीट्जरल्यान्डयात पेनाल्टि सुटआउटय् बुकाः स्पेन युरो कपया सेमिफाइनलय् दुहां वंगु दु । शुक्रवाः चान्हय् जूगु कासाय् स्पेनं पेनाल्टि सुटआउटय् स्वीट्जरल्यान्डयात ३–१ गोलं बुकूगु खः । पेनाल्टि सुटआउटय् पराजित जूसां स्वीट्जरल्यान्डया गोलकिपार याना सोमर धाःसा थ्व कासाय् हिरो जुल । फ्रान्स विरुद्धया प्रिक्वार्टरफाइनलय् जूगु पेनाल्टि सुटआउटय् नं केलिएन एमबाप्पेया पेनाल्टि पनाः स्वीट्जरल्यान्डयात क्वार्टरफाइनलय् हःम्ह सोमरं झिम्हय् सीमित जुइधुंकूगु स्वीस टिमयात स्पेनया तःगू प्रहार असफल यानाः पेनाल्टि सुटआउट तक हःगु खः । पेनाल्टिइ नं सोमरं छगू सेभ याःगु खःसां थःगु टिमयात सेमिफाइनल तक धाःसा यंकेमफुत । मिकेल ओरजाबलं थ्वाःगु अन्तिम पेनाल्टि सफल जुइवं स्पेनं विजय चूलाकूगु खः । थ्वयां न्ह्यः दकलय् न्हापां थ्वाःगु कप्तान सर्जियो बुस्केट पेनाल्टि बल पोलय् न्यानाः लिहां वःगु खः । रोद्रीं थ्वाःगु पेनाल्टि सोमरं सेभ याःगु खः । स्पेनया निंतिं ओरजाबलया लिसें गेराड मोरेना व डानी ओल्मोया पेनाल्टि सफल जूगु खः । मेखे स्वीटजरल्यान्ड पाखें याःगु प्रहारय् मारियो गाभ्रानिकया बल छगू जक पोष्टय् दुहां वंगु खः । फाबिन सेर व म्यानुअल मेकान्जियाया प्रहार स्पेनीस गोलकिपर उनाइ सिमोनं पनाबिउगु खःसा रुबेन भारगासया प्रहार पोल च्वं पिहां वंगु खः । थ्वयां न्ह्यः नियमित ९० मिनेटया कासाय् १–१ गोल जुइवं कासा एक्स्ट्रा इलय् वंगु खःसा एक्स्ट्रा इलय् धाःसा निगुलिं टिमं गोल यायेमफुत । कासाया च्यागूगु मिनेटय् जोर्डी अल्बां थ्वाःगु याःगु कडा प्रहार स्वीस डिफेन्डर जाकारियाया तुतिइ लानाः पोस्टय् दुहां वनेवं आत्मघाती गोलया ग्वाहालिं स्पेनं अग्रता काःगु खः । थ्व लिपा ६८ औं मिनेटय् शाकिरिं गोल यासें स्वीस टिमयात बराबरीइ हःगु खः । कासाया ७७ औं मिनेटय् स्वीस कासामि फ्रेउलरयात रेड कार्ड नकेवं नियमित ईया १३ मिनेटय् व थप ३० मिनेटय् स्वीट्जरल्यान्ड झिम्ह कासामिइ सीमित जूगु खः ।
https://nepalbhasatimes.com/40445,कासाख्य:,???? ??????? चौथी,नेदरल्यान्डं युक्रेनयात ३-२ गाेलं बुकल,"येँ – युराे कपया समूह बी अन्तर्गत अाइतवाः चान्हय् जूगु सनसनीपूर्ण कासाय् नेदरल्यान्डं युक्रेनयात ३-२ गाेलं बुकूगु दु । निगू गाेलं ल्यूने लायेधुंकूगु युक्रेनं न्यागू मिनेट दुने निगू गाेल यानाः कासा बराबरीइ हःगु खः, तर कासा क्वचायेत न्यागू मिनेट ल्यं दनिबलय् छगू गाेल यासें नेदरल्यान्डं कासाय् विजय चूलाकूगु खः ।                                                         कासाया न्यागुलिं गाेल निगूगु हाफय् जूगु खः । न्हापांगु हाफय् नेदरल्यान्डं युक्रेनयात दबाबय् तःगु खःसां गाेल याये मफयाच्वंगु खः । तर निगूगु हाफ सुरू जूगु न्हयगू मिनेट दुने हे नेदरल्यान्ड पाखें न्हापांगु गाेल जुल । कासाया ५२ अाैं मिनेटय् जर्जिनियाे विनाल्डुमं न्हापांगु गाेल याःगु खः । मेम्फिस डेपें याःगु प्रहार युक्रेनया गाेलकिपर जर्जिय बुस्चेनं पंगु खःसा रिबाउन्डय् वःगु बलयात विनाल्डुमं पाेस्टय् दुछ्वयाबिउगु खः । थ्वयां खुगू मिनेट लिपा हे वउट वेग्राेस्टं छगू गाेल यासें नेदरल्यान्डयात निगू गाेलं अग्रता बिउगु खः । तर थ्वयां ७ मिनेट लिपा ७५ अाैं मिनेटय् युक्रेनया अान्द्रिय यारमाेलेन्काें गाेल यासें डच अग्रता चिब्या यानाबिलसा थ्वयां प्यंगू मिनेट लिपा हे राेमन यारेम्चुकं हेड गाेल यासें कासा बराबरीइ हःगु खः । रूस्लान मालेनाेभ्स्कीं थ्वाःगु फ्रीकिकय् यारेम्चुकं सुन्दर हेड यासें गाेल याःगु खः । तर युक्रेनं तःधंगु संघर्ष लिपा कासा बराबरी हयेत ताःलाःगु खःसा थ्व न्यागू मिनेट नं तिके मजुल । कासाया ८५ अाैं मिनेटय् डेन्जेल डम्फ्रिसं हेड पाखें हे गाेल यासें नेदरल्यान्डयात विजय चूलाकाबिल । कासाया न्हापांगु हाफय् डेम्फ्रिसयात छगू सुन्दर पास वःगु, तर वं याःगु हेड पाेस्टं पिने लाःवंगु खः । उबलय् असफल जूसां कासाया अन्तय् वयाः हेड पाखें हे गाेल यासें डेम्फ्रिसं नेदरल्यान्डयात विजय चूलाकाबिउगु खः । नेदरल्यान्ड व युक्रेन दथुया थ्व कासा थुगुसीया युराेकपय् अाःतक दकलय् अप्वः गाेल जूगु कासा नं खः । थ्वयां न्ह्यः जूगु कासाय् अस्ट्रियां मेसेडाेनियायात ३-१ गाेलं बुकूगु खः ।  "
https://nepalbhasatimes.com/40986,कासाख्य:,???? ?????? नवमी,बेल्जियमयात बुकाः इटली सेमिफाइनलय्,येँ – विश्व नं. १ टिम बेल्जियमयात बुकाः इटली युरो कपया सेमिफाइनलय् दुहां वंगु दु । शुक्रवाः चान्हय् जूगु कासाय् इटलीं बेल्जियमयात २–१ गोलं बुकूगु खः । कासाया न्हापांगु हाफय् याःगु निगू गोल हे इटलीया विजयी गोल जुल । कासाया ३१ औं मिनेटय् निकोला बरेलां इटलीया न्हापांगु गोल याःगु खःसा थ्वयां १३ मिनेट लिपा लोरेन्जो इन्सिग्नें मेगु छगू गोल याःगु खः ।                                                         न्हापांगु हाफया इन्जुरी इलय् बेल्जियमया निंतिं रोमेलु लुकाकु पेनाल्टिपाखें गोल याःगु खः । जेरिमि डोकुयात गोभान्नी डि लोरेन्जों बक्सय् क्वःदयेकेवं पेनाल्टिया ह्वःताः वःगु खः । इटलीं आः सेमिफाइनलय् स्पेनलिसे म्हिती । स्पेन थ्वयां न्ह्यः जूगु कासाय् स्वीट्जरल्यान्डयात पेनाल्टि सुटआउट ३–१ गोलं बुकाः सेमिफाइनलय् थ्यंगु खः ।
https://nepalbhasatimes.com/40993,कासाख्य:,???? ?????? दशमी,इंग्ल्यान्ड व डेनमार्क युरो कपया सेमिफाइनलय्,"येँ – युरो कप २०२०या क्वार्टरफाइनलय् युक्रेन विरुद्ध न्ह्यथनेबहःगु विजय चूलाकुसें इंग्ल्यान्ड सेमिफाइलय् दुहां वंगु दुसा डेनमार्क नं सेमिफाइनलय् थाय् दयेकूगु दु ।                                                         शनिवाः चान्हय् जूगु कासाय् इंग्ल्यान्डं युक्रेनयात ४–० गोलं बुकूगु खःसा थ्वयां न्ह्यः जूगु कासाय् डेनमार्कं चेक गणतन्त्रयात २–१ गोलं बुकाः अन्तिम प्यंगू टिमय् थःपिंत दुथ्याकूगु खः । इंग्ल्यान्डया विजयया निंतिं कप्तान ह्यारि केनं निगू गोल यातसा ह्यारि मेग्वाएर व जोर्डन इन्डरसनं छगू छगू गोल याःगु खः । ह्यारि केनं न्हापांगु हाफया प्यंगूगु मिनेटय् व लिपांगु हाफया न्यागू मिनेट दुने हे गोल याःगु खः । कासा सुरु जूगु प्यंगूगु मिनेटय् रहिम स्ट्रलिङ्गं बिउगु पासय् केनं याउँक गोल याःगु खःसा न्हापांगु हाफय् थ्व बाहेक मेगु गोल जुइमफुत, तर लिपांगु हाफ सुरु जूगु १ मिनेटय् हे ह्यारि मेग्वाएरं गोल यासें इंग्ल्यान्डयात निगू गोलया अग्रता बिउगु खः । थ्वयां प्यंगू मिनेट लिपा हे केनं थप छगू गोल याःगु खः । थ्व गोल लिसें केनया थुगुसीया युरो कपय् स्वंगू गोल थ्यंगु दु । कासाया ६३ औं मिनेटय् जोर्डनं हेन्डरसनं कर्नरय् वःगु बलयात हेड यासें थप छगू गोल याःगु खः । हेन्डरसनया थ्व न्हापांगु अन्तर्राष्ट्रिय गोल खः । इंग्ल्यान्ड १९९६ लिपा न्हापांखुसी युरो कपया सेमिफाइलनय् थ्यंगु खः । मेखे थ्वयां न्ह्यः जूगु कासाय् चेकयात २–१ गोलं बुकेगु झ्वलय् डेनमार्कया निंतिं डेलाने व क्यास्पर डोल्बर्गं छगू छगू गोल यात । कासाया न्यागूगु मिनेटय् हे स्ट्रेगर लार्सनया पासय् डेलानें गोल यासें डेनमार्कयात अग्रता बिउगु खःसा कासाया ४२ औं मिनेटय् जोकिम माहिलेया सुन्दर पासय् डोल्वर्गं गोल याःगु खः । निगूगु हाफ सुरु जुइवं पिटर सेकं गोल यासें चेकयात कासाय् लित हयेगु कुतः याःगु खःसां अन्तिम इलय् तक थप गोल यायेमफयेवं निराश जुयाः लिहां वनेमाःगु दु । सेकया थ्व गोल धाःसा थुगुसीया युरोय् वयागु व्यक्तिगत न्यागूगु गोल खः । पोर्चुगलया रोनाल्डों नं थुगुसी युरो कपय् न्यागू गोल याःगु दु । आःतकया निंतिं थुगुसी दकलय् अप्वः गोल याःपिं थुपिं हे निम्ह जूगु दु । आः सेमिफाइनलय् इंग्ल्यान्डं डेनमार्क लिसे म्हितीसा स्पेनं इटलीलिसे म्हिती ।  "
https://nepalbhasatimes.com/40408,कासाख्य:,???? ??????? तृतीया,"डेनमार्क फिनल्यान्डपाखें पराजित, इरिक्सनयात हाेस वल",एजेन्सी- डेनमार्कया निंतिं थुगुसीया युरोकपया थःगु न्हापांगु कासा तसकं म्हाइपुगु जूगु दु । शनिवाः चान्हय् फिनल्यान्ड लिसे जूगु कासाय् छखे कासाया झ्वलय् हे छम्ह महत्वपूर्ण कासामि क्रिस्टिन इरिक्सनयात बेहोस जुइवं अस्पताल भर्ना यायेमाःगु दुसा मेखे कमजोर टिम पाखें थःगु हे मैदानय् पराजय फयेमाःगु दु ।                                                         डेनमार्कयात कासाया झ्वलय् छगू पेनाल्टिया ह्वःताः नं वःगु खःसा उकी नं गोल याये मफयेवं डेनमार्कं थुगुसी तिनि न्हापांखुसी युरोकप म्हितःवःगु फिनल्यान्डपाखें ०–१ गोलं पराजित जुयाः म्हाइपुक कासा क्वचायेकेमाःगु खः । काेपेनहेगनय् ज ूगु कासाया न्हापांगु हाफय क्वचायेत्यःगु इलय् डेनमार्कया अनुभवी कासामि इरिक्सन बेहोस जुयाः मैदानय् हे क्वःदःगु खः । इरिक्सन बेहोस जुइवं छुं ईया निंतिं कासा स्थगित याःगु खःसा लिपा इरिक्सनयात होसय् वःगु खबर वयेवं हाकनं कासा सुरु याःगु खः । कासाया ५९ औं मिनेटय् जोएल पोजापालों हेड पाखें फिनल्यान्डया निंतिं ऐतिहासिक गोल याःगु खः । काउन्टर एट्याकया झ्वलय् जेरे युरोनेनं बिउगु पासय् पोजापालों हेड गोल याःगु खः । थ्व गोल युरो कपय् फिनल्यान्डपाखें जूगु न्हापांगु गोल खःसा थ्व हे गोल पाखें युरो कपय् डेब्यु कासाय् हे फिनल्यान्डं ऐतिहासिक विजय चूलाकूगु खः । कासाय् पूवंक धयाथें डेनमार्क फिनल्यान्डयात दबाबय् लाकातःगु खःसां गोल यायेमफुत । कासाया ७४ औं मिनेटय् छगू पेनाल्टिया ह्वःताः नं चूलाःगु खः । तर पिएरे इमिले होज्ब्रेगं थ्वाःगु पेनाल्टि फिनल्यान्डया गोलकिपर हाराडेकें पनाबिउगु खः । फिनल्यान्डया विजयया निंतिं हाराडेके नायक सावित जूगु खः । वं डेनमार्कया तःगू हे प्रहारयात असफल यानाबिउगु खः ।
https://nepalbhasatimes.com/40442,कासाख्य:,???? ??????? तृतीया,इंग्ल्यान्डं क्राेएसियायात बुकल,येँ – इंग्ल्यान्ड वेम्ब्ले मैदानय् छुं नं महत्वपूर्ण धेंधेंबल्लाखय् पराजित मजूनिगु रेकर्डयात कायम हे यायेत ताःलाःगु दु । थ्व रेकर्ड कायम हे यानातयेगु झ्वलय् इंग्ल्यान्डं थाैं वेम्ब्ले मैदानय् जूगु युराे कप धेंधेंबल्लाःया थःगु न्हापांगु कासाय् क्राेसियायात पराजित यायेत ताःलाःगु दु ।                                                         कासाया ५७ अाैं मिनेटय् रहिम स्ट्रलिङं याःगु छगू जक गाेलया ग्वाहालिं इंग्ल्यान्डं क्राेएसियायात बुकूगु खः । क्याल्भिन फिलिपया पासय् म्यानचेस्टर युनाइटेडया फरवार्डर रहिमं छगू जक विजयी गाेल याःगु खः । रहिमं इंग्ल्यान्डया निंतिं म्हितूगु लिपांगु १७ गू कासाय् १३ गू गाेल याःगु दु ।  
https://nepalbhasatimes.com/40462,कासाख्य:,???? ??????? चौथी,कोपा अमेरिका- ब्राजिलया विजयी सुरुवात,एजेन्सी- सोमवाः सुथय् निसें सुरु जूगु कोपा अमेरिकाया न्हापांगु कासा ब्राजिलं विजयी सुरुवात याःगु दु । डिफेन्डिङ च्याम्पिन ब्राजिलं भेनेजुएलायात ३–० गोलं बुकूगु खः । ब्राजिलया निंतिं सुपरस्टार कासामि नेयमारं छगू गोल यातसा छगू गोलया निंतिं असिस्ट याःगु खः । कासाया २३ औं मिनेटय् पेरिस सेन्ट जर्मनया डिफेन्डर मारक्विन्होसं न्हापांगु गोल याःगु खः । कर्नर बलयात भेनेजुएलाया डिफेन्डरतय्सं क्लियर यायेमफयेवं हुलमूलया दथुइ मारक्विन्होसं गोल याःगु खः । कासाया ६४ औं मिनेटय् नेयमारं पेनाल्टि पाखें छगू गोल यातसा कासा क्वचायेत १ मिनेट ल्यं दनिबलय् नेयमारया हे पासय् बारबोसां अल्मेइडां थप छगू गोल याःगु खः ।                                                         कोपा अमेरिकाया थःपिनिगु कासा म्हिते छन्हु न्ह्यव जक भेनेजुएलाया कासामि व प्रशिक्षण कर्मचारी यानाः १२ म्हेसिके कोभिड १९ खनेदुगु खः । समूह ए अन्तर्गत सोमवाः सुथय् हे जूगु मेगु कासाय् कोलम्बियां इक्वेडरयात १–० गोलं बुकल । कोलम्बियाया निंतिं इडविन कार्डोनां छगू जक विजयी गोल याःगु खः ।
https://nepalbhasatimes.com/40480,कासाख्य:,???? ??????? पञ्चमी,स्लोभाकिया भाग्यमानी विजय चूलाकल,एजेन्सी – युरो कप २०२० य् सेन्ट पिटर्सवर्गय् जूगु स्लोभाकियां पोल्यान्डविरुद्ध भाग्यमानी विजय चूलाकूगु दु । झिम्ह सीमित पोल्यान्डयात स्लोभाकिया २–१ गोलं बुकूगु खः ।                                                         समूह ईया सोमवाः बहनी जूगु कासाया ६९ औं मिनेटय् मिलान स्क्रिनियरं बक्स दुने हल्का प्रहार यानाः गोल यासें स्लोभाकियायात ऐतिहासिक विजय चूलाकाबिउगु खः । स्लोभाकियां कासाया १८ औं मिनेटय् पोल्यान्डया गोलकिपरं हे याःगु आत्मघाती गोलया कारणं अग्रता काःगु खः । तर निगूगु हाफ सुरु जूगु २ मिनेट हे मजाःनिवं कारोल लिनेट्टें गोल यासें पोल्यान्डयात बराबरीइ हःगु खः । तर कासाया ६२ औं मिनेटय् पोल्यान्डया मिडफिल्डर ग्रेजेगोर्ज क्रेचोइक निगू म्हासुगु कार्ड नयाः मैदानं पिहां वनेवं स्लोभाकिया भाग्य हाकनं चाल । पोल्यान्ड झिम्हय् सीमित जूगुया लबः कासें न्हय्गू मिनेट दुने हे स्लोभाकियां थप छगू गोल यात । स्क्रिनियरया थ्व गोलया हे ग्वाहालिं स्लोभाकियाया विजयया निंतिं कुगात । थ्वयां न्ह्यव जूगु मेगु कासाय् चेक रिपब्लिकं स्कटल्यान्डयात २–० गोलं बुकल । चेकया निंतिं प्याट्रिक स्चिकं याःगु खः ।
https://nepalbhasatimes.com/40483,कासाख्य:,???? ??????? पञ्चमी,"कासा जःछि स्पेनया दबाब, तर गोल जुइमफुत","एजेन्सी– युरो कपया स्पेन व स्वीडेन दथुया कासा गोलरहित बराबरीइ क्वचाःगु दु । थुगुसीया युरो कपया थ्व न्हापांगु गोलरहित बराबरी कासा जूगु दु । कासा जःछि स्पेनं स्वीडेनयात दबाबय् तयातःसां गोल धाःसा याये मफुत । थुकिं यानाः स्पेनया हे सेभिल्लाया मैदानय् जूगु कासा स्पेनया समर्थकतय् निंतिं निराशाजनक जूगु दु ।                                                         थ्व कासा बराबरीइ जुइवं समूह ई पाखे स्लोभाकियाया निंतिं तःधंगु फाइदा जुइगु खनेदुगु दु । समूह ई इ स्लोभाकिया न्हापांगु चरणं हे पिहां वनीगु कथं अनुमान यानातःगु टिम खः, तर स्लोभाकियां थःगु न्हापांगु कासाय् पोल्यान्डयात बुकाः थ्व समूहय् शीर्षस्थानय् च्वंगु दु । सोमवाः चान्हय् जूगु कासाय् स्पेनं गोलया निंतिं तःगू हे कुतः याःगु खःसा स्वीडेनया गोलकिपर रोबिन्सनं उकियात असफल यानाच्वन । स्पेनयात थ्व कासाय् गोल स्कोरया कमी खनेदुगु दु । बक्स दुने तःगू हे मुभ जूसां पोस्टय् दुछ्वयेत सुं हे कासामि सफल मजुल ।"
https://nepalbhasatimes.com/40544,कासाख्य:,???? ??????? सप्तमी,"इटली युरोकपया निगूगु चरणय् थ्यंगु न्हापांगु टिम, स्वीट्जरल्यान्डयात ३ गोलं बुकल","येँ – युरो कपया समूह ए अन्तर्गत बुधवाः चान्हय् जूगु कासाय् इटलीं सहज जित चूलाकूगु दु । थुकिया लिसें इटली युरो कप २०२० या निगूगु चरणय् थ्यंगु न्हापांगु टिम नं जूगु दु ।                                                         रोमाय् जूगु कासाय् इटलीं स्वीट्जरल्यान्डयात ३–० गोलं बुकूगु खः । घरेलु दर्शकतय्त लय्तायेकेगु झ्वलय् इटलीया निंतिं म्यानुअल लुकाटेलिं निगू गोल यातसा सिरो इम्मोेबिलें छगू गोल याःगु खः । कासाया २६ औं मिनेटय् लुकाटेलिं बेर्राडिया पासय् न्हापांगु गोल याःगु खः । लङ पासय् वःगु बलयात बेर्राडिं स्पीडं न्ह्यःने यंकुसें लुकाट्टियात पोस्ट न्ह्यःने पास बिउगु खःसा उकियात लुकाटिं याउँक गोल यानाबिउगु खः । कासाया ५२ औं मिनेटय् लुकाटेलिं आकर्षक प्रहार यासें मेगु गोल याःगु खः । अथेहे कासा क्वचायेत छगू मिनेट जक ल्यं दनिबलय् इमोबिलें नं आकर्षक सट थ्वासें गोल याःगु खः । थ्वयां न्ह्यःया कासाय् नं इटलीं टर्कियात ३–० गोलं बुकूगु खः । थ्व विजय लिसें समूह ए य् इटलीया ६ अंक जूगु दुसा वेल्सया ४ अंक दु । अथेहे स्वीट्जरल्यान्डया १ व टर्किया शून्य दु । इटलीया थ्व विजय लिसें वेल्सयात नं निगूगु चरणय् याउँक थ्यनीगु सम्भावना ब्वलंगु दु । आः मेगु कासाय् स्वीट्जरल्यान्डं टर्कियात बुकूसा व वेल्स इटली पाखें पराजित जूसां निगुलिं टिमया ४–४ अंक जुइ, तर गोल अन्तरया ल्याखं धाःसा वेल्सया सम्भावना अप्वः जुइ ।"
https://nepalbhasatimes.com/18060,कासाख्य:,  ,मू प्रशिक्षक योहान थांै वइगु,येँ – नेपाली राष्ट्रिय फुटबल टिमया मू प्रशिक्षक योहान कालिन थौं बिहिवाः येँय् थ्यंकः वइगु जूगु दु । अखिल नेपाल फुटबल संघ (एन्फां) वंगु माघ ३ गते योहानयात मू प्रशिक्षक नियुक्त याःगु खः । मू प्रशिक्षक नियुक्त जुइधुंकाः कालिन थौं नेपाः वयाः थःगु पदभार लःल्हाना कायेत्यंगु खः ।                                                         एन्फां योहानयात निदँयात निंतिं नेपाःया राष्ट्रिय टिम स्वयेगु जिम्मेवारी बिउगु खः । सम्झौता कथं योहानं २०१९या मार्च १ निसें २०२१ या फेबु्रअरी २८ तक नेपाली टिमया प्रशिक्षण याइ ।थ्वयां न्ह्यः नेपाली टिम स्वयाच्वनादीम्ह विदेशी प्रशिक्षक जापानया ग्यातुको कोजी भिसाया कारणं वंगु भदौ निसें नेपाः वयेमफयेवं योहानयात न्हूम्ह प्रशिक्षक ल्यःगु खः । एन्फां हे श्रम स्वीकृतिया प्रक्रिया न्ह्याका मबिउगुलिं कोजी नेपाः वयेमखंगु खः । कोजी लिसेया सम्झौता धाःसा वंगु डिसेम्बर तक दुगु खः । आः नेपाःया राष्ट्रिय टिमया मू प्रशिक्षक जुइम्ह योहान २०७० सालय् मच्छिन्द्र क्लबया मू प्रशिक्षक जुयादी धुंकूम्ह खः । योहानया नेतृत्वय् दुगु इलय् मच्छिन्द्र क्लब ए डिभिजन लिगय् निगूगु थासय् तक थ्यंगु खः । योहानं स्वीडेनया स्वंगूगु डिभिजन क्लबं निसें व्यावसायिक प्रशिक्षक सुरु याना वःम्ह खः ।
https://nepalbhasatimes.com/31547,कासाख्य:,११४० तछलाथ्व दुतिया,बायर्नं यात न्यागु गोल,"म्युनिख (एजेन्सी) – बायर्न म्युनिखं जर्मन बुंडेसलिगाय् शनिवा: बहनि इनट्राच्ट फ्रायन्कफोर्ट ५-२ बुकूगु दु । थ्व जित लिपा बायर्नं शीर्ष स्थानय् हाकनं प्यंगु ल्या:या अग्रता कायम यात । बायर्नया पाखें लियोन गोरेट्ज्का, रोबर्ट लेवनडोस्की, थोमस मुलर व एलफान्सो डेभिस या:गु ख: । मेगु गोल मार्टिन हिन्टरेगरया नामय् आत्मघाती जुल । हिन्टरेगरं हे फ्रायन्कफर्टया निनिं मेगु निगू गोल नं या:गु ख: । थ्वयां न्ह्य: डर्टमन्डं उल्भ्सबर्गयात २-० बुकूगु ख: । वया नितिं राफेल गुरेरो र आकरफ हाकिमीं गोल यात ।                                                         अथेंतुं मेगु महत्त्वपूर्ण कासाय् बायर लेभरकुजनं बोरुसिया मोन्चेनग्लायडब्याकयात ३-१ बुकल । थ्व कासा त्यायेवं लेभरकुजन स्वंगुगु थासय् थ्यंगु दु । वया ल्या: ५३ थ्यंगु दु । मोन्चेनग्लायडब्याक धा:सा ५२ ल्याखय् प्यंगुगु थासय् कुहाँ वन । मेगु कासाय् वेडर ब्रेमनं फ्रेइबर्गयात १-० पराजित याता धा:सा एससी पाडेरबर्ग ०७ ज होफनहायनं १-१ या बराबरी म्हितल ।"
https://nepalbhasatimes.com/9047,कासाख्य:,११३८ तछलागा पञ्चमी,विश्वकप पुलुपालु,"फिफाया च्वछायेबहगु ज्या विश्वकप फुटबल नकआउट चरणय् पूर्व विजेता फ्रान्सया निक्वःतकया विजेता व उपाधि दावेदार अर्जेन्टिनायात ४–३ गोलं बुकाः अन्तिम च्यागुलिं दुहां वःगु दु । फ्रान्सया विजयय् केलियन एम्बापे नायक जुल ।                                                         अर्जेन्टिनायात बुकेगु निंतिं महत्वपूर्ण भूमिका म्हितूम्ह नापं कासाया म्यान अफ द म्याच तकं जुइत सफल फ्रान्सया ल्याय्म्ह स्टार कासामि एम्बापें विश्व फुटबलया लिजेन्ड ब्राजिलया पेलेया कीर्तिमानी नाप नं बराबरी याःगु दु । विश्वकपया नकआउट चरणय् निगू गोल याःम्ह फ्रेन्च कासामि एम्बापें पेलेया रेकर्ड नापं बराबरी याःगु खः । सन् १९५८ या विश्वकप फुटबलय् मात्र १८ दँया उमेरय् पेलें ब्राजिलया निंतिं खुगू गोल याःगु खः । पेलेया थ्व हे रेकर्डयात बराबरी यायेगु झ्वलय् फ्रेन्च कासामि एम्बापें रुस विश्वकपय् शनिवाः अर्जेन्टिना विरुद्ध जूगु नकआउट चरणया न्हापांगु कासाय् निगू गोल याःगु खः । एम्बापें जारी विश्वकपय् स्वंगू गोल यायेधुंकूगु दु ।एम्बापें अर्जेन्टिना विरुद्धया कासाय् ४ मिनेटया अन्तरय् निगू गोल याःगु खः । ६४ औं मिनेटय् न्हापांगु गोल याःम्ह एम्बापें निगूगु गोल ६८ औं मिनेटय् याःगु खः । पिज्जाय् कासामि विश्व फुटबलया महाकुम्भ विश्वकपया आनन्द कासामि व खेलप्रेमीतय्सं जक काइमखु, थुकिया लबः मेमेगु व्यवसाय यानाच्वंपिं नं काइ । थुकी दकलय् न्ह्यःने लाइपिं धइगु होटल, रेष्टुरेन्ट व बार खः । थुकिया लिपांगु दसु जुया बिउगु दु रसिया विश्वकप फुटबल । विश्वकप फुटबलं सकसिगुं ध्यान सालाच्वंगु इलय् नसाज्वलंया व्यवसाय याइपिंसं फरक धंगं मनूतय् ध्यान सालेगु कुतः यानाच्वंगु दु । थ्व झ्वलय् रसियाया छगू होटलया कुकं छुं छुं चर्चित कासामिया ख्वाः दुगु पिज्जा दयेकाः गाहाकियातय् आकर्षित यानाच्वंगु दु । रसियाया सेन्ट पिटसवर्गय् च्वंगु ‘होपहेड टापरुम बार’या भ्याल्लेरी माक्सिमिचिकं उरुग्वेया स्टार कासामि लुइस स्वारेज व पोर्चुगलया स्टार कासामि क्रिष्टियानो रोनाल्डोया ख्वाःया आकृति वयेक पिज्जा दयेकूगु खः । तसकं मेहनत यानाः दयेकूगु उगु पिज्जा दयेकेत निघौलं मल्याक ई काःगु माक्सिमिचिकया धापू दु ।बारय् मुख्य रुपं पिज्जा जक दयेकेगु ज्या याइम्ह माक्सिमिचिकं रसियन प्रशिक्षक स्टानिस्लाभ चर्चेस्लोभ, कासामिपिं आर्टेम डेजुवा, फेडोर स्मोलोभया ख्वाःया आकृति वःगु पिज्जा नं दयेकूगु दुसा यदि रुसं विश्वकप त्याकल धाःसा सकलें कासामिया आकृति वयेक पिज्जा दयेकेगु वयागु योजना दु । रोनाल्डोया मिखा भाय् विश्वकप उपाधि दावेदार अर्जेन्टिना व पोर्चुगल निगुलिं रुस विश्वकपं लिहां वने धुंकूगु दु । वंगु शनिवाः जूगु नकआउट चरणया न्हापांगु कासां अर्जेन्टिना व उकुन्हु हे जूगु मेगु कासां पोर्चगल पिहां वंगु खः । निगुलिं टिम पिहां वनेधुंकूसां थ्व निगू टीमया चर्चित कासामियात कयाः रुसया कजान सहरय् अझं चर्चा जुयाच्वंगु दु ।चर्चाया कारणं नकआउट चरणं पिहां वंगुलिं धाःसा मखु । उकिया कारण खः रोनाल्डों मिखा भाय् यानाच्वंगु छगू पेन्टिङ । अर्जेन्टिनाया टिम च्वनाच्वंगु कजान सहरया छगू होटलया पिनेसं च्वंगु करिब स्वतँजाःगु भवनया अंगलय् रोनाल्डोया पेन्टिङ तयातःगु दु । गुगु पेन्टिङय् रोनाल्डों मिखा भाय् यानाच्वंगु दु । स्वतँ जाःगु होटलया भवनय् छखे जक उकथंया पेन्टिङ च्वयातःगु खः ।न्ह्यइपुगु खँला थ्व दु कि उगु किपा हालसालय् दयेकूगु धाःसा मखु, थगुने रुसय् हे जूगु कन्फेडेरेसन कपया इलय् दयेकूगु खः । उगु इलय् कासा जुइ न्ह्यः व हे होटलय् पोर्चुगलया टीम च्वं वःगु खः । टीमयात लसकुस यायेकथं दयेकातःगु उगु पेन्ट्रिङ आतक नं गथे खः अथे हे दु ।"
https://nepalbhasatimes.com/9057,कासाख्य:,११३८ तछलागा पञ्चमी,कोलम्बियायात जेम्सया चिन्ता,"स्वीडेन व स्वीट्जरल्यान्ड दथुइ बराबरीया भिडन्त                                                          विश्वकपया प्रिक्वार्टरफाइनल अन्तर्गत थौं स्वीट्जरल्यान्डं स्वीडेनया सामना यायेत्यंगु दुसा इंग्ल्यान्डं कोलम्बिया लिसे म्हितेत्यंगु दु । छनोट जूगु लिपांगु स्वंगू विश्वकपय् प्रिक्वार्टरफाइनल तक थ्यंकेत ताःलाःगु स्वीट्जरल्यान्ड व स्वीडेन थ्व पालय् क्वार्टरफाइनलय् दुहां वनेगु निंतिं प्रतिस्पर्धा यायेत्यंगु दु । स्वीट्जरल्यान्ड थ्वयां न्ह्यव म्हितूगु प्यंगू विश्वकप मध्ये सन् १९९४, २००६, २०१४ य् प्रिक्वार्टरफाइनलय् थ्यंगु खःसा स्वीडेन सन् १९९४, २००२ व २००६ या विश्वकपय् प्रिक्वार्टरफाइनलय् थ्यंगु खः । सन् १९९४ निसें प्रिक्वार्टरफाइनलं थहां वनेमफुनिगु थ्व निगू टिम मध्ये थौं सु थहां वनी धाःसा अनुमान यायेत थाकु । निगुलिं टिमं थुगुसी उतिकं हे बांलाक म्हिताच्वंगु दु । अले थुपिं निगू टिम दथुया हेड टु हेड कासाय् नं बराबर धयाथें हे खनेदु । निगू टिम दथुइ आःतक २८ गू कासा जुइधुंकूगु दु, गुकी स्वीस टिम झिंछक्वः त्याःगु दुसा स्वीडेन झिक्वः त्याःगु दु, अले न्हय्गू कासा बराबरीइ क्वचाःगु दु । थौं हे लिबाक इंग्ल्यान्ड व कोलम्बियां क्वाटरफाइनलय् थाय् दयेकेगु निंतिं धेंधेंबल्लाः याइ । अपाय् चर्चाय् मवयेकं हे इंग्ल्यान्डं थुगुसी बांलाःगु कासा म्हिताच्वंगु दु । पानामा विरुद्ध ६–२ गोलया प्रभावशाली विजय चूलाकावःगु इंग्ल्यान्डय् ह्यारि केन, रहिम स्ट्रलिङ, मार्कस रसफोर्डपिंसं आक्रमण याइगु जुइ । मेखे कोलम्बिया धाःसा थः स्टार कासामि जेम्स रोड्रिग्वेजया फिटनेशयात कयाः चिन्तित जुयाच्वंगु दु । प्यदँ न्ह्यः ब्राजिलय् जूगु विश्वकपय् गोल्डेन बुट त्याकूम्ह रोड्रिग्वेजं सेनेगल विरुद्ध जूगु लिग चरणया अन्तिम कासाय् चोटग्रस्त जुयाः मैदानं पिहां वंगु खः । वं म्हितीगु मम्हितीगु धायेमफुनि । कोलम्बियायात थ्व हे चिन्ता जुयाच्वंगु दु । इंग्ल्यान्डयात खतरा जुइफुम्ह रोड्रिग्वेज म्हितेमफुत धाःसा कोलम्बियाया कासा अप्वः धयाथें राडेमल फाल्काओय् निर्भर जूवनेफु । प्यदँ न्ह्यव चोटया कारणं विश्वकप म्हितेमखंम्ह कोलम्बियाया स्टार फाल्काओ थ्वपालय् चोटमुक्त जुयाः मैदानय् दु । थुगुसी विश्वकपय् दकलय् अप्वः गोल यायेधुंकूम्ह ह्यारि केनया आक्रमण पनेगु जिम्मेवारी वया हे क्लबया डिफेन्डर डाभिन्सन साञ्चेजयाके दु । इंग्ल्यान्डयात पनेगु निंतिं साञ्चेजया लिसें मिना न्ह्यःने दइ । साञ्चेज केनया क्लब टोटनह्यामपाखें म्हितीम्ह खःसा मिना बार्सिलोनायाम्ह खः ।"
https://nepalbhasatimes.com/8898,कासाख्य:,११३८ तछलागा तृतीया,स्पेनयात अःपुगु प्रतिद्वन्द्वी,"एजेन्सी- नकआउट चरणय् थौं जुइगु न्हापांगु कासाय् ग्वसाः देय् रसियां विश्वकप विजेता जुइधुंकूगु स्पेनया सामना यायेत्यंगु दु । मेगु कासाय् डेनमार्कं क्रोएसियाया सामना याइगु जुइ ।                                                         थौंया समीकरणय् स्पेनयात मेगु तुलनाय् अःपूगु प्रतिद्वन्द्वी लाःगु दु । विश्वकप सुरु जूबलय् छनोट चरण तकं पार याइमफइगु अनुमान यानातःगु रसियां स्पेनयात थ्वयां न्ह्यव जूगु खुगू धेंधेंबल्लाखय् छगू नं कासा बुके फुगु नं मदुनि । लिग चरणय् बांलाःगु प्रदर्शन यानावःगु स्पेनयात थुगु विश्वकपया प्रवल दावेदार कथं कयातःगु दु । बल्लाःगु प्रतिद्वन्द्वीया सामना यायेगु निंतिं थौं रसियायात घरेलु समर्थकतय् तःधंगु हौसलाया आवश्यक जुइ । घरेलु समर्थकतय् तच्वःगु सःया दथुइ दावेदार स्पेनयात म्हितेत दबाब लाइगु जुइ । अथे खःसां थुगु कासा लिपा क्वार्टरफाइनलय् वनेगु निंतिं स्पेन हे न्ह्यःने दु । मोरक्कोलिसे बराबरी म्हितूगु स्पेनया टिमय् प्रशिक्षक फर्नान्डो हियरों छुं हिउपाः हयेत्यंगु दु । गोलकिपर डेभिड डे गाया थासय् हियरों केपा एरिजाबालागायात म्हितके त्यंगु दु । अथेहे थ्व कासाय् डेभिड सिल्भां नं मम्हितेफु । रुसं धाःसा उरुग्वेलिसेया कासाय् ह्याउँगु कार्ड नःम्ह इगोर मालनिकोवया थासय् मारियो फर्नान्डेसयात म्हितकेत्यंगु दु । मेखे समूह चरणय् स्वंगुलिं कासा त्याकावःगु क्रोसिया थौं डेनमार्कया सामना याइबलय् उच्च मनोबल सहित मैदानय् कुहां वइगु जुइ । अर्जेन्टिनायात स्वंगू गोल नका वःगु क्रोसिया निंतिं लुका मोडरिक, इभान राकिटिकं हे मू भूमिका म्हितीगु जुइ । राकिटिकया कथं थौं थःपिनिगु निंतिं तःधंगु चुनौति कथं डेनमार्कया मिडफिल्डर क्रिस्टियन इरिक्सन वइगु जुइ । राकिटिकं धाःगु दु, ‘उमिसं विपक्षी टिमयात आक्रमणया म्हो जक ह्वःताः बी अले उपिं आक्रमणया निंतिं नं तसकं खतरनाक दु । उमिके इरिक्सन थेंज्याःम्ह विश्वया हे छम्ह उत्कृष्ट प्लेमेकर दु ।’"
https://nepalbhasatimes.com/8538,कासाख्य:,११३८ तछलाथ्व एकादशी,स्वयेबहपिं कासामि (सिन्जि कागावा व राडामेल फाल्काओ),"सिन्जि कागावा  मिडफिल्डर, जापान                                                         जर्मन क्लब डर्टमन्ड मिडफिल्डर सिन्जि कागावा विश्वकप यात्राय् वनाच्वंगु जापानी टिमया मू कासामि खः । सन् २००८ निसें जापानया राष्ट्रिय टिमं म्हिताच्वंम्ह कागावां आःतक जापानया निंतिं ८० गुलिं मल्याक कासा म्हितेधुंकूगु दु । २९ दँया कागावां जापानयात विश्वकपय् थ्यंकेगु निंतिं नं महत्वपूर्ण खुगू गोल याःगु खः । सन् २०१४ या थःगु न्हापांगु विश्वकपय् गोल यायेमफुसां कागावां थुगु विश्वकपया न्हापांगु कासाय् धाःसा कोलम्बिया विरुद्ध पेनाल्टिपाखें छगू गोल यायेधुंकूगु दु । राडामेल फाल्काओ,  फरवार्ड, कोलम्बिया मोनाकोया कप्तान राडामेल फाल्काओ कोलम्बियन टिमया उत्कृष्ट फरवार्डर खः । मोनाकोया निंतिं आःतक ६७ गू गोल यायेधुंकूम्ह फाल्काओं ब्राजिलय् जूगु विश्वकप धाःसा चोटया कारणं म्हितेमखन । इल टाइगरया नामं जाःम्ह फाल्काओ थ्व पालय् धाःसा कोलम्बियाया कप्तानया जिम्मेवारी कयाः मैदानय् कुहां वःगु दु । कोलम्बियाया निंतिं २९ गू गोल यायेधुंकूम्ह फाल्काओं थ्व विश्वकपय् नं गोल याइगु आशा समर्थकतय् दु ।"
https://nepalbhasatimes.com/8531,कासाख्य:,११३८ तछलाथ्व एकादशी,"थौं इंग्ल्यान्ड, जापान व सेनेगलया कासा",एजेन्सी- विश्वकपया समूह जी अन्तर्गत थौं इंग्ल्यान्डं पानामाया सामना यायेत्यंगु दु । न्हापांगु कासाय् ह्यारि केनया निगू गोलया ग्वाहािलं ट्युनिसियायात बुकाः वःगु इंग्ल्यान्डं पानामायात नं बुकाः याउँक निगूगु चरणय् दुहां वनेगु स्वइ जुइ । मेखे बेल्जियम नाप पराजित जूगु कासाय् न्यागू म्हासुगु कार्ड नयावःगु पानामां धाःसा थौं नं इंग्ल्यान्ड विरुद्ध थज्याःगु हे रफ कासा म्हितफुगु अनुमान यानातःगु दु ।                                                         पानामां थज्याःगु रफ कासा म्हितल धाःसा वयागु शिकार केन हे जुइफु । प्रिमियर लिगय् उत्कृष्ट कासा म्हिताः थुगु सिजनय् दकलय् अप्वः गोल याःम्ह निम्हम्ह कासामि जुयाच्वंम्ह केन हे इंग्ल्यान्डया मू हतियार जुयाच्वंगु दु । ट्युनिसिया विरुद्ध निगू गोल यानाः केनं थःत प्रमाणित नं यायेधुंकूगु दु । थौं हे समूह एच पाखें जापानं सेनेगलया व पोल्यान्डं कोलम्बियाया सामना याइगु जुइ । थ्व समूह जापान व सेनेगल निगुलिं थःथःपिनिगु न्हापांगु कासा त्याकाः निगूगु चरणय् वनेगु निंतिं छपलाः न्ह्यःने लानाच्वने धुंकूगु दु । थ्व निगुलिं टिमं थौं थः प्रतिद्वन्द्वीयात बुकल धाःसा याउँक हे निगूगु चरणय् वनीगु जुइ । मेखे कोलम्बिया व पोल्यान्डं धाःसा थःपिंत धेंधेंबल्लाखय् ल्यंकातयेगु खःसा थौंया कासा त्याके हे माःगु अवस्थाय् दु । न्हापांगु कासाय् पराजित जूगुलिं थुपिं निगुलिं टिम दबाबय् दु । थ्व कासा बुत धाःसा निगुलिं टिम छेँय् लिहां वनीगु जुइ ।
https://nepalbhasatimes.com/8563,कासाख्य:,११३८ तछलाथ्व एकादशी,विश्वकप पुलुपालु,"विश्वकप स्वयेत ट्याक्टरय्                                                          कासा ख्यलय् दकलय् लोकंह्वाःगु कासा फुटबल धकाः अथें धाःगु मखु । उकिसनं विश्वकप फुटबल ला स्वकुमिपिंसं त्वःफिकीगु खँ जुइमखु । उकिं हे जुइ स्वीट्जरल्याण्डया छम्ह समर्थक सर्बिया विरुद्धया कासाय् थःगु देय्यात समर्थन यायेत ट्याक्टरय् च्वनाः रुस थ्यंकः वःगु दु । वंगु शुक्रवाः चान्हय् लिबाक जूगु कासाय् थःगु देय्या समर्थन यायेत बिट स्टडर नांया स्वीस नागरिक २००० किलोमीटरया दूरी ट्याक्टरय् च्वनाः पार यानाः रुस थ्यंकः वःगु खः । थःगु देय्या ‘डाइहार्ट फ्यान’ स्टडरं यात्राया झ्वलय् थःत अतिकं याःगु टयाक्टर छगलं देय्या ध्वाँचं छायेपियाः तसकं थीगु निभालय् नं रुस्या कोलिनग्राग सहर थ्यंकः वःगु खः ।थः निम्ह पासा वेर्नर जिमरम्यान व जोसेफ वायरलिसें १२ न्हुया यात्रा यानाः रुस थ्यंकः वःगु खः । विरामी मस्तय् म्हगस पूवन विश्वकप फुटबल प्रत्यक्ष रुपं रंगशालाय् वनाः स्वयेगु म्हगस सु फुटबल समर्थकया मजुइ । अय्नं सकसिनं थ्व म्हगस पूवंके फइमखु । मेमेगु देय्या ला खँ हे त्वःतादिसँ विश्वकप आयोजक राष्ट्रया हे गुलिखे समर्थकतय्सं प्रत्यक्ष रुपं मैदानय् वनाः विश्वकपया आनन्द काये खनीमखु । उकिसनं विपन्न परिवार व शारीरिक रुपं असक्षमपिनिगु निंतिं ला थ्व म्हगस हे जुयाच्वनी । थज्याःगु अवस्थाय् स्वास्थ्य गम्भिर समस्या जूपिं ३० म्ह मस्तय्त रंगशालाय् वनाः विश्वकप फुटबल स्वयेगु अवसर रुसया छम्ह धनाढ्य रोमान इब्राहिमोभिच व दातातय् छगू पुचलं चूलाका बिउगु दु । इब्राहिमोभिच व दातातय् पुचलं थज्याःगु अवसर रुसय् च्वंपिं मखसे इजरालयय् च्वंपिं मस्तय् निंतिं चूलाका बिउगु खः । इमिसं विश्वकपया प्रमुख कासा स्वयेगु निंतिं छवाःया हवाइ टिकट, होटल व नसाज्वलंया तकं व्यवस्था याना बिउगु इपिं मस्तय् निंतिं । चर्चाय् वःगु थ्रो–इन विश्वकप फुटबल अन्तर्गत वंगु बुधवाः स्पेन व इरान दथुइ जूगु कासा ला अवश्य हे स्वयादीगु दु जुइ । उगु कासा स्पेनं १–० गोल अन्तरं त्याकूगु खः । खय्तला उगु कासायात कयाः लुमंकातयेबहगु अज्याःगु छुं घटना वा खँ मदु । स्पेनया समर्थकया निंतिं छगू जक गोल हे छाय् मजुइमाः व लुमंकेबहगु क्षण खयेफु । तर कासाय् लुमन्तिइ वयाच्वनीगु छगू मेगु क्षण नं दु । कासा अन्तिम इलय् न्ह्यानाच्वंगु खः, गुगु इलय् सन् २०१०या विश्वकप विजेत स्पेनयात बराबरीइ पनेत इरानयात १ गोलया आवश्यक दुगु खः ।थ्व सुनौलो अवसर मालाच्वंपिं इरानी कासामिपिंत स्पेनया डी एरिया लिक्कं थ्रो–इन यायेगु अवसर वल । अबलय् इरानया मिलाद मोहम्मदी बल थ्रो–इन यायेत वल । बल कयाखतः छु भचा लिचिल, बलयात छक्वः चुप्पा नल अले छ्यं क्वःछुका एक्रोब्याटिक शैलीं बल वांछ्वयेत व त्यांग्रा पुल तर बल धाःसा वांछ्वये मफुत । लिपा हानं अथे हे यायेत्यंबलय् रेफ्रीं पनेवं परम्परागत शैलीं हे बल वांछ्वंल ।"
https://nepalbhasatimes.com/8630,कासाख्य:,११३८ तछलाथ्व द्वादशी ,दकलय् कान्छा गोलस्कोरर,"विश्वकप फुटबल मात्र छगू फुटबल व विश्वकप त्याकेगु जक उद्देश्यं जक जुयाच्वंगु मदु । विश्वकपय् अनेकौं थीथी कीर्तिमान कायम यायेगु ज्या नं जुयाच्वंगु दइ । थ्व झ्वलय् विश्वकपय् दकलय् म्हो उमेरय् गोल याःम्ह कासामिया रुपय् कीर्तिमान तयेत सफल जूगु दु फ्रान्सया केलियन एम्बेपे ।                                                         रुसय् न्ह्यानाच्वंगु विश्वकप फुटबल अन्तर्गत ग्रुप ‘बी’या समूह चरण अन्तर्गतया निगूगु चरणय् पेरु विरुद्धया कासाय् गोल याःम्ह् एम्बेपे विश्वकप फुटबलया इतिहासय् गोल याःम्ह दकलय् कान्छा कासामि जूगु दु । मात्र १९ दँ १८३ न्हुया दुने एम्बेपें गोल यानाः थ्व कीर्तिमान तःगु खः । थ्व ल्याखं स्वयेगु खःसा एम्बेपे जन्म जूगु दँ सन् १९९८ य् खःसा थ्व इलय् विश्वकप फ्रान्सय् हे जुयाच्वंगु अले विश्वकप नं त्याकूगु खः । फ्रान्स विश्वकप–१९९८ या इलय् एम्बेपेया जन्म जूगु खः । म्ह्याय्या ख्वाः स्वयेत विमान चार्टर्ड विश्वकप म्हितेत रुसिया वनाच्वंम्ह डेनमार्कया कासामि जोनास क्नुडसनं विमान हे चार्टर्ड यानाः थः म्ह्याय्या ख्वाः स्वयाः हाकनं रुस लिहां वःगु दु । विश्वकप फुटबलया निंतिं डेनमार्कया कासामि क्लुडसनं थः जहान ट्रिनीं म्ह्याय् बुइकूगु खँ सीवं विमान चार्टर्ड यानाः म्ह्याय्या ख्वाः स्वयाः हाकनं रुसय् लिहां वःगु खः । चिकित्सकतय्सं बियातःगु ई स्वयां न्ह्यः हे ट्रिनीं मचा बुइकूगु खःसा उकिया जानकारी विश्वकप म्हितेत रुस वनाच्वंम्ह भाःत क्लुडसनयात वःगु खः । जारी विश्वकपय् समुह चरणया न्हापांगु कासा सिधयेवं डेनमार्क वनेत्यंम्ह वयात विमान चार्टर्ड यायेत वया हे पासापिंसं तकं ग्वाहालि याःगु खः । डेनिस कासामि क्लुडसनं थः म्ह्याय्या ख्वाः स्वःवंगु जक मखु, नकतिनि बूम्ह ह्याउँमचा थः म्ह्याय्यात डेनमार्कया जर्सी तकं यंका बिउगु खःसा वया कलातं उगु जसी काःगु किपा इन्स्टग्रामय् नं सार्वजनिक याःगु खः । विश्वकप ट्रफी दुने लागू वासः सकसिनं सिउ विश्वकप ट्रफी शुद्ध लुँया जुइ । अले थ्व विश्वकप त्याकेगु हरेक देय्या म्हगस नं खः । विश्वकप ट्रफी थःगु क्वथाय् छायेपिया तयेगु सुया मइ । थ्व हरेक देय्या जक मखसे प्रत्येक फुबलप्रेमीया नं म्हगस खः । उकिं हे जुइ विश्वकपया नमूना ट्रफी (नक्कलि ट्रफी) बजारय् न्यायेगु दु । यदि छिं छम्ह नं फुटबलया प्रशंसक खः अले थःगु क्वथाया शोभा अप्वयेकेगु खःसा विश्वकप ट्रफीं हयेगु ल्वःमंकादीमखु । तर थथे याये न्ह्यः छकः विचाः यानादिसँ कि उगु ट्रफी नक्कलि हे जूसां वैध खः वा अवैध खः ? छाय्कि तस्करतय्सं विश्वकपया नक्कलि ट्रफी दुने लागू वासः तयाः तस्कर यायेगु यानाच्वंगु दु । थज्याःगु हे छगू गिरोहयात अर्जेन्टिनाया प्रहरीं ज्वंगु दु । प्रहरीया पुचलं नक्कलि ट्रफी दुने सुचुकाः तस्कर यायेत्यंगु १.५ किलो कोकिनलिसें उगु गिरोहया खुम्हेसित नं ज्वंगु दु । सन् २०१८ या विश्वकप ट्रफीया दुरुस्त नक्कल यानाः दयेकातःगु नक्कलि विश्वकप ट्रफी दुने लागू वासः तयाः तस्कर यायेत तयारी यानाच्वंगु इलय् प्रहरीं इमित नियन्त्रणय् काःगु खः ।"
https://nepalbhasatimes.com/8117,कासाख्य:,११३८ तछलाथ्व तृतीया,मेसीया पेनाल्टि असफल जुइवं अर्जेन्टिना बराबरीइ,येँ– लियोनल मेसीं पेनाल्टिइ गोल यायेमफयेवं अर्जेन्टिना विश्वकपया थःगु न्हापांगु कासाय् नकतिनि विश्वकपय् डेब्यु याःगु आइसल्यान्डलिसे बराबरीइ चित्त बुझे यायेमाःगु दु ।                                                         कासाया ६४ औ मिनेटय् सर्जियो अग्युरोयात आइसल्यान्डया होर्डुर माग्नुसनं बक्सय् क्वःदयेकेवं अर्जेन्टिनायात पेनाल्टि वःगु खः । तर थुगुसी विश्वकप त्याकेमाःगु दबाबय् लानाच्वंम्ह मेसीं थ्वाःगु पेनाल्टि हान्नेस हल्डोर्सनं पनाबिल । थ्वयां न्ह्यः अग्युरों हे अर्जेन्टिनाया निंतिं कासाया १९ औं मिनेटय् न्हापांगु गोल याःगु खः । तर अग्युरो गोल याःगु निगू मिनेट लिपा हे अल्फ्रेड फिनबोग्सनं गोल यासें कासा बराबरीइ हःगु खः । लिपांगु हाफय् निक्वःतकया बिजेता अर्जेन्टिनां तःगू हे आक्रमण याःगु खःसा मुक्कं स्वंगूत्या लाख जनसंख्या दुगु चिकिचाधंगु देय् आइसल्यान्डया विश्वकपय् डेब्यु याःवःगु टिमया कासामितय् जुझारुपनया न्ह्यःने छुं यायेमफुत । थ्व बराबरीं न्हापांगु कासाय् अर्जेन्टिनां आइसल्यान्डलिसे १ –१ अंक इना कायेमाःगु दु ।
https://nepalbhasatimes.com/8113,कासाख्य:,११३८ तछलाथ्व तृतीया,भार प्रविधीया ग्वाहालि‌ फ्रान्सया विजयी सुरुवात,येँ– विश्वकप अन्तर्गत शनिवाः फ्रान्स व अस्ट्रेलिया दथुइ जूगु कासाय् भिडियो असिस्टेन्ट रेफ्री (भार) प्रविधिया कारणं फ्रान्सं विजयी सुरुवात याःगु दु । थुगु विश्वकप निसें सुरु याःगु भार प्रविधि शनिवाः फ्रान्स व अस्ट्रेलिया दथुइ जूगु कासाय् न्हापांखुसी छ्यःगु खः ।                                                         कासाया ५८ औं मिनेटय् फ्रान्सया एन्टोइन ग्रिजम्यानं पेनाल्टि मार्फत याःगु गोल भार प्रविधिया कारणं हे सम्भव जूगु खः । ग्रिजम्यानयात फल तःगु खःकि मखु धयागु भार प्रविधि पाखें स्वयेधुंकाः पेनाल्टिया ह्वःताः बिउगु खः । अथेहे कासाया ८० औं मिनेटय् पाउलो पोग्बां याःगु गोलयात नं भार प्रविधि पाखें हे स्वयाः गोल माने याःगु खः । पोग्बां थ्वाःगु बल गोलपोस्टय् च्वय्या बारय् न्यानाः गोल लाइनं दुहां वनाः पिहां वःगु खः । थ्व बलं गोल लाइन पार याः कि मयाः स्वयेत गोललाइन प्रविधिं निर्णय याःगु खः । पोग्बां थ्वाःगु बल छकूचां जक गोललाइन पार याःगु खः । थ्व हे गोलया ग्वाहालिं फ्रान्सं विश्वकपय् थःगु विजयी सुरुवात याःगु खः । समूह सी अन्तर्गत जूगु कासाय् फ्रान्सं अस्ट्रेलियायात २–१ गोलं बुकूगु खः । न्हापांगु हाफ गोलरहित बराबरीइ क्वचाःगु कासाय् फ्रान्सया निंतिं कासाया ५८ औं मिनेटय् ग्रिजम्यानं पेनाल्टिपाखें न्हापांगु गोल याःगु खः । थ्वयां ४ मिनेट लिपा हे अस्ट्रेलियाया मिले जेडिनकं पेनाल्टिपाखें हे गोल याःगु खः । सामुएल उम्टिटीं बक्स दुने ह्याण्ड यायेवं अस्ट्रेलियायात पेनाल्टि थ्वायेगु ह्वःताः बिउगु खः ।
https://nepalbhasatimes.com/8062,कासाख्य:,११३८ तछलाथ्व तृतीया,स्वयेबहःपिं स्वम्ह कासामि,"पेले अले डिएगो म्याराडोना । थुपिं हे निम्ह कासामि खः, गुम्हेसित विश्व फुटबलय् आःतकया हे दकलय् बांलाःपिं कासामि धाइ । विश्वकपय् थःगु जादुयी प्रदर्शनया कारणं थुपिं थथे जुइफुगु खः । विश्वकप हे अज्याःगु दबू खः, गन सुं छम्हेसित थःत प्रमाणित यायेगु दकलय् बांलाःगु अवसर जुयाच्वनी ।                                                         प्रत्येक विश्वकपय् सुं नं सुं कासामि स्टार जुइ, अले लिपा तकं वयात सकसिनं लुमंकाच्वनी । हाकनं अज्याःपिं कासामि नं दयाच्वनी, गुम्हेसियापाखें यक्वसिनं अपेक्षा यानाच्वंगु दइ, तर छुं याना क्यने फइमखु । विश्वकप अवसर जक मखु, दबाब नं खः । अपेक्षा हे याना मतःम्हेसिनं बांलाक म्हिताः क्यनेफु । विश्वकप २०१८ य् धाथें स्वयेबहपिं ल्याय्म्ह कासामित सु सु जुइफु ले ? नेयमार (ब्राजिल) प्यद“ न्ह्यःया विश्वकप नेयमारं ल्वःमंकूगु खइमखु जुइ, गुबलय् वयागु टिम ब्राजिल सेमिफाइनलय् जर्मनीया ल्हातं तसकं बांमलाक बुत । उबलय् हे खः, व तसकं घाःपा नं जूगु । आः नं नेयमार पूर्णतः फिट मदु । जुइफु वं थुगुसीया विश्वकप म्हिती । अथवा मम्हिते नं फु । वं म्हितल धाःसा ब्राजिलया निंतिं व हे दकलय् महत्वपूर्ण कासामि जुइ, थुकी शंका मदु । आखिरय् व विश्व फुटबलया दकलय् थिकेम्ह कासामि खः । पेरिस सेन्ट जर्मेन (पीएसजी) या निंतिं वं थुगुसीया सिजनय् बांलाक ला म्हितल, तर अन्त्यय् थ्यंकाः घाःपाः नं जुल । प्रतीक्षा यायेबहगु घटना जुइ, यदि व चोटपाखें मुक्त जुयाः मैदानय् कुहां वल धाःसा ।  टोनी क्रुस (जर्मनी) थुगुसीया विश्वकपया डिफेन्डिङ च्याम्पियन खः जर्मनी । प्यद“ न्ह्यः जर्मनीं उपाधि त्याकूबलय् महत्वपूर्ण योगदान बिउपिं कासामि मध्येय् लाः, टोनी क्रुस । आः नं व टिमया उतिकं महत्वपूर्ण कासामि खः । न्ह्यइपुसेच्वंगु ख“ छु धाःसा व नकतिनि २७ द“या जुल, तर वं थ्यंमथ्यं दक्वं त्याकेधुंकूगु दु, जर्मनीया निंतिं जक मखु, थःगु क्लब रियल म्याड्रिडया निंतिं नं । अप्वः चर्चाय् वयेगु मयाः, क्रुस । तर मैदानय् वयागु योगदान न्ह्याब्लें चर्चा यायेबहजू । वया मूू भूमिका मिडफिल्डरया खः । जर्मनी न्ह्याबलें तःधंगु च्याम्पियनसिपय् उपाधिया प्रवल दावेदार जुयाच्वनी । कारण ? क्रुस थेंज्याःपिं भलादमिपिं कासामिया कारणं ।  इस्को (स्पेन) धाइपिंसं धायेगु याना हयेधुंकूगु दु, स्पेन हाकनं उत्कृष्ट लयय् दु । यक्व मखु, छुं द“ न्ह्यः तक स्पेनं विश्व फुटबलय् सनसनी हःगु खः, विश्वकप व युरो झ्वलाक त्याकाः । अनंलि स्पेनया प्रदर्शन कुहां वन, प्यद“ न्ह्यःया विश्वकपय् स्पेनया प्रदर्शन ल्वःमंकेबहगु जुल ।तर आः गाक्कं सुधार दु टिमय् । थथे छाय्धाःसा स्पेनयाके इस्को दु । थुकिं हे यानाः स्पेन हाकनं छक्वः उपाधिया प्रवल दावेदार दु, अले थः समर्थकतय्त निराश मयायेगु खःसा इस्कों रुसी भूमिइ तसकं बांलाक म्हिते माली । स्पेनया न्हूगु पुस्ताया इस्को बांलाःम्ह कासामि खः, थुकी शंका यायेम्वाः, छाय्धाःसा रियलया लिपांगु सफलताय् वयागु तःधंगु ल्हाः दु ।"
https://nepalbhasatimes.com/8099,कासाख्य:,११३८ तछलाथ्व दुतिया,मोरक्कोया आत्मघाती गोलं २० दँ लिपा इरान त्यात,येँ– थुगुसीया विश्वकपय् न्हापांगु आत्मघाती गोल जुइवं इरानं २० दँ लिपा न्हापांखुसी विश्वकपया अन्तिम चरणय् कासा त्याकेत ताःलाःगु दु । मोरक्कया अजिज बोउहाड्डोउजं कासाया इन्जुरी इलय् थःगु हे पोस्टय् गोल यायेवं इरानया विजय सम्भव जूगु खः ।                                                         कासाया ९५ औं मिनेटय् वःगु फ्रिकिकयात बचे यायेगु झ्वलय् डिफेन्डर बोउहाड्डोउजं थःगु हे पोस्टय् बल दुछ्वःगु खः । थ्व आत्मघाती गोलया कारणं न्हापांगु हाफय् बांलाःगु प्रदर्शन यानाच्वंम्ह मोरक्को निराश जुइमाःगु खः । विश्वकपय् इरान त्याःगु थ्व निक्वःखुसी खः । थ्वयां न्ह्यः सन् १९९८ य् छक्वः जक अमेरिका विरुद्ध २–१ गोलं त्याःगु दु ।
https://nepalbhasatimes.com/8164,कासाख्य:,११३८ तछलाथ्व चौथी,थाैं ब्राजिल व जर्मनीयात अःपुपिं प्रतिस्पर्धी,"येँ – विश्वकपय् थौं ब्राजिलं स्वीट्जल्यान्ड लिसे, जर्मनीं मेक्सिकोलिसे व कोस्टारिकां सर्विया लिसे म्हिते त्यंगु दु । ब्राजिलं समूह ई अन्तर्गत थौं स्वीट्जरल्यान्डलिसे म्हितेत्यंगु खः । थ्व निगू टिम दथुइ विश्वकपय् आःतक छगू हे जक कासा जूगु दु । सन् १९५० य् ब्राजिलय् हे जूगु विश्वकपय् म्हितूगु खः, गुगु कासा २–२ गोलया बराबरीइ क्वचाःगु खः ।                                                         न्याक्वः तक विश्वकप त्याकेधुंकूगु ब्राजिल थुगु विश्वकपया नं प्रवल दावेदार खः । थुगुसीया विश्वकपया निंतिं दकलय् न्हापां छनोट चरण पार याःगु ब्राजिलया टिमय् नेयमार थेंज्याःपिं स्टार कासामिं जायाच्वंगु दु । ब्राजिलविरुद्धया न्हापांगु कासाय् स्वीस टिमं कडा प्रतिस्पर्धा याइगु जुइ । उकिं नेयमार, ग्राबियल जेसस, फिलिप कोउन्टिन्हो, विलियनपिंसं गोलया निंतिं तसकं धैर्य यायेमालीगु खनेदु । मेखे विश्वकपया वार्मअप कासाय् स्पेनलिसे १–१या बराबरी व जापानयात २–० गोलं बुकाः वःगु स्वीट्जरल्यान्ड पूवंक आत्मविश्वाससाथ म्हितीगु जुइ । मेखे लुझनिक रंगशालाय् मेक्सिको विरुद्ध न्हापांगु कासा म्हितेगु झ्वलय् जर्मन टिम विश्वकप उपाधी रक्षा यायेगु ताःतुनाः कुहां वइगु जुइ । अथे नं मेक्सिको विरुद्ध जर्मनी रेकर्ड बांलाःगु हे दु । थीथी धेंधेंबल्लाखय् थुपिं निगू टिम दथुइ झिंस्वक्वः जूगु कासाय् खुक्वः जर्मन त्याःगु दुसा छक्वः जक मेक्सिको त्याःगु दु । ल्यंगु दुगु खुक्वः बराबरीइ क्वचाःगु खः । जर्मनी टिमय् वंगु विश्वकपया उत्कृष्ट गोलकिपर म्यानुअल नुयुर लिहां वयेधुंकूगु दु । प्यक्वः तक विश्वकप त्याकेधुंकूगु जर्मनी थुगुसीया नं प्रवल दावेदार खः । मेखे मेक्सिकाें आःतक विश्वकपया खुगू संस्करण जक म्हितेधुंकूगु दुसा थ्व फुक्कलय् नं अन्तिम झिंखुगूया चरण पार यायेमफुगु टिम खः । थ्व ल्याखं थौंया कासाय् जर्मन टिम हे हावी जुइगु खनेदु ।"
https://nepalbhasatimes.com/8168,कासाख्य:,११३८ तछलाथ्व चौथी,स्वयेबहपिं कासामि – नेयमार व म्यानुयल नुयुर,"नेयमार,  फरवार्ड, ब्राजिल                                                         ब्राजिलियन स्ट्राइकर नेयमार विश्वया दकलय् थिकेम्ह कासामि खः । स्पेनिस क्लब बार्सिलोनां फ्रान्सेली क्लब पिएसजी वंबलय् नेयमार विश्वया दकलय् थिकेम्ह कासामि कथं वंगु खः । थुकिं हे सीदु नेयमार गुलि बांलाःम्ह कासामि धयागु खँ । चोटया कारणं स्वलाया आराम लिपा नेयमार विश्वकपया निंतिं तयार दु । सन् २०१४ या विश्वकपया सेमिफाइनलय् नेयमार चोटया कारणं म्हितेमफुत । थ्वहे कासाय् जर्मनीं ब्राजिलयात ७–१ गोलं बांमलाक बुकल । थःगु भुमिइ फयेमाःगु थ्व लज्जास्पद पराजय ल्वःमंकाः नेयमार आः ब्राजिलयात खुक्वखुसी विश्वकप जिेता दयेकेगु लक्ष्य ज्वनाः रुस थ्यनाच्वंगु दु । म्यानुयल नुयुर, गोलकिपर, जर्मनी म्यानुयल नुयर जर्मनीया छम्ह उत्कृष्ट गोलकिपर खः । सन् २००९ निसें सिनियर जर्मनी टिमय् दुथ्याःम्ह नुयरयात विशिष्ट खेलया निंतिं ‘स्वीपर किपर’ धायेगु नं याः । बार्यन म्युनिखया नुयर सन् २०१४य् जर्मनीं विश्वकप त्याकूबलय् नं उगु टिमया छम्ह महत्वपूर्ण दुजः खः । थुबलय् नुयुरं उत्कृष्ट गोलकिपर जुयाः गोल्डेन ग्लोब त्याकूगु खः । चोटया कारणं नुयुरं थ्व विश्वकप म्हितेखनी लाकि खनीमखु धयागु अन्योल जुयाच्वंगु खः । थुगु सीजनय् वं बार्यनपाखें प्यंगू जक कासा म्हितल । तर अन्तिम इलय् नुयुरयात विश्वकप टिमय् दुथ्याकल । जर्मनीया कप्तान नुयुर आः विश्वकप उपाधी रक्षा यायेगु लक्ष्यसहित मैदानय् वइ ।   थाैं ब्राजिल व जर्मनीयात अःपुपिं प्रतिस्पर्धी"
https://nepalbhasatimes.com/8402,कासाख्य:,११३८ तछलाथ्व अष्टमी,अर्जेन्टिनाया निंतिं महत्वपूर्ण कासा,विश्वकप लिग चरणया निगूगु कासा म्हितेगु झ्वलय् थौं पुचः सी अन्तर्गत डेनमार्क व अस्ट्रेलिया दथुइ व फ्रान्स व पेरु दथुइ कासा जुइत्यंगु दुसा पुचः डी अन्तर्गत अर्जेन्टिनां क्रोएसियालिसे म्हिते त्यंगु दु । पुचः ‘सी’इ फ्रान्स व डेनमार्क थःपिनिगु न्हापांगु कासा त्याकाः ३–३ अंक सहित शीर्षस्थानय् दुसा अस्ट्रेलिया व पेरु निगुलिं पराजित जूगुलिं अंक कायेमफुनि ।                                                         थ्व ल्याखं अस्ट्रेलिया व पेरुयात मेगु चरणय् वनेगु खःसा कासा त्याके हे मःगु स्थिति दु । थौं म्हितेत्यंपिं डेनमार्क व अस्ट्रेलिया दथुइ थ्वयां न्ह्यव स्वंगू मैत्रीपूर्ण कासा जुइधुंकूगु दु । थुकी निगुलिइ डेनमार्क व छगुलिं अस्ट्रेलिया त्याःगु खः । अस्ट्रेलियाया निंतिं थौंया महत्वपूर्ण कासाय् डेनमार्कया क्रिस्टियन इरिक्सन बाधक जुयाः दं वयेफु । डेनमार्कं थौं अस्ट्रेलियायात त्याकेफत धाःसा याउँक नकआउट चरणय् दुहां वनीगु जुइसा अस्ट्रेलियां लिहां वनेत प्याकअप सुरु याइगु जुइ । विश्वकप इतिहास स्वयेगु खःसा अस्ट्रेलियां आःतक गुक्वःतक युरोपियन देय् लिसे म्हितूगुलिइ न्हय्क्वः ला पराजित जूगु दु । अस्ट्रेलिया थौं थ्व इतिहासयात नं अःखः यायेगु कुतलय् जुइ । मेखे अस्ट्रेलियायात २–१ गोलं बुकाः वःगु फ्रान्स थुगुसीया विश्वकपया दावेदार कथं न्ह्यःने वयाच्वंगु टिम खः । फ्रान्सया निंतिं थौंया मू कासामि एन्टिनो ग्रिजम्यान हे जुइ । फ्रान्स आःतक दक्षिण अमेरिकी प्रतिद्वन्द्वी लिसे विश्वकपय् न्हय्क्वःतक म्हितूगु कासाय् छक्वः नं पराजित जूगु मदुनि । थ्व ल्याखं थौं नं फ्रान्सया मनोबल तच्वः जुइ । तर डेनमार्कलिसेया कासाय् कडा मेहनत यानावःगु पेरुयात बुके धाःसा अःपुइ मखु । पेरुं सन् १९८२ इ जूगु मैत्रीपूर्ण कासाय् छक्वः फ्रान्सयात बुके नं धुंकूगु दु । मेखे थौं हे लिबाक्क जुइगु क्रोएसिया विरुद्धया कासा अर्जेन्टिनाया निंतिं महत्वपूर्ण जुइ । नकतिनि विश्वकपय् डेब्यु याःगु आइसल्यान्डलिसे बराबरीइ म्हितेमाःगुलिं कप्तान मेसी लिसें अर्जेन्टिनायात थौंया कासा त्याकेमाःगु दबाब दु । थ्वयां न्ह्यवया कासाय् नाइजेरियात २–० गोलं बुकावःगु क्रोएसिया धाःसा उच्च मनोबलसहित मैदानय् कुहां वइगु जुइ । निगूगु चरणय् वनेगु खःसा थौं अर्जेन्टिनायात क्रोएसियायात बुके हे माःगु बाध्यता दु । मेखे छगू कासा त्याकेधुंकूगु क्रोएसियायात धाःसा बराबरीइ जक म्हिते दःसां निगूगु चरणय् दुहां वनेफइगु अवस्था ल्यं दनि । थ्व ल्याखं क्रोएसियां खुल्ला जुयाः दबाब मकासे म्हितीगु जुइ । क्रोएसियाया मिडफिल्डर माटिओ कोभाकिकं लियोनल मेसीयात छखे तयाः स्वयेगु खःसा क्रोएसिया अर्जेन्टिना स्वयां बांलाःगु टिम जूगु खँ धाःगु दु । थौंया कासाय् अर्जेन्टिनां मेस्सीइ जक निर्भर जुइगु स्वल धाःसा क्रोएसियां थःत बांलाःगु टिम धयागु प्रमाणित यानाः क्यनेफु ।
https://nepalbhasatimes.com/8408,कासाख्य:,११३८ तछलाथ्व अष्टमी,स्वयेबहपिं कासामि,"एन्टोनियो ग्रिजम्यान, फरवार्ड, फ्रान्स                                                          एन्टोनियो ग्रिजम्यान फुटबलप्रेमीतय् निंतिं न्हूगु नां मखु । फ्रान्सया थ्व फरवार्डं सन् २०१६ या युरोकपय् फान्सयात फाइनल तक थ्यंकेगु निंतिं महत्वपूर्ण भूमिका म्हितूगु खः । युरोकपय् दकलय् बांलाःम्ह कासामि ग्रिजम्यानं उबलय् खुगू गोल थ्वाःगु खः । थ्व विश्वकपय् नं वं अस्ट्रेलिया विरुद्ध न्हापांगु कासाय् हे गोल थ्वायेधुंकूगु दु । युरो २०१६ य् उत्कृष्ट कासामि जुयाः गोल्डेन बुट त्याकेत ताःलाःसां ग्रिजम्यानं थःगु देय्यात युरोकप धाःसा त्याकाबीमफुत । लियोनल मेसी, फरवार्ड, अर्जेन्टिना थौं जुइगु अर्जेन्टिना व क्रोएसिया दथुया कासाय् न्ह्याबलें थें सकसिया मिखा लियोनल मेसी पाखे हे जुइगु जुइ । विश्वया उत्कृष्ट कासामि लियोनल मेसी थुगु विश्वकपया न्हापांगु कासाय् पेनाल्टि हे मिस याःगुलिं सकसिया आलोचनाया पात्र जुयाच्वंगु दु । अथे खःसां वयात स्वयेत सुनां नं त्वःफिके चाहे जुइमखु । क्लब फुटबलय् फुक्क कथंया उपाधी त्याकेधुंकूम्ह मेसी थःगु उपाधी धलखय् विश्वकप छगू नं थप यायेगु अभियानय् वयाच्वंगु दु । न्याक्वः तक विश्वया उत्कृष्ट कासामि जुयाः फिफाया बालन डी’ओर त्याकेधुंकूम्ह मेसीं अर्जेन्टिनाया निंतिं जक ६४ गोल यायेधुंकूगु दु । मेसीया प्रदर्शनया ग्वाहालिं वंगु विश्वकपय् अर्जेन्टिना फाइनल तक थ्यंगु खःसा कोपा अमेरिकाया नं फाइनल तक थ्यंगु खः ।"
https://nepalbhasatimes.com/8305,कासाख्य:,११३८ तछलाथ्व सप्तमी,रुस निगूगु चरणय् थ्यनीगु पक्का,येँ-  ग्वसाः देय् रुस निगूगु चरणय् दुहां वनीगु थ्य‌मथ्य‌ पक्का जूगु दु । वंगु चान्ह्य क्वचाःगु कासाय् इजिप्टयात ३-१ गाेलं बुकुसें रुस निगूगु चरणया लुखाय् थ्य‌ंकःवःगु खः । थाै‌ जुइगु कासाय् उरुग्वे न‌ं सउदी अरबयात बुकल धाःसा रुस व उरुग्वे निगुलिं निगूगु चरणय् दुहा‌वनी । यदि सउदी त्यात धाःसा जक रुस‌ मेगु निगूगु चरणय् दुहा‌‌ वनीगु जुइ । अय‍्सां गाेल अन्तरया ल्याखं धाःसा रुस निगूगु चरणय् थ्यन हे धाःसा‌ं जिउ । थ्वयां न्ह्यः न्हापांगु कासाय् सउदी अरबयात ५-० गाेलं बुकूगु रुसया निगू कासा लिपा च्यागू गाेल थ्यनेधु‌ंकूगु दु । इजिप्ट लिसेया कासा त्यायेवं रुस ६ अंक सहित शीर्षस्थानय् दु । इजिप्ट धाःसा थुगुसी विश्वकप‌ं पिने लाःगु न्हापा‌ंगु टिम जूगु दु ।                                                         वंगु चान्हय् जूगु कासाय् रुसं कासाया ४७ अाै‌  मिनेटय् अहमद फातीया अात्मघाती गाेलया ग्वाहालिं अग्रता काःगु खः । थ्वयां १२ मिनेट लिपा डेनिस चेरसेभ‌ गाेल यासे‌ं अग्रता दाेब्बर या:गु खः । चेरसेभ‌ं थ्व गाेल लिसे‌ पाेर्चुगलया राेनाल्डाे लिसे बराबरी याःगु दु । निम्हेसियागुं जारी विश्वकपय् स्वंगू स्वंगू गाेल थ्यंगु दु । चेरसेभया गाेलया स्व‌ंगू मिनेट लिपा हे डिज्युबा‌ं थप छगू गाेल यासे‌ रुसया विजय सुनिश्चित याःगु खः । इजिप्टया निंतिं माेहम्मद सलाहं कासाया ७३ अाै‌ मिनेटय् छगू जक सान्त्वना गाेल याःगु खः ।      
https://nepalbhasatimes.com/8286,कासाख्य:,११३८ तछलाथ्व षष्ठी,जापानयात कोलम्बियालिसे बदला कायेगु ह्वःताः,थुगुसीया विश्वकपया अन्तिम समूह एच अन्तर्गत थौं जापानं कोलम्बिया लिसे व पोल्यान्डं सेनेगल लिसे धेंधेंबल्लाः यायेत्यंगु दु । थौं हे समूह ‘ए’या निगूगु कासा सुरु जुइ । समूह ए पाखे इजिप्टं ग्वसाः दे रुसया सामना यायेत्यंगु दु । सन् २०१४ य् जूगु विश्वकपया नकाउट चरणय् नं कोलम्बिया व जापान दथुइ कासा जूगु खः । उबलय् कोलम्बिया जापानयात बुकाः क्वाटरफाइनलय् दुहां वंगु खः ।                                                         ब्राजिलय् जूगु उगु विश्वकपय् कोलम्बियाया स्ट्राइकर जेम्स रोड्रिग्वेजं गोल्डेन बुट नं त्याकूगु खः । व हे स्टार कासामि रोड्रिग्वेज थौंया कासाय् नं दइ । थुकिया लिसें प्रशिक्षक जोस पेकरम्यानया टिमय् राडामेल फाल्काओ थेंज्याःम्ह स्ट्राइकर नं दुथ्यायेधुंकूगु दु । वंगु संस्करणय् चोटया कारणं म्हितेमखंम्ह फाल्काओं थ्व विश्वकपय् डेब्यु यायेत्यंगु खः । विश्वकपया वंगु संस्करणय् जापानयात ४–१ गोलं बुकाः क्वार्टरफाइनल तक दुहां वंगु कोलम्बियां थुगुसी नं थ्व ऐतिहासिक सफलतायात दोहरे यायेगु निंतिं म्हितीगु जुइ । मेखे सन् १९९८ य् न्हापांखुसी विश्वकप म्हितूगु जापान अनं निसें लगातार खुक्वःतक विश्वकपया अन्तिम चरणय् थ्यनाच्वंगु दु । जापानयात थ्व पालय् न्हापांगु चरणय् कोलम्बियायात वंगु संस्कारया पराजयया बदला कायेगु ह्वःताः चूलाःगु दु । सन् २००२ व २०१० निक्वः तक नकआउट चरणय् दुहां वनेत ताःलाःगु जापानं थ्व पालय् नं न्हापांगु चरण पार यायेगु कुतः याइगु जुइ । मेखे समूह एच अन्तर्गतय् हे पोल्यान्ड व सेनेगल दथुइ धाःसा न्हापांखुसी कासा जुइत्यंगु दु । थुपिं निगू टिम थ्वयां न्ह्यव गुबलें नं म्हितूगु मदुनि । सेनेगल सन् २००२ लिपा न्हापांखुसी विश्वकप म्हिताच्वंगु दुसा पोल्यान्ड सन् २००६ लिपा न्हापांखुसी विश्वकप यात्राय् वःगु खः । सन् २००२ लय् विश्वकपय् डेब्यु याःगु इलय् हे उबलय्या डिफेन्डिङ च्याम्पियन फ्रान्सयात बुकाः सनसनी न्यंकूगु सेनेगलं थ्व पालय् नं थज्याःगु सनसनी क्यनेफइ ला स्वये ल्यं दनि । मेखे पोल्यान्ड धाःसा सन् १९७८ व १९७२ इ निक्वः तक स्वंगूगु थासय् लायेधुंकूगु टिम खः ।
https://nepalbhasatimes.com/8283,कासाख्य:,११३८ तछलाथ्व षष्ठी,स्वयेबहपिं कासामि (मोहम्मद सलाह व सेडियो माने ),"मोहम्मद सलाह  फरवार्ड, इजिप्ट लिभरपुलया स्टार मोहम्मद सलाह इजिप्टया प्रमुख स्ट्राइकर खः । २८ दँ लिपा इजिप्टयात विश्वकप थ्यंकेत नायक जूम्ह सलाह लिभरपुलया लागि थुगु सिजनय् प्रिमियर लिगय् दकलय् अप्वः गोल याःम्ह कासामि खः । सन् २०१७ या अफ्रिकन प्लेयर अफ दि इयर जूम्ह सलाहं थःगु देय्यानि.तिं ३३ गोल याये धुंकूगु दु ।                                                         इजिप्टयात विश्वकप थ्यंकेत महत्वपूर्ण भूमिका म्हितूम्ह सलाहं च्याम्पियन्स लिगय् लाःगु चोटया कारणं विश्वकप तक फिट जुइ कि मजुइ धयागु चर्चा जुयाच्वंगु खःसां अन्तत व रुसया यात्रा यायेत ताःलाःत ।मोहम्मद सलाह विश्वकपय् थःगु न्हापांगु कासा रुस लिसे म्हितीगु पक्का जूगु दु । इजिप्टं थःगु न्हापांगु कासा उरुग्वे नाप म्हितेधुंकूगु दुसा उगु कासाय् सलाह बेञ्चय् लाःगु खः । सेडियो माने सेनेगल, फरवार्ड लिभरपुलया स्ट्राइकर सेडियो मानेया उत्कृष्ट प्रदर्शनं सन् २००२ लिपा सेनेगलया निंतिं विश्वकपया लुखा चाःगु खः । च्याम्पियन्स लिगया फाइनलय् रियल विरुद्ध गोल याःम्ह माने सेनेगेलया महत्वपूर्ण कासामि खः । माने थःगु पुलांगु क्लब साउथह्याम्टनलिसे म्हितूगु इलय् १७६ सेकेन्डं ह्याट्रिक याःगु खः । सन् २०१६ य् लिभरपुल वःम्ह सेडियो दकलय् थिकेम्ह अफ्रिकन कासामि नं खः । मानें सेनेगलया निंतिं अफ्रिकी राष्ट्र दथुइ जुइगु अफ्रिकन कप अफ नेसन्स म्हितेधुंकूगु दु । मानेया थ्व न्हापांगु विश्वकप खः । थःगु न्हापांगु कासाय् मानें पोल्यान्डलिसे प्रतिस्पर्धा यायेत्यंगु दु । सेडियो मानेया फुटबल आइडियल कासामि धाःसा रोनाल्डिन्हो खः ।"
https://nepalbhasatimes.com/8299,कासाख्य:,११३८ तछलाथ्व षष्ठी,जापान कोलम्बियालिसे बदला कायेत ताःलात,"येँ – जारी विश्वकपया न्हापांगु कासाय् कोलम्बियायात २–१ गोलं बुकुसें जापान वंगु विश्वकपय् फयेमाःगु पराजयया बदला कायेत ताःलाःगु दु । सन् २०१४ य् कोलम्बियां जापानयात ४–१ गोलं बुकूगु खः ।                                                         जापानया निंतिं थौं कासाया खुगूगु मिनेटय् हे सिन्जी काग्वां पेनाल्टिपाखें गोल याःगु खः । थ्वयां न्ह्यव कासा सुरु जूगु स्वंगूगु मिनेटय् हे कोलम्बियाया कासामि झिम्हय् सीमित जूगु खः । काग्वायात हे बांमलाक ट्याकल याःगुलिं कार्लोस सान्चेजयात कासाया स्वंगूगु मिनेटय् हे रेड कार्ड नकाः मैदानं पिने छ्वःगु खः । सान्चेजयात क्यंगु रेडकार्ड थुगु विश्वकपया हे दकलय् न्हापांगु रेडकार्ड खःसा विश्वकप इतिहासय् दकलय् याकनं क्यंगु रेडकार्डया कीर्तिमानय् निगूगु थाय् लाःगु दु । सान्चेजयात कासा सुरु जूगु २ मिनेट ५६ सेकेन्डय् रेड कार्ड क्यंगु खः । कासाया ३७ औं मिनेटय् जुआँ क्वेन्टेरों चलाखीपूर्ण फ्रिकिक पाखें गोल यासें कासा बराबरीइ हःगु खः । फ्रिककया थ्वायेत्यंबलय् पःखाः कथं दनाच्वंपिं विपक्षी कासामि तिंन्हुगु इलय् क्वेन्टेरों क्वं बल थ्वानाः गोल याःगु खः । थ्व बलयात जापानी गोलकिपरं ज्वंगु ला खः, तर गोललाइन दुने ज्वंगु कारणं गोललाइन प्रविधि पाखें कोलम्बियायात गोल बिउगु खः । झिम्हय् सीमिति कोलम्बियाया लिसे बाघौया बराबरी लिपा कासाया ७३ औं मिनेटय् युआ ओसाकों विजयी गोल याःगु खः । केइसुके होन्डाया कर्नर प्रहारय् हेड यासें ओसाकों जापानया निंतिं विजयी गोल याःगु खः ।"
https://nepalbhasatimes.com/8302,कासाख्य:,११३८ तछलाथ्व षष्ठी,आत्मघाती गोलया ग्वाहालिं सेनेगलं पोल्यान्डयात बुकल,समूह एच अन्तर्गत नकतिनि क्वचाःगु कासाय् पोल्यान्डयात सेनेगलं २–१ गोलं बुकूगु दु । थुकिया लिसें समूहगत चरणय् फुक्कं देय्या न्हापांगु कासा नं क्वचाःगु दु ।                                                         सेनेगलयात कासाया ३७ औं मिनेटय् हे पोल्यान्डपाखें आत्मघाती गोलया उपहार वःगु खः । थिएगो सिओनेकं याःगु आत्मघाती गोलया कारणं सेनेगलं अग्रता काःगु खः । कासाया ६० औं मिनेटय् एमबे नियाङ थप छगू गोल यासें सेनेगलया विजय सुनिश्चित याःगु खः । पोल्यान्डया निंतिं ८६ औं मिनेटय् मिडफिल्डर ग्रेजेगोर्ज क्रेचोविकं छगू सान्त्वना गोल याःगु खः ।
https://nepalbhasatimes.com/8411,कासाख्य:,११३८ तछलाथ्व नवमी,"अर्जेन्टिनाया सम्भावना दनि, फ्रान्स व क्रोएसिया निगूगु चरणय्","एजेन्सी÷ गोलकिपर विली काबालेरोया अक्ष्यम्य गल्ती व डिफेन्डरतय् खराब प्रदर्शनया कारणं अर्जेन्टिना वंगु चान्हय् सर्बियापाखें ३–० गोलं पराजित जुल । थ्व पराजय लिसें अर्जेन्टिनाया समूह चरण पार यायेगु लँ धाःसा तसकं कठीन जूगु दु । अर्जेन्टिनाया निगूगु चरणय् वनेगु सम्भावना हे मदुगु धाःसा मखु, तर मेपिनिगु कासाय् निर्भर जुइमाःगु अवस्था वःगु दु ।                                                         न्हापांगु कासाय् अर्जेन्टिनायात बराबरीइ पंगु आइसल्यान्डयात नाइजेरिया व क्रोएसियां बुकल व अर्जेन्टिनां नाइजेरियायात बुकेफत धाःसा जक अर्जेन्टिना निगूगु चरणय् वनी । आइसल्यान्ड धाःसा छगू कासा त्याकाः छगू बराबरी याःसां निगूगु चरणय् वनीगु जुइ । मेखे नाइजेरियायात नं निगूगु चरणय् वनेगु निंतिं थःगु निगुलिं कासा त्याके हे माःगु अवस्था दु । आइसल्यान्डं थौं नाइजेरिया नाप म्हितेत्यंगु दु । वंगु चान्हय् जूगु कासाय् गोलकिपर काबालेरों थःत वःगु पासयात बांलाक क्लियर यायेमफयेवं कासाया ५३ औं मिनेटय् क्रोएसियाया एन्टे रेबिकं गोलकिपरं थ्वानाहःगु बलयात दथुइ तुं पनाः भलिपाखें न्हापांगु गोल याःगु खः । कासाया ८० औं मिनेटय् लुका मोडरिकं गोल यासें क्रोएसियाया विजय सुनिश्चित याःगु खःसा कासा क्वचायेत इन्जुरी इलय् इभान राकिटिकं थप छगू गोल याःगु खः । थ्व विजय लिसें क्रोएसिया निगूगु चरणय् दुहां वंगु दु । म्हिगः हे जूगु मेगु कासाय् काइलिन म्बापेया छगू गोलया ग्वाहालिं पेरुयात १–० गोलं बुकुसें फ्रान्स नं निगूगु चरणय् दुहां वंगु दु । म्हिगः हे जूगु मेगु कासाय् धाःसा अस्ट्रेलियां डेनमार्कयात १–१ गोलया बराबरीइ पंगु दु । कासाया ७ औं मिनेटय् क्रिस्टियन इरिक्सनं डेनमार्कयात अग्रता बिउगु खः । तर डेनमार्कया युसुफ पोउलेसनं डिबक्सय् ह्याण्डबल याःगु भिडियो एसिस्टेन्ट रेफ्री (भार) प्रविधिं क्यनेवं अस्ट्रेलियायात वःगु पेनाल्टिइ माइल जेडेनिकं गोल यासें कासा बराबरी याःगु खः ।"
https://nepalbhasatimes.com/8643,कासाख्य:,११३८ तछलाथ्व त्रयोदशी ,"राेनाल्डाेया पेनाल्टी पन, स्पेन व पार्चुगल नकअाउट चरणय्","येँ- विश्वकपया समूह बी पाखें पाेर्चुगल व स्पेन नकअाउट चरणय् दुहांवंगु दु । वंगु चान्हय् जूगु कासाय् पार्चुगल व स्पेन निगुलिं टिमं थःथः प्रतिद्वन्द्वीलिसे बराबरी म्हिताः नकअाउट चरणय् दुहांवंगु खः । माेरक्काेलिसे २-२ गाेलया बराबरी याःगु स्पेन समूह बीया विजेता जूगु दुसा इरानलिसे १-१ गाेलया बराबरी म्हितूूूूगु पाेर्चुगल उपबिजेता जूगु खः । पाेर्चुगलया नितिंं रिकार्डाे करिश्मां कासाया ४५ अाैं मिनेटय् गाेल यासें अग्रता बिउगु खः । पाेर्चुगलयात थप गाेल यायेगु ह्वःताः चूलाःगु खः, तर राेनाल्डाें थ्वाःगु पेनाल्टी गाेल जुइमफुत । कासाया ४९अाैं मिनेटय् राेनाल्डाेयात डिबक्सय् क्वदयेकेवं पेनाल्टी बिउगु खः । राेनाल्डाें थ्वाःगु पेनाल्टी इरानया गाेलकिपर अलि बेइर्नाभानं पनाबिल । कासा क्वचायेत्ययेका इन्जुरी ईया ९३ अाैंं मिनेटय् इरानया नितिंं करिम अन्सरिफर्डं पेनाल्टी पाखें गाेल याःगु खः । बक्स दुने कार्डिक स्वारेजया ह्याण्ड जुइवं पेनाल्टी बिउगु खः । मेखे स्पेनं नं कासाया इन्जुरी इलय् जक बराबरी गाेल याःगु खः ।कासाया १४ अाैं मिनेटय् बाउटाइबं गाेल यासें माेरक्काेयात अग्रता बिउगु खः । तर ५ मिनेट लिपा हे इस्काें गाेल यासें कासा बराबरीइ हल ।                                                         कासाया ८१अाैं मिनेटय् माेरक्काें हाकनं अग्रता काल । इन-नेसरिं कर्नर बलय् हेड यासें गाेल याःगु खः । थ्व गाेल लिपा स्पेन बुइगु अवस्थाय् थ्यंगु खः । तर भार प्रविधिया कारणं स्पेन बराबरी यायेत ताःलात । ९१ अाैं मिनेटय् लागाे अासपासं याःगु गाेलयात रेफ्रीं अफसाइड हे धायेधुंकूगु खः । तर भिडियाेय् स्वःबलय् अफसाइड खने मदयेवं गाेल बिउगु खः । अाः नकअाउट चरणय् स्पेन समूह ए या उपविजेता रसिया लिसे म्हितिसा पार्चुगलंं समूह विजेता उरुग्वे लिसे म्हिति । थ्व समूहय् उरुग्वे व रसिया दथुइ जूगु कासाय् उरुग्वे ३-० गाेलं त्याःगु खः । अथेहे सउदी अरेबिया व इजिप्ट दथुइ जूगु कासाय् सउदी २-१ गाेलं त्याःगु खः ।"
https://nepalbhasatimes.com/6742,कासाख्य:,११३८ अनलाथ्व पञ्चमी,सन्दीपं स्वंगू विकेट काल,"येँ– आइपीएलया आः जुयाच्वंगु कासाय् स्वंगू विकेट कासें सन्दीप लामिछानें मुम्बई इन्डियनयात हीमी चायेकाबिउगु दु । लामिछाने स्वंगू ओभर बलिङ यासें सूर्यकुमार यादव, कुर्नाल पाण्डेय व किरोन पोलार्डया विकेट कायेधुंकूगु दु ।                                                         थौं जुयाच्वंगु कासाय् लामिछानेया टिम दिल्ली डेयरडेविल्सं न्हापां ब्याटिङ यासें प्यंगू विकेटया क्षतिइ १७६ रन दयेकूगु खः । लिसलय् ब्याटिङ याःवःम्ह प्रारम्भिक ब्याट्सम्यान सूर्यकुमार यादवयात १२ रन दयेकूबलय् लामिछानें शंकरया ल्हातं क्याच याकूगु खः । बलिङया सुरुवात याःम्ह लामिछानेया न्हापांगु बलय् हे यादव चौका व निगूगु बलय् छक्का थ्वाःगु खः । तर प्यंगूगु बलय् लामिछानें वयात क्याच आउट याकेबिल । अथेहे गंगूगु ओभरय् बलिङ याःवःम्ह लामिछानें थुकी न्हापांगु बलय् हे पोलार्डयात बोल्टया ल्हातं क्याच आउट याकेबिल । थुगु हे ओभरया निगूगु बलय् चौका थ्वाःम्ह कुर्नाल पाण्डेयात नं प्यंगूगु बल थ्यंबलय् टेवाटियाया ल्हातं क्याच आउट याके बिउगु खः । मुम्बइया निगू विकेट धाःसा मिश्रां काःगु खः ।"
https://nepalbhasatimes.com/8683,कासाख्य:,११३८ तछलाथ्व त्रयोदशी ,अर्जेन्टिनायात अन्तिम मौका,"समूह चरणय् थःपिनिगु अन्तिम कासा म्हितेगु झ्वलय् थौं समूह सी पाखें अस्ट्रेलियां पेरु लिसे व फ्रान्सं डेनमार्क लिसे म्हितेत्यंगु दु । अथेहे समूह डीइ आइसल्यान्डं क्रोसिया लिसे व नाइजेरियां अर्जेन्टिना लिसे म्हितेत्यंगु दु । समूह सीइ फ्रान्स ६ अंक कयाः नकआउट चरणय् दुहां वनेधुंकूगु दुसा पेरु थःम्हं म्हितुगु निगुलिं कासा बूगुलिं धेंधेंबल्लाखं पिने लायेधुंकूगु दु ।                                                         थौं अस्ट्रेलिया व डेनमार्कं निगूगु चरणय् वनेगु निंतिं प्रतिस्पर्धा याइगु जुइ । ४ अंक कयाः निगूगु थासय् दुगु डेनमार्कयात फ्रान्सलिसेया थौंया कासा बराबरी जक याःसां मेगु चरणय् दुहां वनेखनी । मेखे अस्टे«लियायात धाःसा पेरुयात बुकेमाःगु जक मखु, फ्रान्सं डेनमार्कयात बुकूसा जक निगूगु चरणय् वनेखनीगु ह्वःताः चूलाइ । उकिसनं अस्ट्रेलियायात निगूगु चरणय् वनेगु निंतिं गोल अन्तर अप्वयेकाः त्याकेमाःगु दनि । समूह ‘डी’इ धाःसा थुगु विश्वकपय् अप्वसिया यःगु टिम मध्ये छगू जुयाच्वंगु अर्जेन्टिनायात नकआउटय् दुहां वनेगु निंतिं अन्तिम मौका वयाच्वंगु दु । अर्जेन्टिनां थौं नाइजेरिया लिसे जूगु कासा त्याकेफत धाःसा जक निगूगु चरणय् दुहां वनेफइगु अवस्था जुइ । थुकी नं क्रोसियां आइसल्यान्डयात म्होतिं नं बराबरीइ पन धाःसा जक अर्जेन्टिनायात लबः जुइ । यदि आइसल्यान्डं क्रोसियायात त्याकल धाःसा अर्जेन्टिना व आइसल्यान्ड निम्हय् अप्वः गोल थ्वानातःम्ह निगूगु चरणय् दुहां वनीगु जुइ । मेखे क्रोसियां आइसल्यान्डयात बुकल धाःसा नाइजेरियायात धाःसा अर्जेन्टिना लिसे कासा बराबरी जक याःसां निगूगु चरणय् दुहां वनेखनी । उकिं थौंया कासा अर्जेन्टिनाया निंतिं तसकं महत्वपूर्ण जुयाच्वंगु दु । अर्जेन्टिनाया न्ह्यःया कासा लिपा प्रशिक्षक जोर्ग साम्पाउली खनाः सकलें असन्तुष्ट जुयाच्वंगु दु । उकिं थौंया कासाय् सुनां सुनां म्हितेगु धयागु खँ हे टिमया वरिष्ठ कासामिपिंसं सहलह यानाः म्हितीगु खँ पिहां वयाच्वंगु दु ।"
https://nepalbhasatimes.com/7038,कासाख्य:,११३८ अनलाथ्व द्वादशी ,सकसिया निंतिं जिम्न्यास्टिक (न्यूरोडय् जिम्न्यास्टिक महोत्सव),येँ– सकसिया निंतिं जिम्न्यास्टिक धयागु नारा बियाः येँया न्यूरोडय् तःजिगु जिम्न्यास्टिक ब्वज्या जुयाच्वंगु दु ।जिम्न्यास्टिक फर अल अभिवृद्धि तथा समन्वय क्लब या ग्वसालय् जुयाच्वंगु ब्वज्याय् नीन्यागुलिं मल्याक स्कुलया स्वद्वलं मल्याक मस्तय्त जिम्न्यास्टिक प्रदर्शन यानाच्वंगु दु ।                                                        
https://nepalbhasatimes.com/7063,कासाख्य:,११३८ अनलाथ्व त्रयोदशी ,बेलया उत्कृष्ट गोलय् रियलयात च्याम्पियन्स लिग उपाधी,एजेन्सी- गारेथ बेलं युरोपेली फुटबलया हे छगू उत्कृष्ट गोल यायेवं रियल म्याड्रिड थुगुसीया च्याम्पियन्स लिग उपाधी त्याकेत ताःलाःगु दु । वंगु चान्हय् जूगु कासाय् बेलया निगू गोलया ग्वाहालिं लिभरपुलयात ३–१ गोलं बुकूगु खः ।                                                         बेलं कासाया ६४ औं मिनेटय् उत्कृष्ट ओभरहेड किकपाखें गोल यायेवं रियल २–१ गोलं अग्रता काःगु खः । थ्वयां न्हयव कासाया ५१ औं मिनेटय् करिम बेन्जामां रियलयात अग्रता बिउगु खःसां प्यंगू मिनेट लिपा हे साडिओ मानें गोल यासें लिभरपुलयात बराबरीइ हयाबिउगु खः । कासाया ८३ औं मिनेटय् बेलं हे रियलया निंतिं थप छगू गोल यासें ३–१ या विजय चूलाकाबिउगु खः । रियलया थ्व झिंस्वक्वःगु च्याम्पियन्स लिग उपाधी खःसा वंगु स्वदँ न्ह्यवनिसें लगातार उपाधी त्याका वयाच्वंगु दु । झ्वःलाक्क स्वदँयंकं उपाधी त्याकूगु इलय् रियलया प्रशिक्षक जिनेदान जिदान जुयाच्वंगु खः । मेखे लिभरपुलया प्रशिक्षक जोर्गन क्लोप धाःसा महत्वपूर्ण धेंधेंबल्लाःया फाइनलय् पराजित जूगु थ्व स्वक्वःखुसी जूगु दु । सन् २०१६ य् लिभरपुल लिग कप व युरोपा लिगया फाइनलय् पराजित जूगु खः । सन् १९७६ लिपा रियल युरोपियन कप व च्याम्पियन्स लिग झ्वःलाक्क स्वक्वः स्वक्वः त्याकूगु न्हापांगु टिम नं जुइत ताःलाःगु दु । सन् १९७४ –१९७६ य ब्रायन म्युनिखं नं थथे झ्वःलाक्क स्वक्वः स्वक्वः युरोपियन कप व च्याम्पियन्स लिग त्याकूगु खः ।
https://nepalbhasatimes.com/7329,कासाख्य:,११३८ अनलागा चौथी,आइपिएलय् चम्के जूपिं,थुगुसीया आईपिएलय् नेपाःपाखें न्हापांखुसी आइपिएल म्हितूम्ह कासामि सन्दीप लामिछाने जुल । न्हापांखुसी म्हितूम्ह जूसां उत्कृष्ट बलिङ यासें लामिछानें सकसिया नुगः त्याकल । थुकिया लिसें थीथी कासामिपिंसं थुगुसीया धेंधेंबल्लाखय् थीथी रेकर्ड नं कायम याःगु दु । दकलय् अप्वः रन थ्वाःम्ह न्यूजिल्यान्डया कप्तान केन विलियम्सन थुगुसी दकलय् अप्वः रन थ्वाःम्ह कासामि जूगु दु ।                                                         विलियम्सनं झिंन्हय्गू म्याच म्हिताः च्यागू अर्धसतक सहित ५२.२०या औसतय् ७३५ रन दयेकल । विलियम्सनं थ्वाःगु रन आइपिएलया छगू सिजनय् दकलय् अप्वः दयेकूगु धलखय् स्वंगूगु थासय् नं लाः । दकलय् अप्वः ९७३ रनया (सन् २०१६) कीर्तिमान विराट कोहलीया नामय् दुसा थ्व धुंकाः ८४८ रन थ्वाःम्ह डेविड वार्नर निगूगु थासय् दु । निगू शतक थुगुसी आइपिएलय् निगू शतक थ्वाःम्ह सेन वाट्सन छम्ह जक जुल । थ्व सिजनय् मुक्कं न्यागू शतक थ्वाःगु खःसा थुकी निगू सतक वाट्सनया नामय् लाःगु दु । दकलय् अप्वः पारी म्हितूम्ह थुगुसी दकलय् अप्वः पारी म्हितूम्ह दिल्लीया ऋषभ पंत जुल । वं सनराइजर्स हैदरावाद विरुद्ध ६३ बलय् १२८ रन दयेकूगु खः । दकलय् अप्वः छक्का व चौका थ्वाःम्ह थुगुसी दकलय् अप्वः छक्का व चौका थ्वाःम्ह नं ऋषभ पंत हे जुल । वं धेंधेंबल्लाःजःछि ३७ क्वः छक्का थ्वाःगु खः । अथेहे ६८ क्वः चौका थ्वाःगु खः । दकलय् अप्वः विकेट काःम्ह अस्ट्रेलियाया एन्ड्र्यु टाई थुगु सिजनय् १८.६७ रनया औसतय् सर्वाधिक २४ विकेट काःम्ह बलर जुल । टाई नं किंग्स इलाभेन पंजाब पाखें म्हितूगु खः । छगू कासाय् न्यागू विकेट काःम्ह किंग्स इलभेन पंजाबया बलर अंकित राजपूत थुगु धेंधेंबल्लाःया दकलय् बांलाःम्ह बलर कथं न्ह्यःने वल । सनराइजर्स हैदरावाद विरुद्धया कासाय् ल्वःमंकेमफइगु प्रदर्शन यायेगु झ्वलय् वं प्यंगू ओभरय् १४ रन बियाः न्यागू विकेट काःगु खः ।
https://nepalbhasatimes.com/7076,कासाख्य:,११३८ अनलाथ्व त्रयोदशी ,नीन्यासलं मल्याक मस्तय् जिम्न्यास्टिक ब्वज्या,"येँ – नीन्यासलं मल्याक स्कुलया विद्यार्थी, शिक्षक व स्वयंसेवीतय्सं शनिवाः येँया न्हूसतकय् तःजिगु म्युजिक जिम्न्यास्टिक ब्वज्या याःगु दु । सक्रिय जुयाच्वने, स्वस्थ जुयाच्वने, स्वतन्त्र जुयाच्वने व ल्याय्म्ह महसुस यानाच्वने धयागु नारा बियाः ‘जिम्न्यास्टिक फर अल अभिवृद्धि तथा समन्वय क्लबं’ सकसियां निंतिं जिम्न्यास्टिक परियोजना अन्तर्गत निक्वःगुखुसी थुकथं सतकय् तःजिक म्युजिकल जिम्न्यास्टिक ब्वज्या याःगु खः ।                                                         ज्याझ्वलय् जर्मन व जापानं वःपिं स्वयंसेवकपिंसं म्युजिकल जिम्न्यास्टिकया थीथी विधा न्ह्यब्वःगु खः । थुगु ज्याझ्वःया निंतिं जर्मनीया रेहनहेस्च्र टर्नरबन्ड जिएफएया विशेषज्ञ छुं ई न्ह्यव निसें स्कुलया विद्यार्थीपिंत म्युजिकल जिम्न्यास्टिकया तालिम बिया वयाच्वंगु खः । ज्याझ्वलय् येँ महानगरपालिकाया मेयर विद्यासुन्दर शाक्य मूपाहाँ कथं झायादीगु खः । ज्याझ्वलय् न्ववानादिसें वय्कलं थः स्वस्थ जूसां जक देय्, समाज स्वस्थ यायेफइ, समृद्ध यायेफइ धयादिसें महानगरवासीयात स्वस्थ यानातयेगु निंतिं थज्याःगु ज्याझ्वः आवश्यक जू धयादिल । जिम्न्यास्टिक फर अल अभिवृद्धि तथा समन्वय क्लबया नायः ज्ञानकाजी महर्जनया सभापतित्वय् जूगु ज्याझ्वलय् नेपाल जिम्न्यास्टिक संघया नायः धु्रवबहादुर प्रधानं विदेशी सहभागीपिंत लुमन्ति चिं इनादीगु खः । ज्याझ्वलय् कार्यक्रम संयोजक प्रकाश श्रेष्ठं लसकुस यानादीगु खः ।"
https://nepalbhasatimes.com/7390,कासाख्य:,११३८ अनलागा पञ्चमी,नेपाः एकदिवशीय क्रिकेटया वरियताय्,"येँ – अन्तर्राष्ट्रिय क्रिकेट परिषदं (आईसीसी) सार्वजनिक याःगु न्हूगु वरियता धलखय् नेपाः नं दुथ्याःगु दु । थ्व ल्याखं नेपालं न्हापां आईसीसी एकदिवशीय क्रिकेटया वरियता प्राप्त याःगु खः । आईसीसीं वंगु शुक्रवाः सार्वजनिक याःगु एकदिवशीय क्रिकेट वरियताय् नेपाःलिसें संयुक्त अरब इमिरेट्स, नेदरल्याण्ड व स्कटल्याण्डयात नं दुथ्याकूगु दु ।                                                         आईसीसीं थ्व स्वयां न्ह्यः शीर्ष झिंनिगू देय्यात जक शीर्ष वरियता बिया वयाच्वंगु थासय् आः उगु ल्याःयात अप्वयेकाः झिंखुगू थ्यंकूगु खः । लुमंकेबहजू, सन् २०१८ फेब्रुअरी महिनाय् जूगु आईसीसी विश्वकप क्रिकेट छनोटय् नेपालं शीर्ष स्वंगूगु स्थान प्राप्त यायेत सफल जूगु खः ।"
https://nepalbhasatimes.com/8688,कासाख्य:,११३८ तछलाथ्व त्रयोदशी ,स्वयेबहपिं कासामि,"मिल जेडिनक , मिडफिल्डर, अस्ट्रेलिया                                                         एस्टन भिल्लाया मिडफिल्डर मिल जेडिनक सन्२००८ निसें अस्ट्रेलियाया निंतिं म्हिताच्वंम्ह खः । ३३ दँया जेडिनक अस्ट्रेलियम टिमया कप्तान नं खः । डिफेन्सिभ मिडफिल्डर जेडिनक अस्ट्रेलियाया लागि ७० गू स्वयां अप्वः कासा म्हिताः २० गू गोल यायेधुंकल । जेडिनक अस्ट्रेलियाया टिमया पेनाल्टि टेकर खः । जेडिनकया पेनाल्टिी नतिजा शतप्रतिशत दु । वं थ्वाःगु झिंखुगू पनाल्टि छगू नं सितिकं वंगु मदुनि । थ्व विश्वकपय् नं जेडिनकं पेनाल्टिं निगू गोल यायेधुंकल । थ्व विश्वकपय् जेडिनक थःम्हं तयातःगु दारीया कारणं नं चर्चाय् दु । पियोन सिस्टो , फरवार्ड, डेनमार्क डेनमार्क टिमया फरवार्ड पियोन सिस्टो स्पेनीस क्लब सेल्टा भिगोया कासामि खः । सेल्टाया निंतिं सिस्टों थ्व सिजनय् जक ३६ गू कासा म्हिताः न्यागू गोल याःगु दुसा झिगू गोल यायेत ग्वाहालि याःगु दु । डेनिस नागरिक मखुसां मचांनिसें डेनमार्कय् हे ब्वलंम्ह जूगुलिं वयात डेनिस नागरिकता बिउगु खः । डेनिस नागरिक जुइवं हे स्टिोयात यु २१या डेनिस टिमय् सःतूगु खः । २३ दँ दुम्ह सिस्टो सन् २०१५ य् युरो छनोट कासाय् डेब्यु याःगु खः । सिस्टो डेनमार्कया निंति १६ गू कासा म्हिताः छगू जक गोल याःगु दु । वं पानामा विरुद्ध गोल याःगु खः । सिस्टो थःम्हं गोल याइम्ह स्वयां नं मेपिंत गोल यायेत ह्वःताः चूलाकाबीफुम्ह कासामि खः ।"
https://nepalbhasatimes.com/8836,कासाख्य:,११३८ तछलागा पारू ,स्वयेबहपिं कासामि एन्जेल (डि मारिया व इडिसन काभानी),"एन्जेल डि मारिया,  मिडफिल्डर, अर्जेन्टिना                                                         अर्जेन्टिनाया मिडफिल्डर एन्जेल डि मारिया लेफ्ट विंगर खः । ३० दँ दुम्ह डि मारिया गोल यायेत व गोल यायेगु निंतिं ह्वःताः चूलाके फुम्ह कासामि खः । सन् २००८ निसें डि मारिया अर्जेन्टिनाया निंतिं म्हिता वयाच्वंगु दु । पेरिस सेन्ट जर्मेनया कासामि डि मारिया स्पेनिस क्लब रियल म्याड्रिड व प्रिमियरशीप क्लब म्यानचेस्टर युनाइटेडपाखें नं म्हिते धुंकूम्ह खः । ब्राजिलय् जूगु विश्वकप फाइनल व सेमिफाइनल चोटया कारणं म्हिते मखंम्ह डि मारिया थ्व पालय् फाइनलय् म्हितेगु खःसा उच्च प्रदर्शन यायेमाःगु दु । डि मारियां म्हिताच्वंगु थ्व स्वंगूगु विश्वकप खः । थ्व विश्वकपया छनोटया निंतिं जूगु फुक्क कासा म्हितावःम्ह वयात फाइडियो नं धायेगु याः । इडिसन काभानी,  फरवार्ड, उरुग्व इडिसन काभानी फ्रेञ्च क्लब पेरिस सेन्ट जर्मेनया फरवार्डर खः । थ्व सिजनय् काभानीं थःगु क्लबया निंतिं ४८ गू कासा म्हिताः ४० गोल यायेधुंकूगु दु । फरवार्डर काभानी सन्२००८ य् उरुग्वेया सिनियर टिमय् डेब्यु याःगु खः । कोलम्बिया नाप जूगु थःगु न्हापांगु कासाय् हे वं गोल याःगु खः । सुरुइ झिंगूगु कासा म्हिताः छगू जक गोल याःम्ह काभानी थौंकन्हय् धाःसा उरुग्वेया अप्वः गोल याःम्ह कासामि जुइधुंकूगु दु । वं आः १०४ गू कासा म्हिताः ४२ गोल यायेधुंकूगु दु। थ्व विश्वकपय् नं वं छगू गोल यायेधुंकूगु दु । थ्व विश्वकपय् इडिसनं रसिया विरुद्ध न्हापांगु गोल याःगु खः ।"
https://nepalbhasatimes.com/8904,कासाख्य:,११३८ तछलागा तृतीया,"राेनाल्डाेया यात्रा नं क्वचाल, उरुग्वे क्वार्टरफाइनलय्",येँ -विश्व उत्कृष्ट कासामि लियाेनल मेसीया विश्वकप यात्रा क्वचाःकुन्हु हे उत्कृष्टताय् वया प्रतिद्वन्द्वी क्रिस्टियानाे राेनाल्डाेया यात्रा नं क्वचाःगु दु । नकतिनि क्वचाःगु कासाय् उरुग्वे नं पाेर्चुगलयात २-१ गाेलंं बुकेवं राेनाल्डाेया यात्रा नं क्वचाःगु खः ।                                                         पााेर्चुगलया नीति थाैं पेरिस सेन्ट जर्मनया कासामि इन्डिभन काभानि हावी जुयाबिवं पराजय फयेमाःगु खः । कासाया ७ मिनेटय् हे कावानिं हेडगाल यासें उरुग्वेयात अग्रता बिउगु खः । ५२ अाैं मिनेेटय् पेपें कासा बराबरी याःसां काभानिंं ६२ अाैं मिनेटय् शानदार गाेल यासें युराे च्याम्पियन पाेर्चुगलयात निराश यानाबिउगु खः । काभानिया निंतिं निगुलिं गाेलया निंतिं लुइस स्वारेजं बांलाःगु पास मिले याना बिउगु खः । उरुग्वे नं अाः फ्रान्सलिसे क्वार्टरफाइनल म्हिति । फ्रान्स अर्जेन्टिनायात ४-३ गाेलं बुकाः क्वार्टरफाइनलय् वःगु खः ।  
https://nepalbhasatimes.com/8745,कासाख्य:,११३८ तछलाथ्व चतुर्दशी,विश्वकप पुलुपालु,"कालोसूचीइ कप्तान                                                          विश्वकप फुटबल जक मखु छुं नं कासाय् प्रतिबन्धित वासः प्रयोग याये मजिउ धइगु सकसिनं सिउगु हे खँ खः । अझ लागू वासः प्रयोगया खँ ला तसकं तापाःगु खँ खः । थज्याःगु अवस्थाय् यदि लागू वासःया तस्कर हे विश्वकप फुटबल म्हिताच्वंगु दु धाल धाःसा उकियात छु यायेगु ? छु धायेगु ? जारी विश्वकप फुटबलय् साविकया विजेता जर्मनीयात मेक्सिको १–० गोलं बुकूगु सुयां ल्वःमंगु खइमखु । थ्व हे मेक्सिको टीमया कप्तान राफेल माक्र्वेजयात धाःसा लागू वासःया तस्करया धलखय् दुथ्याकातःगु दु ।मेक्सिकोया जःलाखःला देय् अमेरिकां माक्र्वेजयात कालोसुचीया धलखय् तःगु खः । लागू वासःया कारोबारीयात ग्वाहालि याःगु द्वपनय् अमेरिकाया ‘ट्रिजरी डिपार्टमेन्टं माक्र्वेजयात वंगु अगस्ट महिनाय् जक कालोसूचीइ तःगु खः । ३९ दँ दयेधुंकूम्ह माक्र्वेज मेक्सिकोया कप्तान जक मखसे न्याक्वःतक विश्वकप म्हितूम्ह कासामि नं खःसा वनापं गुगुं नं अमेरिकी बैंक, वित्तीय संस्था, कम्पनी वा व्यक्तिगत रुपं कारोबार मयायेत व वनापं स्वापू दुगु सम्पत्ति तकं रोक्का यानातःगु दु । माक्र्वेजं थःत बियातःगु आरोपया खण्डन याना वयाच्वंगु दु । समर्थकयात ५ दँया प्रतिबन्ध कासाय् अवाञ्छित ज्या यात धाःसा कासामियात प्रतिबन्ध तइगु सामान्य खः । प्रतिबन्ध निश्चित अवधि व ईया निंतिं तइ । तर सुं समर्थकयात उकथं प्रतिबन्ध तःगु धाःसा आतक न्यने लंगु मदुनि । रुसय् जारी विश्वकपया झ्वलय् धाःसा इंग्ल्याण्डया छम्ह फुटबल समर्थकयात प्रतिबन्ध तया बिउगु दु, व नं न्यादँया निंतिं । अझ अजू चायापुगु खँ छु धाःसा उम्ह समर्थकयात विश्वकप जक मखसे दक्वंकथंया फुटबलपाखें न्यादँया निंतिं प्रतिबन्ध तःगु खः । इंग्ल्याण्डया डर्बी सहरया ५७ दँ दुम्ह माइकल होबर्टयात विश्वकपया इलय् यहुदी विरोधी म्येँ हालाः नाजी शैलीं सलाम याःगु द्वपनय् उकथंया प्रतिबन्ध तःगु खः । वंगु सोमवाः इंग्ल्याण्ड व ट्युनिसिया दथुइ जूगु कासाया इलय् रुसया भोल्ग्रोगाड सहरया छगू बारय् फुटबल स्वयाच्वंगु इलय् होबर्टं नाजी शैलीं सलाम याःगु भिडियो इंग्ल्याण्डया हे समर्थकतय्पाखें अनलाइनय् भाइरल जूगु खः ।उकिया हे आधारय् लेस्टरया म्याजिस्टे«ट कोर्टं होबर्डयात सकतांकथंया फुटबलपाखें न्यादँया निंतिं प्रतिबन्ध तःगु खः । विवादास्पद विज्ञापन विश्वकप फुटबलयात लक्षित यानाः दयेकूगु छगू विज्ञापन विवादय् लाःगु दु । ‘बर्गर किंग’ कम्पनीं रुसय् न्ह्यानाच्वंगु विश्वकपयात लक्षित यानाः दयेकूगु छगू विज्ञापन विवादित जूवंगु खः । कम्पनीं दयेकूगु विज्ञापनय् रुसया मिसातय्त विश्वकप फुटबलया झ्वलय् कासामिया मस्तय् मां जुल धाःसा जीवंकाःछि निःशुल्क नकेगु व दां सिरपाः बीगु धकाः विज्ञापन याःगु जुयाच्वन । अमेरिकी फास्टफुड चेनं रुसी सामाजिक संजाल ‘भिके’ मार्फत सार्वजनिक याःगु विज्ञापनय् ४७ हजार अमेरिकी डलर पुरस्कार व जीवंकाःछि बर्गर किंगया नसाज्वलं सितिकं नकेगु खँ न्ह्यथनातःगु खः । विज्ञापनय् धयातःगु दु, ‘इपिं मिसापिं गुम्हेसिनं अन्तर्राष्ट्रिय फुटबल कासामिपाखें प्वाथय् दइ, इमित सिरपाः बीगु जुइ’ थुकथंया सन्देश दुगु विज्ञापन विवादित जुइवं कम्पनीं माफी नं फ्वने धुंकूगु दु ।"
https://nepalbhasatimes.com/8857,कासाख्य:,११३८ तछलागा पारू ,विश्वकप पुलुपालु,"नकआउटनिसें न्हूगु बल                                                          विश्वकप फुटबल अन्तर्गत समूह चराणय् कासा म्हितका वयाच्वंगु बल हिलीगु जूगु दु। विश्व फुटबलया सर्वोच्च संस्था फिफां रसिया विश्वकप समूह चरणय् म्हितकूगु बल नकआउट चरणय् मम्हितकूसे मेगु हे बल म्हितकीगु जूगु दु।रुसय् जुयाच्वंगु विश्वकप फुटबलया समूह चरणया दक्वं कासा क्वचायेधुंकूगु दु। आः नकआउट चरणया कासा जुइ। कन्हय् शनिवाः अर्जेन्टिना व फ्रान्स दथुइ नकआउट चरणया न्हापांगु कासा जूवनाच्वंगु दुसा थ्व हे कासाय् न्हूगु बल न्हापांखुसी प्रयोग याइगु जूगु दु।समूहण चरणया कासाय् हाकुगु व तुयुगु रंग दुगु एडिडासया टेलसर १८ बल प्रयोग जुया वयाच्वंगु खः। आः नकआउट चरणया कासाय् टेलस्टारया हे ‘मिच्टा’ बल प्रयोग याइगु जूगु दु, थुगु बल नं एडिडासं हे तयार याःगु खः। नकआउट चरणय् प्रयोग जूगु बलय् तुयुगु भागय् छुं भचा ह्याउँगु व छु भचा हाकुगु रंग तयाः डिजाइन यानातःगु दु। रुसया आधिकारिक रंगपाखें प्रभावित जुयाः थुकथंया बल डिजाइन यानाः तयार याःगु खः। रुसी भासं ‘मिच्टा’या अर्थ खः म्हगस। फाउल प्रहारय् नं उपहार फिफा विश्वकप फुटबल–२०१८ य् छगू हे टिमया सुं कासामि दकलय् फाउल प्रहारया शिकार जूगु दुसा व खः उपाधि दावेदार ब्राजिलया नेयमार। स्वीट्जरल्याण्ड विरुद्ध समूह चरणया न्हापांगु कासाय् जक नेयमारयात १० क्वः फाउल प्रहार जूगु दु। फिफाया तथ्यांकया ल्याखं सन् १९९८ य् इंग्ल्याण्डया एलन शियररयात प्रहार याःगु फाउल लिपा थ्व छम्ह हे कासामियात प्रहार याःगु दकलय् अप्वः फाउल खः। फाउल प्रहार निश्चित रुपं सुयागुं निंतिं उपलब्धि मखु। तर जारी विश्वकपय् नेयमारयात प्रहार याःगु फाउलं सुयात फाइदा नं जुया बिउगु दु। विश्वकपय् अपेक्षाकृत कासा प्रदर्शन याये मफुसां ब्राजिलं आशा यानातःम्ह नेयमारयात प्रहार याइगु फाउलं छगू ‘पब’्य् वइपिं गाहाकियात फाइदा जुया बिउगु दु। रसिया विश्वकपय् नेयमारया प्रर्दशनं वाक्क दिक्क चायाच्वंगु इलय् ब्राजिलया उत्तरी लागाय् च्वंगु छगू पबं अजू चायापुगु घोषणा याःगु खः। उत्तरी रियोय् च्वंगु ‘सर वाल्टर पबं’ फेसबुकपाखें मैदानय् नेयमार ग्वःक्वः दइ हरेकपटक वया फ्यानतय्त सितिकं अय्लाः त्वंकेगु घोषणा याःगु खः। ‘मैदानय् जब नेयमार दइ, अबलय् बारय् दुपिं सकसितं निःशुल्क छगू शत अय्लाः सितिकं बीगु जुइ’ पबं फेसबुकय् च्वयातःगु दु। पबया थ्व पोष्ट सामाजिक संजालय् भाइरल जुया वनाच्वंगु जक मखसे नेयमारया प्र्रशंसकतय्सं नं उतिकं ययेकाच्वंगु दु। पेनाल्टीइ ऐतिहासिक विश्वकप रुसय् जुयाच्वंगु फिफा विश्वकपय् आपालं पत्याः याये थाकुगु लिच्वः पिहां वयाच्वंगु दु । विचाः मयाःगु टीमं उत्कृष्ट प्रदर्शन यानाच्वंगु दुसा दावेदार धयातःगु टीमया प्रदर्शन लुमंबकेह जुइ फयाच्वंगु मदु । थुकी दकलय् अप्वः लिच्वः लाकाच्वंगु धइगु पेनाल्टीं खः । विश्वकपय् मुक्कं ६४ गू कासा जुइ । थ्व ल्याखं बछि कासा क्वचायेधुंकूगु दु । (थ्व झ्वः कियाच्वनागु इलय् समूह चरणया प्यंगू जक कासा ल्यं दनि ।) समूह चरणया ४४ गू कासा क्वचाःगु इलय् तक १५ पेनाल्टी प्रहार जुइधुंकूगु दु ।जबकि सन् १९९८ य् फ्रान्सय् जूगु विश्वकपय् दकलय् अप्वः पेनाल्टी प्रहार जूगु खः । अबलय् मुक्कं कासाय् १८ गू जक पेनाल्टी जूगु खः । अथे हे सन् १९९० व २००२ या विश्वकपय् नं १८, १८ हे पेनाल्टी जूगु खः । थ्व ल्याखं विश्वकपया २१ औं संस्करणं पेनाल्टीइ न्हूगु कीर्तिमान कायम याइगु निश्चित दु । थुकथं हें पेनाल्टी प्रहार जुयाच्वन धाःसा फाइनल तक थ्यनीगु इलय् ३० पेनाल्टी प्रहार जुइगु संकेत खने दु । १५ पेनाल्टी प्रहारय् स्वंगू हे जक असफल जूगु दु ।"
https://nepalbhasatimes.com/8901,कासाख्य:,११३८ तछलागा दुतिया,"अर्जेन्टिना असफल, फ्रान्स क्वार्टरफाइनलय्",एजेन्सी- लियोनल मेसीया अर्जेन्टिना विश्वकप विना छेँय् लिहां वंगु दु । थौं नकतिनि जूगु कासाय् फ्रान्सं अर्जेन्टिनायात ४–३ गोलं बुकल । तसकं प्रतिस्पर्धात्मक कासाय् फ्रान्स कासाया १४ औं मिनेटय् हे पेनाल्टिपाखें अग्रता काःगु खः । अर्जेन्टिनायात नकआउट चरणय् यंकेगु निंतिं नाइजेरिया विरुद्ध गोल याःम्ह मार्कोस रोजों फ्रान्सया स्ट्राइकर काइलेन एमबाप्पेयात डिबक्सय् क्वःदयेकेवं पेनाल्टि बिउगु खः । एन्टिनियो ग्रिजम्यानं पेनाल्टिइ गोल यासें फ्रान्सयात अग्रता बिउगु खः । तर न्हापांगु हाफ क्वचाये न्ह्यः एन्जेलो डे मारियों उत्कृष्ट गोल यासें कासा बराबरीइ यंकल । ३० यार्डं शक्तिशाली प्रहार यासें मारियों बराबरीइ गोल याःगु खः ।                                                         निगू हाफ सुरु जूगु निगू मिनेट अर्जेन्टिनां अग्रता काःगु खः । अर्जेन्टिनायात वःगु फ्रिकिकयात क्लियर यानाहःगु बल अनमार्क जुयाच्वंम्ह मेस्सीयाथाय् थ्यंगु खः । मेस्सीं थ्वाःगु बल रोजोया तुतिइ लानाः गोल जूगु खः । थ्व गोल जूगु १० मिनेट लिपा हे फ्रान्सया डिफेन्डर बेन्जामिन पाभर्डं डि मारियां थें शक्तिशाली प्रहार यासें कासा बराबरीइ हयाबिल । सन् १९९८ लिपा सुं नं फ्रान्सया डिफेन्डरं गोल याःगु थ्व न्हापांखुसी खः । १९९८ य् फ्रान्सया डिफेन्डर लिलियन थुरामं गोल याःगु खः । कासाया ६४ औं मिनेटय् फ्रेञ्च टिनएजर एमबाप्पें उत्कृष्ट गोल यानाः फ्रान्सयात अग्रता बिल । थ्वयां ४ मिनेट लिपा हे एमबाप्पें थःत विश्वया उत्कृष्ट कासामि धयागु प्रमाणित यासें मेगु गोल यानाः फ्रान्सयात ४–२या अग्रता बियाबिल । थ्व गोल एमबाप्पेया थ्व विश्वकपय् स्वंगूगु गोल खः । कासा क्वचायेत्ययेकाः अर्जेन्टिनायात निंतिं सब्स्टिच्यूटय् वःम्ह सर्जियो अग्युएरों छगू गोल यात । मेस्सीया बांलाःगु पासय् अग्युएरों इन्जुरीया ईया ९३ औं मिनेटय् गोल याःगु खः ।
https://nepalbhasatimes.com/8706,कासाख्य:,११३८ तछलाथ्व चतुर्दशी,अर्जेन्टिना नकअाउट चरणय्,येँ- नकतिनि क्वचाःगु कासाय् नाइजेरियायात २-१ गाेलं बुकुसें अर्जेन्टिना अन्तिम झिंखुगूगुलि दुहां वनेत ताःलाःगु दु । कासा क्वचायेत ४ मिनेट ल्यंदनिबलय् मार्काेस राेजां याःगु गाेलया ग्वाहालिं अर्जेन्टिना नकअाउट चरणय् दुहांवनेत ताःलाःगु खः । कासा सुरु जूगु १४अाैं मिनेटय् लियाेनल मेस्सि बांलाःगु गाेल यासें अर्जेन्टिनायात अग्रता बिउगु खः ।                                                         न्हापांगु हाफ तक छगू गाेलं अग्रता काःगु खःसां लिपांगु हाफ सुरु जूगु ५ मिनेट लिपा हे पेनाल्टी पाखें नाइजेरियां गाेल यासें कासा बराबरी याःगु खः । डिफेन्डर मासेरानाे म्वायेकम्वायेकं डिबक्सय् विपक्षी कासामियात क्वदयेकेवं नाइजेरियायात पेनाल्टी वःगु खः । थाैं  कासा सुरु जुइवं बांलाःगु कासा न्ह्यब्वःगु अर्जेन्टिनां लिपांगु हाफय् बांलाक म्हितेमफुगु खः । मेस्सीं याःगु गाेल थुगु विश्वकपया सछिगूगु गाेल खः । अर्जेन्टिना नकअाउट चरण दुहांवने खंकेगुली मेगु कासाय् अाइसल्यान्डया पराजय नं महत्वपूर्ण जुल । अाइसल्याण्ड क्राेसिया पाखें २-१ गाेलं बूगु खः । यदि थ्व कासाय अाइसल्याण्ड ताःगु जूसा अर्जेन्टिना यात मेगु चरणय् वनेत थाकूइगु खः । अर्जेन्टिनांं अाः समूह सि या विजेता फ्रान्स लिसे म्हितिसा क्राेसियां डेनमार्क लिसे म्हिती । ढ  
https://nepalbhasatimes.com/8830,कासाख्य:,११३८ तछलागा पारू ,कन्हय‍्निसें नकआउट चरणया कासा,"एजेन्सी- थुगु विश्वकपया नकआउट चरण कन्हय् निसें सुरु जुइत्यंगु दु । नकआउट चरणया न्हापांगु कासा अर्जेन्टिना व फ्रान्स दथुइ नेपाली ई कथं ७ः४५ बजे जुइसा मेगु कासा ११ः४५ बजे पोर्चुगल व उरुग्वे दथुइ जुइ ।                                                         याउँक निगूगु चरणय् दुहां वःगु फ्रान्सं तसकं कठीनपूर्वक समूह चरण पार याःगु अर्जेन्टिनाया सामना यायेत्यंगु खः । तर न्हापांगु चरण अःपुक त्याका वःसां फ्रान्सयात विश्वया उत्कृष्ट कासामित दुथ्याःगु अर्जेन्टिनायात त्याके धाःसा अःपुइ मखु । समूह चरणया अन्तिम कासाय् लियोनल मेसीं थःगु लयय् लिहां वयेधुनागु संकेत क्यनेधुंकूगु दु । नाइजेरिया लिसे जूगु अन्तिम कासाय् मेसीं थःगु लय कथं गोल यायेवं अर्जेन्टिना निगूगु चरणय् वयेत सम्भव जूगु खः । मेसीं थ्व स्वयां भचा बांलाक प्रदर्शन यात धाःसा फ्रान्सया निंतिं थाकुका बीफु । थुकिया लिसें एन्जेल डि मारिया, गोञ्जालो हिग्विनपिंसं फ्रान्सया डिफेन्सयात त्वाःथलेगु कुतः याइगु जुइ । समूह चरणय् अर्जेन्टिनाया डिफेन्स तसकं बांमलाःगु खनेदुगु खः । फ्रान्स विरुद्ध नं थ्व हे पहलं डिफेन्स जुल धाःसा अर्जेन्टिनायात नं तःधंगु दबाब लायेफु । फ्रान्सया स्ट्राइकर एन्टोनियो ग्रिजम्यान पुरा फर्मय् दु । थुकिया लिसें केलिन एमबाप्पें अर्जेन्टिनायात तःधंगु दबाबय् लाकेफु । निगूगु कासाय् मेसीया लिसें विश्वया उत्कृष्ट कासामि जुयाच्वंम्ह रोनाल्डों म्हितेत्यंगु दु । थुगु विश्वकपय् बांलाःगु प्रदर्शन यानाः प्यंगू गोल यायेधुंकूम्ह रोनाल्डों उरुग्वेयात दबाबय् लाकीगु जुइ । तर उरुग्वेया टिमय् नं लुइस स्वारेज थेंज्याःपिं गोल यायेफुपिं कासामि दु । पोर्चुगलया निंतिं स्वारेजया लिसे इनिभन काभानी खतरा जुइफु । उरुग्वेया डिफेन्डर सेबेस्टियन कोयट्सं थःपिं रोनाल्डो छम्ह नाप जक मखु पोर्चुगल नाप म्हितेत्यनागु खँ धाःगु दु । कोयट्स पोर्चुगिज क्लब स्पोर्टिङया कासामि खः । मेखे उरुग्वेया डिफेन्डर जस मारिया गिमेन्ज चोटया कारणं थौंया कासा त्वःफिके मालेफु । थुकिं उरुग्वेयात छुं भचा लिच्वः धाःसा लाकेफु ।"
https://nepalbhasatimes.com/8448,कासाख्य:,११३८ तछलाथ्व नवमी,ब्राजिलया त्याके हे माःगु कासा,एजेन्सी- थुगुसीया विश्वकपया दावेदार मध्ये छगू ब्राजिलया निंतिं थौंया कासा महत्वपूर्ण जुइ । न्हापांगु कासाय् स्वीट्जरल्यान्डलिसे बराबरीइ म्हितूगु ब्राजिलयात थौं कोस्टारिकायात बुके फत धाःसा जक मेगु चरणय् वनेत अःपुइ ।                                                         थौंया कासा त्याके हे माःगु दबाबय् लानाच्वंगु ब्राजिलयात थःगु मू कासामि नेयमारया फिटनेशया कारणं चिन्ताय् लानाच्वंगु दु । नेयमार स्वीट्जरल्यान्ड लिसेया कासाय् चोटग्रस्त जूगुलिं ट्रेनिङ सेशनय् हे मच्वंगुलिं वं म्हितेफइ कि फइमखु धयागु अन्योल जुयाच्वंगु दु । वंगु फेब्रुअरीइ तिनि जवगु ग्वाहालिया अपरेशन याःम्ह नेयमार थौंया कासा म्हितेमफुत धाःसा उकिं ब्राजिलया कासायात प्रभावित याइगु पक्का दु । मेखे कोस्टारिका थ्व कासाय् बुत धाःसा धेंधेंबल्लाखं पिने लाःवनीगु जूगुलिं वं नं थःगु पूर्वक कासा म्हितेगु कुतः याइगु जुइ । न्हापांगु कासाय् सर्विया लिसे पराजित जूगुलिं कोस्टारिकायात विश्वकपय् च्वनाच्वनेगु खःसा थौं ब्राजिलयात बुकेगु विकल्प मदु । तर इतिहासं धाःसा कोस्टारिकायात ब्राजिलया न्ह्यःने निरिह हे क्यनाच्वंगु दु । थुपिं निगू टिम दथुइ झिक्वः तक जूगु कासाय् कोस्टारिका छक्वः हे जक त्याःगु दुसा गुक्वः ब्राजिलं त्याकूगु दु । मेखे ब्राजिलविरुद्ध उत्कृष्ट प्रदर्शन यानावःगु स्वीट्जरल्यान्डं थौं हे सर्बियाया सामना याइ । स्वीस टिमया निंतिं थौं सर्बियायात पनेफत धाःसा जक मेगु चरणय् वनेगु लँ चाली । छगू कासा त्यायेधुंकूगु सर्बिया धाःसा समूह ‘डी’ इ ३ अंक कयाः शीर्षस्थानय् दु । सर्बियां मेगु कासा ब्राजिललिसे म्हिते मानीगु जूगुलिं निगूगु चरणय् तप्यंक वनेगु निंतिं स्वीस विरुद्धया कासा हे त्याकेगु निंतिं कुतः याइगु जुइ । थ्व कासा त्यात धाःसा सर्बिया याउँक नकआउट चरणय् थ्यनी । सर्बिया व स्वीट्जरल्यान्ड दथुइ आःतक छगू हे कासा मजूनिगुलिं थुपिं निगू टिम दथुइया न्हापांगु कासा स्वये लायक हे जुइ । मेखे अर्जेन्टिनायात निराश याःगु आइसल्यान्ड थौं नाइजेरियायात बुकेगु कुतः याइगु जुइ । अर्जेन्टिनालिसे बराबरी म्हिताः १ ल्याः कायेधुंकूगु आइसल्यान्डयात नाइजेरियात बुकेफत धाःसा निगूगु चरणय् वनेगु सम्भावना अप्वइ । मेखे नाइजेरियां नं थ्व कासा त्याके हे माःगु कथं म्हितीगु जुइ । मेगु कासा अर्जेन्टिना लिसे जुइगु जूगुलिं नाइजेरियायात थ्व कासा बराबरी यानां जक गाइमखु । थःगु न्हापांगु कासाय् क्रोएशिया पाखें ३–१ गोलं पराजित जूगु नाइजेरियाया थ्व कासाय् बुत धाःसा छेँ लिहां वनेगु विक्ल्प दइमखु ।
https://nepalbhasatimes.com/8895,कासाख्य:,११३८ तछलागा तृतीया,स्वयेबहपि‌ं कासामि (लुका मोडरिक व डेनिस चेरिसेभ),"लुका मोडरिक ,  मिडफिल्डर, क्रोसिया क्रोसियाया कप्तान लुका मोडरिक युरोपया छम्ह बांलाःम्ह मिडफिल्डर खः । क्रोसिया टिमया प्ले मेकर लुका मेडरिक सन् २००६ निसें क्रोसिया टिमय् म्हिता वयाच्वंगु दु । मोडरिकं थःगु न्हापांगु कासा अर्जेन्टिना विरुद्ध म्हितूगु खः ।                                                         खुक्वः तक क्रोसियन फुटबलर अफ द इयर जूम्ह मोडरिकया थ्व स्वक्वःगु विश्वकप खः । मोडरिक सन् २००६ व २०१४ या विश्वकप म्ह्तिूगु दु । सन् २०१० या विश्वकपय् क्रोसिया छनोट जुइ मफुगु खः । रियल म्याड्रिडया लागि सन् २०१२ निसें म्हिता वयाच्वंम्ह मोडरिकं क्रोसियाया निंतिं १०९ गू कासा म्हिताः झिंप्यंगू गोल याःगु दु । थ्व विश्वकपय् नं मोडरिकं निगू गोल यायेधुंकूगु दुसा अर्जेन्टिना नाप जूगु कासाया म्यान अफ दि म्याच नं जूगु खः । डेनिस चेरिसेभ,   मिडफिल्डर, रसिया थ्व विश्वकपय् निगू देय्या नगारिकता दुपिं कासामि मध्ये छम्ह डेनिस चेरिसेभ नं खः । रसियाय् बूम्ह चेरिसेभ न्यादँ दुबलय्निसें स्पेन च्वना वयाच्वंम्ह खः । राष्ट्रिय टिमं फुटबल म्हितेत रसिया व स्पेन मध्ये छगू देश ल्ययेमाःबलय् चेरिसेभं रसिया ल्यःगु खः । स्पेनिस क्लब रियल म्याड्रिड च्वनाः फुटबल सयेकूम्ह चेरिसेभं सन् २०१२य् रसियाया टिमय् डेब्यु याःगु खः । चेरिसेभं न्हापांगु कासा अमेरिका विरुद्ध म्हितूगु खः । संयोग छु जुल धाःसा अमेरिका व हे टिम खः, गुगु टिमविरुद्ध डेनिस चेरिसेभया अबु डिमिट्रि चेरिसेभं नं डेब्यु याःगु खः । डिमिट्रि रसियाया पुलांम्ह फरवार्डर खः । थौंकन्हय् भिल्ला रियलया लेफ्ट विंगर जुयाच्वंम्ह चेरिसेभं रसियाया निंतिं झिंप्यंगू कासा म्हिताः स्वंगू गोल याःगु दु । चेरिसेभं स्वंगुलिं गोल थ्वहे विश्वकपय् याःगु खः । वं निगू गोल साउदी अरबविरुद्ध व छगू गोल इजिप्ट विरुद्ध याःगु खः ।"
https://nepalbhasatimes.com/8451,कासाख्य:,११३८ तछलाथ्व नवमी,स्वयेबहपिं कासामि (फिलिप कोन्टिन्हो व केलर नाभास),"फिलिप कोन्टिन्हो,  मिडफिल्डर, ब्राजिल                                                         ब्राजिलियन टिमया बांलाःम्ह मिडफिल्डर खः, फिलिपि कोन्टिन्हो । फरवार्डया निंतिं बांलाःगु पास पिकायेगु जक मखु, थःम्हं नं गोल यायेत सक्षमम्ह कासामि खः कोन्टिन्हो । वं बार्सिलोनाया निंतिं नीनिगू कासा म्हिताः झिगू यायेधुंकल । बार्सिलोना वने न्ह्यव व लिभरपुलं म्हिताच्वंम्ह खः । सन् २०१० य् ब्राजिलया राष्ट्रिय टिमय् डेब्यु याःम्ह कोन्टिन्हो थःगु हे देय् ब्राजिलं ग्वसाः ग्वःगु २०१४ या विश्वकपय् धाःसा टिमय् मलात । थ्व विश्वकपय् धाःसा वं छगू गोल यायेधुंकूगु दु । केलर नाभास,  गोलकिपर कोस्टारिकाया नं. १ गोलकिपर केलर नाभारया थ्व निक्वःगु विश्वकप खः । सन् २०१४ य् ब्राजिलय् जूगु विश्वकपय् कोस्टारिकाया निंतिं नायक जूम्ह नाभासं उबलय् थःगु देय्यात क्वाटरफाइनल तक यंकेत ग्वाहालि याःगु खः । नाभास उगु विश्वकपया उत्कृष्ट गोलकिपरत मध्ये छम्ह खः । विश्वकपया उत्कृष्ट प्रदर्शनं यानाः वयात रियल म्याड्रिड वनेगु लुखा चाल । नाभासं म्याड्रिडय् वनेधुंकाः ला लिगा व च्याम्पियन्स लिग त्याकेधुंकूगु दु । सन् २०१७ या स्वम्ह उत्कृष्ट गोलकिपर मध्ये नाभास छम्ह नं लाः ।"
https://nepalbhasatimes.com/8490,कासाख्य:,११३८ तछलाथ्व दशमी,विश्वकपया टप स्कोरर,रुसय् जुयाच्वंगु विश्वकपय् बुधवाः तक रोनाल्डों प्यंगू गोल थ्वाये धुंकूगु दु । अले रोनाल्डो थुगु विश्वकपय् आःतक दकलय् अप्वः गोल थ्वाःम्ह कासामि जुयाच्वंगु दु ।तर विश्वकप इतिहासय् दकलय् अप्वः गोल थ्वाःम्ह कासामि धाःसा जर्मनीया मिरोस्लाभ क्लोज खः । वं मुक्कं प्यंगू विश्वकप म्हिता झिंखुगू गोल याःगु खः ।                                                         क्लोज धुंकाः दकलय् अप्वः गोल याःम्ह ब्राजिलया रोनाल्डो खः ।रोनाल्डोया नामय् झिंन्यागू गोल दु । वं सन् २००२ लय् जक च्यागू गोल नकूगु खः । छगू हे विश्वकपय् दकलय् अप्वः गोल याःम्ह धाःसा फ्रान्सया जस्ट फोन्टेन खः । वं सन् १९५८ या विश्वकपय् खुगू कासा म्हिताः मुक्कं झिंस्वंगू गोल याःगु खः ।
https://nepalbhasatimes.com/8521,कासाख्य:,११३८ तछलाथ्व एकादशी,विश्वकपय् बाजी तइपिंत भद्रगोल,"येँ -रुसय् थौंकन्हय् न्ह्यानाच्वंगु विश्वकप फुटबलय् गुकथंया लिच्वः पिहां वयाच्वंगु खः थुकिं फुटबलया थीथी म्याचय् बाजी तयाः म्हितीपिं मनूतय् ‘कारोवार’ य् तःधंगु उथलपुथल वःगु खँ सीदुगु दु । प्रशासनं फुटबलय् बाजी तयाः म्हितेगु ज्यायात प्रतिबन्ध तःसां दुनें दुनें धाःसा स्वनिगः दुने लखौं तका बाजी तयाः म्हितेगु ज्या जुयाच्वंगु दु ।                                                         तर थुगुसी जुयाच्वंगु फुटबलया अप्रत्याशित लिच्वलं यानाः अथे बाजी तयाः म्हिताच्वंपिं दथुइ तःधंगु हे उथल पुथल वःगु खँ धाःगु दु । येँया कालिमाटीइ च्वंम्ह छम्ह कासाह्यमिं उकुन्हु जर्मनी बूगु कासां यानाः थः द्वलंद्वःया बाजी बूगु खँ कनादिल । वयां लिपा आः बाजी तयेत हे मनूत ग्यानाच्वंगु दु । नांजाःगु देश व नांजाःपिं कासामितय् नामय् लखौं तकाया बाजी तइपिं खेलप्रेमीत दु । तर लिपांगु इलय् नांजाःगु देशत धमाधम बुनाच्वंगु व नांजाःपिं कासामितय्सं गोल नं याये मफुगुलिं उमिगु नामय् बाजी तइपिं आः म्हो जुया वंगु खँ नं सूत्रं धाःगु दु । दँय्दसं विश्वकप जुल कि हरेक कासाय् सु त्याइ, सु बुइ, त्याःसा वा बूसा गुलि गोलया अन्तरं बुइ, फलाना कासामिं गोल याइ लाकि याइ मखु आदि आदि धइगु शीर्षय् बाजी तयेगु ज्या जुइ । थुगुसी विश्वकप सुरु जुइ न्ह्यः वीरगञ्जय् बाजी तयाः म्हितेगु लागिं छगू ज्याकू हे चायेकाः ध्यबा मुनेगु ज्या याःगु खःसा उकियात लिपा स्थानीय प्रशासनं बन्द याना बिउगु खः । थुगुसी खास यानाः ब्राजिल, अर्जेन्टिना, जर्मनी आदि देशया नामय् बाजी तःपिं मनूत तःधंगु घाटाय् वनाच्वंगु खँ सीदुगु दु । आः नकआउट चरण सुरु मजूतलेफुटबलया बाजी तयेगु खेल नापं तसकं प्रभावित जुइगु अनुमान यानातःगु दु । छाय् जुयाच्वन थज्याःगु लिच्वः ? विश्वकपया थौंकन्हय् जुयाच्वंगु कासाय् थथे अप्रत्याशित लिच्वः पिहां वयाच्वंगु खँयात विश्वन्यंकं हे थीथी कथंया विश्लेषण जुयाच्वंगु दु । खास यानाः तसकं नांजाःपिं ‘पावर हाउस’ धाःगु देशत धमाधम धरासायी जुयाच्वंगु बारे खेल विश्लेषकत थःहे अजू चायाच्वंगु दु । वास्तवय् नांजाःपिं कासामित अप्वः यानाः थःगु क्लबय् हे व्यस्त जुयाच्वनीगु व देशया लागिं म्हितीगु टीम तयार जुइबलय् उकी यक्व ई बी मफइगु लिसें थीथी किसिमया फुटबल म्हिताच्वंपिं कासामित छथाय् च्वनाः हानं मेगु किसिमया कासा म्हितीबलय् तालमेल मिले मजुइगु जुयाः नं उमिसं कासाय् बिचाः याना कथंया लिच्वः पिकाये मफइगु छथ्वःसिया अनुमान वःगु दुसा मेगु पुचलं तःधंगु देशं लीग चरणय् थःगु सम्पूर्ण शक्ति प्रदर्शन मयाःगु कारणं थथे लिच्वः वःगु जुइमाः धकाः नं अनुमान याना हःगु दु ।"
https://nepalbhasatimes.com/8502,कासाख्य:,११३८ तछलाथ्व नवमी,"नाइजेरियाया विजयं अर्जेन्टिनाया आशा ब्वलन, ब्राजिल नं त्यात",एजेन्सी- आइसल्यान्डयात निगू गोलं बुकुसें नाइजेरियां अर्जेन्टिनायात राहत चूलाका बिउगु दु । शुक्रवाः जूगु कासाय् अहमद मुसां निगू गोल यायेवं नाइजेरियां आइसल्यान्डयात त्याकूगु खः । नाइजेरियाया थ्व विजयया कारणं अर्जेन्टिनाया नं निगूगु चरणय् वनीगु सम्भावना अप्वःगु दु । यदि नाइजेरिया विरुद्धया कासाय् त्याकेफत धाःसा अर्जेन्टिनायात निगूगु चरणय् वनेगु ह्वःताः चूलायेफु । न्हापांगु कासाय् अर्जेन्टिनायात बराबरीइ पंगु आइसल्यान्डयात क्रोएसियां नं बराबरीइ जक पन धाःसां अर्जेन्टिना निगूगु चरणय् वनी । नाइजेरियाया निंतिं शुक्रवाः मुसां कासाया ४९ औं व ७५ औं मिनेटय् छगू छगू गोल याःगु खः ।                                                         मेखे कासा क्वचायेत्ययेका इन्जुरि इलय् याःगु निगू गोलया ग्वाहालिं कोस्टारिकायात बुकाः ब्राजिलं नं निगूगु चरणय् वनेगु लुखा चायेकूगु दु । कासाया ९१ औं मिनेटय् फिलिप कोउन्टिन्हों छगू गोल व ९७ औं मिनेटय् नेयमारं छगू गोल यासें थुगु विश्वकपय् ब्राजिलं विजय चूलाकूगु खः । थ्व विजय लिसें ब्राजिल समूह ई ४ अंकं कयाः शीर्षस्थानय् थ्यंगु दु । आः सर्बिया लिसे जुइगु कासा बराबरी जक यात धाःसां ब्राजिल नं निगूगु चरणय् वनीगु जुइ ।
https://nepalbhasatimes.com/8757,कासाख्य:,११३८ तछलाथ्व चतुर्दशी,स्वयेबहपिं कासामि,"जेभियर हर्नान्डेज , फरवार्ड, मेक्सिको                                                         वेस्टह्याम युनाइटेडया फरवार्ड जेभियर हर्नान्डेज सन् २००९ निसें मेक्सिकोया लागि म्हिताच्वंगु दु । वेस्ट ह्यामपाखें ३३ कासा म्हिताः च्यागू गोल याःम्ह हर्नान्डेजं म्यानचेस्टर युनाइटेड, रियल म्याड्रिड व जर्मन क्लब वायर लिभरकुलेनपाखें नं म्हितेधुंकल ।‘चिच्याटिटो नामं लोकंह्वाःम्ह जेभियर मेक्सिकोया लागि १०४ कासा म्हिताः ५० गोल याये धुंकल । जेभियर ५० औं गोल जारी विशवकपय् द. कोरिया विरुद्ध याःगु खः ।विश्वकप छनोट चरणय् मेक्सिकोया निंतिं स्वंगू गोल याःम्ह हर्नान्डेजया थ्व लगातार स्वंगूगु विश्वकप खः । ३० दँयाम्ह हर्नान्डेज स्वंगुलिं विश्वकपय् गोल याःम्ह स्वम्हम्ह मेक्सिन कासामि खः । डेनिस जाकारिया , मिडफिल्डर, स्वीट्जरल्यान्ड २१दँया डेनिस जाकारिया स्वीस टिमयाम्ह डिफेन्सिभ मिडफिल्डर खः । सन् २०१६य् तिनि स्वीस टिमय् डेब्यु याःम्ह जाकरिया ब्रोसिया मोन्चेग्लाडबच क्लबया कासामि खः । बुन्डेस लिगाय् जाकारियाया ३३ गू कासा म्हिताः निगू गोल याःगु दु ।स्वीस टिमया लागि ११ कासा म्हितेधुंकूम्ह जाकारिया उत्कृष्ट बल पास व कन्ट्रोल यायेफुम्ह कासामि खः । जाकारिया बांमलाःगु पक्ष धयागु व तसकं यक्व तंचाये यः । थज्याःगु व्यवहारं वं तःकः हे म्हासुगु कार्ड नयेधुंकूगु दु ।जाकारियां सन् २०१६ य् युरो नं म्हितूगु खःसा विश्वकपय् धाःसा थुगुसी डेब्यु याःगु खः ।"
https://nepalbhasatimes.com/8354,कासाख्य:,११३८ तछलाथ्व सप्तमी,स्वयेबहपिं कासामि,"डिएगो कोस्टा, फरवार्ड, स्पेन एथलेटिको मेड्रिडया फरवार्ड कोस्टा ब्राजिलियन नागरिक खःसां लिपा स्पेनया निंतिं म्हितावःम्ह खः । कोस्टां थ्वयां न्ह्यव ब्राजिलया निंतिं नं निगू मैत्रीपूर्ण कासा म्हितूगु खः । सन् २०१४ य् ब्राजिलं विश्वकपया ग्वसाः ग्वःगु इलय् हे कोस्टां स्पेनपाखें विश्वकप म्हितूगु खः । थ्वहे कारणं व उबलय् चर्चाय् नं वल, लिसें ब्राजिलियनत कोस्टा खनाः तसकं तंचाःगु नं खः ।                                                         कोस्टां स्पेनया निंतिं आःतक नीनिगू कासा म्हितेधुंकूगु दुसा झिंछगू गोल यायेधुंकूगु दु । थुगुसी विश्वकपया न्हापांगु कासाय् पोर्चुगलविरुद्ध निगू गोल नं यायेधुंकूगु दु । लुइस स्वारेज, फरवार्ड, उरुग्वे बार्सिलोनाया लुइस स्वारेजं थःगु देय्या निंतिं सछिगू कासा म्हिताः ५१ गोल यायेधुंकूगु दु । स्वारेजं थःगु सछिगूगु कासा विश्वकपया वंगु कासाय् जक पूवंकूगु खः । अथेहे उरुग्वेया निंतिं ५० गोल पूवंकूम्ह स्वारेज न्हापांम्ह कासामि नं खः । सन् २०११ य् कोपा अमेरिका त्याकूबलय् स्वारेज याकःचां हे प्यंगू गोल नं याःगु खः । स्वारेजया थ्व स्वक्वःगु विश्वकप खः । सन् २०१० व २०१४ य् नं विश्वकप म्हितूम्ह स्वारेज उबलय् विवादय् नं वःगु खः । सन् २०१० य् प्यंगूगु थासय् लाःगु उरुग्वेया स्ट्राइकर स्वारेजं ल्हातं बल पनाबिउगु कारणं चर्चाय् वःगु खःसा सन् २०१४ य् इटलीया डिफेन्डरया ब्वहलय् वांन्याना बिउगुलिं चर्चाय् वःगु खः । उबलय् स्वारेजयात ९ महिना तक प्रतिबन्ध नं तयाबिउगु खः ।"
https://nepalbhasatimes.com/8237,कासाख्य:,११३८ तछलाथ्व पञ्चमी,बेल्जियम व स्वीडेन विजयी,"एजेन्सी- रोमेलु लुकाकुया निगू गोलया ग्वाहालिं पानामायात ३–० गोलं बुकुसें बेल्जियमं थुगु विश्वकपया छगू बांलाःगु टिम जूगु प्रमाणित यानाक्यंगु दु । न्हापांगु हाफ गोलरहित बराबरीइ क्वचाःसां निगूगु हाफ सुरु जूगु छुं ई लिपा हे ड्रिज मेर्टेन्सं १५ यार्ड तापाकं भली थ्वासें न्हापांगु गोल याःगु खः ।                                                         थ्वयां छुं ई लिपा हे विश्व वरियताय् ५५ नम्बरय् लानाच्वंगु व विश्वकपय् थुगुसी तिनि डेब्यु याःगु पानामाया माइकल मुरिलों बराबरी यायेगु कुतः याःगु खः, तर बेल्जियमया गोलकिपर थिबाउट कोर्टोइसं पनाबिल । कासाया ६९ औं मिनेटय् म्यानचेस्टर युनाइटेडया स्ट्राइकर लुकाकुं केभिन डे बु्रएनया पासय् हेड गोल यासें निगू गोलं अग्रता बिल । थ्वयां ६ मिनेट लिपा हे लुकाकु चेल्सीया इडेन हाजार्डया पासय् मेगु छगू गोल यात । विश्व वरियताय् स्वंगूगु थासय् लानाच्वंगु बेल्जियमं आः वइगु शनिवाः ट्युनिसिया लिसे न्हापांगु चरणया मेगु कासा म्हिती । मेखे थ्वयां न्ह्यव जूगु मेगु कासाय् स्वीडेनं दक्षिण कोरियायात १–० गोलं बुकूगु दु । झिंनिदँ लिपा विश्वकपय् हाकनं लिहां वंगु स्वीडेनया विजयया निंतिं धाःसा भिडियो एसिस्टेन्ट रेफ्री (भार) प्रविधिं ग्वाहालि यात । दक्षिण कोरियाया किम मिन उं स्वीडेनया भिक्टर क्लेसनयात डिबक्सय् फल तःगुयात भार प्रविधिं स्वयेधुंकाः स्वीडेनयात पेनाल्टिया ह्वःताः बिउगु दु । कासाया ६५ औं मिनेटय् स्वीडेनया कप्तान आन्द्रिएस ग्रान्क्वेभेस्टं पेनाल्टि पाखें याःगु छगू जक गोलं दक्षिण कोरिया पराजित जूगु खः । समूह एफय् आः स्वीडेन मेक्सिको लिसें ३–३ अंक कयाः शीर्षस्थानय् दु ।"
https://nepalbhasatimes.com/8352,कासाख्य:,११३८ तछलाथ्व सप्तमी,"स्पेन, पोर्चुगलयात त्याके माःगु कासा",विश्वकपया न्हापांगु चरण अन्तर्गत फुक्कं समूहया छगू छगू कासा क्वचायेधुंकूगु दु । थौं समूह ‘ए’ पाखें उरुग्वे व सउदी अरबं दथुइ निगूगु कासा जुइत्यंगु दुसा समूह ‘बी’इ स्पेनं इरान लिसे व पोर्चुगलं मोरक्को लिसे म्हिते त्यंगु दु । समूह ‘ए’पाखें ग्वसाः देय् रुस व इजिप्ट दथुइ कासा जुइधुंकूगु दु । थौं धेंधेंबल्लाः यायेत्यंगु उरुग्वें न्हापांगु कासाय् इजिप्टयात बुकाः ३ अंक कयातयेधुंकूगु दुसा सउदी धाःसा थःगु न्हापांगु कासाय् रुसपाखें पराजित जूगु खः ।                                                         उरुग्वे व सउदी दथुइ थ्वयां न्ह्यः निक्वः कासा जुइधुंकूगु दु । तर दक्षिण अमेरिकाया हे बल्लाःगु टिम उरुग्वें नं सउदीयात छक्वः नं बुकेफुगु मदुनि । सन् २००२ लय् जूगु मैत्रीपूर्ण कासाय् सउदीं उरुग्वेयात बुकूगु खःसा सन् २००४ य् जूगु कासा बराबरीइ क्वचाःगु खः । थौंया कासाय् उरुग्वे त्यात धाःसा निगूगु चरणय् दुहां वनीगु पक्का जुइ । मेखे समूह बीइ मोरक्कोयात बुकूगु मेगु एशियाली देय् इरान शीर्षस्थानय् दुसा थुगुसीया विश्वकप दावेदारत स्पेन व पोर्चुगल धाःसा थःपिनिगु न्हापांगु कासा बराबरीइ म्हिताः १–१ अंकय् दु । थांै स्पेन व पोर्चुगलं थः प्रतिद्वन्द्वी छसिकथं इरान व मोरक्कोयात बुकेगु हे ल्याखं म्हितेमाःगु जुइ । पोर्चुगल थौंकन्हय्या ल्याखं थः प्रतिद्वन्द्वी मोरक्को स्वयां बल्लाःगु हे खनेदु । तर थुपिं निगू टिम दथुइ थ्वयां न्ह्यः सन् १९८६या विश्वकपय् जूगु कासाय् धाःसा मोरक्को त्याःगु खः । तर आःतकया दुने पोर्चुगलं फुटबलय् तःधंगु हिउपाः हयेधुंकूगु दु । विश्वया हे छम्ह उत्कृष्ट कासामि जुयाच्वंम्ह रोनाल्डों थुगुसी न्हापांगु कासाय् हे ह्याट्रिक यायेधुंकूगु दु । मेखे स्पेन व इरान धाःसा न्हापांखुसी धेंधेंबल्लाः यायेत्यंगु दु । स्पेनयात निगूगु चरणय् वनेगु निंतिं आः थःगु समूहय् शीर्षस्थानय् लानाच्वंगु इरानयात बुके हे माःगु जुइ । निक्वःतकया युरो कप विजेता व छक्वः विश्वकप त्याकेधुंकूगु स्पेनं थःगु न्हापांगु कासाय् पोर्चुगललिसे बराबरी यायेमाःसां बांलाःगु कासा धाःसा न्ह्यब्वःगु खः । थ्व ल्याखं थौं इरानयात बुकीगु खँय् विश्वस्त जुइथाय् दु । तर न्हापांगु कासा त्याकावःगु इरान आत्मविश्वासीसाथ कुहां वइगु जूगुलिं स्पेनयात दबाब धाःसा लाइगु खनेदु । इरानं नं विश्वकपय् न्हापांखुसी निगूगु चरणय् दुहां वनेगु निंतिं मैदानय् कुहां वइगु जुइ । इरानयात थ्व कासाय् स्पेनयात बराबरीइ जक पनेत फत धाःसा निगूगु चरणय् दुहां वनेगु निंतिं अःपुइगु जुइ । उकिं इरान त्याके मफुसां बराबरीया निंतिं पूवंक डिफेन्सय् म्हितेफु । मोरक्को लिसेया कासाय् भाग्यं चूलाःगु आत्मघाती गोलया कारणं इरान थुगुसी विश्वकपय् न्हूगु इतिहास दयेकेगु लँय् दु ।
https://nepalbhasatimes.com/8368,कासाख्य:,११३८ तछलाथ्व सप्तमी,"रुस व उरुग्वे नकआउट चरणय्, पोर्चुगल नं लुखाखरुइ",येँ– रुस व उरुग्वे थुगु विश्वकपया नकआउट चरणय् थ्यंगु न्हापांगु टिम जूगु दु । नकतिनि क्वचाःगु कासाय् उरुग्वें साउदी अरबयात १–० गोलं बुकेवं समूह ए पाखें रुस व उरुग्वे निगुलिं नकआउट चरणय् दुहांवंगु खः ।                                                         देय्या निंतिं थःगु सछिगूगु कासा म्हितेगु झ्वलय् लुइस स्वारेजं रोस्टोभ एरिनाय् याःगु छगू हे जक गोल उरुग्वे विजयया निंतिं कुगाःगु खः । मेखे सउदी अरब व इजिप्ट धाःसा धेंधेंबल्लाखं पिने लाःवंगु दु । म्हिगः रुस व इजिप्ट दथुइ जूगु कासाय् रुस ३–१ गोलं त्याःगु खः । थुकिया लिसें रुस व उरुग्वेया ६–६ अंक जूगु दुसा रुस गोल अन्तरया ल्याखं शीर्ष थासय् दु ।  मेखे थौं हे जूगु मेगु कासाय् पोर्चुगलं मोरक्कोयात १–० गोलं बुकल । पोर्चुगलया निंतिं रोनाल्डों कासाया प्यंगूगु मिनेटय् हे हेड गोल याःगु खः । थुकिया लिसें थ्व विश्वकपय् रोनाल्डोया जक प्यंगू गोल थ्यंगु दु । थ्व विजयया लिसें पोर्चुगल नं निगूगु चरणया लुखाय् थ्यंगु दुसा मोरक्को धाःसा धेंधेंबल्लाखं पिने लाःवंगु दु । मोरक्को थ्वयां न्ह्यव नं इरान पाखें पराजित जुइधुंकूगु दु । कासाया प्यंगूगु मिनेटय् हे छगू गोलं लिउने लाःसां मोरक्कों कासा बराबरीइ हयेगु निंतिं यक्व हे कुतः याःगु खः । मोरक्कोया कासामिपिंसं गोलपोस्टय् तःगू हे सट थ्वाःगु खःसां गोल धाःसा यायेमफुत ।
https://nepalbhasatimes.com/8181,कासाख्य:,११३८ तछलाथ्व चौथी,कोलारोभया आकर्षक गोलं सर्विया त्यात,एजेन्सी- अलेक्जेन्डर कोलारोभया आकर्षण फ्रिकिकया ग्वाहालिं सर्विया थुगु विश्वकपया थःगु न्हापांगु कासा त्याकेत ताःलाःगु दु । कोस्टारिका विरुद्ध जूगु कासाय् सर्विया १–० गोलं त्याकूगु खः ।                                                          म्यानचेस्टर सिटीया पुलांम्ह डिफेन्डर व सर्वियाया कप्तान कोलारोभं २५ यार्ड तापाकं थ्वाःगु फ्रिकिक बल कोस्टारिकाया वाल पार यानाः चाःहिलाः पोस्टय् दुहां वंगु खः । समूह ‘ई’या ब्राजिल व स्विट्जरल्यान्ड लिसें लाःगु थ्व निगुलिं टिमया निंतिं थौंया कासा महत्वपूर्ण जुयाच्वंगु खः । गुकी सर्वियां न्हापांगु कासाय् ३ अंक कायेत ताःलाःगु दु । 
https://nepalbhasatimes.com/8184,कासाख्य:,११३८ तछलाथ्व चौथी,रोमाञ्चक कासा जर्मनी पराजित,एजेन्सी- डिफेन्डिङ च्याम्पियन जर्मनीं थःगु न्हापांगु कासाय् पराजित जूगु दु । नकतिनि क्वचाःगु कासाय् जर्मनीयात मेक्सिकों १–० गोलं बुकल । थुगुसीया विश्वकपया छगू तसकं रोमाञ्चक कासाय् मेक्सिकोया निंतिं हार्भिङ लोजानों ३५ औं मिनेटय् छगू जक गोल याःगु खः ।                                                          जर्मनी सन् १९८२ लिपा विश्वकपया न्हापांगु कासाय् पराजित थ्व हे न्हापांखुसी खः । विश्वकपय् डिफेन्डिङ च्याम्पियन न्हापांगु कासाय् पराजित जूगुलिइ जर्मनी स्वंगूगु देय् जूवंगु दु । थ्वयां न्ह्यः सन् २०१०य् इटली व सन् २०१४य् स्पेन डिफेन्डिङ च्याम्पियन जुयाः नं न्हापांगु कासाय् हे पराजित जूगु खः ।  जर्मनीयात पराजयपाखें बचे यायेगु निंतिं कप्तान व गोलकिपर म्यानुएल नुयुर तकं अन्तिम मिनेटय् जर्मनीयात वःगु कर्नरय् गोल यायेगु निंतिं विपक्षीया डिबक्स थ्यंक थ्यंगु खः । तर मेक्सिकों अन्तिम इलय् तकं उत्कृष्ट कासा न्ह्यब्वसें जर्मनीया फुक्क कुतः असफल यानाबिल । मेक्सिकोया गोलकिपरं जर्मनीया तःगू प्रहारयात बचे यासें उत्कृष्ट कासा न्ह्यब्वःगु खः ।  थौंया कासाय् निगूगु हाफय् दुहां वःम्ह मेक्सिकोया ३९ दँया राफेल माक्र्वेज न्याक्वःतक विश्वकप म्हितूम्ह स्वम्हम्ह कासामि नं जूगु दु । थ्वयां न्ह्यव जर्मनीया लुथर म्याथ्युस व मेक्सिकोया हे एन्टोनियो कार्बजालं जक न्याक्वःतक विश्वकप म्हितूगु कीर्तिमान तयातःगु दु । 
https://nepalbhasatimes.com/8187,कासाख्य:,११३८ तछलाथ्व पञ्चमी,"ब्राजिल नं निराश, स्वीटजरल्यान्ड लिसे बराबरी",एजेन्सी/ विश्वकपया दावेदार टिमत निराश जुइमाःगु झ्वलय् ब्राजिल नं थःगु न्हापांगु कासाय् निराश जुइमाःगु दु । थुगु विश्वकपया दावेदार व डिफेन्डिङ च्याम्पियने जर्मनी मेक्सिकाेपाखें १-० गाेलं निरास जूगु स्वघाै लिपा हे ब्राजिलं स्वीट्जरल्याण्ड लिसे १-१ गाेलया बराबरीइ चित्त बुझे यायेमाःगु दु ।                                                          छन्हु न्ह्यव तिनी मेगु दावेदार अर्जेन्टिनां थुगुसी तिनि विश्वकप म्हितःवःगु अाइसल्याण्डलिसे बराबरीइ चित्त बुझे याःगु खः । ब्राजिलं न्हापांगु हाफया २० मिनेट दुने हे गाेल यासें प्रभावशाली शुरुवात याःगु खःसां स्वीट्जरल्यान्डया जुझारुपनया न्ह्यने छुंं लगे मजुल । निगूगु हाफ सुरु जूगु ५ मिनेट लिपा हे स्वीटजरल्यनन्डया निति जुबेरं गाेल यासें ब्राजिलयात निराश यानाबिउगु खः । जुबेरं ५० अाैं मिनेटय् कर्नर बलय् हेड यासें गाेल याःगु खः । ब्राजिलया नितिंं काेन्टिन्हाें कासाया २० अाैं मिनेटय् गाेल याःगु खः । 
https://nepalbhasatimes.com/8209,कासाख्य:,११३८ तछलाथ्व पञ्चमी,स्वयेबहपिं कासामि (ह्यारि केन व ह्याङ मिन सन),"ह्यारि केन,  फरवार्ड, इंग्ल्यान्ड टोटनह्यामया स्ट्राइकर ह्यारि केनयात गोल्डेन बुटया दोवदार धकाः धयातःगु दु । २४ दँ दुम्ह इंग्ल्यान्डया कप्तान केनं प्रिमियर लिगय् धाःसा निक्वः तक गोल्डेन बुट त्याकेधुंकूगु दु । अथेहे टोटनह्यामया निंतिं सछिगुलिं मल्याक अप्वः गोल यायेधुंकूगु दु । अथेहे इंग्ल्यान्डया निंतिं वं आःतक झिंस्वंगू गोल यायेधुंकूगु दु । केनं इंग्ल्यान्डया राष्ट्रिय टिमं सन् २०१६ या युरोपया छनोट चरणं निसें तिनि म्हितूगु खः । केनया राष्ट्रिय टिमय् डेब्यु नं लुमंकेबह हे जूगु खः । भेट्रान कासामि रुनीया थासय् मैदान प्रवेश याःम्ह केनं मैदान दुहां वयाः ८० सेकेन्ड दुने हे गोल याःगु खः । सन् २०१७ य् उत्कृष्ट प्रदर्शन यानाः केन इंग्ल्यान्डया प्लेयर अफ दि इएर नं जूगु खः ।                                                         ह्याङ मिन सन,  फरवार्ड, द. कोरिया सन् २०१५ टोटनह्याम वंम्ह ह्याङ मिन सन एशियाया दकलय् थिकेम्ह कासामि खः । अथे हे सन थःगु क्लबया निंतिं दकलय् अप्वः गोल याःम्ह एसियाली कासामि नं खः । दक्षिण कोरियाया विश्वकप यात्रा गन तक थ्यनी व ला छुं ई लिपा तिनि सिइदइ, तर सन अज्याःम्ह कासामि खः, गुम्हेसिया निंतिं झीसं कोरियायागु कासा स्वये हे माः । सनयात वया फ्यानतय्सं सोनाल्डो नं धायेगु याः । सनयात एएफसी एसियन इन्टरनेशनल प्लेयर पाखें सम्मानित नं यायेधुंकूगु ।"
https://nepalbhasatimes.com/8205,कासाख्य:,११३८ तछलाथ्व पञ्चमी,समूह ‘जी’इ इंग्ल्यान्ड व बेल्जियमया सम्भावना,"एजेन्सी- विश्वकप अन्तर्गत थौं स्वंगू कासा जुइत्यंगु दु । न्हापांगु कासाय् स्वीडेनं दक्षिण कोरिया लिसे म्हितीसा निगूगु कासाय् बेल्जियम व पानामा दथुइ । दकलय् लिपा इंग्ल्यान्ड व ट्युनिसिया दथुइ धेंधेंबल्लाः जुइ । समूह एफ पाखें धेंधेंबल्लाः यानाच्वंगु स्वीडेन व दक्षिण कोरिया दथुया कासा बराबरीया धेंधेंबल्लाः जुइगु खः । मखे समूह जी पाखे इंग्ल्यान्ड व बेल्जियमया सम्भावना अप्वः दु । इंग्ल्यान्ड, बेल्जियम, ट्युनिसिया व पानामा दुथ्याःगु समूह जी पाखें थुपिं हे निगू टिम नकआउट चरणय् दुहां वनीगु जुइ ।                                                          इंग्ल्यान्डलिसे थौं धेंधेंबल्लाः यायेत्यंगु ट्युनिसियां सन् १९७८ लिपा विश्वकपय् छगू नं कासा त्याकेफुगु मदुनि । मेखे पानामा थुगुसी न्हापांखुसी विश्वकपय् म्हितेत्यंगु खः । लिपांगु छुं छुं कासाय् ट्युनिसियां थःगु कासाय् सुधार याना हयाच्वंगु दु । थ्व ल्याखं इंग्ल्यान्डं ट्युनिसियायात कमजोर तायेकल धाःसा थ्व इंग्ल्यान्डया गल्ती जुइफु । सन् १९६६या विश्व विजेता इंग्ल्यान्डं सन् २०१६ या युरो कपय् आइल्यान्डयात थथे हे कमजोर तायेकूगुलिं पराजय फयेमाःगु खः । उकिं थ्व पालय् इंग्ल्यान्डं ट्युनिसियायात कमजोर तायेकेगु गल्ती याइमखु जुइमाः ।  मेखे एशियाली टिम दक्षिण कोरियालिसे प्रतिस्पर्धा यायेत्यंगु स्वीडेन सन् २००६ लिपा न्हापांखुसी विश्वकपय् दुहां वयेत ताःलाःगु टिम खः । दक्षिण कोरिया धाःसा झ्वःलाक्क गुक्वःखुसी विश्वकप म्हितेत्यंगु दु ।  सन् २००२ लय् आयोजक राष्ट्र जूबलय् दक्षिण कोरिया सेमिफाइनल तक थ्यंगु खः । मेखे स्वीडेन नं सन् १९५८ य् विश्वकपया फाइनल तक थ्यनेधुंकूगु दु । उबलय् स्वीडेन ब्राजिललिसे बूगु खः । स्वीडेन व द. कोरिया दथुइ सन् २००५ य् लिपांगु धेंधेंबल्लाः जूगु खः । उबले थ्व कासा निगू निगू गोलया बराबरीइ क्वचाःगु खः ।  बेल्जियम व पानामा दथुइ धाःसा दकलय् न्हापांखुसी धेंधेंबल्लाः जुइत्यंगु दु । विश्वकप छनोटय् अपराजित यात्रा यानावःगु प्यंगू युरोपेली टिम मध्ये बेल्जियम छगू नं लाः । थ्व ल्याखं विश्वकपय् डेब्यु यायेत्यंगु पानामाया न्ह्यःने बेल्जियम बल्लाःगु खनेदु । थ्व ल्याखं विश्वकपया वार्मअप कासाय् डेनमार्क, स्वीट्जरल्यान्ड व नर्वेलिसे पराजित जूगु पानामां बेल्जियमयात पनेगु खःसा कडा मेहनत यायेमालीगु जुइ । "
https://nepalbhasatimes.com/829,कासाख्य:,११३८ सिल्लाथ्व दुतिया,छाय् जुल अली मुस्मां,"अमेरिकाया महान बक्सर मोहम्म्द अलीं सार्वजनिक रुपं सन् १९६४ य् इस्लाम कबूल याःगु खः । मोहम्मद अलीया जीवनय् थ्व तसकं हे असाधारण पलाः खः । वया आलोचकत इस्लाम कबूल याःगुलिं व खनाः तसकं तम्वःगु खः । वयागु गृहनगरया पत्रपत्रिकातय्सं ला लिपा थ्यंकं व बूबलय्या नां क्यासियस क्ले हे तयाः समाचार छापे यायेगु यानाच्वंगु खः ।                                                         अमेरिका व भियतनाम दथुइ ल्वापु जुयाच्वंगु इलय् अलीं भियतनाम युद्धय् ब्वति कायेत अस्वीकार याःगु खः । उकिं वयागु उपाधीलिसें वयात बिया वयाच्वंगु सुविधा अमेरिकी सरकारं लित कयाबिल । अमेरिकी सरकारया थ्व हे निर्णय अन्तय् अलीयात छम्ह मजबूत मनूया रुपय् स्थापित यानाबिल ।मोहम्मद अलीया जन्म सन् १९४२ जनवरी १७ य् जूगु खः । अलीं इस्लाम कबूल यानागु कारण बिस्कं कथं हे धाःगु दु । सन् १९६७ य् ज्याक ओल्सेनं ‘ब्लायक इज बेस्ट ः द रिडल अफ क्यासियस क्ले’ नांया छगू सफू च्वःगु खः । उगु सफुलिइ अलीं धयातःगु दु, ‘न्यूयोर्कया हर्लेम सतक सिथय् वं न्हापांखुसी छम्ह धर्म परिवर्तन याकीम्ह मनू नापलाःगु खः ।’तर लिपा वनाः अलीं सन् १९६० व १९६१ या सुरुवातपाखें मयामी जूगु मुस्मां देय्तय् बैठकया इलय् धर्म परिवर्तन यानागु खँ धाःगु दु । लिसें वं धर्म परिवर्तन याकीम्ह मनूयात शिकागोय् नापलानागु खँ नं धाःगु दु । तर थ्व फुक्कं स्वयां बिस्कं हे दु क्यासियस क्ले मुस्मां जुयाः मोहम्मद अली जूगुया बाखं । आःतक थ्व बाखंयात हे दकलय् अप्वः विश्वसनीय धया वयाच्वंगु दु । टाइम पत्रिकाय् थुकिया बारे वेबसाइटय् प्रशारण याःगु खः । ‘अली ः ए लाइफ, आउट इन अक्टुबर फ्रम हाटिन मिफलिन हरकोर्ट’ नांया छगू सफू वयेत्यंगु दु । थ्व सफूया च्वमि खः– जोनाथन ईग । थ्व सफूया छगू ब्वय् छपु पौया खँ न्ह्यथनातःगु दु, गुगु पौ अलीं थः निम्हम्ह कलाः खलिलाह कामाचो–अलीयात च्वःगु दु । अली व कामाचो दथुया इहिपा सन् १९६७ निसें ७६ तक जक न्ह्यात । कामाचो अलीं थ्व पौ सन् १९६० पाखें मोहम्मद अलीं च्वःगु खँ धाःगु दु । अलीं उगु पतिइ थम्हं नेशन अफ इस्लाम अखबारय् वःगु छगू कार्टुन स्वयागु खँ न्ह्यथनातःगु दु । थःगु गृहनगर लुइवेलय् स्केटिङ रिंग पिने च्वनाः वं उगु कार्टुन स्वःगु जुयाच्वन । कार्टुनय् क्यनातःगु जुयाच्वन, गुकथं तुयुम्ह मालिकं क्रूरतापूर्वक थः दासयात दायाच्वंगु दु, अले मेखे जिससया प्रार्थना नं यानाच्वंगु दु । थुकी यचुक हे क्यनातःगु जुयाच्वन कि इसाइ धर्म धयागु तुयुपिं दमनकारितय् जक धर्म खः ।अलीयात थ्व कार्टुन तसकं यल । अलीं पतिइ च्वयातःगु दु, उगु कार्टुनया लिच्वः वयात नं लात, अले उबलय् निसें हे धर्म परिवर्तनया बिचाः वल । कामाचो अलीं मोहम्मद अलीयाके इहिपा न्ह्यःया सम्बन्धयात कयाः न्यंगु जुयाच्वन । वं अलीयात थ्व मामिलाय् छपु पौ च्वयेत नं धाःगु जुयाच्वन । कामाचों हे वयात इस्लाम धर्मय् वनेमाःगु सल्हा बिउगु खः ।"
https://nepalbhasatimes.com/907,कासाख्य:,११३८ सिल्लाथ्व पञ्चमी,बार्सिलोना व रियलया शानदार जित,"एजेन्सी- लियोनल मेसी व लुइस स्वारेजं निगू निगू गोल यायेवं बार्सिलोनां रियल बेटिसयात ५–० गोलं बुकूगु दु । थ्व विजय लिसें बार्सिलोना ला लिगाय् ११ ल्याखं अग्रता कयाः शीर्षस्थानय् दु । बार्सां न्यागुलिं गोलं नाटकिय रुपं निगूगु हाफय् जक याःगु खः ।                                                         दकलय् न्हापां इभान राकिटिकं कासाया ५९ औं मिनेटय् गोल यासें बार्सायात अग्रता बिउगु खःसा थ्वयां न्यागू मिनेट लिपा हे मेस्सीं गोल यात, थ्वयां नं न्यागू मिनेट लिपा स्वारेजं भलीपाखें थप छगू गोल यानाः ३–० गोलं अग्रता बिल । कासाया ८० औं मिनेटय् मेसीं थप छगू व ८९ औं मिनेटय् स्वारेजं थप छगू गोल यात । थ्व गोल लिसें स्वारेजया ला लिगाय् १०० गोल थ्यंगु दु, मुक्कं ११४ गू कासाय् यानाः । मेखे बार्साया परम्परागत प्रतिद्वन्द्वी रियल म्याड्रिडं नं म्हिगः जूगु कासाय् न्ह्यथनेबहःगु विजय चूलाकूगु दु । नाचो, गारेथ बेल व क्रिस्टियानो रोनाल्डों निगू निगू गोल याःगु कासाय् रियलं डेपोर्टिभो ला कोरुन विरुद्ध ७–१ गोलं आकर्षक विजय चूलाकूगु खः । कासाया २३ औं मिनेटय् एड्रियन लोपाजं डेपोर्टिभोया निंतिं न्हापांगु गोल याःगु खःसां लिपा रियलयात पने तकं मफुत । थ्वयां ९ मिनेट लिपा हे नाचों गोल यासें कासा बराबरीइ यंकाबिउगु खः । थ्वयां लिपा बेलं ४२ व ५८ औं मिनेटय् यानाः झ्वःलाक निगू गोल यातसा लुका मोडरिकं ६८ औं मिनेटय् छगू गोल यात । रोनाल्डों ७८ व ८४ औं मिनेटय् निगू गोल यातसा अन्तय् ८८ औं मिनेटय् नाचों थप छगू गोल याःगु खः । ९ डिसेम्बर लिपा ला लिगाय् न्हापांगु विजय चूलाकूगु रियल आः ल्याः धखलय् शीर्ष प्यंगूगु थासय् ला थहांवःगु दु, तर नं शीर्षथासय् लानाच्वंगु बार्सिलोना स्वयां १९ अंकं लिउने दु ।"
https://nepalbhasatimes.com/866,कासाख्य:,११३८ सिल्लाथ्व चौथी,म्यानचेस्टर सिटीं कीर्तिमान ल्याः काइगु आशा,म्यानचेस्टर सिटीया प्रशिक्षक पेप ग्वार्डिओलां थुगुसी सिटीं प्रिमियर लिगय् कीर्तिमानी ल्याः कायेत ताःलाइगु आशा प्वंकूगु दु । सर्जिओ एग्युरोया ह्याट्रिकया ग्वाहालिं वंगु चान्हय् न्यूकास्टलयात ३–१ गोलं बुकेधुंकाः ग्वार्डिओलां थ्व आशा प्वंकूगु दु । २०१२ व २०१४ या उपाधी विजेता सिटी आः १२ ल्याःया अग्रतासहित ६५ ल्याः कयाः शीर्षस्थानय् दु । निगूगु थासय् लानाच्वंगु म्यानचेस्टर युनाइटेडया ५३ ल्याः जक दु ।                                                         चेल्सीं सन् २००४–०५ य् उपाधी त्याकूबलय् ९५ ल्याः काःगु खः । आः सिटीं थ्व कीर्तिमान त्वाःथलेगु खःसा ल्यंदुगु झिंप्यंगू कासाय् झिगू त्याकाः छगू बराबरी याःसा खः । वंगु चान्हय् जूगु कासाय् एग्युरों थःगु झिंछगूगु ह्याट्रिक पूवंकूगु दुसा थुगु सीजनय् जक थ्व वयागु निगूगु ह्याट्रिक खः । थ्वयां न्ह्यः वाटफोर्ड लिसे ६–० गोलं त्याःगु कासाय् नं वं ह्याट्रिक याःगु खः । वंगु चान्हय् जूगु मेगु कासाय् म्यानचेस्टर युनाइटेडं एन्टोनी मार्सलया छगू गोलया ग्वाहालिं बर्नलेयात १–० गोलं बुकल । अथेहे म्हिगः जूगु मेगु कासाय् चेल्सीं ब्रिघटनयात ४–० गोलं बुकलसा आर्सनलं नं क्रिस्टल प्यालेसयात ४–१ गोलं बुकूगु दु ।
https://nepalbhasatimes.com/1052,कासाख्य:,११३८ सिल्लाथ्व अष्टमी,नामिबिया वनेत नेपाली टिम घोषणा,"येँ – वइगु महिनाय् नामिबियाय् जुइगु आइसिसी वल्र्ड क्रिकेट लिग निगूगु डिभिजनया निंतिं पारस खड्काया नेतृतवय् झिंप्यम्ह दुजः दुगु राष्ट्रिय टिम घोषणा याःगु दु । बिहिवाः घोषणा याःगु टिमय् ज्ञानेन्द्र मल्ल (उपकप्तान), शक्ति गौचन, बसन्त रेग्मी, शरद भेषवाकर, सोमपाल कामी, करण केसी, मोहम्मद आरिफ शेख, दीपेन्द्रसिंह ऐरी, सन्दीप लामिछाने, दीलिप नाथ, ललितसिंह भण्डारी, अनिलकुमार शाह, रोहितकुमार पौडेल मू कासामि कथं दुथ्याःगु दुसा वैकल्पिक कासामिइ कथं सुनिल धमला, ललितनारायण राजवंशी, विकास महतो व सिद्धान्त लोहनी दुथ्याःगु दु । थुपिं मध्ये अनिलकुमार शाह व रोहित कुमार पौडेलं न्हापांखुसी राष्ट्रिय टिमय् थाय् दयेकूगु खः ।                                                         आइसिसी प्रतिनिधि अमिनुल इस्लाम, प्रशिक्षक जगत टमाटा व कप्तान पारस खड्काया पुचलं मेपिं कासामि ल्यःगु खः । नेपाली टिमय् नामिवियाय् म्हितः वने न्ह्यः माघ १३ शनिवाः युएईया भ्रमण याइ । थन नेपाली टिमं स्वंगू अभ्यास म्याच म्हिती । थनं माघ २१ गते नामिबियापाखे वनी । निगूगु डिभिजनया कासा माघ २५ निसें सुरु जुइ । वंगु असोजय् आइसिसी वल्र्ड क्रिकेट लिगया शीर्ष प्यंगूगु थासय् लाकेमफुगुलिं नेपाः निगूगु डिभिजनय् कुहां वःगु खः । निगूगु डिभिजनय् खुगू टिम दथुइ धेंधेंबल्लाः । थुकी शीर्ष निगूगु थासय् लाःगु टिमं २०१८ मार्चय् जिम्बावेय् जुइगु वान डे क्वालिफायरय् म्हितेखनी ।"
https://nepalbhasatimes.com/600,कासाख्य:,११३८ पोहेंलागा आमै,पोग्बा प्रेरित युनाइटेड विजयी,पाउल पोग्बापाखें प्रेरित म्यानचेस्टर युनाइटेडं स्ट्रोक सिटीयात ३(० गोलं बुकुसें म्यानचेस्टर सिटी लिसेया अंक दूरी चिब्या याःगु दु । फ्रेञ्च मिडफिल्डर पोग्बां न्हापांगु हाफय् निगू गोल यायेगु निंतिं एन्टोनियो भ्यालेन्सिया व एन्टोनी मार्सलयात ग्वाहालि याःगु खः । थप छगू गोल रामेलु लुकाकुं याःगु खः । भ्यालेन्सियां कासाया ७औं मिनेटय् गोल यासें म्यानचेस्टरयात अग्रता बिउगु खःसा पोग्बाया हे ग्वाहालिं मार्सलं कासाया ३८ औं मिनेटय् मेगु गोल याःगु खः । लुकाकुं निगूगु हाफय् ७२ औं मिनेटय् गोल याःगु खः । थ्व विजय लिपा युनाइटेडं सिटीया लिसें अंक दूरी १२ य् थ्यंकूगु दु । शीर्षस्थानय् लानाच्वंगु सिटीया २३ गू कासाय् ६२ अंक थ्यंगु दुसा निगूगु थासय् लानाच्वंगु युनाइटेडया नं २३ औं अंकय् ५० ल्याः थ्यंगु दु ।
https://nepalbhasatimes.com/1683,कासाख्य:,११३८ सिल्लागा षष्ठी,‘काठमाडौं मोडेल ओपनरोड  रेस–२०१८’,"येँ – काठमाडौं मोडेल स्कुलया ग्वसालय् दँय्दसं थें थुगुसी नं थःगु ब्वनेकुथिया ब्वँमिपिनि दथुइ ‘काठमाडौं मोडेल ओपनरोड रेस–२०१८’ ब्वाज्या कासा वंगु शनिवाः जुल ।मुक्कं ३ किलोमिटरया ब्वज्या जूगु उगु कासाय् मिजंपाखें प्रशान्त महर्जन न्हाप, सुरेन्द्र महर्जन लिउ व सुबास महर्जन लियांलिउ लाःगु खःसा मिसापाखें सिम्रन महर्जन न्हाप, करिना मोक्तान लिउ व सदिक्षा श्रेष्ठ लियांलिउ लाःगु खः। ब्वाकासा त्यापिं विद्यार्थीपिंत स्कुल प्रिन्सिपल राजेन्द्र महर्जनं दसिपौ व पदक लःल्हासे कासा व स्कुलया बारे थःगु नुगः खँ प्वंकादीगु खः ।"
https://nepalbhasatimes.com/1230,कासाख्य:,११३८ सिल्लाथ्व द्वादशी ,"सन्दीप आइपिएलय्, दिल्ली डेयरडेविल्सं न्यात",येँ– नेपाःया लेग स्पिनर सन्दीप लामिछानें भारतया लोकंह्वाःगु क्रिकेट धेंंधेंबल्लाः इन्डियन प्रिमियर लिग (आईपीएल)य् म्हितीगु जूगु दु । म्हिगः निसें सुरु जूगु कासामितय् लिलामया झ्वलय् सन्दीपयात थौं दिल्ली डेयरडेविल्सं २० लाख भारुं न्याःगु खः ।                                                         आइएपीएलय् म्हितेत्यंम्ह सन्दीप नेपाःया न्हापांम्ह कासामि खः । आइपीएलया लिलामीइ सन्दीपया नां नं दुथ्यायेवं अस्ट्रेलियाया पुलांम्ह कप्तान माइकल क्लार्कं ट्विट यानाः सन्दीपयात बधाइ बिउगु खः । सन्दीपयात माइकलं हे अस्ट्रेलिया प्रशिक्षण नं बिउगु खः । थुगुसीया आइपीएल वइगु ७ अप्रिल निसें २७ मे तक जुइ ।
https://nepalbhasatimes.com/1536,कासाख्य:,११३८ सिल्लागा चौथी,नेपाली राष्ट्रिय क्रिकेट टिमयात युएईं बिदा,नामिबियाय् जुइगु आइसिसी वल्र्ड क्रिकेट लिग निगूगु डिभिजन म्हितेत वनाच्वंगु नेपाली राष्ट्रिय क्रिकेट टिमयात युएईं बिदा याःगु दु । थुगु धेंधेंबल्लाःया तयारीया निंतिं राष्ट्रिय टिम युएइ वनाच्वंगु खः ।                                                         युएई एभरेस्ट मार्सल आर्ट एण्ड स्पोर्टस क्लबं बिदाइ ज्याझ्वः याःगु खः । अनया काठमाडौं प्यालेस रेस्टुरेन्टय् बिदाइ ज्याझ्वः जूगु खः । बिदाइ ज्याझ्वलय् एभरेस्ट मार्सल आर्टया पदाधिकारीपिंलिसें काठमाडौं प्यालेसया व्यवस्थापकपिं दुथ्याःगु खँ मार्सट आर्टया डाइरेक्टर रवि शाहीं कनादीगु दु ।
https://nepalbhasatimes.com/4839,कासाख्य:,११३८ चौलागा  दशमी,नेपाली क्रिकेटं काःगु सफलता,"नेपाःया कासा ख्यलय् क्रिकेटं वंगु छुं ई न्ह्यः जक तःधंगु व महत्वपूर्ण सफलता प्राप्त याःगु दु । नेपाली क्रिकेटं अन्तर्राष्ट्रिय क्रिकेट काउन्सिल (आईसीसी)या सदस्यता काःगु स्वंगू दशक लिपा एक दिवसीय क्रिकेटया मान्यता कायेत सफल जूगु खः । एक दिवसीय क्रिकेटया मान्यतालिसें नेपाःया क्रिकेट ख्यलय् छगू न्हूगु अध्याय नं शुरु जूगु दु । नेपालं काःगु एक दिवसीय मान्यताया थ्व ऐतिहासिक उपलब्धिलिसें क्रिकेटय् छगू अवसर व हाथ्या नं दं वःगु दु ।                                                         नेपालं न्हापांखुसी काःगु थ्व सफलतालिसें नेपाली क्रिकेटयात कयाः थ्व इलय् चर्चा नं उतिकं जुयाच्वंगु दु । नेपाली क्रिकेटया राष्ट्रिय संस्था क्रिकेट एशोसियन अफ नेपाल (क्यान) दुनेया अनेक विवादया दथुइ नं नेपाली क्रिकेटं कायेफुगु थ्व सफलता निश्चित रुपं समग्र कासामि, क्रिकेटया समर्थक व प्रशंसकतय् निंतिं तःधंगु लसताया खँ खः । एक दिवसीय मान्यतालिसें आः वइगु प्यदँ तकया निंतिं नेपाली क्रिकेटं आपालं अवसर प्राप्त याये खनी । सन् १९८८ लय् नेपालं दकलय् न्हापां आइसीसीया सदस्यता काःगु खःसा सन् १९९६ य् एसोसियट राष्ट्रया मान्यता काःगु खः । थ्व क्रमय् वंगु छुं दिं न्ह्यः जक नामिबियाय् क्वचाःगु आइसीसी विश्व क्रिकेट लिग डिभिजन –२ या कासां एक दिवसीय मान्यता कायेत सफल जूगु खः । नेपाली क्रिकेटं काःगु थ्व आतकया हे दकलय् तःधंगु व महत्वपूर्ण उपलब्धि खः । नेपालं काःगु थ्व उपलब्धिलिसें आः प्यदँ तक आइसीसी अन्तर्गत जुइगु इन्टरकन्टिनेन्टल कप, च्याम्पियन्सप लगायत आपालं महत्वपूर्ण क्रिकेट म्हिते खनीगु जूगु दु । इन्टरकन्टिनेन्टल कप एशोसियट राष्ट्रया दथुइ जुइगु दकलय् उच्च तहया कासा खः । थ्व हे कासाय् याःगु प्रदर्शनया आधारय् आइसीसीं एशोसियट राष्ट्रयात टेस्ट मान्यता बीगु वा मबीगु धइगु निर्णय याइ । सन् २०१५ निसें २०१७ तक जूगु इन्टरकन्टिनेन्टल कप कासाय् विजेता जुयाः अफगानिस्तान व उपविजेता जुयाः आयरल्याण्डं टेस्ट म्हितीगु राष्ट्रया मान्यता छुं ई न्ह्यः जक काःगु खः । सन् २०१५ निसें ०१७ तक जूगु आइसीसी विश्व क्रिकेट लिग च्यान्पियनशीपय् नेपालं नं ब्वति काःगु खः, तर कासाय् खराब प्रदर्शन याःगु नेपाः न्हय्गूगु थासय् लाःगु जक मखसे रेलिगेशनय् तकं लायेवं डिभिजन–२ लय् घटुवा जूगु खः । विश्वकप छनोटया निंतिं नामिबियाय् जूगु कासापाखें आः वइगु सन् २०२२ तकया निंतिं एक दिवसीय मान्यता कायेवं नेपालं हाकनं आइसीसी विश्व क्रिकेट लिग च्याम्पियनशीपय् ब्वति काये खनीगु जूगु दु । # नेपाःयात थप सुविधा नेपालं काःगु थ्व सफलतालिसें आः नेपालं उच्चस्तरया प्रशिक्षक व कासामिपिंत बीगु सुविधा, थीथी अन्तर्राष्ट्रिय प्रशिक्षण व एक दिवसीय श्रृंखलाया कासा लगायतया सुविधा आइसीसीपाखें काये खनी । सन् २०२२ तकया निंतिं आइसीसीपाखें नेपालं दँय्दसं च्यागू करोड तका ग्वाहालि काये खनीगु क्यानं न्ह्यथंगु दु । थ्व प्यदँ तक नेपालं म्हितीगु कासाकथं हे आइसीसीया वरियताय् कायम जुयाच्वनेगुया नापनापं कासामितय्सं याइगु प्रदर्शनया नं लेखाजोखा तयेगु ज्या जुइ । लिसें नेपालं थः स्वयां तःधंगु राष्ट्रलिसे एक दिवसीय कासाया श्रृंखला नं म्हितेगु अवसर प्राप्त जुइ ।सन् २०१३ य् आइसीसी विश्व क्रिकेट लिग डिभिजन –३ या विजेता जुयाः नेपालं विश्वया क्रिकेटप्रेमीतय् ध्यान थःपाखे आकर्षित यायेत सफल जूगु खः । उगु इलय् थः स्वयां सशक्त प्रतिद्वन्द्वी युगान्डायात ५ गू विकेटं बुकाः नेपाः उपाधि विजेता जूगु जक मखसे डिभिजन – २ लय् बढुवा जुइगु नापं सन् २०१४ य् जुइगु आइसीसी विश्वकप छनोटया निंतिं थाय् सुरक्षित याःगु खः । छगू लिपा मेगु उत्कृष्ट प्रदर्शन यासें न्ह्याः वनाच्वंगु नेपाली क्रिकेटं सन् २०१४ य् जूगु डिभिजन – ३या क्रिकेटया उपाधि निक्वःखुसी त्याकेत नं सफल जूगु खः । सन् २०१४ य् नेपालं टि–ट्वान्टी विश्वकप क्रिकेट नं म्हितूगु खःसा नेपालं सन् २०१५ निसें ०१७ तक जूगु आइसीसी विश्व क्रिकेट लिग च्याम्पियनशीप म्हितेगु अवसर नं प्राप्त याःगु खः । #सफलता त्वःफी फु वि.सं. २०७३ य् आइसीसीं क्यानयात निलम्बन याःगु खः । क्यान निलम्बनय् लाये धुंकाः उगु इलंनिसें आतक नं अभिभावक विना हे नेपालं तःधंगु क्रिकेट कासाय् सहभागिता क्यना वयाच्वंगु दु । यदि क्यान दुनेया विवाद अन्त्य जुयाः आइसीसीं तयातःगु निलम्बन फुकुवा मजुइगु खःसा नेपालं काःगु थ्व ऐतिहासिक सफलता त्वःफी फु । २०७२ साल मंसिरय् क्यानया तत्कालीन उपाध्यक्ष चतुरबहादुर चन्द, महासचिव अशोकनाथ प्याकुरेल लगायत छगू पक्षं क्यानया अधिवेशन आव्हान यात । तर क्यानया हे तत्कालीन अध्यक्ष टंक आङबुहाङया मेगु पक्षं क्वथाय् च्वनाः याःगु निर्णय व पारदर्शी मजूगु धासें तत्काल अधिवेशन दिकेत राष्ट्रिय खेलकुद परिषदय् उजुरी तःगु खः । राखेपया चुनाव दिकेत बिउगु निर्देशनया दथुइ नं क्यानया चन्द व प्याकुरेल पक्षं चांचां चुनाव यात । चुनावं अध्यक्षय् चन्द व महासचिवय् प्याकुरेलयात ल्यल । तर राखेपं गुगुं हालतय् नं उकियात मान्यता बी मफइगु स्पष्ट यात । अनं छुं दिं लिपा हे राखेपं रमेश सिलवालया नेतृत्वय् छगू तदर्थ समिति गठन यात । थनं लिपा क्यानया विवादं उग्ररुप कायेगु नापं चरमोत्र्षय् थ्यन । थ्व हे अवस्थाय् २०७३ साल बैशाखय् आइसीसीं क्यानय् सरकारी हस्तक्षेप जूगु व निर्वाचन नं निष्पक्ष मजूगु धासें प्रतिबन्ध तयाबिल । तर आः वयाः आइसीसीं क्यानयात अन्तिम मौका बिउगु दु । आः नं क्यानया विवाद ज्यने मफुत वा ज्यंकेगु मस्वल धाःसा नेपाःया सदस्यता खारेज जुइगु नापं नेपालं काःगु सफलता नं त्वःफी फु । नामिबियाय् जूगु कासाय् नेपाःयात एक दिवसीय क्रिकेटया मान्यता बियाः नेपाः लिहां वःगु नेपाली राष्ट्रिय क्रिकेटया कप्तान पारस खड्कां कासामितय्सं थःगु जिम्मेवारी पूवंकूगु व आः नेपाली क्रिकेटया पदाधिकारी नापं सरोकारवालातय्सं थःगु जिम्मेवारी पूवंकेमाःगु प्रतिक्रिया बिउगु दु ।"
https://nepalbhasatimes.com/4256,कासाख्य:,११३८ चौलाथ्व पुन्हि,थाकुल स्मिथयात,"छुं ई न्ह्यः तक ला स्टिभ स्मिथ अस्टे«लियाली क्रिकेट टिमया कप्तान खः । कप्तान धायेवं व बांलाःम्ह कासामि ला जुइ हे माल । धात्थे धायेगु खःसा व तसकं अब्बल दर्जामा ब्याट्सम्यान । टेस्ट क्रिकेटया नम्बर १ थुम्ह ब्याट्सम्यानयात लिपांगु इलय् पुलांम्ह डन ब्रेडम्याननाप तकं तुलना यायेगु सुरु जूगु खः । धयाच्वनेम्वाः, ब्रेडम्यानयात विश्व क्रिकेटया आः तकया हे दकलय् बांलाःम्ह कासामि धाइ । अले थ्व तुलना स्मिथ स्वयंया निंतिं नं तःधंगु उपलब्धी खः ।तर आः वया स्थिति पाःगु दु । आःया निंतिं वयात दछिया प्रतिबन्ध तःगु दु । थ्वयां न्ह्यव वयात छगू टेस्टय् प्रतिबन्ध सजाय न्यंकेधुंकूगु दु । उकिं वं दक्षिण अफ्रिकाविरुद्धया प्यंगूगु अन्तिम टेस्टय् म्हिती मखुत । वयाविरुद्ध आः छानविन न्ह्याइ, अले सजाय न्यंकेगु ज्या जुइ । थुकिया हे झ्वलय् वयात इन्डियन प्रिमियर लिग (आईपीएल) या राजस्थान रोयल्सं तकं कप्तानया पदं चिइकूगु दु ।                                                         अपाय्मछिधंगु मखुगु ज्या वं छाय् यात ले ? ख“ थथे खः– अस्टे«लियाली टिम आः दक्षिण अफ्रिकाया भ्रमणय् दु । अन प्यंगू टेस्ट म्हितेगु ज्याझ्वः दुगु खः, उकी मध्ये स्वंगू टेस्ट क्वचाये धुंकल । जोहानसबर्गय् जूगु स्वंगूगु टेस्टय् अस्टे«लिया बांमलाक बुत । थ्व सिबें तःधंगु ख“, थ्व कासाय् अस्टे«लियाली कासामितय्सं ‘बल ट्यम्परिङ’ याःगु प्रमाणित जुल । क्यामरां ज्वनेवं स्वयं स्मिथं मिडियालिसे ख“ ल्हायेगु झ्वलय् ‘बल ट्यम्परिङ’ यानागु स्वीकार याःगु खः ।अथे ला ‘बल ट्यम्परिङ’ या ज्या न्हापा नं मजूगु मखु । छगू इलय् पाकिस्तानया वकार युनिस व वासिम अक्रमविरुद्ध ‘बल ट्यम्परिङ’या तःधंगु द्वपं लाःगु खः । लिपा वनाः दक्षिण अफ्रिकाय् भारतया सचिन तेन्दुलकरयात तकं ‘बल ट्यम्परिङ’ याःगु द्वपं लात । थज्याःगु यक्वं उदाहरण दु । तर ‘बल ट्यम्परिङ’यात क्रिकेटय् तसकं तःधंगु अपराध कथं कायेगु याः । क्रिकेटय् बलयात कासाया झ्वलय् अस्वाभाविक रूपं स्यंके मदु, स्यंकल कि अपराध याःगु ठहर जुइ । जोहानसबर्गय् अस्टे«लियाली कासामितय्सं गथे यानाः ‘बल ट्यम्परिङ’ याःगु खः न्ह्यसः दनेफु । कासाया ट्वेल्भम्यान जुयाच्वंम्ह क्यामरुन बेनक्राझ्टं कासा दिना च्वंगु इलय् पिनें ‘टेप’ हल, अले उकि तिकेत तयातःगु रसायन बलय् बुलाबिल । अले मेपिं कासामितय्सं उकि चाः तयेगु ज्या यात । थ्व ज्यां बलया छगू ब्व तसकं झ्यातुल, मेगु ब्व धाःसा हल्का जुयां तु ंच्वन । थथे जुल धाःसा बलरयात फाइदा धाइ, थः यथे बल स्विङ याये फइ । टिमया थ्व ज्याया पूरा जिम्मेवारी स्मिथं काःगु दु, अले वयात आः तसकं थाकुयाच्वंगु दु । छगू कथं वया पूरा कासा जीवनय् तःधंगु संकट वःगु दु । थ्व हे विवाद दथुइ वया लाखौं डलरया अनुबन्ध स्यनीगु सम्भावना नं दु । विशेषतः राजस्थाननाप १९ लाख डलरया अनुबन्ध । स्मिथ जक मखु, थज्याःगु स्थिति उप–कप्तान डेविड वार्नरया नं दु । थुकियात पूरा अस्टे«लियाली क्रिकेटं फयेमाःगु लिपांगु तःधंगु सकंट कथं कयातःगु दु ।"
https://nepalbhasatimes.com/5614,कासाख्य:,११३८ बछलाथ्व त्रयोदशी ,हाकनं सलाह,"विश्व फुटबलय् थौकन्हय् सुं छम्ह कासामिया चर्चा दुसा व खः, इजिप्टया मोहम्मद सलाह । अथेला वया लिसा कयाः जुयाच्वंगु चर्चा धाःसा इजिप्टया नितिं म्हिता मखसें इंग्लिस प्रिमियर लिग क्लब लिभरपुलया नितिं खः । नकतिनी युरोपेली च्याम्पियन्स लिग सेमिफाइनलया क्वचाःगु न्हापांगु लेगय् लिभरपुलं एएस रोमायात ५–२ गोलं बुकल । उगु कासाय् सलाहं निगू गोल ला यात हे, मेगु निगू गोलया नितिं अवसर नं सिर्जना याःगु खः ।                                                         आः लिभरपुल थ्यमथ्यं फाइनल थ्यन धाःसां ज्यु । अथेला रोमय् निगूगु लेगया कासा जुइ ल्यं हे दनी । उकि रोमां ५–२ या स्कोरं ल्युने लानाच्वंगु स्थिति परिवर्तन नं यायेफु । थ्वंया न्ह्यः क्वाटरफाइनलय् रोमां बार्सिलोनाविरुद्ध थःज्याःगु हे स्थितिइ थःत अनुकुल स्थिति हःगु खः । बार्सिलोनाविरुद्ध थज्याःगु लिच्वः हयेफुसा लिभरपुलविरुद्ध जक छाय् हये मफइ धकाः ? थुकिं नं लिभरपुल आरामया स्थितिइ च्वनेफइगु मदु धाःसां ज्यु । तर थुकिया नितिं रोमां हाकनं छगू मेगु चमत्कार हे याये माली । आः थत्थें काःसा सकसिया म्हुतुइ खालि सलाहया हे जक चर्चा दु । संयोगं रोमा वयाःगु पुलांगु क्लब हे खः । रोमां हे थगुनेया सिजनय् व लिभरपुल वःगु खः । उब्ले यक्वसिया अनुमान खः, सायद व इंग्लिस भूमिइ सफल जुइमखु । थथे छाय् धाःसा वं थ्वयां न्हय् मेगु प्रिमियर लिग क्लब चेल्सीया नितिं नं म्हिते धुंकूगु खः । अन धाःसा व सफल मजु । उकिं थज्याःगु हे ग्याचिकु लिभरपुलय् नं जुइ धयाःगु दयाच्वंगु खः । तर छतिं मजु । वया नितिं लिभरपुलय् न्हापांगु सिजन तसकं गज्जब सावित जुल । वं छगू लिपा मेगु गोल याना च्वंगु दु । थुकिया हे कारणं लिभरपुल प्रिमियर लिगय् शीर्ष प्यंगुगु थासय् लाइगु थ्यमथ्यं निश्चित दु धाःसा मेगु टिम च्याम्पियन्स लिगया फाइनल थ्यनीगु सम्भावना नं उतिकं दु । रोमाविरुद्धया निगू गोल लिपा वं थ्व सिजनय् याःगु गोलया ल्याः नं ४३ थ्यने धुंकूगु दु । थुकिं हे नकतिनी व प्रिमियर लिगया ‘प्लेयर अफ द इयर’ नं घोषित जुइधुंकूगु दु । वं थ्व उपाधि त्याःगु प्रिमियर लिगय् म्हितिपिं कासापिं दथुइ खः । वं थुकिया नितिं म्यानचेस्टर सिटीया केभिन डे ब्रुनयात निगूगु थासय् लाकूगु खः । आः धाःसा थथे धायेगु नं सुरु जूगु दु, वयात फिफां थुगुसीया उत्कृष्ट कासामिया सिरपाः नं बिमाः, अथे धयाःगु वयात बेलन डे’अर नं लायेमाः । अले अथे धयाःगु वया प्रदर्शन थौकन्हय् रियल म्याड्रिडया क्रिस्टियाना रोनाल्डो व बार्सिलोनाया लियोनल मेसीसिबें छुं कम मजु । उकिं हे ला खः, वया चर्चा नं हाकनं हाकनं जुयाच्वंगु दु ।"
https://nepalbhasatimes.com/4948,कासाख्य:,११३८ चौलागा  एकादशी,मेसीया गोलं  बार्सिलोनाय् कम्पन जुइगु,स्पेनया वैज्ञानिक–तय्सं अर्जेन्टिनी फुटबल स्टार लियोनल मेसीं बार्सिलोनाया निंतिं गोल याइबलय् बार्सिलोना शहरय् धाथें हे कम्पन जुइगु खँ धाःगु दु ।अनुसन्धानकर्तातय्सं क्याम्प नोउ रंगशाला लिक्क कम्पन मापन याइगु सिस्मोमिटर तयाः अनुसन्धान याःगु खः ।                                                         मेसी गोल याइबलय् भीड लसतां तिंन्हुइबलय् उगु क्षेत्रय् मनूतय्सं धाथें महसुस यायेफइकथं कम्पनी जुइगु खँ उमिसं धाःगु दु ।अर्थ साइन्सेस इन्ष्टिच्यूटया अनुसन्धानकर्तातय्सं बार्सिलोना जुइगु फुटबल लिसे स्वानाः मानविय गतिविधि व मोटरगाडीया ट्राफिकं उत्पन्न याइगु कम्पनया अध्ययन याना स्वयाच्वंगु दु ।आः उमिसं थज्याःगु कम्पनं अनया भवन लाइगु प्रभाव बारे तथ्यांक संकलन यायेत्यंगु दु ।
https://nepalbhasatimes.com/2321,कासाख्य:,११३८ चिल्लाथ्व पारू ,विश्वकप छनोटय् नेपाःया न्हापांगु कासा जिम्बावेलिसे,"येँ– विश्वकप छनोटय् नेपालं न्हापांगु कासा जिम्बावेलिसे म्हितीगु जूगु दु । अन्तर्राष्ट्रिय क्रिकेट महासंघं थौं पितबिउगु तालिका कथं नेपालं न्हापांगु कासा मार्च ४ तारिखय् म्हिती । नकतिनि क्वचाःगु आइसिसी विश्व क्रिकेट लिग डिभिजन २ या उपविजेता जुयाः नेपाः विश्वकप छनोट चरणय् थ्यंगु खः ।                                                         जिम्बावेय् हे वइगु फागुन २० निसें जुइगु कासाय् नेपाः समूह ‘बी’ इ लाःगु दु । थ्व समूहय् अफगानिस्तान, हंगकग, जिम्बावे व स्कटल्यान्ड दुथ्यानाच्वंगु दु । टाइसिट कथं नेपालं मार्च ८ गते स्कटल्यान्डलिसे, मार्च १० य् अफगानिस्तानलिसे व मार्च १२ हंगकंगलिसे म्हिती । समूह चरणय् फुक्कं टिमं थःथवय् छगू छगू कासा म्हितीसा उत्कृष्ट स्वंगू स्वंगू टिम सुपर सिक्सय् वनी । छनोट कासाया समूह ‘क’य् वेस्ट इन्डिज, आयरल्यान्ड, पपुवा न्युगिनी व नेदरल्यान्ड लानाच्वंगु दु । सुपर सिक्सय् छगू टिमं स्वंगू कासा म्हिती । समूह चरणय् वःगु ल्याः नं सुपरसिक्सय् दुथ्याकी । छनोटय् दुथ्याःगु खुगू एसोसियट टिम मध्ये नेदरल्यान्डसहित प्यंगू टिमयात प्यदँया निंतिं एकदिवसीय अन्तर्राष्ट्रिय मान्यता चूलाइसा छनोटया विजेता व उपविजेता सन् २०१९ य् इंग्ल्यान्डय् जुइगु एकदिवसीय विश्वकपय् म्हितेखनी ।"
https://nepalbhasatimes.com/5360,कासाख्य:,११३८ बछलाथ्व षष्ठी,च्याम्पियन सिटी,"थगुने म्यानचेस्टर सिटीं छुं हे त्याकेमफु । उकिं न्ह्यसः दंगु खः, गनं पेप ग्वार्डिओला इंग्लिस भूमिइ असफल सावित जुइगु जकं मखुला ? छगू कथं ग्याःचिकु खः थ्व ग्वार्डिओलाया प्रशंसकतय् नितिं । ग्वार्डिओला थ्वयां न्ह्यः बार्सिलोना व बायर्न म्युनिखय् प्रशिक्षक खः । थुपिं निगुलिं क्लबया नितिं व तसकं सफल सावित जुल । उलि जक मखु, थुपिं निगुलिं क्लबया नितिं ग्वार्डिओलां थःगु न्हापांगु सिजनय् हे छुं कि छुं उपाधि त्याकूगु खः ।                                                         थ्व हे स्थिति धाःसा सिटीइ जुइ मफुत ।उकिं हे थज्याःगु खँ वःगु खः– छु जूगु जुइ ग्वार्डिओला व सिटीयात । थुगुसी थुकिया लिसः वःगु दु । सिटी नकनिति हे जक इंग्लिस प्रिमियर लिग च्याम्पियन जूगु दु । लिपांगु न्हय्द“य् सिटीं लिग त्याकूगु थ्व स्वक्वःगु खुसी खः । छगू कथं धायेगु खःसा सिटीं थुगुसी छु परिस्थितिइ लिग त्याकीगु निश्चित जुल, व धाःसा म्हाइपुसेच्वंगु स्थिति हे खः । निवाः न्ह्यः हे थःगु घरेलु मैदानय् सिटीयाके लिग त्याकेगु ह्वःताः वःगु खः, व नं म्यानचेस्टर युनाइटेडयात बुकाः । उगु कासाय् छगू इलय् सिटी निगू गोलं न्ह्यःने नं लाःगु खः । अय्नं सिटी उगु कासाय् ३–२ गोलं पराजित जुल । अनलिं सिटी युरोपेली च्याम्पियन्स लिगया क्वाटरफाइनलया निगू लेगय् लिभरपुलनाप बांमलाक बुत । ग्वार्डिओलाया नितिं थ्व वयागु पूरा कासा जीवनय् तसकं म्हाइपुगु स्थिति जुल जुइमाः । थ्व हे बांमलाःगु स्थितिं मुक्त जुसें सिटीं लिगय् टोटनहमयात पराजित यात । थुबलय् सिटी लिग उपाधिया तसकं सतिक थ्यन । मेगु कासाय् युनाइटेड वेस्ट ब्रुमया ल्हातं अप्रत्यासित रुपं बुत । थ्व हे लिच्वलं सिटीयात लिगया च्याम्पियन दयेकल । ‘न्ह्याःगु जइमाः सिटीं लिग त्याकूगु दु, उकिं जि तसकं लयताः,’ ग्वार्डिओलां लिपा प्रतिक्रिया बिउगु खः । सिटीं थ्वयां न्ह्यः लिग कप नं त्याकूगु खः । एफए कपपाखें धाःसा सिटी पिने लायेधुंकूगु दु । अले च्याम्पियन्स लिगया लिच्वः ला सकसिया न्ह्यःने हे दु । थ्व ल्याखं ग्वार्डिओला व सिटीया नितिं थ्व मिश्रित लिच्वः खः । लिगया उपाधि तःधंगु ला खत, तर सिटीया नितिं च्याम्पियन्स लिगय् सेमिफाइनल तक थ्यने मफुगु धाःसा निश्चित ल्याखं असफलता खः । अय्नं छगू ल्याखं ग्वार्डिओलाया प्रशंसा याये हे माः । थुकिया कारण खः, सिटीं थगुसी म्हितूगु आक्रामक फुटबल । छगू इलय् बार्सिलोनां गुकथं आकर्षक, अले उतिकं आक्रामक फुटबल म्हितीगु खः, व आः सिटीं म्हिताच्वंगु दु । दकलय् तःधंगु खँ ला छु धाःसा सिटीया फुटबल थ्व झ्वलय् अतिकं कलात्मक नं जुल । थुकिया नितिं ग्वार्डिओलां थःत माः कथं खास खास कासामि नं न्यायेगु ज्या यात । वया पहःया फुटबल इंग्ल्यान्डया नितिं न्हूगु खः । थुकिया कारणं इंग्लिस फुटबल तःमि नं जूगु दु ।"
https://nepalbhasatimes.com/2356,कासाख्य:,११३८ चिल्लाथ्व तृतीया,एइबरयात बुकाः बार्साया च्याम्पियन्स लिगया नि‍ति‍ वार्मअप,एजेन्सी– ला लिगाय् वंगु चान्हय् जूगु कासाय् एइबरयात २–० गोलं बुकसें बार्सिलोनां वइगु मंगलवाः चेल्सीविरुद्ध जुइगु च्याम्पियन्स लिगया निंतिं वार्मअप याःगु दु । ला लिगाय् अपराजित यात्रा न्ह्याकेगु झ्वलय् बार्साया निंतिं लुइस स्वारेज व जोर्डि अल्बां छगू छगू गोल याःगु खः । थ्व विजय लिसें बार्सा ३१ गू कासा म्हितेधुंका ६२ अंक कयाः १० अंकया अग्रता सहित शीर्षस्थानय् दु । कासाया झिंखुगूगु मिनेटय् लियोनल मेस्सीया ग्वाहालिं स्वारेजं न्हापांगु गोल याःगु खः । थ्व धुंकाः निगुलिं टिमं आक्रमण याःगु खःसा कासाया अन्तिम पाखे ८८ औं मिनेटय् जक अल्बा गोल यायेत ताःलात । थ्वयां न्ह्यः ६६ औं मिनेटय् एइबरया फाबियन ओरेलाना निगू म्हासुगु कार्ड नयाः मैदानं पिहां वंगु खः । ओरेलानां तम्वं बलयात ल्हातं पञ्च यानाछ्वःगुलिं निगूगु म्हासुगु कार्ड नकूगु खः ।
https://nepalbhasatimes.com/5730,कासाख्य:,११३८ बछलाथ्व पुन्हि,बार्सिलोनायात प्यंगू कासा न्ह्यः हे ला लिगा उपाधी,लियोनल मेस्सीया ह्याट्रिकया ग्वाहालिं डिपोर्टिभा ला कोरुनयात ४–२ गोलं बुकाः बार्सिलोनां ला लिगा उपाधी त्याकूगु दु । बार्साया थ्व २५ औं ला लिगा उपाधी खःसा प्रशिक्षक अर्नेस्टो भाल्भेर्डयात न्हापांगु सिजनय् हे उपाधी चूलाःगु दु । वंगु चान्ह्य जूगु कासाय् कोन्टिन्हो कासाया न्हय्गू मिनेटय् हे न्हापांगु गोल यासें बार्सायात अग्रता बिउगु खः । थ्व धुंकाः मेस्सीं ३८ आंै मिनेटय् लुइस स्वारेजया क्रसय् थप छगू गोल यात ।                                                         तर न्हापांगु हाफय् हे आर्सेनलं डिपोर्टिभाय् लोनय् वःम्ह पेरेज छगू गोल यासें बार्साया अग्रता चिब्या यानाबिल । कासाया ६४ औं मिनेटय् कोलकं थप छगू गोल यानाः कासा बराबरीइ हयाः बार्साया थुगु कासाय् हे उपाधी ल्ह्वनेगु ह्वःताः च्वतुंकाबिइ त्यंगु खः । तर मेस्सीं बार्साया निंतिं थःगु व्यक्तिगत ४६ औं ह्याट्रिक यायेगु झ्वलय् कासा क्वचायेत ८ मिनेट बाँकी दनिबलय् थप छगू गोल यातसा थ्वयां ३ मिनेट लिपा मेगु छगू गोल यानाबिल । थ्व निगुलिं गोलया निंतिं नं मेस्सीयात स्वारेजं हे बल मिले यानाबिउगु खः । बार्सिलोनां ला लिगाय् प्यंगू कासा ल्यं दनिबलय् हे ३४ गू कासाय् ८६ अंक कासें उपाधी ल्ह्वंगु खः । बार्साया लिउने लानाच्वंगु एथलेटिको म्याड्रिडया ३५ गू कासाय् ७५ अंकं जक दु । आः वं म्हिते ल्यंदनिगु स्वंगू कासा त्यासां नं बार्सिलोनायात लिउने लाकेमफइगु जुइवं बार्सा प्यंगू कासा म्हिते न्ह्यः हे उपाधी ल्हातय् लाकूगु खः ।
https://nepalbhasatimes.com/2413,कासाख्य:,११३८ चिल्लाथ्व चौथी,उदाय् फुटसलय् स्थापित पुचः न्हाप,"येँ- स्थापित खलः युवा पुचःया ग्वसालय् जूगु उदाय् फुटसलय् स्थापित खलःया ल्याय्म्ह पुचः न्हाप लात । वंगु फागुन ४ व ५ गते निन्हुयंकं जूगु फुटसल कासाय् न्यत तुलाधर ल्याय्म्ह पुचः लिउ व श्रीदिगु ख्यः गुथि ल्याय्म्ह पुचः लियांलिउ लाःगु दु ।                                                         कासाय् विजयी जुयादीपिं उदाय् समाजया नायः डा. रुपज्योति कसाःजुं पदक, व शिल्ड लःल्हानादीगु खःसा प्रदेश नं. ३ या भौतिक पूर्वाधार विकासमन्त्री केशव स्थापितं दसिपौ लःल्हानादीगु खः । मूपाहां उदाय समाजया नायः कसाःजुं फिफा रेफ्रियात बल लःल्हानाः कासाया उलेज्या यानादीगु खः । भौतिक पूर्वाधानमन्त्री स्थापित विशेष पाहांकथं झायादीगु ज्याझ्वलय् थीथी व्यक्तित्वपिं, स्थापित खलःया नायः प्रेमकाजी स्थापितं थःथःगु नुगःखँ तयादीगु खः । स्थापित युवा पुचःया नायः प्रमिल स्थापितं ज्याझ्वःया बारे जानकारी बियादीगु खः खलःया न्वकु सुवर्णकाजी स्थापितं लसकुस यानादीगु खः ।"
https://nepalbhasatimes.com/2638,कासाख्य:,११३८ चिल्लाथ्व दशमी,स्वारेजया ह्याट्रिकय् बार्सिलोना त्यात,"लुइस स्वारेजया ह्याट्रिकया ग्वाहालिं बार्सिलोनां थःगु शहरी प्रतिद्वन्द्वी गिरोनायात ६–१ गोलं बुकूगु दु । कासाया स्वंगूगु मिनेटय् हे पोर्चुगिज मान्जानेरां बार्सायात स्तब्ध यासें गिरोनाया निंतिं न्हापांगु गोल यःगु खः । तर थ्वयां निगू मिनेट लिपा हे लियोनल मेसीं कासा बराबरी यायेगु निंतिं स्वारेजयात गोलया ह्वःताः चूलाकाबिल । स्वारेजया मेगु छगू गोलया निंतिं फिलिप काउन्टिन्हों बल मिले यानाबिलसा ह्याट्रिकया निंतिं ओउस्माने डेम्बेलें क्रस बिउगु खः । मेस्सी थःम्हं हे नं निगू गोल याःगु खःसा थप छगू गोल ओउस्मानें याःगु खः ।                                                         थ्व विजय लिपा बार्सा १० अंकया अग्रता सहित ला लिगया शीर्षस्थानय् हे दु । थुकि लिसें बार्सां ला लिगा निगू सिजन दुने झ्वःलाक्क ३२ गू कासाय् अपराजित यात्रा यासें क्लब रेकर्ड नं तःगु दु । ला लिगाया आः वइगु झिंस्वंगू कासाय् नं अपराजित यात्रा कायम यायेफत धाःसा बार्सिलोना सन् १९३० लिपा छगू सिजनय् छगू हे कासा मबूगु टिम जुइ । मेखे ला लिगाया मेगु कासाय् रियल म्याड्रिडं अल्भासयात ४–० गोलं बुकल । रियलया निंतिं रोनाल्डों निगू, गारेथ बेल व करिम बेन्जमां छगू छगू गोल याःगु खः । थ्व विजय लिपा रियल ल्याः धलखय् स्वंगूगु थासय् दु । तर शीर्षस्थानय् लानाच्वंगु बार्सा स्वयां १४ अंकं लिउने दु । बार्साया आः ६५ ल्याः दुसा निगूगु थासय् लानाच्वंगु एथलेटिको म्याड्रिडया ५५, रियलया ५१ अंक दु ।"
https://nepalbhasatimes.com/2618,कासाख्य:,११३८ चिल्लाथ्व नवमी,तःधंगु अवसर,"‘जिमिगु न्ह्यःने धात्थें तःधंगु अवसर दु,’ नेपाली क्रिकेट टिमया कप्तान पारस खड्काया धापू खः थ्व । वइगु छुं न्हि दुने नेपाःया क्रिकेट तःधंगु परीक्षा दथुं न्ह्याइगु जुइ । थ्वयात खास धायेगु खःसा परीक्षा सिबें अवसर धायेगु पाय्छि जुइ । धाथें तसकं तःधंगु अवसर । छु गथे खः ले थ्व ? वइगु प्यद“या नितिं नेपाःया न्ह्यःने दु, वान डे टिमया मान्यता कायेगु । प्यद“या थ्व ईयात अन्तर्राष्ट्रिय क्रिकेट काउन्सिल (आईसीसीं) छगू चक्रया कथं परिभाषित याना च्वंगु दु । जिम्बाब्वेय् मार्च ४ निसें २५ तक जुइत्यंगु दु, आईसीसी विश्वकप छनोट । आईसीसी विश्वकप छनोटयात थ्व पालय् ति यक्व महŒव न्हापा बिउगु खनेमदु । न्ह्यागु जुइमा एकदिवसिय विश्वकप न्ह्यः तसकं तःधंगु च्याम्पियनसिप खः थ्व । मुक्कं झिगू टिमं ब्वति काइ, अले थुपिं टिमयात निगू पुचलय् विभाजन यानातःगु दु । न्हापालाक्क समूह चरणय् कासा जुइ, अनलिं सुपर सिक्सया कासा । ईया ल्याखं तसकं ताःहाकःगु च्याम्पियनसिप नं खः ।                                                         अले थ्व छनोटया न्हापांगु निगू थासय् लाःगु टिम विश्वकपय् छनोट जुइ । छनोटया बम्पर उपहार थ्व हे खः, अले छगू ईया विश्व क्रिकेट महाशक्ति वेस्ट इन्डिजं तकं थुकी म्हितेत्यंगु दु । वेस्ट इन्डिज नापं न्हापांगु पुचलय् दु, आयरल्यान्ड, नेदरल्यान्ड्स, पपुवा न्युगिनी व यूएई । अले मेगु पुचलय् नेपाः नापं दु, जिम्बाब्वे, अफगानिस्तान, स्कटल्यान्ड व हङकङ । थ्व विश्वकप छनोटय् नेपाःया आज्जु छु खः ले ? धायेत ला विश्वकपय् छनोट हे खः धाःसां जिउ । तर धायेत धायेगु हे जक ख“ जुइ । धाथें धायेगु खःसा नेपाःया आज्जु धयागु शीर्ष च्यागूगु थासय् लाकेगु खः । अथे धयागु ‘टप एट’ । थुकिया मतलब नेपाःया छतायां छता आज्जु जुइमाः, हाकनं आईसीसी वल्र्ड क्रिकेट सिरिज डिभिजन टु पाखे घटुवा मजुइगु । विश्वकप छनोटय् अन्तिम निगूगु थासय् लाइगु टिम हे रेलिगेसनय् लाइ । थ्वपाखें मुक्त जुइफुसा निता फाइदा जुइ । न्हापांगु नेपाःया टिमं हाकनं छक्वः डिभिजन टु म्हितेमाली मखु । व सिबें तःधंगु उपलब्धी, नेपाः प्यद“या नितिं वान डे मान्यता प्राप्त टिम जुइ । नेपाःया टिमं थ्व उपलब्धी आत्मसात् यायेफत धाःसा थ्व धाथें तःधंगु हे ऐतिहासिक प्रदर्शन जुइ । अले तय दु, थुकिं नेपाःया क्रिकेटयात सकतां कथं बांलाः हे जक याइ । गथे नेपाः विश्वकप छनोटय् फाइनल थ्यनी धकाः दाबी यायेगु पाय्छि मजू, उकिया अःखः, नेपाः ‘टप एट’ य् लाइ धकाः दाबी यायेगु थाय् धाःसा यक्वं दु । थ्व वास्तवय् हे दाबी यायेबहगु दाबी खः । नेपाःया निंतिं स्कटल्यान्ड व हङकङयात बुकेफइगु सम्भावना उतिकं दु । छगू कथं नेपाःया नितिं थुपिं बराबरया टिम खः । लिपांगु इलय् अफगानिस्तान झीगु न्ह्यःने बल्लाःगु टिम सावित जूगु दु, तर उमिगु विरुद्ध नं जीतया लिच्वः हयेगु असम्भव मखु, न त जिम्बाब्वेयात बुके मफइगु छुं कारण दु । धात्थें धायेगु खःसा ला नेपाःया निंतिं अःपुगु पुचः लाःगु दु, पुचः ‘ए’ नाप तुलना यायेगु खःसा । उकिं हे पारसं धाःगु खः, ‘नेपाः नं आः छुं याये फुगु टिम खः ।’"
https://nepalbhasatimes.com/3221,कासाख्य:,११३८ चिल्लागा अष्टमी,‘पार्क द बस’,"थौकन्हय् विश्व फुटबलय् ‘पार्क द बस’ खुब हे न्यने दु । नकतिनि हे इंग्लिस प्रिमियर लिगय् म्यानचेस्टर सिटी व चेल्सी दुथइ कासा जुल । उगु कासा म्यानचेस्टर सिटीं १–० गोलं त्याकूगु खः । अले कासा जूगु खः– सिटीया होम ग्राउन्ड एडिहाडय् । उगु कासाय् चेल्सीं सिटीविरुद्ध छगू नं आक्रमण मयाः । उकिं हे चेल्सीया ‘सट अन टार्गेट’ छगू नं मदु । फुटबल, उकिसनं इंग्लिस कासा, उकिं थ्वनाप स्वाना वइगु यक्वः धयाथें प्राविधिक खँग्वः इंग्लिसं हे जुइ । अले थुपिं खँग्वः अग्रेजीं न्यनेबलय् हे पाय्छि ताः । खँ न्ह्याःगु जुइमा, हाकनं व हे सिटीविरुद्ध चेल्सीया कासाय् लिहां वने । कासाया कमेन्ट्री यानाच्वंपिं सकसिनं कासाया झ्वलय् ‘पार्क द बस’ तःक्वः हे धाल । उलि जक मखु, कन्हय् कुन्हु समाचारय् नं थ्व हे जक खने दत, ‘पार्क द बस’ । थथे छाय् धाःसा चेल्सीं उगु कासाय् छगू नं आक्रमण मयाः । अले थुकिया अर्थ, क्लबं छम्ह नं स्ट्राइकरयात उगु कासाय् मम्हितकूगु खः । म्हितकूसां वयात स्ट्राइकरया भूमिकाय् मछ्यः । चेल्सीया गुलि नं कासामि दु, सकसिनं डिफेन्डरया ल्याखं जक म्हितल । अथे धयागु गोलकिपर छम्ह त्वःताः झिम्ह डिफेन्डर । थथे जुलकि प्रतिद्वन्द्वी टिमयात गोल यायेत तसकं थाकुइगु जुइ । थाकुइगु छु धकाः, असम्भव थें हे जुइ ।                                                         सिटीं भाग्यं छगू गोल याःगु खः । चेल्सीया थ्व रणनीतियात कयाः क्लबमा इटालियन प्रशिक्षक एन्टोनियो कोन्टेया तसकं आलोचना जुयाच्वंगु दु । चेल्सी थें जाःगु क्लबं नं थथे म्हितेमाः ला रु यक्वसिया न्ह्यसः खः । आखिरय् चेल्सी डिफेन्डिङ च्याम्पियन खः । छगू कथं धायेगु खःसा ‘पार्क द बस’ रणनीति सुरु याःगु टिम नं चेल्सी हे खः । उबलय् चेल्सीया प्रशिक्षक खः, जोसे मोउरिन्हो । थौकन्हय् थुम्ह पोर्चुगाली प्रशिक्षक म्यानचेस्टर युनाइटेडय् दु । सन् २०१३ य् छगू इलय् लिभरपुलं लिग उपाधि त्याकेगु स्थितिइ थ्यंगु खः । उगु हे इलय् लिभरपुलया निर्णायक कासा चेल्सीनाप लात, व नं एनफिल्डय् । उगु कासाय् मोउरिन्हों झिम्ह कासामियात डिफेन्डरया भूमिकाय् म्हितकूगु खः । उबलय् लिभरपुलया प्रशिक्षक खः, ब्रेन्डन रोजर्स । कासा क्वचायेवं मिडियायात प्रतिक्रिया बीगु झ्वलय् वं धाःगु जुयाच्वन, ‘चेल्सीं तसकं डिफेन्सिभ म्हितल । धाथें धायेगु खःसा चेल्सीं थः सकतां कासामियात डिफेन्डरया ल्याखं म्हितकल । चेल्सीया पोस्टपाखे ला खालि बस जक पार्क यानाः तःगु खः ।’ अर्थात ‘पार्क द बस’ । थ्व धुंकाः थ्व खँग्वः खुब हे छ्यलेगु यात । अले टिमतय्सं इलय्ब्यलय् थ्व रणनीतियात उतिकं लागू याना वयाच्वंगु नं दु, गथे चेल्सीं नकतिनि सिटीविरुद्ध यात ।सुं छगू टिमं तसकं बांलाक म्हिताच्वंगु दु, अले वया आक्रमण तसकं बल्लाः धाःसा विपक्षी टिमं गुबलें गुबलें थथे हे तसकं डिफेन्डिभ म्हितेमाली । थुकिया हे भ्mवलय् ‘पार्क द बस’ थेंजाःगु स्थिति तयार जुइ । थज्याःगु कासा स्वयेबलय् न्ह्यइपुसे मच्वने नं यः, उकिं नं थुकिया आलोचना जुइ । अय्नं थथे यानाः म्हितेगु धाःसा त्वतीमखु, थ्व नं पक्का खः ।"
https://nepalbhasatimes.com/3465,कासाख्य:,११३८ चिल्लागा त्रयोदशी ,बार्सिलोना व बार्यन म्युनिखं च्याम्पियन्स लिगया क्वार्टरफाइनलय्,एजेन्सी- लियोनल मेस्सी च्याम्पियन्स लिगय् थःगु व्यक्तिगत गोल १०० गू पूवंकुसें बार्सिलोनायात नं क्वार्टरफाइनलय् यंकूगु दु । वंगु चान्हय् जूगु कासाय् चेल्सीयात ३–० गोलं बुकूगु कासाय् मेस्सीं निगू गोल याःगु खः । निगूगु लेगय् ३–० गोलं त्यायेवं समग्रय् ४–१ गोलं त्याकाः बार्सा क्वार्टरफाइनलय् दुहां वंगु खः । वंगु चान्हय् जूगु कासाय् थप छगू गोल धाःसा डेम्बेलें याःगु खः ।                                                         बार्साया घरेलु मैदान नोउ क्याम्पय् जूगु कासाय् मेस्सीं कासाया स्वंगूगु मिनेटय् हे गोल याःगु खः । थ्व लिपा २० औं मिनेटय् डेम्बेलें थप छगू गोल यात धाःसा ६३ औं मिनेटय् मेस्सीं मेगु गोल याःगु खः । च्याम्पियन्स लिगय् १०० गोल थ्यंकेगु रेकर्ड रोनाल्डों तयातःगु खःसा आः मेस्सीं नं रोनाल्डोया बराबरी याःगु दु । मेस्सी १२३ कासाय् १०० गोल पूवंकूगु खःसा रोनाल्डों १४४ गू कासाय् १०० गोल पूवंकूगु खः । बुधवाः चान्हय् जूगु मेगु कासाय् बायर्न म्युनिखं बेसिक्टासयात ३–१ गोलं बुकाः क्वार्टरफाइनलय् दुहां वंगु खः ।
https://nepalbhasatimes.com/2933,कासाख्य:,११३८ चिल्लागा चौथी,फुटबलय् भिएआर प्रविधि छ्यलेत फिफा तयार,"विश्वकप फुटबलय् नं आः भीएआर धाइगु भिडियो असिस्टेन्ट रेफ्री प्रविधि छ्यलेत लँ चाःगु दु । विश्व फुटबल महासंघ (फिफां) फुटबल धेंधेंबल्लाखय् भिएआर प्रविधि छ्यलेफुगु नीति सर्वसम्मतं पारित यायेवं विश्वकपय् नं थ्व प्रविधि छ्यलेत लँ चाःगु खः । तर वइगु जुन जुलाइलय् रुसय् जुइगु विश्वकपय् थ्व प्रविधि छ्यलेगु कि मछ्यलेगु धयागु निर्णय धाःसा मार्च १६ य् जुइगु फिफां बैठकं जक निर्णय याइ । स्वीट्जरल्यान्डया ज्युरिखय् जूगु फिफांया बैठकं फुटबलय् भिएआर प्रविधि छ्यलेगु बारे ऐतिहासिक निर्णय याःगु खः । उगु बैठकय् अन्तर्राट्रिय फुटबल एशोसियसन बोर्डया दुजःतय् दथुइ भीएआर प्रविधिया प्रभावकारिता बारे विश्लेषण न्ह्यब्वःगु खः ।                                                         कासाया झ्वलय् वइगु विवाद ज्यंकेत थ्व प्रविधिं ग्वाहालि याइ । गथेकि विवादास्पद गोल, पेनाल्टिया लिसें छुं नं कथंया विवाद जुल धाःसा कासा जुयाच्वंगु हे इलय् भिडियो स्वयाः निर्णय यायेफइ । छुं छुं इंग्लिस फुटबलय् थ्व प्रविधिया परीक्षण जुइधुंकूगु दुसा इटली व जर्मनीइ थुकिया छ्यलाबुला नं जुया वयाच्वंगु दु ।फिफाया अध्यक्ष जानी इन्फन्टिनों भीएआर प्रविधि आःया इलय् फुटबलया छगू महत्वपूर्ण ब्व जुइधुंकूगु धाःसा थ्व प्रविधिइ थः सकारात्मक दुगु खँ धयादीगु दु । थ्व प्रविधिया सिद्धान्त फयांफतले म्हो हस्तक्षेप यायेगु व कासाया इलय् त्रुटिपूर्ण निर्णय मजुइमा व निष्पक्ष कासा जुइमाः धयागु खः धकाः फिफां धाःगु दु । तर आलोचकतय्सं धाःसा थ्व प्रविधि छ्यलेबलय् कासा तसकं सुस्त जुइगु व अन्यौल ब्वलंकीगु खँ धयाच्वंगु दु । कासा दिकाः भिडियो स्वया च्वनेबलय् कासाया स्पिरिटि हे मदइगु आलोचकतय् धापू दु ।"
https://nepalbhasatimes.com/2661,कासाख्य:,११३८ चिल्लाथ्व दशमी,पीम्हेसिनं विश्वकप प्रत्यक्ष स्वये खनीगु,"येँ – रुसय् जुइगु विश्वकप फुटबलय् पीम्ह नेपाःमिं नं प्रत्यक्ष रुपं स्वये खनीगु जूगु दु । रुसय् जूवनाच्वंगु फिफा विश्वकप फुटबल प्रत्यक्ष रुपं स्वयेगु निंतिं आवश्यक व्यवस्था नेपाःस्थित बहुराष्ट्रिय पेय पदार्थ कम्पनी कोकाकोलां यायेत्यंगु खः । कोकाकोला नेपालं थः उपभोक्तामध्ये भाग्यमानी पीम्हेसित रुसय् जुइगु विश्वकप फुटबलया प्रत्यक्ष स्वयेगु अवसर बीत्यंगु खः । थन छगू पत्रकार सम्मेलन यासें कोकाकोला नेपालं ‘कोक खाम, रसिया जाम’ धइगु अफर संचालन यायेत्यनागु जानकारी बिसें उगु अफर अन्तर्गत पीम्ह भाग्यमानी नेपाःमियात दक्वं खर्च थःपिंसं हे यायेकथं विश्वकप फुटबल प्रत्यक्ष रुपं क्यने यंकेगु जानकारी बिउगु खः ।                                                         कोकाकोलाया नेपाःया निंतिं निर्देशक अम्बुज सिंहं थःपिंसं वंगु प्यंगू दशक न्ह्यवंनिसें फिफालिसे सहकार्य याना वयाच्वनागु धासें उगु अफर अन्तर्गत सहभागि मध्ये १२,६०० विजेतां फिफाया लोगो दुगु विशेष उपहार नं त्याके फइगु जानकारी पत्रकार सम्मेलनय् बियादिल । फेब्रुअरी १५ निसें शुरु जूगु अफर अप्रिल १५ तक संचालन जुइगु व उगु योजना अन्तर्गत कोकाकोलाया लिउने दइगु १० अंकया युनिक कोडयात एसएमएस यानाः प्रत्यक्ष रुपं विश्वकप स्वयेगु म्हगस पूवंके फइ ।बोटलर्स नेपाल अन्तर्गतया उत्पादन कोकाकोला, फ्यान्टा, अरेन्ज फ्यान्टा, लेमन व स्प्राइटय् लागू यानातःगु योजनाय् ब्वति कायेत १८ दँ पूरा जुइमाःगु प्रावधान तयातःगु दु ।"
https://nepalbhasatimes.com/3508,कासाख्य:,११३८ चिल्लागा त्रयोदशी ,पपुवा न्युगिनीयात बुकाः नेपाः एकदिवसीय मान्यता कायेगु लँय् सतिक थ्यन,येँ– दिपेन्द्र ऐरि ब्याट् नं बल नं चले जुइवं नेपालं थौं जूगु विश्वकप छनोट कासाय् पपुवान्युगिनियात खुगू विकेटं बुकूगु दु । थ्व विजय लिसें नेपाः एकदिवसय मान्यता कायेगु लँय् तसकं सतिक थ्यंगु दु । नेपाः आः न्हय्गूगु थाय्या निंतिं प्लेअफ म्हितेत छनोट जूगु दु । थौंं हे जुयाच्वंगु नेदरल्यान्ड व हंगकंग दथुया कासाय् यदि हंगकंग बुत धाःसा नेपाः एकदिवसीय मान्यता चूलाइ । यदि हंगकंग त्यात धाःसा नेपालं प्लेअफ कासाय् न्हय्गूगु थाय्या निंतिं हंगकंगयात बुकेमाःगु जुइ ।                                                         नेपालंं थौं पपुवा न्यूगिनी न्हापां ब्याटिंग यानाः बिउगु ११५ रनया लक्ष्ययात २३ ओभरय् पूवंकूगु खः । नेपाःया ओपनिंग ब्याटस्म्यान चले मजूसां दिपेन्द्र ऐरी ५८ बलय् अर्धसतक दयेकूगु खः । ऐरी आरिफ शेख लिसे ६७ रनया साझेदारी यानाःनेपाःयात विजय लँपुइ न्ह्याकूगु खः । प्रारम्भिक ब्याट्सम्यान ज्ञानेन्द्र मल्ल १ रन व अनिल शाह ९ रनय् आउट जूगु खः । कप्तान पारस खड्का २० रनया योगदान बियाः पभेलियन वंगु खःसा आरिफं २६ रनया योगदान बिल । टस त्याकाःन्हापां बलिंग याःगु नेपालं पपुवा न्यू गिनीयात २७ ओभर २ बल म्हितूबलय् अलआउट याःगु खः । नेपाःया निंतिं सन्दीप लामिछाने व दिपेन्द्र सिंह ऐरिं प्यंगू प्यंगू विकेट काःगु खः । सन्दीपं उत्कृष्ट बलिंग यासें ८ ओभरय् २९ रन जक बियाः प्यंगू विकेट काःगु खः । मेगु निगू विकेट धाःसा सोमपाल कामी व करण केसीं काःगु खः । एकदिवसीय मान्यता चूमलाःगु शीर्ष स्वंगू देशं थ्व धेंधेंबल्लाःपाखें एकदिवसीय मान्यता चूलाकी । स्वंगू मध्ये सुपर सिक्सय् दुहां वनेधुंकूगु स्कटल्यान्ड व युएइयात एकदिवसीय मान्यता दइगु जुइधुंकूगु दुसा मेगु छगू थाय् काइगु देय् नेपाः व हंगकंग मध्ये छगू जुइ ।
https://nepalbhasatimes.com/1296,कासाख्य:,११३८ सिल्लाथ्व त्रयोदशी ,थ्रीस्टार आहा गोल्डकपया सेमीफाइनलय्,रुस्लान थ्रीस्टार फुटबल क्लब पोखराय् न्ह्यानाच्वंगु झिंखुक्वःगु आहा रारा गोल्डकप फुटबलया सेमीफाइनलय् दुहां वंगु दु । थौं जूगु कासाय् थ्रीस्टारं विभागीय फुटबल टीम सशस्त्र प्रहरीया एपीएफ क्लबयात ट्राइब्रेकरय् ५–३ गोलं बुकाः सेमीफाइनलय् थाय् सुरक्षित याःगु खः । निर्धारित ईया कासा गोलरहित बराबरीइ क्वचायेवं कासा अतिरिक्त ईपाखे न्ह्याःगु खः । तर उगु इलय् नं निगुलिं टीमं गोल याये मफयेवं कासाया निर्णय ट्राइब्रेकरपाखें जूगु खः । ट्राइब्रेकरय् एपीएफया छगू प्रहारयात थ्रीस्टारया गोलरक्षकं असफल याना बिउगु खःसा कासाया म्यान अफ द म्याच एपीएफया नवीन लामा जुल । सहारा क्लब पोखराया ग्वसालय् जुयाच्वंगु कासाया लिपांगु क्वाटरफाइनल कासा मेगु विभागीय टीम नेपाल पुलिस क्लब व मनाङ मस्र्याङ्दी दथुइ कन्हय् जुइ । कासाय् विजेतां ७ लाख तका लिसें ट्रफी प्राप्त याइ ।
https://nepalbhasatimes.com/1257,कासाख्य:,११३८ सिल्लाथ्व त्रयोदशी ,निक्वःगु राष्ट्रिय एकायन  कराते कासा क्वचाल,"येँ – नेपाल एकायन कराते संघ केन्द्रीय समितिया ग्वसालय् व संघया काभ्रे जिल्ला समितिया सह आयोजनाय् जूगु निक्वःगु राष्ट्रिय एकायन कराते कासा क्वचाःगु दु । काभ्रेया भोतय् च्वंगु पोलिटेक्निक कासा ख्यलय् वंगु माघ १२ व १३ गते निन्हुयंकं जूगु खः । मुक्कं च्यागू तौल समूहय् न्हय्गुलिं प्रदेशया यानाः सछि व नीम्ह कासामिं ब्वति काःगु कासाया उलेज्या मूपाहां भोत नगरपालिकाया प्रमुख लक्ष्मीनरसिंह वादे श्रेष्ठं यानादीगु खः । कासाया उलेज्या यासें नगरप्रमुख श्रेष्ठं काभ्रे जिल्लाय् न्यना वनाच्वंगु कासाया गतिविधियात ग्वाहालि यायेत थः व थःगु अभिभावकत्वय् दुगु नगरपालिका न्ह्याबलें तत्पर जुयाच्वनी धयादिल ।                                                         निन्हुयंकं जूगगु कासाय् मिजंपाखे ३०, ३५, ४०, ५०, ५५ केजीं क्वय्या तौल समूह व मिजं खुल्ला तौल समूह नापं मिसातय्गु ४५ केजीं क्वय् व ४५ केजीं च्वय्या तौला समूहय् नकआउट कासा जूगु खः । कासाय् मिजंपाखे ३० केजी तौल समूहय् एलिस राई (येँ) न्हाप, अनिज क्षेत्री (येँ) लिउ व कृष्ण भुसाल (पर्वत) लियांलिउ लाःगु खःसा शुशान्तकुमार यादव (बाँके) हःपाः लाःगु खः । अथे हे मिजंपाखे हे ३५ केजीं क्वय्या तौलय् विकास शाही (बाँके), सोम घले (धादिङ), दिछाल मगर (भोजपुर) व उज्वल दर्नाल (धरान) छसिकथं न्हाप, लिउ, लियांलिउ व प्यंगूगु थासय् लाःगु दुसा ४० केजीं क्वय्या समूहय् मुस्कान पुन मगर (येँ), सुभास शाही (बाँके), शिवा गुप्ता (बाँके) व सनी तामाङ (काभ्रे) छसिकथं न्हाप, लिउ, लियांलिउ व प्यंगूगु थासय् लाःगु दु । ५० केजीं क्वय्या समूहय् सजिन महर्जन (येँ) न्हाप, संन्तोष श्रेष्ठ (येँ) लिउ व जनिप परियार (मकवानपुर) स्वंगूगु, ५५ केजी क्वय्या समूहय् सुरेश मगर (महोत्तरी) न्हाप, मिलन बस्नेत (गोर्खा) लिउ, जयमान तामाङ (नुवाकोट) लियांलिउ र बिशाल थापा (बाग्लुङ) प्यंगूगु थासय् लाःगु दु । ५५ केजीं च्वय्या समूहय् किशोर पाख्र्रिन (येँ) न्हाप, निकिल बोगटी (येँ) लिउ, अन्सुमन चौधरी (बर्दिया) स्वंगूगु व विजय तामाङ्ग (नुवाकोट) प्यंगूगु थासय् लाःगु दु । थुकथं हे मिसातय्गु कासा अन्तर्गत ४५ केजीं क्वय्या तौलय् मनिसा घले (धादिङ) न्हाप, सल्मा खातुन (पर्सा) लिउ, विधाता राई (भोजपुर) लियांलिउ व सोनाम तामाङ (धादिङ) प्यंगूगु थासय् व ४५ केजीं च्वय्या तौलय् सोनी लगुन (येँ), आयुषा महर्जन (येँ), प्रकृति स्थापित (येँ) व सुजाता सुन्दास (मकवानपुर) छसिकथं न्हाप, लिउ, लियांलिउ व प्यंगूगु थासय् लात । विजयी कासामिपिंत काभ्रे मण्डन देउपुर नगरपालिकाया प्रमुख तोपबहादुर वाईबां शिल्ड, पदक व दसिपौ लःल्हानादीगु खः ।"
https://nepalbhasatimes.com/1350,कासाख्य:,११३८ सिल्लाथ्व पुन्हि,थ्रीस्टार आहा रारा गोल्डकपया फाइनलय्,विश्वास श्रेष्ठया ह्याट्रिकया ग्वाहालिं रुस्लान थ्रीस्टार फुटबल क्लब पोखराय् न्ह्यानाच्वंगु झिंखुक्वःगु आहा रारा गोल्डकप फुटबलया फाइनलय् दुहां वंगु दु । थौं जूगु न्हापांगु सेमीफाइनलय् थ्रीस्टारं ब·लादेशया उत्तर बरीधारा फुटबल क्लबयात ५–० गोलया तःधंगु अन्तरं बुकाः फाइनलय् थःगु थाय् पक्का याःगु खः । पोखरा रंगशालाय् थौं जूगु कासाय् थ्रीस्टारं न्हापांगु हाफया अन्तिम न्यागू मिनेटय् स्वंगू गोल याःगु खः । वयागु निंतिं विष्णु गुरुङं ४० औं मिनेटय् गोलया खाता चायेकूगु खः । वयां स्वंगू मिनेट लिपा हे निराजन खड्काया गोलं थ्रीस्टारं अग्रता तब्या याःगु खःसा न्हापांगु हाफया अतिरिक्त इलय् विश्वास श्रेष्ठं गोल यानाः थःगु व्यक्तिगत खाता चायेकूगु खः । न्हापांगु हाफ तक ३–० गोलया अग्रता कयाच्वंगु थ्रीस्टारया निंतिं निगूगु हाफया ६५ औं मिनेट व्यक्तिगत निगूगु गोल याःम्ह विश्वासं कासाया ७३ औं मिनेटय् थप छगू गोल यानाः थःगु ह्याट्रिक पूवंकूगु खः । थनिं छवाः न्ह्यः जक इटहरी जूगु मदन भण्डारी इटहरी गोल्डकप त्याकूगु थ्रीस्टारं आः उपाधिया निंतिं धरान फुटबल क्लब व नेपाल पुलिस क्लब दथुइ जुइगु निगूगु सेमीफाइनलया विजेता नापं म्हिती ।
https://nepalbhasatimes.com/1460,कासाख्य:,११३८ सिल्लागा तृतीया,टेनिसया मोहम्मद अली,"टेनिसया महान कासामि रोजर फेडरर । थ्व हे महान कासामियात थौंकन्हय् बक्सिङया मेम्ह महान कासामि मोहम्मद अलीलिसे तुलना यानाहःगु दु । थ्व तुलना मेता कारणं मखु, वंगु दछिया दुने वं त्याकाहःगु ग्रान्डस्लाम उपाधीया कारणं खः ।छगू इलय् फेडररया युग सिधल धयागु अवस्था तकं वयेधुंकूगु खः । मदिक्क जुयाच्वंगु चोटया कारणं ग्रान्डस्लामया कीर्तिमानी कासामि झ्वःलाक हे छुं कासा त्याकेमफुगु स्थितिइ थ्यनेधुंकूगु खः । थज्याःगु निराशाजनक अवस्था वयेधुंकाः नं फेडररं टेनिस कोर्टय् थःत हाकनं प्रमाणित यानाबिउगु दु । वंगु खुलाया दुने हे वं निगू ग्रान्डस्लाम त्याकेधुंकल ।                                                         अलीं नं थथे हे थ्यंमथ्यं बक्सिङं पिने च्वनेधुंकाः नं लिपा रिङय् लिहां वयाः विश्व च्याम्पियनया उपाधी ल्हातय् लाकूगु खः । छगू कथं बक्सिङं संन्यास हे कायेधुंकूम्ह थें च्वनाच्वंम्ह अलीं थः ३२ दँ थ्यनेधुंकाः नं किंशासाय् रिङय् लिहां वयाः जर्ज फोरम्यानपाखें थःगु उपाधी लाकाकाःगु खः । उबलय् अलीं कासा त्याकी धकाः म्हो हे मनूतय्सं जक अनुमान याःगु खः ।फेडररं थगुने अस्टे«लियन ओपन त्याकूबलय् सकसिनं हाकनं जक वयागु युग लिहां वःगु महसुस याःगु खः । छाय्कि थ्व ग्रान्डस्लाम त्याकेत फेडररं न्यादँ तक पी माल । थ्वयां न्ह्यः ला अप्वःसिनं फेडरर आः इतिहास जुइधुंकल धायेधुंकूगु खः । छाय्कि व ३५ दँ थ्यनेधुंकल, अले पुलिया सर्जरी, जँय् समस्याया कारणं खुला तक ला टेनिस कोर्टं पिने लायेधुंकल । वरियता क्रमय् नं कुहां वनाः १७ औं थासय् लायेधुंकूगु खः । सन् २०११ निसें २०१६ या न्यादँ दुने वं लाक्क छगू जक ग्रान्डस्लाम त्याकेत ताःलाःगु खः ।आः कोर्टय् हाकनं फेडररया ‘जलवा’ खने दयाच्वंगु दु । दछिया दुने स्वंगू स्वंगू ग्रान्डस्लाम त्याकाः वं आलोचक सकसितं चकित यानाबिउगु दु । ३६ दँ थ्यनेधुंकूम्ह फेडररं थगुने न्हापां अस्ट्रेलियन ओपन त्याकाः थुकिया सुरुवात याःगु खः । नकतिनि हे जक वं थःगु ग्रान्डस्लाम धलखय् मेगु छगू अस्ट्रेलियन ओपनया उपाधी थप याःगु दु । थ्व वयागु क्यारियरया २० गूगु ग्रान्डस्लाम खः । थ्व कीर्तिमानी उपाधी त्याकेगु झ्वलय् फेडररं थःत उमेरं छुं मपं धयागु क्यनाबिल । आइतवाः मारिन चिलिचलिसे जूगु फाइनल कासा न्ह्यः वं थःत मोटिभेट यायेत ग्यारी ओल्डम्यानया बोयापिक चर्चित स्वःवंगु खः । अले स्वघौ तक न्ह्याःगु फाइनल कासाय् वं लिचिलयात ६–२, ६–७, ६–३, ३–६, ६–१या सेटं बुकल ।स्वीस कासामि फेडररया थ्व खुगूगु अस्ट्रेलियन ओपन उपाधी खःसा क्यारियरया नीगूगु ग्रान्डस्लाम । दकलय् अप्वः ग्रान्डस्लाम त्याकूम्ह कासामिया कीर्तिमान फेडररया हे नामय् दु । वयागु ग्रान्डस्लाम उपाधी निगूगु थासय् लानाच्वंम्ह राफेल नाडालया स्वयां प्यंगू अप्वः खः । वंगु निला न्ह्यवंनिसें रफाल नाडाल लिसें वरियताया निंतिं धेंधेंबल्लाः यानाच्वंम्ह फेडरर आः वइगु मार्चय् हाकनं विश्व वरियताया शीर्षस्थानय् वइगु सम्भावना यक्व दु ।"
https://nepalbhasatimes.com/1426,कासाख्य:,११३८ सिल्लागा दुतिया,रुसया ओलम्पिक कासामितय् प्रतिबन्ध फुकुवा,कासा सम्बन्धी विवादया मध्यस्थ यानाः निरुपण याइगु स्वतन्त्र निकाय कोर्ट अफ आर्विटे«शन फर स्पोर्टस (कासं) रुसया २८ म्ह ओलम्पिक कासामितय्त तयातःगु प्रतिबन्ध फुकुवा यानाबिउगु दु । थुपिं २८ म्ह कासामितय् हक प्रतिबन्धित वासः छ्यःगु द्वपं पुष्टि यायेत प्रमाण मगाः धासें प्रतिबन्ध फुकुवा यानाबिउगु खः ।अन्तर्राष्ट्रिय ओलम्पिक कमिटीं बिउगु प्रमाण मगाः धासें उमिसं सन् २०१४ य् जूगु ओलम्पिकय् क्यंगु प्रदर्शनयात पुनस्र्थापित याइगु जूगु दु ।                                                         सन् २०१४ य् सोचीइ जूगु शीतकालिन ओलम्पिकय् प्रतिबन्धित वासः छ्यःगु द्वपं बियाः उमित अन्तर्राष्ट्रिय ओलम्पिक कमिटीं प्रतिबन्ध तःगु खः । मेखे कासया थ्व निर्णयं भविष्यय् प्रतिबन्धित वासःविरुद्धया लडार्इँलय् लिच्वः लाइगु खँय् ओलम्पिक कमिटीं चिन्ता प्वंकूगु दु ।कासं धाःसा थःगु क्षेत्राधिकार रुसं संगठीत रुपं हे प्रतिबन्धित वासः छ्यःगु धयागु बारे क्वःछिइगु मखुकि कासामितय् व्यक्तिगत मुद्दाय् जक फैसला यायेगु खः धाःगु दु । कासं आंशिक रुपं प्रतिबन्ध फयाच्वंपिं मेपिं झिंछम्ह कासामितय्सं धाःसा प्रतिबन्धित वासः छ्यलेगु नियम उल्लंघन याःगु गाक्क प्रंमाण लूगु खँ धाःगु दु । आः थुपिं कासामित धाःसा आजीवन प्रतिबन्धित जुइगु मखुसा वइगु महिनाय् जुइगु शीतकालिन ओलम्पिकया निंतिं धाःसा अयोग्य जुइ । वइगु फेब्रुअरी ९ तारिख निसें दक्षिण कोरियाया प्योङ्गचाङय् शीतकालिन ओलम्पिक जुइत्यंगु दु । वल्र्ड एन्टी डोपिङ एजेन्सी वाडाया स्वतन्त्र आयोगं प्रतिबन्धित वासः छ्यःगु विषयय् रुसी कासामितय्त लानाच्वंगु आरोपया छानविन यानाच्वंगु खः ।
https://nepalbhasatimes.com/1395,कासाख्य:,११३८ सिल्लागा पारू ,पुलिस क्लब आहा रारा गोल्डकपया फाइनल,येँ–नेपाल पुलिस क्लब पोखराय् न्ह्यानाच्वंगु आहा रारा गोल्डकप फुटबलया फाइनलय् दुहां वंगु दु । थौं जूगु निगूगु सेमीफाइनल कासाय् विभागीय टीम पुलिसं धरान फुटबल क्लबयात १–० गोलं बुकाः फाइनलय् दुहां वंगु खः । पुलिसया निंतिं छगू जक निर्णायक गोल कासाया न्हापांगु हाफया २२ औं मिनेटय् सुजन लामां याःगु खः । आः उपाधिया निंतिं वइगु शनिवाः जुइगु फाइनलय् पुलिसं रुस्लान थ्रीस्टार क्लबनापं म्हिती । थ्रीस्टारं न्हापांगु सेमीफाइनलय् बंगलादेशया उत्तर बरीधारा फुटबल क्लबयात ५–० गोलं बुकाः फाइनलय् दुहां वंगु खः ।
https://nepalbhasatimes.com/1848,कासाख्य:,११३८ सिल्लागा अष्टमी,नेपाःयात १३९ रनया लक्ष्य,"यँ आइसिसी विश्व क्रिकेट लिग डिभिजन २ या थौं जूगु कासाय् नेपाःयात नामिबियां १३९ रनया लक्ष्य बिउगु दु । नामिबियाया विन्डहकय् च्वंगु एफिज पार्कय् जूगु कासाय् नेपालं टस त्याकाः नामिबियायात न्हापां ब्याटिङ याकेबिउगु खः । गुकी नेपालं नामिबियायात ३४.२ रनय् अल आउट यानाबिउगु खः । नेपाःया निंतिं सन्दीप लामिछानें प्यंगू, सोमपाल कामीं स्वंगू व सरद भेसवाकर, पारस खड्का व बसन्त रेग्मी छगू छगू विकेट काःगु खः । नामिबियाया निंतिं क्रेग विलियम्सं ४१ रन व जेन फ्रेलिङक व जाने ग्रिनं २२ रन दयेकूगु खः ।"
https://nepalbhasatimes.com/7937,कासाख्य:,११३८ तछलाथ्व पारू ,सन् २०२६या विश्वकप स्वंगू देशय्,"सन् २०२६या विश्वकप फुटबलया आयोजना स्वंगू देशं मंकाःकथं याइगु जूगु दु । संयुक्त राज्य अमेरिकाया नेतृत्वय् क्यानडा व मेकिसकों विश्वकप आयोजना यायेत्यंगु खः । थुकिया औपचारिक घोषणा फिफां याःगु दु । विश्वकप फुटबलया २१ औं संस्करण थनिंनिसें शुरु जू वनाच्वंगु दुसा व स्वयां छन्हु न्ह्यः फिफा कंग्रेसय् जूगु मतदानं सन् २०२६या फुटबल आयोजना याइगु देय्या नां घोषणा याःगु दु ।                                                         सन् २०२६या विश्वकप फुटबलया आयोजना संयुक्त राज्य अमेरिका, मेक्सिको व क्यानाडा स्वंगू देशं मंकाःकथं यायेगु निंतिं ‘मंकाः २०२६’या नापं प्रस्तावं याःगु खः । थ्व स्वंगू देय् बाहेकं मोरक्कों एकल आयोजनाया प्रस्ताव याःगु खः । तर मोरक्कोयात बुकाः स्वंगू देशं मंकाःकथं आयोजना यायेगु प्रस्तावं बाजी त्याकल । विश्व फुटबलया सर्वोच्च निकाय फिफाया कुल २११ सदस्य राष्ट्रमध्ये २०० राष्ट्रं मतदान याःगु खः । बुधवाः रुसया राजधानी मस्कोय् जूगु फिफा कंग्रेसय् जूगु मतदानय् स्वंगू देय्या मंकाः आयोजनाया पक्षय् १३४ मत कुतुं वंगु खःसा जबकि मोरक्कोया एकल आयोजनाया पक्षय् ६५ मत जक वंगु खः । उकीमध्ये छगू राष्ट्रं सुयागुं पक्षय् नं मत मबिउ । आयोजक राष्ट्रया धलखय् लाःगु प्यंगुलिं देशं मतदान याये मखनसा भ्रष्टाचारया द्वपं लानाच्वंगुलिं देय्या फुटबल संघ हे विघटनय् लानाच्वंगु अफ्रिकी राष्ट्र घाना अनुपस्थित जुल । मतदानय् ब्वति मकाःगु सदस्य राष्ट्रय् अमेरिका अधिनस्थ गुआम, युएस भर्जिन आइसल्याण्ड व प्युर्टोरिको खः । सन् २०२६ य् जुइगु विश्वकप फुटबलया ८० गू कासा मध्ये ६० प्रतिशत अमेरिकाय् जुइ । गुकी लिग चरणया छुं छुं कासानापं क्वार्टरफाइनलनिसें दक्वं कासा अमेरिकाय् जुइ । अथे हे सन् २०२६ या विश्वकप फुटबलय् ४८ राष्ट्रया सहभागिता दइगु जूसा कासा ३४ न्हुतक न्ह्याइ । मेक्सिको व अमेरिका निगुलिं देशं थ्व स्वयां न्ह्यःनं विश्वकप फुटबलया आयोजना यायेधुंकूगु दुसा उकीमध्ये मेक्सिकों सन् १९७० व १९८६ यानाः निक्वः व अमेरिकाय् सन् १९९४ य् विश्वकप जूगु खः । सन् २००२ लय् जूगु विश्वकप फुटबल जापान व कोरिया निगू देशं मंकाःकथं ग्वसाः ग्वःगु खः । सन् २०२२या विश्वकप फुटबल कतारय् जुइगु जूगु दु ।"
https://nepalbhasatimes.com/7957,कासाख्य:,११३८ तछलाथ्व पारू ,थनिंनिसें विश्वकप सुरु,"विश्वकप २०१८ थनिंनिसें सुरु जुइत्यंगु दु । थौं बहनी रुसया लुझनिकी रंगशालाय् विश्वकपया उलेज्या याइ । उलेज्या लिपा न्हापांगु कासा रुस व साउदी अरब दथुइ थ्व हे रंगशालाय् नेपाली ई कथ बहनीसिया ८ः४५ बजे सुरु जुइ । उलेज्या समारोहय् ८० हजार दर्शक रंगशालाय् थ्यनीगु खँ धाःगु दु ।                                                         उद्घाटन समारोह बहनीसिया ८ बजे निसें सुरु जुइ । आधा घण्टाया उलेज्या समारोहय् बेलायती गायिका रोबी विलियम्स लिसें रसियाया गायिका सोप्रानो अइडा गारिफुलिनां थःगु प्रस्तुति बी । उलेज्या समारोहय् थुगुसीया विश्वकपय् म्हितीपिं स्वीनिगुलिं देय्या प्रतिनिधिपिं थ्यनी । विश्वकप उलेज्या लिपा न्हापांगु कासा अर्जेन्टिनी रेफ्री नेस्टर पिटनां म्हितकीगु जूगु दु । थ्व हे कासा निंतिं विश्वकपय् न्हापांखुसी भिडियो असिस्टेन्ट रेफ्री (भीआर) प्रविधि नं सुरु जुइ । भीआर प्रविधिइ इटालीया मसिमिलानो इटारी मू रेफ्री जुइ । स्वयेबहःम्ह कासामि मोहम्मद अली साहलावी फरवार्ड, साउदी अरब झिंनिदँ लिपा सउदी अरबं थुगुसी विश्वकप म्हितेत्यंगु दु । साउदीयात विश्वकपय् थ्यंकेत मोहम्मद अल साहलावीया भूमिका महत्वपूर्ण जुल । वं थःगु देय्यात विश्वकपय् थ्यंकेगु निंतिं छनोट चरणय् महत्वपूर्ण झिंखुगू गोल याःगु खः । रर मदयेक टिम पूवनी मखु, अले साउदीया स्कोरर खः – मोहम्मद अल साहलावी । वं छक्वः धाःगु खः, ‘जितः विश्वकपय् गोल याये मास्ति वः ।’ मोहम्मदया विश्वकप यात्रा ला थनिंनिसें सुरु जुल । आः वयागु गोल यायेगु इच्छा पूवनी लाकि पूवनी मखु, व जक स्वये ल्यं दनि ।  "
https://nepalbhasatimes.com/8018,कासाख्य:,११३८ तछलाथ्व दुतिया,स्वयेबहपिं कासामि,"सर्जियो रामोस डिफेन्डर, स्पेन                                                         स्पेनिस टिमया उत्कृष्ट डिफेन्डर खः सर्जियो रामोस । रियल मेड्रिडया कप्तान रामोस आतकया दुने ला लिगा व च्याम्पियन्स लिग त्याकेधुंकूगु दु । नकतिनि क्वचाःगु च्याम्पियन लिगया फाइनल नं रामोसया क्लब रियलं हे त्याकूगु खः । क्लब फुटबलय् जक मखु, अन्तर्राष्ट्रिय फुटबलय् नं रामोसया प्रदर्शन बांलाः । रामोसं आःतकया दुने स्वक्व युरो व स्वक्व हे विश्वकप म्हितेधुंकूगु दुसा व दुथ्याःगु स्पेनं छक्वः विश्वकप व निक्वः युरो कप त्याकेधुंकूगु दु । ३२ दँ दुम्ह रामोसया थ्व प्यक्वःगु विश्वकप खः । थ्व विश्वकपय् रामोसं लिभरपुल स्टार सलाहनापया विवादं यानाः चर्चाय् दु । च्याम्पियन लिगया फाइनलय् थुपिं निम्ह कासामि ल्वाःबलय् सलाह घाःपाः जूगु खः । व हे ल्वापुं थुपिं निम्हेसिया दथुइ विवाद जूगु खः । क्रिस्टियानो रोनाल्डो फरवार्ड, पोर्चुगल रियल म्याड्रिड स्टार कासामि रोनाल्डो छम्ह उत्कृष्ट कासामि खः । रोनाल्डो रियलयात च्याम्पियन्स लिग च्याम्पियन दयेकेत प्रमुख भूमिका म्हितूम्ह खः । न्याक्वः तक बालन डे ओर (फिफा उत्कृष्ट कासामि) त्याकूम्ह रोनाल्डो निम्हम्ह कासामि खः । वं बाहेक मेस्सी हे जक न्याक्वः तक बालन डे ओर त्याके दु । निदँ न्ह्यः रोनाल्डों थःगु कप्तानीइ पोर्चुगलयात युरोकप त्याकाबिउगु खः । सन् २०१६ य् जूगु युरोकपया फाइनलय् रोनाल्डोया टिमं फ्रान्सयात बुकाः युरो कप ल्ह्वंगु खः । ३३ दँ दुम्ह रोनाल्डों आःतक विश्वकप धाःसा त्याकेफुगु मदुनि । रोनाल्डोया निंतिं थ्व अन्तिम विश्वकप जुइफु । पोर्चुगलयात युरो च्याम्पियन दयेकूम्ह रोनाल्डों आः पोर्चुगलयात विश्वकप च्याम्पियन दयेकेत लिफः स्वइमखु । बल्लाःगु स्पेन विरुद्ध पाेर्चुगल"
https://nepalbhasatimes.com/8087,कासाख्य:,११३८ तछलाथ्व दुतिया,अन्तिम मिनेटया गोलं उरुग्वेया विजयी सुरुवात,येँ- उरुग्वें नकतिनि क्वचाःगु कासाय् अन्तिम इलय् छगू गोल यासें विजय सुरुवात याःगु दु । इजिप्ट विरुद्ध जूगु कासाय् उरुग्वेया जोसे गिमेनेजं कासाया ९० औं मिनेटय् छगू जक गोल याःगु खः । इजिप्टया स्टार कासामि मोहम्मद सलाहयात बेञ्चय् तःगु कासाय् कार्लोस सान्चेजं थ्वाःगु फ्रिकिक हेड यासें गिमेनेजं विजयी गोल याःगु खः ।                                                          कासाया झ्वलय् उरुग्वेया स्टार कासामि लुइस स्वारेजं प्यक्वः तक वःगु ह्वःताः तालाये लाकेमफुतसा इडिन्सन काभानीं २५ यार्ड तापाकं थ्वाःगु छगू बल नं पोस्टय् दुहां वनेमफुत ।  प्रिमियरशीप लिगय् लिभरपुलया निंतिं थुगु सिजनय् जक ४४ गू गोल याःम्ह सलाह ब्वहया चोटया कारणं बेञ्चय् च्वनेमाःगु खः । सलाहया अनुपस्थितिइ इजिप्टं धाःसा बांलाक आक्रमण यायेमफुत । 
https://nepalbhasatimes.com/8212,कासाख्य:,११३८ तछलाथ्व पञ्चमी,आइसल्यान्ड म्हितेगु स्वयां पनेगु ल्याखं जक वल – मेसी,"एजेन्सी- अर्जेन्टिनी स्टार कासामि लियोनल मेसीं शनिवाःया कासाय् आइसल्यान्डया कासामित म्हितेगु स्वयां पनेगु निंतिं जक मैदानय् वःगुलिं थःपिंत थाकुगु खँ धाःगु दु । लिसें मेसीं थःगु पेनाल्टि पनाबिउगु खं थःत नं पीडा जूगु धाःगु दु ।                                                         आइसल्यान्ड लिसे जूगु कासा निगूगु हाफय् मेसीं थ्वाःगु पेनाल्टि विपक्षी किपर हानेस हल्डर्सनं पनाबिइवं अर्जेन्टिनां न्हापांगु कासाय् बराबरीइ चित्त बुझे यायेमाःगु खः । थ्वयां छन्हु न्ह्यव जक मेसीया सदाबहार प्रतिद्वन्द्वी क्रिस्टियानो रोनाल्डों पेनाल्टि सहित ह्याट्रिक थ्वाःगुलिं नं आइसल्यान्डविरुद्धया कासाय् मेसी दबाबय् म्हितूगु खनेदुगु खः । ‘पेनाल्टि मिस जूगुलिं जितः नं पीडा ला जूगु हे दु’ मेसीं धाःगु दु, ‘उपिं भचा जक खुल्ला जुयाः म्हितूगु, भचा जक म्हितेत थाय् बिउगु जूसा मेगु हे लिच्वः वइगु खः ।’ ‘जिपिं ३ अंक कायेत लायक हे खःसां अंक कायेमफुगु तसकं म्हाइपुगु खँ खः । विजयी सुरुवात न्ह्याब्लें महत्वपूर्ण जुइ । तर आः जिमिगु ध्यान पूवंक क्रोएसियापाखे दु’ मेसीं धाःगु दु ।"
https://nepalbhasatimes.com/8015,कासाख्य:,११३८ तछलाथ्व दुतिया,बल्लाःगु स्पेन विरुद्ध पाेर्चुगल,"एजेन्सी- विश्वकप अन्तर्गत थौं जक स्वंगू कासा जुइत्यंगु दु । इजिप्टविरुद्ध उरुग्वे, मोरक्को विरुद्ध इरान व पोर्चुगलविरुद्ध स्पेनया यानाः स्वंगू कासा जुइ । स्वंगू कासा मध्ये दकलय् थौं बहनी लिबाक्क जुइगु पोर्चुगल व स्पेन दथुया कासा दकलय् स्वयेबहः जुइगु खनेदु ।                                                         पोर्चुगल व स्पेन निगुलिं थुगुसीया विश्वकपया दावेदार टिम खः । थुपिं निगुलिं टिमं समूह बी अन्तर्गत च्वनाः थुगुसीया विश्वकपय् न्हापांगु कासा म्हितेत्यंगु दु । युरोपियन राष्ट्र स्पेन व पोर्चुगल दथुइ तःक्वः हे भिडन्त जुइधुंकूगु दु । थज्याःगु चीरपरिचित टिम दथुइ जुइगु कासायात ‘आइभेरियन वार’ अथवा ‘आइभेरियन डर्बी’ नं धायेगु याः । थुपिं निगू टिम दथुइ आःतक जूगु भिडन्तय् स्पेन हे बल्लानाच्वंगु खनेदु । निगू टिम दथुइ ३६ क्वः जूगु भिडन्तय् स्पेनं झिंखुक्वः त्याकेधुंकूगु दुसा पोर्चुगल मुक्कं खुक्वः जक त्याःगु दु । मेगु झिंस्वंगू कासा धाःसा बराबरीइ क्वचाःगु खः । विश्वकपया अन्तिम चरणय् धाःसा थ्व निगू टिम दथुइ मुक्कं छक्वः हे जक धेंधेंबल्लाः जूगु दु । सन् २०१०य् प्रिक्वार्टरफाइनलय् जूगु धेंधेंबल्लाखय् डेभिड सिल्भां याःगु छगू जक गोलया ग्वाहालिं स्पेनं कासा त्याकूगु खः । युरो कपय् धाःसा थुपिं दथुइ स्वंगू कासा जुइधुंकूगु दु । गुकी छगू स्पेन, छगू पोर्चुगल त्याःगु दुसा छगू बराबरीइ क्वचाःगु खः । आःया युरोपियन च्याम्पियन पोर्चुगल व निक्वःतक युरोपियन च्याम्पियन व सन् २०१०या विश्वकप विजेता स्पेन दथुया कासा सुनां त्याइ स्वये ल्यं हे दनि । थुपिं निगू हेभिवेट दथुइ जुइगु कासां समूह चरणय् धाःसा लिच्वः लाकेफु । स्वयेबहपिं कासामि"
https://nepalbhasatimes.com/8756,कासाख्य:,११३८ तछलाथ्व चतुर्दशी,ब्राजिल व जर्मनीयात त्याकेमाःगु कासा,"विश्वकपया नकआउट चरणय् वनेगु निंतिं थौं समूह ई पाखें स्वीटजरल्यान्ड, ब्राजिल व सर्बियां धेंधेंबल्लाः यायेत्यंगु दु । थुगु समूहय् लाःगु कोस्टारिका धाःसा निगू कासाय् पराजित जुयाः धेंधेंबल्लाखं पिने लायेधुंकूगु दु ।थौं ब्राजिलं सर्विया लिसे म्हितेत्यंगु दुसा स्वीट्जरल्यान्डं कोस्टारिकालिसे म्हितेत्यंगु दु । ब्राजिल व सर्विया निगुलिं कोस्टारिकायात बुका वःगु टिम खः ।                                                         थ्व समूहय् आः ब्राजिल व स्वीट्जरल्यान्डया ४–४ ल्याः दुसा सर्वियाया ३ ल्याः दु । थ्व ल्याखं स्वंगुलिं टिमयात कासा त्याकेफत धाःसा जक याउँक निगूगु चरणय् दुहां वनीगु जुइ । यदि कासा बराबरी यात धाःसा निगूगु चरणय् दुहां वनेगु निंतिं मेगु कासाया लिच्वः स्वयेमालीगु जुइ ।समूह एफय् जर्मनी, मेक्सिको व स्वीडेन स्वंगुलिं देय् निगूगु चरणय् वनेगु लँय् दु । थ्व समूहय् मेक्सिको ६ अंक कयाः शीर्षस्थानय् दु । मेक्सिकोयात थौंया कासा बराबरी याःसां याउँक निगूगु चरणय् दुहां वनीगु जुइ । तर स्वीडेनपाखें पराजित जुल धाःसा जर्मनी व द. कोरियाया कासाया लिच्वः पिइमालेफु । जर्मनीं दक्षिण कोरियायात बुकल व स्वीडेनं मेक्सिकोयात बुकल धाःसा स्वंगुलिं टिमया ६–६ अंकं जुइ । थुबलय् गोल अन्तरया ल्याखं नकआउट चरणय् वनीगु टिमयात ल्यइगु जुइ ।"
https://nepalbhasatimes.com/8600,कासाख्य:,११३८ तछलाथ्व द्वादशी ,इरानयात नकआउटय् वनेगु ह्वःताः,एजेन्सी- समूह चरण अन्तर्गतया अन्तिम कासा थनिंनिसें सुरु जुइत्यंगु दु । थौं समूह ए व बी या निगू निगू कासा जुइ । समूह ए पाखें रसियां उरुग्वेया सामना यायेत्यंगु दुुसा सउदी अरबं इजिप्ट लिसे म्हितेत्यंगु दु । मेखे समूह बी अन्तर्गत स्पेनं मोरक्को लिसे म्हितेत्यंगु दुसा पोर्चुगलं इरान लिसे म्हितेत्यंगु दु ।                                                         समूह ए पाखें रसिया व उरुग्वे ६–६ अंक कयाः नकआउट चरणय् दुहां वनेधुंकूगुलिं थौंया कासा थुपिं निगुलिं टिमयात औपचारिकता जक जुइ । मेखे समूह बी पाखें स्पेन व पोर्चुगल निगूगु चरणय् वनेगु लँय् दु । स्पेन व पोर्चुगल ४–४ अंक कयाः थुगु समूहय् दकलय् न्ह्यःने दु । थौंया कासाय् थुपिं निगुलिं टिम थः प्रतिद्वन्द्वः लिसे बराबरी जक म्हितेफत धाःसां निगुलिं टिम निगूगु चरणय् वनीगु जुइ । इरानयात नं निगूगु चरणय् वनेगु ह्वःताः दनि । तर थुकिया निंतिं वं पोर्चुगलयात बुकेमाःगु जुइ । न्हापांगु कासाय् मोरक्कोयात बुकाः वःगु इरानया ३ ल्याः दु । थौं यदि पोर्चुगलयात बुकेफत धाःसा वयागु ६ ल्याः जुइ । तर पोर्चुगलयात बुकेगु धाःसा इरानया निंतिं अःपुइ मखु । पोर्चुगल लिसे बराबरी यात धाःसा इरानया नं ४ ल्याः जुइ । थ्व अवस्थाय् स्पेन मोरक्को पाखें पराजित जुल धाःसां गोल अन्तरया कारणं इरानया सम्भावना धाःसा दइमखु ।
https://nepalbhasatimes.com/8827,कासाख्य:,११३८ तछलागा पारू ,दुर्लभ कारणं जापान नकआउट चरणय्,"एजेन्सी- एशियाली टिम जापान विश्वकपया नकआउट चरणय् दुहां वंगु दु । जापान तसकं दुर्लभ कारणं नकआउट चरणय् थ्यनेत ताःलाःगु खः । बिहिवाः जूगु कासाय् पोल्यान्डलिसे १–० गोलं बूसां जापानं अन्तिम झिंखुगुली थाय् दयेकूगु खः । नकआउट चरणय् थ्यंगु जापान छगू जक एशियाली देय् नं जूगु दु ।                                                         म्हिगः हे जूगु मेगु कासाय् कोलम्बियां सेनेगलयात बुकवं जापान व सेनेगलया ४–४ अंकं जूगु खः । सामान्यतः अंक बराबर जुल धाःसा गोल अन्तरया ल्याखं छनोट याइगु खः, गोल अन्तर नं बराबर जुल धाःसा गोल नःगुयात आधार काइ, उकिं नं मजिल धाःसा हेड टु हेडय् सु त्याःगु स्वइ, अले उकिं नं मजिल धाःसा कासाय् क्यंगु अनुशासनया आधारय् छनोट याइगु खः । म्हिगः जापान अनुशासनया आधारय् नकआउट चरणय् छनोट जूगु खः । विश्वकपया इतिहासय् न्हापांखुसी सुं नं टिम थथे अनुशासनया आधारय् छनोट जूगु खः । सेनेगल कोलम्बिया लिसे १–० गोलं व जापान नं पोल्यान्डलिसे १–० गोलं पराजित जुइवं निगुलिं टिमया ४–४ अंक जुल, अले गोल अन्तर नं शून्य शून्य जुल, अथेहे निगुलिं टिमं ४–४ गोल नःगु दुसा ३–३ गोल याःगु दु । अथेहे हेड टु हेड कासाय् नं २–२ गोलया बराबरीया कासा क्वचाःगु खः । थ्व अवस्थाय् निगुलिं टिमं नःगु म्हासुगु कार्डया आधारय् छनोट जूगु खः । गुकी म्हो जक म्हासुगु कार्ड नःगु जापान छनोट जुल । लिग चरणय् जूगु स्वंगू–स्वंगू कासाय् जापानं प्यंगू जक म्हासुगु कार्ड नःगु खःसा सेनेगलं खुगू म्हासुगु कार्ड नःगु दु । अनुशासनया कारणं छनोट जूगु जापानं म्हिगः अन्तिम कासाय् थःपिं छनोट जुइगु अवस्था वयेवं अन्तिम इलय् धाःसा धेंधेंबल्लाः हे मखुथें च्वंक विपक्षी पोस्टय् आक्रमण तकं मयासे त्वाकतुक्क म्हितूगु खः । कासाया ५९ औं मिनेटय् पोल्यान्डया बेड्नारेकं गोल यायेवं आक्रामक जूगु जापान मेगु कासाय् कोलम्बियां सेनेगलयात नं गोल नकूगु खबर वयेवं बुलुहुं कासा म्हितूगु खः । कोलम्बियाया मिनां ७४ मिनेटय् सेनेगलविरुद्ध गोल याःगु खबर वयेवं जापानं थःम्हं गोल नं मनयेगु, अले म्हासुगु कार्ड नं मनयेगु ल्याखं थःथवय् जक बल पास यानाः म्हितूगु खः । मेखे पोल्यान्डं नं सान्त्वनाया रुपं छगू कासा त्याकेगु कथं गोल यायेधुंकाः बल लाकः तकं मवँसे च्वंगु खः । समूह एच पाखें कोलम्बिया ६ अंक कयाः समूह विजेता जुयाः नकआउट चरणय् दुहां वंगु खः । कोलम्बियां आः नकआउट चरणय् इंग्ल्यान्ड लिसे म्हितीसा जापानं बेल्जियमलिसे म्हिती । वंगु चान्हय् जूगु कासाय् बेल्जियमं इंग्ल्यान्डयात १–० गोलं बुकूगु खः । थुगुसी दकलय् बांलाःगु कासा म्हिताच्वंगु बेल्जियम विश्वकपया दावेदार कथं न्ह्यःने वयाच्वंगु दु ।"
https://nepalbhasatimes.com/8807,कासाख्य:,११३८ तछलाथ्व पुन्हि,विश्वकप पुलुपालु,"मस्कोया मेस्सी केक                                                          सम्भवतः थःगु लिपांगु विश्वकप म्हिताच्वंम्ह अर्जेन्टिनाया कप्तान लियोनल मेस्सीया ३१ दँ बुन्हि छगू हदतक ल्वःमंके मफइगु जुयाबिउगु दु। वंगु आइतवाः जून २४ कुन्हु मेस्सी ३२ दँ क्यन। रुसय् जुयाच्वंगु विश्वकप फुटबलय् समूह चरणया उपविजेता जुयाः अन्तिम १६ य् दुहां वनेत सफल अर्जेन्टिनाया कप्तान मेस्सीं थःगु बुन्हि अर्जेन्टिनी टीमनाप जानाः न्यायेकल। अभ्यासया झ्वलय् हे मेस्सीं थःपासापिं नाप जानाः केक तानाः न्ह्यइपुक बुन्हि न्यायेकल।तर थ्व झ्वलय् विश्वकप जुयाच्वंगु रसियाया राजधानी मस्को नं मेस्सीया बुन्हिमय जुयाबिल। अर्थात मस्कों वयात छगू ‘सरप्राइज गिफ्ट’ बिउगु दु।मेस्सीं अर्जेन्टिनी टिम नाप बुन्हि हनाच्वंगु इलय् उखे मस्कोय् वयागु हे प्रतिमाया केक उपहार लःल्हाःगु खः। रुसया राजधानी मस्कोय् चकलेट व केक दयेकेगु पेशा यानाच्वंपिंसं मेस्सीया बुन्हि धइगु सीका केकया प्रतिमा दयेकाः वयागु बुन्हिया लसता हंगु खः। छवाः न्ह्यवंनिसें हे मेस्सीया प्रतिमाया चकलेट केक तयार यानाच्वंगु खः। मस्कोया न्याम्ह केक निर्मातातय्सं दयेकूगु मेस्सी प्रतिमाया उगु केक ६० केजी तौलया खः। अर्जेन्टिनाया जर्सीइ १० नं. अंकित मेस्सी च्वयातःगु उगु केकय् ट्याटु व दा¥ही नापं तयातःगु दु। अप्वः जुल, हाले मते ! खँ विश्वकप फुटबलया समूह चरणया लिपांगु कासाया खः। समूह बी लय् लाःगु पोर्चुगलं समूह चरणय् थःगु लिपांगु कासा इरान नापं म्हितल। तर कासा जुइ छन्हु न्ह्यः पोर्चुगलया कप्तान क्रिष्टियानो रोनाल्डो बांलाक द्यने मखन। रोनाल्डो बांलाक द्यने मखंगुया कारण इरान विरुद्धया कासा धाःसा मखु। तर कारण इरान हे खः। समूह चरणया लिपांगु व मेगु चरणय् दुहां वनेगु निंतिं महत्वपूर्ण कासा रुपय् दयाच्वंगु पोर्चुगलं इरान नापं म्हिते माःगु खः। तर कासा छन्हु न्ह्यः रोनाल्डो च्वनाच्वंगु होटलया पिने ५० म्ह स्वयां अप्वः इरानी समर्थकत नं मुं वल। इपिं सकलें रोनाल्डो च्वनाच्वंगु होटलया क्वथा पिनेसं च्वनाः, ततसलं म्येँ हालेगु, बाजं (ड्रमसेट) थायेगु, भुभुजेला बाजं पुइगु व मोटरया हर्न न्यायेकेगु ज्या चछियंकं धइथें यानाच्वन। गुकिं यानाः रोनाल्डो बांलाक द्यने मखन। खतुं पोर्चुगल इरान विरुद्धया कासा न्ह्यः हे मेगु चरणय् दुहां वने धुंकूगु खः तर इरान धाःसा पोर्चुगलयात बुकाः मेगु चरणय् दुहां वनेगु आशाय् च्वनाच्वंगु खः। उकिं इरानी समर्थकत पोर्चुगलया मुख्य कासामि रोनाल्डोया न्ह्यः स्यंकाः टिमयात ग्वाहालि यायेत स्वयाच्वंगु खः। इरानी समर्थकया अज्याःगु पहः खनाः दिक्क चाःम्ह रोनाल्डों अन्ततः बाध्य जुयाः ‘हाले मते अप्वः जुल।’ धायेमाःगु खः। प्रतिबन्धं बचे जुल निम्ह स्वीस कासामि सम्भावित प्रतिबन्धं बचे जूगु दु। सर्बिया विरुद्ध समूह चरणया निगूगु कासाय् गोल याःपिं निम्ह स्विस कासामि ग्रेन्ट जाका ज जेर्दान साकिरी सम्भावित प्रतिबन्धपाखें बचे जूगु खः। सर्बिया विरुद्धया कासाय् जाका व साकिरीं गोल याःगु खः। वंगु शुक्रवाः जूगु कासाय् जाकां ५२ व साकिरीं ९० औं मिनेटय् गोल याःगु खः। गोलया लसता हनेगु झ्वलय् इमिसं क्यंगु छगू व्यवहार विवादास्पद जूगु खः। गोलया लसता हनेगु झ्वलय् निम्हं कासामिं थःगु निपा ल्हातं इमा थेंज्याःगु आकार दयेकूगु खः। गुगु आकार अल्बानियाया ध्वाँचय् दुगु प्रतिक चिं खः। निम्ह कासामिं गोलया लसता हनेगु झ्वलय् क्यंगु उगु संकेत राजनीतिक विरोध क्यनेकथंया जूगु धासें फिफाया अनुशासन कमिटीं छानविन तकं याःगु खः। कमिटी छानविन लिपा तत्काल निम्हं कासामियात निगू निगू कासा प्रतिबन्ध तःगु खःसा उकियात वंगु सोमवाः हाकनं फुकुवा याना बिउगु खः। इमिसं याःगु व्यवहार राजनीतिक नियम व अपमानजनक सन्देश मजूगु ठहर यासें फिफां प्रतिबन्ध फुकुवा याना बिउगु खः। यद्यपि निम्हेसितं ७,६३२ पाउण्ड धाःसा जरिवाना पुइकूगु दु।"
https://nepalbhasatimes.com/8775,कासाख्य:,११३८ तछलाथ्व पुन्हि,ब्राजिल व स्वीट्जरल्यान्ड नकअाउट चरणय्,विश्वकपया समूह इ पाखें ब्राजिल व स्वीट्जरल्यान्ड नकअाउट चरणय् दुहांवंगु दु । नकतिनि क्वचागु कासाय् ब्राजिलंं सर्वियायात २-०  गाेलं बुकूगु खःसा स्वीट्जरल्यान्डंं काेस्टारिका लिसेे २-२ गाेलंं बराबरी यासें अन्तिम १६य् थाय् दयेकूगु खः ।                                                         निगूगु चरणय् वनेत थाैंया कासा त्याके हे माःगु दबाबय् लानाच्वंगु ब्राजिलया नीति पाउलेन्हाें कासाया ३६ अाैं मिनेटय् गाेल यासें अग्रता बिउगु खःसा ६८ अाैं मिनेटय् थिएगाे सिल्भां कर्नर बलय्् हेडपाखें गाेल यासें विजय सुनिश्चित याःगु खः । कासाय् नेयमारं तःक्व कुतः याःगु खःसां गाेल धाःसा यायेमफुत । ब्राजिल समूह ई या विजेताया ल्याखं नकअाउट चरणय् समूह एफया उपविजेता मेक्सिकाे लिसे मेगु कासा म्हिती । मेखे समूह ई इ उपविजेता जूगु स्वीट्जरल्यान्डंं समूह एफया विजेता स्वीडेनलिसे नकअाउट चरणय् म्हिती ।
https://nepalbhasatimes.com/8768,कासाख्य:,११३८ तछलाथ्व चतुर्दशी,डिफेन्डिङ च्याम्पियन जर्मनी विश्वकपं पिने,"एजेन्सी- डिफेन्डिङ च्याम्पियन जर्मनी विश्वकपया न्हापांगु चरणं हे पिने लाःवंगु दु । नकतिनि क्वचाःगु कासाय् दक्षिण कोरियापाखें २–० गोलं पराजित जूगु जर्मनी मेगु कासाय् स्वीडेनं मेक्सिकोयात बुकेवं न्हापांगु चरणं पिने लाःवंगु खः ।                                                         समूह एफ अन्तर्गत थौं जूगु कासा स्वीडेन मेक्सिकोयात ३–० गोलं बुकेवं स्वीडेन व मेक्सिको ६–६ ल्याः कयाः नकआउट चरणय् दुहां वंगु खः । थ्व समूहय् जर्मनी व दक्षिण कोरिया ३–३ अंक जूगु दुसा जर्मनी गोल अन्तरं नं दकलय् लिउने लाःवंगु खः । विश्वकपया न्हापांगु कासाय् हे जर्मनी मेक्सिको पाखें १–० गोलं बूगु खःसा स्वीडेनयात धाःसा २–० गोलं बुकूगु खः । विश्वकप फुटबलय् डिफेन्डिङ च्याम्पियन थुकथं न्हापांगु चरणं पिने लाःवंगु थ्व प्यक्वःगुखुसी खः । थ्वयां न्ह्यः सन् २००२ लय् डिफेन्डिङ च्याम्पियन फ्रान्स, सन् २०१० य् डिफेन्डिङ च्याम्पियन इटली न्हापांगु चरणं पिने लाःगु खःसा सन् २०१४ य् डिफेन्डिङ च्याम्पियन स्पेन न्हापांगु चरणं पिने लाःगु खः । जर्मनीं थौंया कासाय् कमजोर धयातःगु दक्षिण कोरियायात पूवंक दबाबय् लाकातःगु खःसां काउन्टर एट्याकय् दक्षिण कोरियां निगू गोल याःगु खः । कोरियाया निंतिं किम योङ गोनं कासाया ९२ औं मिनेटय् व सन ह्युङ मिनं कासाया ९६ औं मिनेटय् गोल याःगु खः । कोरियां न्हापांगु गोल याःबलय् जर्मनीं अफसाइडया अपिल याःगु खःसां भिडियो एसिस्टेन्ट रेफ्री (भार) प्रविधीपाखें स्वयाः गोल बिउगु खः । निगूगु गोल जर्मनीया गोलकिपर कुहां वयाः म्हितः वयाच्वंगु इलय् लङ पासय् वःगु बलयात ह्युनं खाली पोस्टय् गोल याःगु खः ।"
https://nepalbhasatimes.com/8582,कासाख्य:,११३८ तछलाथ्व एकादशी,"जापान–सेनेगल बराबरीइ, इंग्ल्यान्ड नकआउट चरणय्",एजेन्सी- होन्डा चले जुइवं थौं जूगु कासाय् जापानं सेनेगललिसे २–२ गोलया बराबरी याःगु दु । कासाया ७८ औं मिनेटय् केयुसुकी होन्डां गोल यासें कासा बराबरीइ हःगु खः । न्हापाया छगू छगू कासा त्याका तयेधुंकूगु जापान व सेनेगल थ्व बराबरी लिपा नकआउट चरणय् दुहां वनीगु सम्भावना अप्वःगु दु ।                                                         थौं जूगु कासाय् ११ औं मिनेटय् साडिओ मानें जापानया गोलकिपर इजी कावासिमाया गल्तीया लबः कासें न्हापांगु गोल याःगु खः । तर २३ मिनेट लिपा ताकासि इनुई न्ह्यइपुक गोल यासें कासा बराबरीइ हःगु खः । कासाया ७१ औं मिनेटय् झिंगुदँया डिफेन्डर मोउसा वागं गोल यासें सेनेगलयात निगूगु चरणय् यंकेगु थ्यंमथ्यं पक्का यायेधुंकूगु खः । तर सब्स्टिच्यूटय् वःम्ह होन्डां थ्वयां ७ मिनेट लिपा हे गोल यासें हाकनं कासा बराबरीइ हयाबिल । समूह एच जापान व सेनेगलया आः ४–४ अंक जूगु दु । मेखे थौं हे जूगु न्हापांगु कासाय् इंग्ल्यान्ड पानामाविरुद्ध ६–१या प्रभावशाली विजय चूलाकुसें निगूगु चरणय् दुहां वंगु दु । थौंया कासाय् ह्यारि केनं ह्याट्रिक यासें थुगु विश्वकपय् दकलय् अप्वः गोल ल्याः थ्यंकूगु दु । थ्व ह्याट्रिक लिसें केनया न्यागू गोल थ्यंगु दु । केनं ट्युनिसिया विरुद्ध नं निगू गोल याःगु खः ।
https://nepalbhasatimes.com/8511,कासाख्य:,११३८ तछलाथ्व दशमी,दक्षिण कोरियाया विश्वकप यात्रा क्वचाल,येँ– मेक्सिकोलिसे २–० गोल पराजित जुइवं दक्षिण कोरियाया विश्वकप यात्रा क्वचाःगु दु । दक्षिण कोरिया लिग चरणया दकलय् लिपांगु कासा जर्मनीलिसे म्हिताः लिहां वनीगु जुइ ।                                                         जाभिएर हर्नान्डेजं थःगु ५० औं अन्तर्राष्ट्रिय गोल यायेवं मेक्सिको दक्षिण कोरियायात पराजित यासें नकआउट चरणय् दुहां वंगु खः । कासाया ६६ औं मिनेटय् हर्नान्डेजं गोल याये न्ह्यः कार्लोस भेलां पेनाल्टिपाखें गोल यासें मेक्सिकोयात अग्रता बिउगु खः । कासाया् २६ औं मिनेटय् जङ ह्युन सुं बक्स दुने ह्याण्ड यायेवं पेनाल्टि बिउगु खः । दक्षिण कोरियाया निंतिं धाःसा सन ह्युगं मिनं इन्जुरी इलय् ९३ औं मिनेटय् छगू आकर्षक गोल यासें सान्त्वना बिल । न्हापांगु कासाय् जर्मनीयात स्तब्ध याःगु मेक्सिको थ्व विजय लिसें नकआउट चरणया लुखाय् थ्यंगु दु । शनिवाः लिबाक्क जुइगु कासाय् यदि स्वीडेनं नं जर्मनीयात बुकल धाःसा मेक्सिको झ्वःलाक्क न्हय्क्वःगु खुसी विश्वकपया अन्तिम झिंखुगूगुलिइ दुहां वनीगु जुइ । मेखे समूह ‘जी’ पाखें बेल्जियम नं नकआउट चरणया लुखाखरुइ थ्यंगु दु । रोमेलु लुकाकु व इडेन हाजार्डं निगू निगू गोल यायेवं बेल्जियमं शनिवाः जूगु न्हापांगु कासाय् ट्युनिसियायात ५–२ गोलं बुकूगु खः । बेल्जियमया निंतिं थप छगू गोल बात्सुयाइं याःगु खः । आइतवाः इंग्ल्यान्डं पानामायात बुकल धाःसा बेल्जियम इंग्ल्यान्ड लिसें निगूगु चरणय् दुहां वनीगु जुइ । थौंया निगू गोल लिसें लुकाकुया थ्व विश्वकपय् प्यंगू गोल यासें पोर्चुगलया रोनाल्डो लिसे बराबरीइ याःगु दु ।
https://nepalbhasatimes.com/9102,कासाख्य:,११३८ तछलागा षष्ठी,काभानी फ्रान्सविरुद्ध  म्हिते मफइगु स्थितिइ,"विश्वकप २०१८ या न्हापांगु क्वार्टरफाइनलय् शुक्रवाः उरुग्वे व फ्रान्स दथुइ जुइत्यंगु दु । थ्व कासाय् उरुग्वेया स्टार कासामि इडिन्सन काभानी धाःसा म्हिते फइ मफइ अझं अनिश्चित तिनि । उरुग्वे नं थः स्ट्राइकर काभानी अझं चोटग्रस्त तिनि व शुक्रवाः म्हितेफइ मफइ धायेमफुनिगु खँ धाःगु दु ।                                                         प्रिक्वार्टरफाइनलय् पोर्चुगल विरुद्ध म्हितुबलय् काभानी चोटग्रस्त जूगु खः । वयागु पिलाक्वय् स्यानाच्वंगु खँ धाःगु दु । पोर्चुगलयात बुकेगु निंतिं काभानीं निगू गोल याःगु खः । निगूगु गोल याःगु छुं ई लिपा पिलाक्वय् स्याना वयेवं काभानीं मैदान त्वःतूगु खः । मैदानं पिहां वयेधुंकाः काभानीं धाःगु खः, ‘जितः तःधंगु छुं जूगु मदु थें च्वं । पिलाक्वय् स्यानाच्वंगु दु, उकिं मैदान त्वःतेमाल ।’ उरुग्वेया फुटबल एशोसियसनं काभानीयात पिलाक्वय् स्यानाच्वंसां स्क्यानय् धाःसा वयागु मसल्स गुनाच्वंगु खनेमदु धाःगु दु । प्रशिक्षक ओस्कार टाबारेजं पोर्चुगल विरुद्ध कासा त्यायेधुंकाः धाःगु खः, ‘काभानीं आः मेगु कासा म्हितेखनी धायेमफु ।’ ३१ दँया काभानीं उरुग्वेया निंतिं सछि व न्यागू कासा म्हिता ४५ गोल यायेधुंकूगु दु । थुगुसी विश्वकपय् लुइस स्वारेज लिसे तालमेल मिले यानाः गोल यायेत सफल जुयाच्वंम्ह काभानी मदइगु अवस्थाय् उरुग्वेयात फ्रान्सविरुद्ध म्हितेत थाकुइगु अनुमान जुयाच्वंगु दु ।"
https://nepalbhasatimes.com/9058,कासाख्य:,११३८ तछलागा पञ्चमी,स्वयेबहपिं कासामि,"जेस लिन्गार्ड , मिडफिल्डर, इंग्ल्यान्ड                                                         म्यानचेस्टर युनाइटेडया जेस लिन्गार्ड एट्याकिङ मिडफिल्डर कथं क्लब व इंग्ल्यान्ड राष्ट्रिय टिमय् म्हिता वयाच्वंम्ह खः । न्हय्दँया उमेरय् म्यानचेस्टर युनाइटेड एकेडेमिइ दुहां वनाः अनं ब्वलना वःम्ह लिन्गार्ड इंग्ल्यान्डया अन्डर १७ व अन्डर २१ य् म्हिता वयेधुंकूम्ह खः । राष्ट्रिय टिमय् धाःसा सन् २०१५ या नोवेम्भरय् डेब्यु याःगु खःसां सन् २०१६ य् माल्टा विरुद्धया मैत्रीपूर्ण कासाय् जक मैदानय् कुहां वनेखंगु खः । वं इंग्ल्यान्डया निंतिं न्हापांगु गोल धाःसा वंगु मार्चय् नेदरल्यान्डविरुद्ध जूगु कासाय् तिनि याःगु खः । म्यानचेस्टर युनाइटेडया निंतिं थ्व सिजनय् जक ४८ गू कासा म्हिताः १३ गोल याःम्ह २३ दँया लिन्गार्डं जारी विश्वकपय् नं पानामाविरुद्धया कासाय् गोल यायेधुंकूगु दु । रिकार्डो रोड्रिग्वेज , डिफेन्डर, स्वीट्जरल्यान्ड रिकार्डो रोड्रिग्वेज फुटबल मैदानय् छम्ह जब्बरम्ह कथं म्हसिका दुम्ह डिफेन्डर खः । इटलीयन क्लब मिलानं लेफ्ट ब्याकं म्हिता वयाच्वंम्ह रोड्रिग्वेजया म्हसीका थुलि जक मखु । वयात शक्तिशाली हेडिङ यायेगु, पिनप्वाइन्ट क्रस बीगु निंतिं म्हसिउ । उलि जक मखु पेनाल्टि थ्वायेगु क्षमताया निंतिं रोड्रिग्वेजयात लुमंकेगु याः । स्पेनिस अबु व चिलिया मां पाखें बूम्ह रोड्रिग्वेजं सन् २०१० निसें एफसी जुरिख पाखें थःगु व्यावसायिक फुटबल न्ह्याकूगु खः । सन् २०१४ य् स्वीस फुटबल अफ दि इयर जूम्ह रोड्रिग्वेजं स्वीस राष्ट्रिय टिमपाखें पीगू कासा म्हिते धुंकूगु दु । वं सन् २०१४या विश्वकप, २०१६ या युरोकप व २०१२ ओलम्पिकय् स्वीस राष्ट्रिय टिमं म्हितूम्ह रोड्रिग्वेज सन् २००९ य् स्वीट्रल्यान्डपाखें अन्डर १७ या विश्वकप त्याकेधुंकूगु दु ।"
https://nepalbhasatimes.com/9006,कासाख्य:,११३८ तछलागा चौथी,विश्वकप पुलुपालु,"पेलेया रेकर्ड बराबरी                                                          विश्वकप फुटबल नकआउट चरणय् पूर्व विजेता फ्रान्सया निक्वःतकया विजेता व उपाधि दावेदार अर्जेन्टिनायात ४–३ गोलं बुकाः अन्तिम च्यागुलिं दुहां वःगु दु । फ्रान्सया विजयय् केलियन एम्बापे नायक जुल । अर्जेन्टिनायात बुकेगु निंतिं महत्वपूर्ण भूमिका म्हितूम्ह नापं कासाया म्यान अफ द म्याच तकं जुइत सफल फ्रान्सया ल्याय्म्ह स्टार कासामि एम्बापें विश्व फुटबलया लिजेन्ड ब्राजिलया पेलेया कीर्तिमानी नाप नं बराबरी याःगु दु । विश्वकपया नकआउट चरणय् निगू गोल याःम्ह फ्रेन्च कासामि एम्बापें पेलेया रेकर्ड नापं बराबरी याःगु खः ।सन् १९५८ या विश्वकप फुटबलय् मात्र १८ दँया उमेरय् पेलें ब्राजिलया निंतिं खुगू गोल याःगु खः । पेलेया थ्व हे रेकर्डयात बराबरी यायेगु झ्वलय् फ्रेन्च कासामि एम्बापें रुस विश्वकपय् शनिवाः अर्जेन्टिना विरुद्ध जूगु नकआउट चरणया न्हापांगु कासाय् निगू गोल याःगु खः । एम्बापें जारी विश्वकपय् स्वंगू गोल यायेधुंकूगु दु ।एम्बापें अर्जेन्टिना विरुद्धया कासाय् ४ मिनेटया अन्तरय् निगू गोल याःगु खः । ६४ औं मिनेटय् न्हापांगु गोल याःम्ह एम्बापें निगूगु गोल ६८ औं मिनेटय् याःगु खः । दकलय् स्टाइलिस टीम रुसय् जुयाच्वंगु फिफा विश्वकप फुटबलया समूह चरणया सिधयाः नकआउट चरण शुरु जुइधुंकूगु दु । विश्वकपय् सहभागि राष्ट्रमध्ये बछि स्वयां अप्वः देय् लिहां नं वनेधुंकूगु दु । विश्वकपय् सहभागि राष्ट्र मध्ये छम्ह जक कासामिया आपालं चर्चा जुइगु न्हूगु खँ मखु । फुटबल कासा ‘टिम स्प्रिट’या कासा खयाः नं छम्ह जक कासामिया अप्वः चर्चा जुइगु छुं न्हूगु खँ मखये धुंकल । तर रुस विश्वकपय् धाःसा छगू टीमया व्यापक चर्चा जुयाच्वंगु दु । टिमया चर्चा कासाया प्रदर्शन वा विश्वकप हे त्याकीगु टीमया रुपय् धाःसा मखु । चर्चाया कारण खः दकलय् स्टाइलिस टिम । विश्वकपय् ब्वति कायेत रुसय् थ्यंकः वःगु इलंनिसें हे उपाधि दावेदार ब्राजिलया टीमयात ‘दकलय् स्टाइलिस टीम’या रुपय् कयातःगु दु । विश्वकपय् सहभागि जुइत रुस थ्यंकः वःगु इलय् ब्राजिलया सकलें कासामि, खेल पदाधिकारी, अफिसियलपिं वंचुगु सुट, सर्ट व टाई चिनाः वःगु खः । ब्राजिलया टीमया उकथंया प्रस्तुति स्वयेबलय् इपिं गुगुं कासाय् ब्वति कायेत वःगु स्वयां नं छुं सम्मेलनय् ब्वति कायेत वःगु थें खने दुगु खः । गुकिया कारणं स्टाइलिस टीमया रुपय् ब्राजिलया चर्चा जुयाच्वंगु खः । मास्चेरानोया सन्न्यास रुस विश्वकपय् ‘सुपर सिक्सिटन’पाखें पिहां अर्जेन्टिनाया छम्ह सशक्त कासामि जाभिएर मास्चेरानों अन्तर्राष्ट्रिय फुटबलं सन्न्यासया घोषणा याःगु दु । शनिवाः फ्रान्स विरुद्ध प्रि–क्वार्टरफाइनल कासाय् ४–३ गोलया पराजय फयेवं अर्जेन्टिनाया डिफेन्सिभ मिडफिल्डर मास्चेरानों सन्न्यासया घोषणा याःगु खः । फ्रान्स विरुद्धया कासाय् मुक्कं कासा अवधिइ मैदानय् दुहां मास्चेरानों कासा सिधयेवं सन्न्यासया घोषणा याःगु खः । सन्न्यासया घोषणा यासें मास्चेरानों धाःगु दु, ‘आः जि छम्ह अर्जेन्टिनाया फुटबलया समर्थक व प्रशंसक जक खः, कासामिया रुपय् जिगु थ्व हे कासा लिपांगु जुल ।’ मास्चेरानों अर्जेन्टिनाया राष्ट्रिय टीमं १४७ कासा म्हितूगु दु । बार्सिलोनाया पुलांम्ह मिडफिल्डर मास्चेरानो थौंकन्हय् चीनया चाइना फोचच्र्युनपाखें व्यवासायिक फुटबल म्हिता वयाच्वंगु दु ।"
https://nepalbhasatimes.com/8970,कासाख्य:,११३८ तछलागा चौथी,मेक्सिकोयात इतिहास च्वयेगु ह्वःताः,"एजेन्सी- विश्वकप नकआउट चरणय् दकलय् न्हापां ब्राजिल व मेक्सिको दथुइ कासा जुइत्यंगु दु । सन् १९९४ निसें लगातार विश्वकप म्हिताः निगूगु चरण तक जक थ्यनाच्वंगु मेक्सिकों थौं थनं थहां वनेगु निंतिं न्याक्वःतकया विश्व च्याम्पियन ब्राजिलयात बुकेमाःगु दु । तर मेक्सिको लिसे ब्राजिलया खेल इतिहास स्वयेगु खःसा ब्राजिल तसकं बल्लाःगु खनेदयाच्वंगु दु । ब्राजिल व मेक्सिको दथुइ आःतक ४० गू कासा जुइधुंकूगु दु । अथेहे विश्वकपय् जक प्यंगू प्यक्वः आमने सामने जुइधुंकूगु दु । विश्वकपय् म्हितूगु कासाय् मेक्सिकों ब्राजिलयात त्याकेगु ला छु छगू गोल तक नं नकेफुगु मदुनि ।                                                         तर थुगुसी न्हापांगु कासाय् हे डिफेन्डिङ च्याम्पियन जर्मनीयात बुकावःगु मेक्सिकों उच्च मनोबल साथ मैदानय् कुहां वइगु जुइ । थुगुसी तुलनात्मक रुपं बांलाक म्हिताच्वंगु मेक्सिकों ब्राजिलयात नं दबाबय् लाकेफु । मेक्सिकोया कप्तान एन्डङरस गुयरदाडों न्याक्वःतकया विश्व च्याम्पियन ब्राजिलयात बुकाः क्वार्टरफाइनल वनेत थःपिं सक्षम दुगु खँ धाःगु दु । मेखे विश्वया उत्कृष्ट कासामि कथं नांजायाच्वंपिं लियोनल मेसी व रोनाल्डो विश्वकपं पिने लायेधुंकूगु अवस्थाय् थौं मेम्ह विश्व उत्कृष्ट कासामि व ब्राजिलया कप्तान नेयमार थःत प्रमाणित याना क्यनेमाःगु दबाबय् दु । तर ब्राजिलयात त्याकेगु खःसा मेक्सिकों नेयमारयात जक ध्यान बियाः गाइमखु । ब्राजिलया आक्रमण पंक्ति नेयमार लिसें फिलिप कोटिन्हो थेंज्याःपिं कासामि दु । ब्राजिलयात धाःसा मेक्सिकोया रोड्रिग लोथानो खतरा जुइफु । रोड्रिगं हे जर्मनीविरुद्ध गोल याःगु खः । थौं हे मेगु कासा जापान व बेल्जियम दथुइ जुइ । भाग्यं निगूगु चरणय् दुहां वंगु जापानयात थुगुसी थःगु फुटबल इतिहासया हे दकलय् बांलाःगु टिम दुगु बेल्जियमयात बुके अःपुइ मखु । लिग चरणय् स्वंगुलिं कासा त्याकावःगु बेल्जियम टिमय् रोमेलु लुकाकु, इडेन हेजार्ड थें ज्याःपिं स्टार कासामितय्सं जायाच्वंगु दु । जापानया डिफेन्डर माया रोसिदां थःपिं बेल्जियमयात पनेत सक्षम दुगुखँ धाःगु दु ।"
https://nepalbhasatimes.com/8949,कासाख्य:,११३८ तछलागा तृतीया,"स्पेन नं छेँय् लिहां वन, टाइब्रेकरय् रसिया त्यात","एजेन्सी- रसियाया गोलपिकर इेगार आकिनफिभ नायक जुइवं विश्वकपया दावेदार स्पेन छेँय् लिहां वनीगु जूगु दु । नकतिनि जूगु कासाय् ग्वसाः देय् रसियां स्पेनयात टाइब्रेकरय् ४–३ गोलं बुकूगु खः । नियमित ९० मिनेटया कासाय् १–१ गोलया बराबरी जुइवं कासा अतिरिक्त इलय् वंगु खः । अतिरिक्त इलय् निगुलिं टिमं गोल यायेमफयेवं कासा टाइब्रेकरय् वंगु खः ।                                                         टाइब्रेकरय् रसियाया गोलकिपर इगोर आकिनफिभं निगू गोल पनाबिउगु खः । पेनाल्टिइ निगू निगू गोल जुइधुंकाः स्पेनया काकें थ्वाःगु बलयात व लागो आसपासं थ्वाःगु बल आकिनफिभं पनाबिउगु खः । स्पेनया निंतिं भेट्रान कासामित इनिस्टा, सर्जियो रामोस व जेरार्ड पिकं जक गोल याःगु खः । रसियाया निंतिं फेडर स्मोलोभ, सेर्गेइ इन्गासेभिच, अलेक्जेन्डर गोलोभिन व डेनिस चेरिसेभं गोल याःगु खः । कासाया १२ औं मिनेटय् फ्रिकिक क्लियर यायेगु झ्वलय् रसियाया सेर्गेइ इन्गासेभिचपाखें आत्मघाती गोल जुइवं स्पेनं अग्रता काःगु खः । तर न्हापांगु हाफ क्वचाये न्ह्यः जेरार्ड पिक पाखें डिबक्सय् ह्याण्ड जुइवं रसियायात पेनाल्टि वःगु खः । पेनाल्टिइ आर्टेम डिज्युबां गोल यासें कासा बराबरीइ हःगु खः । थ्व लिपा निगुलिं टिमं छगू नं गोल यायेमफुगु खः ।"
https://nepalbhasatimes.com/8933,कासाख्य:,११३८ तछलागा तृतीया,रसिया विश्वकप समूह चरणया छुं तथ्य,"रुसय् जुयाच्वंगु फिफा विश्वकप फुटबलया २१ औं संस्करणया समूह चरणया कासा क्वचायेधुंकूगु दु । थनिंनिसें नकआउट चरणया कासा शुरु जू वनाच्वंगु दु । रुस विश्वकप दुथ्याःगु ३२ गू राष्ट्रं समूह चरणया दक्वं कासा म्हितूगु ईतकया दुने ४८ कासा सिधःगु दु । मुक्कं ६४ कासा म्हितीगु विश्वकपय् आः ल्यं दुगु कासा धइगु झिंगू हे जक खः ।                                                         समूह चरणया कासा क्वचाःगु तकया दुने छुं छुं बांलाःगु व उपाधिया दावेदारकथं कयातःगु देय्या यात्रा क्वचाःगु दु । आः ल्यं दुगु कासाय् गथे जुइधकाः सकसिनं थःथःगु थासं अनुमान यायेगु नं यानाच्वंगु दु । गुलिसिनं पुलांगु टीमं विश्वकप त्याकीगु अनुमान यानाच्वंगु दुसा गुलिसिनं न्हूगु टीम विश्व विजेताया रुपय् न्ह्यःने वइगु अनुमान नं यानाच्वंगु दु । पूर्वानुमानयात छखे तयाः समूह चरणया कारायात ध्यान बीगु खःसा ४८ गू कासाय् मुक्कं १२२ गू गोल जूगु दु । दक्वं कासाय औसतया रुपय् स्वयेगु खःसा औसतय् २.५ गोल जूगु दु । दक्वं गोलया निंतिं ३६,३४० बल पास जूगु दु । समूह चरणया कासा क्वचाःगु ईतकया दुने झिंस्वम्ह कासामिं निगू–निगू गोल याःगु दुसा ख्वीच्याम्ह कासामिं छगू – छगू गोल याःगु दु । समग्रय् स्वयेगु खःसा आतकया दुने ८६म्ह कासामिं रुस विश्वकपय् गोल यायेधुंकूगु दु । अथे हे कार्डया सम्बन्धय् समूह चरणया दक्वं कासा क्वचाःगु अवधित कया दुने मुक्कं स्वंगू हे जक ह्याउँगु कार्ड प्रयोग जूगु दुसा जबकि म्हासुगु कार्ड १५८ प्रयोग जूगु दु । औसतय् दक्वं कासाय् म्हासुगु कार्डया प्रयोग ३.४ दु । समूह चरणय् दकलय् अप्वः गोल याःम्ह कासामिया रुपय् इंग्ल्याण्डया कप्तान ह्यारी केन दकलय् न्ह्यःने दु । केनं समूह चरणया स्वंगू कासा म्हितेगु झ्वलय् न्यागू गोल याःगु दुसा वयां लिपा बेल्जियमया रोमेलु लुकाकु व पोर्चुगलया कप्तान क्रिष्टियानो रोनाल्डो दु । थुपिं निम्हेसिनं ४–४ गोल यानातःगु दु । विश्वकप आयोजक रुसया डेनिस चेरसेभ व स्पेनया डिएगो कोस्टां ३–३ गोल यानातःगु दु । गोल्डेन बुटया दावेदार थुपिं सकलें कासामिया विश्वकप यात्रा जारी हे दु । थुकथं हे समूह चरणया कासाय् दकलय् अप्वः गोल याःगु देय् खः बेल्जियम । समूह चरणया स्वंगू कासा म्हितेगु झ्वलय् बेल्जियमं ९ गोल याःगु दुसा वयां लिपा इंग्ल्याण्ड व रुसं समान ८–८ गोल याःगु दु । वयां लिपा क्रोएसियां ७ व स्पेनं ६ गोल यानातःगु दुसा कोलम्बिया, उरुग्वे, ब्राजिल, पोर्चुगल, ट्युनिसिया, स्वीडेन व स्वीट्जरल्याण्डं ५–५ गोल यानातःगु दु । थुगुसीया विश्वकपय् छगू हे कासाय् दकलय् अप्वः गोल जूगु धइगु बेल्जियम व ट्युनिसिया अथे हे इंग्ल्याण्ड व पनामा दथुइ जूगु कासाय् खः । थ्व निगुलिं कासाय् ७ गोल जूगु दु । बेल्जियमं ट्युनिसियायात ५–२ गोलं बुकूगु खःसा इंग्ल्याण्ड व पनामायात ६–१ गोलं बुकूगु खः । समूह चरणया कासाय् मात्र स्वंगू देशं शतप्रतिशत लिच्वः पिकायेत सफल जूगु दु । इपिं खः उरुग्वे, क्रोएसिया व बेल्जियम । ब्राजिलया नेयमारं जारी विश्वकपय् गोलया निंतिं दकलय् अप्वः कुतः याःगु दु । नेयमारं स्वंगू कासाय् १७ क्वःतक गोलया निंतिं पोस्टय् प्रहार याःगु खः ।"
https://nepalbhasatimes.com/8603,कासाख्य:,११३८ तछलाथ्व द्वादशी ,स्वयेबहपिं कासामि (हकिम जिच व सरदार अजमुन),"हकिम जिच,  मिडफिल्डर, अजाक्स                                                         डच क्लब अजाक्सपाखें म्हितीम्ह हकिम जिच एट्याकिङ मिडफिल्डर खः । सन् २०१५य् मोरक्कोया टिमय् डेब्यु याःम्ह २४ दँया जिचं न्हापां धाःसा नेडरल्यान्डया कासामि खः । वं नेडरल्यान्डया निंतिं यु १९ निसें यु २१ तक म्हितल । जिचयात दकलय् न्हापां नेडरल्यान्डं हे सिनियर टिमय् म्हितकूगु खःसा जिच धाःसा मोरक्को पाखें म्हितेगु निर्णय याःगु खः । नेडरल्यान्डया पुलांम्ह कासामि मार्को भान जिचं थ्व गलत निर्णय धाःसां जिचया म्हगस धाःसा मोरक्को पाखें म्हितेगु हे जुयाच्वन । न्ह्यइपुगु छता खँ छु धाःसा थुगुसीया विश्वकपय् नेडरल्यान्ड छनोट जुइमफुतसा मोरक्को छनोट जुल । अले हकिम जिचं थःगु न्हापांगु विश्वकप म्हितेखन । सरदार अजमुन,  फरवार्ड, इरान रसियन क्लब रुबिन कजानया फरव ार्ड सरदार अजमुन सन् २०१४ य् इरानया निंतिं डेब्यु याःगु खः । इरानियन मेसी धकाः नांजाःम्ह सरदार अजमुन नं इरानया लागि आतक ३३ गू कासा म्हिाः २३ गू गोल यायेधुंकूगु दु । २३ दँ दुम्ह अजमुन इरानया निंतिं यक्व गोल याःपिं मध्ये छम्ह खः । ब्राजिलय् जूगु विश्वकपय् म्हितेमखंसां इरानयात जारी विश्वकपय् थ्यंके धाःसा अजमुनं महत्वपूर्ण भूमिका म्हितल । व याकचां हे विश्वकप छनोट चरणय् इरानया निंतिं ११ गोल याःगु खः । अजमुनयात बांलाःगु प्रदर्शनं यानाः युरोपिनय क्लबं मिखा तयाच्वंगु दु ।"
https://nepalbhasatimes.com/9011,कासाख्य:,११३८ तछलागा चौथी,दकलय् अप्वः गोल याःगु दे जुसें ब्राजिल क्वाटर्रफाइनलय्,"एजेन्सी- मेक्सिकोयात २–० गोलं बुकाः ब्राजिल विश्वकप २०१८ या क्वार्टरफाइनलय् दुहां वनेत ताःलाःगु दु । नकतिनि क्वचाःगु कासाय् ब्राजिलया निंतिं नेयमारं छगू व रोबर्टो फेर्मिनों छगू गोल याःगु खः ।                                                         न्हापांगु हाफ बराबरीइ क्वचाःसां निगूगु हाफ सुरु जूगु खुगू मिनेटय् हे नेयमारं गोल यासें ब्राजिलयात अग्रता बिउगु खःसा फेर्मिनोया गोलया निंतिं नं नेयमारं बांलाःगु पास चूलाकाबिउगु खः । ब्राजिल विश्वकपय् झ्वःलाक्क क्वार्टरफाइनलय् थ्यंगु थ्व न्हय्क्वःगुखुसी खः । कासा सुरु जुइगु न्हापांगु १५ मिनेट मेक्सिकों ब्राजिलयात दबाबय् लाःगु खः, तर न्याक्वःतकया विश्वकप विजेता ब्राजिलं बुलुहुं कासाय् थःगु पकड कायम यानाहःगु खः । नेयमारं याःगु गोल ब्राजिलं विश्वकपय् याःगु २२७ औं गोल खः । थ्व गोल लिसें ब्राजिल विश्वकपय् दकलय् अप्वः गोल याःगु देय् जूगु दु । थ्वयां न्ह्यः विश्वकपय् दकलय् अप्वः गोल याःगु देय् जर्मनी जुयाच्वंगु खः ।"
https://nepalbhasatimes.com/9103,कासाख्य:,११३८ तछलागा षष्ठी,स्वयेबहपिं कासामि,"थिबाउट कोर्टियस, गोलकिपर, बेल्जियम                                                         चेल्सीया गोलकिपर थिबाउट कोर्टियस कम उमेरय् हे बेल्जियम टिमय् दुथ्याःम्ह कासामि खः । सन् २०११ य् बेल्जियम टिमय् डेब्यु याःम्ह कोर्टियस दकलय् क्वकालिम्ह गोलकिपर जूगु खः । कोर्टियसया मांअबु निम्हं भलिबल कासामि खः । वया तता नं भलिबलया हे कासामि खःसा कोर्टियसं धाःसा भलिबल त्वःताः फुटबल म्हितगुपाखे ध्यान तल । कोर्टियस थःगु पुलांगु क्लब एथलेटिको म्याड्रिडयात लिग च्याम्पियन दयेकूगु दुसा चेल्सीयात नं प्रिमियर लिग च्याम्पियन दयेकूगु दु । नकतिनि २६ दँ थ्यंम्ह कोटियर्सं बेल्जियमपाखें ६२ गू कासा म्हितेधुंकल । सन् २०१४ या विश्वकप व सन् २०१६ या युरोकपय् नं कोर्टियस म्हितूगु खः । ब्राजिलय् जूगु विश्वकपय् कोर्टियस बेल्जियमयात क्वाटरफाइनल तक थ्यंकूगु खः ।"
https://nepalbhasatimes.com/31279,कासाख्य:,११४० बछलागा नवमी,थनिंनिसें जर्मनीइ फुटबल,"म्युनिख (एजेन्सी) – बोर्सिया डर्टमन्डं थ:गु घरेलु मैदानय् फुटबल म्हितेमा:, उगु कासा स्वइपिनि ल्या: न्ह्याब्लें ८० द्वया ज:ख: जुयाच्वनी । थौ शनिवा: व हे डर्टमन्डं बुंडेसलिगाय् साल्का ०४ या सामना यायेत्यंगु दु । थ्व ला डर्बी कासा नं ख: । व हे डर्टमन्डया रंगशालाय् स्वकुमित धा:सा छम्ह नं दइमखु । तर पूरा विश्व धा:सा व हे लिग स्वयेत आय्बुया च्वंगु दु ।                                                         थनिंनिसें हे जर्मनीय फुटबल औपचारिक ल्याखं लिहाँ वये त्यंगु दु, अले कोरोना भाइरस संक्रमणया महामारी दथुइ फुटबल जुइत्यंगु जर्मन प्रमुख युरोपेली देय् नं जुइत्यंगु दु । जर्मन फुटबल संघं लिग न्ह्याकेगु झ्वलय् सरकारं लागू याना त:गु सकतां सावधानीया नियम धा:सा क्वातुक पालना याइगु जुइ । गथेकि कासामितय्सं म्हितिबलय् म्हुतुइ मास्क तया तयेमा:, गोल जुल धका: लयतायेगु झ्वलय् न्हापा थें थ:थवं घयेपुइगु नं याये दइमखु । फुटबल यायेगु झ्वलय् थथे याये ज्यु व थथे याये मज्यु धका: यक्वं नियम तयेका: त:गु दु । कासा बन्द रंगशालाय् जुइत्यंगु जुसां जर्मन फुटबलय् रुचि तइपिं धा:सा झन यक्व: जुयाव:गु दु । युरोपय् मेगु प्रमुख फुटबल देय्त इंग्ल्यान्ड, स्पेन व इटालीइ आ: तकं फुटबल गुब्ले सुरु जुइ धका: निश्चित जुइमफूगु स्थितिइ आ: जुइथ्यंगु बुंडेसलिगाया महत्त्व व प्रभाव यक्व खनेदूगु ख: । लिगया ल्या धलखय् बायर्न म्युनिख न्हापांगु थासय् दुसा वया ल्युने डर्टमन्ड हे दु । अथेतुं लेपजिप स्वंगूगु थासय् दु ।"
https://nepalbhasatimes.com/18059,कासाख्य:,  ,"बार्सिलोनाया २५ प्रहार, बार्यन म्युनिखया उत्कृष्ट डिफेन्स","स्पेनिस ला लिगाया शीर्ष थासय् च्वंगु बार्सिलोना व फ्रेन्च लिग वान क्लब लियोनं च्याम्पियन्स लिग अन्र्तगत जूगु नकआउट चरणया न्हापागुं लेगय् बराबरी म्हितूगु दु । लियोनया मैदानय् जूगु कासाय् बार्सिलोनायात लियोनं गोलरहित बराबरीइ पंगु खः ।बार्सिलोनां लियोनयात दबाबय् तःगू खःसां गोल धाःसा यायेमफुगु खः ।                                                         घरेलु टिम लियोन विरुद्ध बार्सिलोनां २५ क्वः प्रहार याःगु खःसां गोल यायेमफुत । लियोनया गोलकिपर एन्थोनी पोपेजं बार्सिलोनाया दक्व प्रयास असफल यानाबिउगु खः । पोपेजं बार्साया लियोनल मेसी, लुइस स्वारेज व फिलिप कोन्टिन्होया प्रहार पनाबिउगु खः । लियोनयात नं गोल यायेगु अवसर वःगु खःसां गोल यायेमफुत । निगूगु लेग बार्सिलोनाया घरेलु मैदान नोउ क्याम्पय् मार्च १३ कुन्हु जुइ । अथेहे च्याम्पियन्स लिगया मेगु कासाय् लिभरपुल व बार्यन म्युनिखं नं गोलरहित बराबरी म्हितल । वंगु सिजनया उपविजेता इंग्लिस क्लब लिभरपुलं थःगु हे मैदानय् बराबरी म्हितूगु खः । जर्मन क्लब म्युनिकं उत्कृष्ट डिफेन्स न्ह्यब्वःबलय् लिभरपुलं म्युनिखया पोष्टय् मुक्कं निक्वः जक प्रहार यायेफुुगु खः । साडिओ मानेयात न्हापांगु हाफय् गोल यायेगु बांलाःगु मौका वःगु खःसां माने उकियात गोल यायेमफुत । अथेहे रोर्बटो फिमिरोया क्रसय् जोइल मटिपं याःगु प्रहार न असफल जूगु खः । थ्व कासाय् माटिपं झण्डै आत्मघाती गोल यायेत्यगुं खः।कासाया निगूगु हाफय् म्युनिखं न्हापांगु हाफय् स्वयां अझ बांलाःगु कासा म्हितूगु खः । बार्यन म्युनिखया डिफेन्सया न्ह्यःने लिभरपुल कमजोर खनेदुगु खः । निगूगु लेग मार्च १३ य् म्युनिखया मैदानय् जुइ ।  "
https://nepalbhasatimes.com/31371,कासाख्य:,११४० बछलागा एकादशी,बायर्न अपुक त्यात,बर्लिन (एजेन्सी) – रोबर्टो लेवनडोस्कीं या:गु थ्व सिजनया व्यक्तिगत २६ औं लिग गोलया ग्वाहालिं बायर्न म्युनिखं आइतवा: युनियन बर्लिनयात २–० बुकूगु दु । बुंडेसलिगाय् बायर्नं लिग कासा म्हितूगु थ्व निला: लिपा न्हापांगु ख: । उगु कासाय् लेवनडोस्कीं पेनाल्टीपाखें न्हापांगु गोल यायेवं बेन्जमिन पाभरेडं निगूगु गोल यात । शनिवा: तिनि कोरोना भाइरस संक्रमणमा महामारीदथुइ बुंडेसलिगा हाकनं सुरु जूगु ख: । थ्व जित लिपा बायर्न हाकनं लिगय् प्यंगु ल्या:या अग्रतायात कायम या:गु दु । वया ५८ ल्या: दु । थ्वयां न्हय: निगूगु थासय् च्वंगु बोर्सिया डर्टमन्डं साल्का ०४ यात बुका बायर्नयात दबाब ब्यूगु ख: । आइतवा: हे कोल्न व मेन्ज ०५ दथइ जूगु कासा २–२ या बराबरीइ क्वचाल ।
https://nepalbhasatimes.com/9153,कासाख्य:,११३८ तछलागा सप्तमी,विश्वकप पुलुपालु,"निःशुल्क प्रशिक्षकया प्रस्ताव                                                          फुटबलय् कासा त्याकेगुलिइ गुलि कासामिया भूमिका दइगु खः, उलि हे कासायात रणनीतिक रुपं न्ह्यःने यंकेगु व विपक्षीयात पनेत योजना दयेकेगुलिइ प्रशिक्षकया भूमिका दयाच्वनी । हरेक कासामिया सन्न्यास लिपा फुटबलया प्रशिक्षक जुइगु म्हगस जुइ । गुलिखे कासामि प्रशिक्षकय् सफल नं जूगु दुसा छक्वः प्रशिक्षक जुइधुंकूम्हेसित व हे टीमय् हाकनं प्रशिक्षक जुइगु अवसर धाःसा म्हो जक प्रशिक्षकयात प्राप्त जुइ । अले इच्छा याइपिं नं म्हो हे जुइ । तर अर्जेन्टिनी फुटबल लेजेन्ड नापं विश्व फुटबलया छम्ह महान् कासामि डिएगो म्याराडोनां अर्जेन्टिनाया प्रशिक जुइत इच्छा क्यंगु दु । सन् २०१० या विश्वकपया इलय् नं अर्जेन्टिनाया प्रशिक्षक जुयाः ज्या यायेधुंकूम्ह म्याराडोनां यदि थःगु देय्या फुटबल संघं थःत प्रशिक्षकया रुपय् सःतल धाःसा निःशुल्क ज्या यायेगुतकं धाःगु दु । रसिया विश्वपकय् थःगु देय् अन्तिम १६ य् फ्रान्सनापं बुइवं म्याराडोनां प्रशिक्षक जुइगु इच्छा व्यक्त याःगु खः । यद्यपि सम्झौताकथं जर्ज साम्पाओली सन् २०२२ तकया निंतिं हे अर्जेन्टिनाया प्रशिक्षक खः । थनिं च्यादँ न्ह्यः विश्वकपय् अर्जेन्टिनाया प्रशिक्षक पिहां वयेधुंकाः म्याराडोनां संयुक्त अरब इमिरेट्सा थीथी निगू क्लबया प्रशिक्षक जुयाः ज्या याःगु खः ।  पूर्व विजेताविहीन विश्वकप फिफा विश्वकपया २१औं संस्करणया नकआउट चरणया अन्त्यलिसें छगू अजू चायापुगु संयोग जुया बिउगु दु । संयोग थ्व अर्थय् कि नकआउट चरणया कासा अन्त्यलिसें थ्व स्वयां न्ह्यः विश्वकप उपाधि त्याकूपिं छम्ह नं कासामि मदया बिउगु दु । अर्थात विश्वकप त्याकूपिं सकलें कासामि रुस विश्वकपय् थःगु यात्रा क्वचायेकाः छेँय् लिहां वनेधुंकूगु दु । साविकया विजेता जर्मनी समूह चरणं हे पिहां वंगु दुसा फाइनलिस्ट अर्जेन्टिना नकआउट चरणं हे पिहां वंगु दु । अथे हे सन् २०१० या विजेता स्पेन नं नकआउट चरणं हे पिहां वःगु दु । स्पेनयात आयोजक रुसं बुकूगु खः । थज्याःगुलिइ सन् २०१० या फाइनलिस्ट नेदरल्याण्ड थुगुसी विश्वकपया निंतिं छनोट तकं मजुल । अथे हे सन् २००६ या विश्वकप विजेता इटालीं नं थुगुसी विश्वकपया निंतिं छनोट जुयाः वये मफुत ।मेखे सन् २००६ या फाइनलय् थ्यंगु फ्रान्सया सुं नं कासामिं रुस विश्वकप म्हिताच्वंगु मदु । थुगुसी फ्रान्सं म्हितूपिं मध्ये झिंप्यम्ह कासामि न्हूपिं खः । थुपिं सकलें कासामिं फ्रान्सया निंतिं न्हापांखुसी विश्वकपय् प्रतिनिधित्व यानाच्वंगु खःसा सन् २००२ या विजेता ब्राजिलया नं सुं नं कासामिं थुगु विश्वकप म्हिताच्वंगु मदु । ब्राजिलया कीर्तिमान विश्वकपया २१ औं संस्करणय् विश्व फुटबलया सर्वाधिक सफल राष्ट्र ब्राजिलं छगू न्हूगु कीर्तिमान कायम याःगु दु । न्याक्वःतकया उपाधि विजेता ब्राजिलं विश्वकप फुटबलय् दकलय् अप्वः गोल याःगु राष्ट्रया रुपय् न्हूगु कीर्तिमान कायम याःगु खः । ब्राजिलं थ्व स्वयां न्ह्यः विश्वकप फुटबलय् जर्मनीया नामय् दुग कीर्तिमानयात लिफ्यानाः दकलय् अप्वः गोल याःगु देय्या रुपय् न्हूगु कीर्तिमान तःगु खः । रसिया जुयाच्वंगु विश्वकप फुटबलय् ब्राजिलं २२८ गोलया कीर्तिमान तःगु खः । फिफा विश्वकप फुटबल अन्तर्ग समूह चरण पार यानाः नकआउट चरणय् मेक्सिको विरुद्ध जूगु कासाय् याःगु गोललिसें ब्राजिलं थ्व कीर्तिमान तःगु खः । ब्राजिलं मेक्सिको विरुद्धया कासाय् २ गोल यायेवं थ्व कीर्तिमान च्वंगु खः । थ्व स्वयां न्ह्यः जर्मनीया नामय् विश्वकप फुटबलय् २२६ गोलया कीर्तिमान दयाच्वंगु खः । मेक्सिको विरुद्धया कासाय् ब्राजिलया नेयमारं याःगु गोलं विश्वकपय् थःगु देय्या २२७ औं गोलया रुपय् कीर्तिमान तःगु खःसा वयां लिपा वैकल्पिक कासामि फेर्मिनों टीमया निंतिं निगूगु व समग्र विश्वकपय् देय्या निंतिं २२८ औं गोलया कीर्तिमान तःगु खः ।"
https://nepalbhasatimes.com/31393,कासाख्य:,११४० बछलागा द्वादशी ,लेभरकुजनं ब्रेमनयात बुकल,म्युनिख (एजेन्सी) – जर्मन बुंडेसलिगाय् सोमवा: बहनी जूगु कासाय् बायर लेभरकुजनं व्रेडर ब्रेमनयात ४–१ बुकूगु दु । थ्व प्रभावशाली जितलिपा लेभरकुजन शीर्ष प्यंगु टिम दथुया दूरी छगू ल्याखय् हयेत नं सफल जुल । लेभरकुजनया थ्व जितया नायक धा:सा केइ हाभेर्टज सावित जुल । व २८ व ३३ औ मिनेटय् गोल या:गु ख: । अथेंतु लेभरकुजनया नितिं मिखेल वेइसर व केरेम डिमरबे नं गोल यात । थ:गु घरेलु मैदानय् बुइवं ब्रेमनया स्थिति धा:सा कमजोर जूगु दु । क्लब रेलिगेसन जोनय् दु व सन् १९६३ धुंका: निक्व:गु खुसी निगूगु डिभिजनय् कुँहा वनिगु सम्भावनापाखे दु ।
https://nepalbhasatimes.com/31312,कासाख्य:,११४० बछलागा नवमी,"जर्मनीइ फुटबल सुरु, डर्टमन्ड त्यात","डर्टमन्ड (एजेन्सी) – कोरोना भाइरस संक्रमण महामारीया दथुइ जर्मनीइ शुक्रवा: हाकनं फुटबल सुरु जूगु दु, अले थुकिया न्हापांगु न्हि बोर्सिया डर्टमन्डं महत्त्वपूर्ण जित प्राप्त या:गु दु । डर्टमन्डं साल्का ०४ यात अपुक हे ४–० गाेलं बुकल । उकिइ इर्लिङ ब्रट हल्यान्डं न्हापांगु गोल या:गु ख: । थ्व कासा लिपा डर्टमन्डं लिगय् न्हापांगु थासय् लाना च्वंगु बायर्न म्युनिखनापया दूरी छगू ल्या: या:गु दु । बायर्नया ५५ ल्या: दु धा:सा डर्टमन्डया ५४ ल्या: जूगु दु । स्वंगुगु थासय् च्वंगु लेपजिपं धा:सा फ्रेइबर्गनाप १–१ या बराबरी म्हितल । लेपजिप ५१ ल्याखय् हे सीमित जुल । मेगु छगू कासाय् हर्था बर्लिनं होफनहायनलाई ३–० गाेलं बुकल ।"
https://nepalbhasatimes.com/31523,कासाख्य:,११४० तछलाथ्व पारू ,बर्लिन डर्बी हर्था त्यात,"बर्लिन (एजेन्सी) – हर्था बर्लिनं थ:गु खालि ७४ द्व स्वकुमि क्षमताया ओलम्पिक रंगशालाय् शुक्रवा: बहनि युनियन बर्लिनयात ४-० बुकूगु दु । थ्व जितनापं हर्था लिग धलखय् थ:गु स्थिति सुदृढ याना झिगूगु थासय् थ्यंगु दु । कोरोना भाइरस संक्रमणका कारणं स्थगित जुयाच्वंगु बुंडेसलिगा हाकनं न्ह्याय् धुंका: जूगु थ्व निगूगु वा:या न्हापांगु कासा ख: । हर्थाया नितिं निगूगु हाफय् भेडाड इबिसेभिच, डोडी लुेबाकिओ, म्याथस कुन्हा व डेडरेक बोयाटां गोल यात । थुपिं प्यंगुलिं गोल २६ मिनेटया अन्तरय् सम्भव जूगु ख: । थ्वयां न्ह्य: जूगु थुगुसीया न्हापांगु बर्लिन डर्बीइ युनियन विवादास्पद ढंग छगू गोल त्या:गु ख: । आ: हर्थां थुकिया बदला नं का:गु दु ।"
https://nepalbhasatimes.com/18220,कासाख्य:,  ,मेसीया ५० औं ह्याट्रिक,स्पेनिस ला लिगा अन्र्तगत जूगु कासाय्् कप्तान लियोन मेसीया ह्याट्रिकं बार्सिलोनां सेभिल्लायात बुकूगु दुु । शीर्ष थासय् लानाच्वंगु बार्सां सेभिल्लायात ४–२ गोलं बूकुगु खः । बार्सिलोनाया निंतिं मेसीं स्वंगू गोल याःगु खःसा छगू गोल लुइस स्वारेजं याःगु खः । मेसीं याःगु थ्व ह्याट्रिक वयागु करियरया ५० औं ह्याट्रिक खः ।                                                         अथेहे बार्सिलोनाया निंतिं मेसीं याःगु गोल ल्याः ५८५ थ्यंगु दु । सेभिल्लाया निंतिं नाभास व मेर्काडों छगू छगू गोल याःगु खः।सेभिल्लाया मैदानय् जूगु कासाय् २२ औं मिनेटय् नाभासं गोल यानाः बार्सिलोना विरुद्ध अग्रता काःगु खः तर थ्वयां प्यंगू मिनेट लिपा हे मेसीं गोल यानाः कासा बराबरीइ हयाबिल । न्हापांगु हाफया ४२औं मिनेटय् हाकनं मेर्काडाें गोल यानाः सेभिल्लायात अग्रता बिल । निगूगु हाफय् बार्सिलोनां स्वंगू गोल यात । कासाया ६७ आंै मिनेटय् मेसीं हाकनं बराबरीया गोल यात । ८५ औं मिनेटय् ह्याट्रिक यात । थप छगू गोल लुइस स्वारेजं इन्जूरी ईया स्वंगूगु मिनेटय् याःगु खः । शीर्ष थासय् लानाच्वंगु बार्सिलोनाया ५७ अंक थ्यंगु दु । लिगया निगूगु थासय् एथ्लेटिको म्याड्रिड व स्वंगूगु थासय् रियल म्याड्रिड दु ।
https://nepalbhasatimes.com/18093,कासाख्य:,  ,"च्याम्पियन्स लिग सिटी त्यात, रोनाल्डोया युभेन्टस स्तब्ध","च्याम्पियन्स लिग अन्तर्गत बुधवाः चान्हय् जूगु कासाय् इंग्लिस क्लब म्यानचेस्टर सिटी व स्पेनिस क्लब एथ्लेटिको म्याड्रिड त्याःगु दु । प्रि–क्वाटरफाइनलया न्हापांगु लेग अन्र्तगत जूगु कासाय् सिटीं जर्मनीया एफसी साल्के व एथ्लेटिकाें इटालियन सिरि ए क्लब युभेन्टसयात बुकूगु खः ।                                                         म्यानचेस्टर सिटीं साल्केयात प्रतिस्पर्धात्मक कासाय् वयागु हे मैदानय् ३–२ गोलं बुकूगु खः । सिटीया निंतिं सर्जियो अग्युरो, लियोर साने व रहिम स्टर्लिंङ गोल याःगु खः । साल्केया निंतिं निगू गोल पेनाल्टीया ग्वाहालिं नबिल बेन्तालेबं याःगु खः ।न्हापांगु हाफया १८ औं मिनेटय् सिटीं अग्युरोया गोलया ग्वाहालिं अग्रता काःगु खः । न्हापांगु हाफया ३८ औं व ४५ औं मिनेटय् बेन्तालेबं पेनाल्टी गोल यानाः साल्केयात २–१ या अग्रता बिउगु खः । निगूगु हाफया ६८औं मिनेटय् निगू म्हासु कार्ड नयाः सिटीया निकोलस ओटामेन्डीं मैदान त्वतेवं सिटी झिम्ह कासामिइ सीमित जूगु खः । कासाया ८५ औं मिनेटय् लियोर सानें बराबरी गोल यातसा ९० औं मिनेटय् रहिम स्टर्लिङं गोल यानाः साल्केयात बुकूगु खः । अथेहे मेगु कासाय् एथ्लेटिकों युभेन्टसयात २–० गोलं बुकल । कासाया निगुलिं गोल निगूगु हाफय् जूगु खः । निगूगु हाफया ७८ औं मिनेटय् जोसे मारिया गिमेजन व ८३ औ मिनेटय् डिएगो गोडनं गोल यानाः युभेन्टसयात बुकूगु खः । एथ्लेटिकोयात गोल याये न्ह्यः पेनाल्टीया अवसर नं वःगु खःसां भिडियो एसिस्टेन्ट रेफ्री (भिएआरं) पेनाल्टी मजूगु क्यंगु खः। अथेहे भिएआरं अल्भेरो मोराटोया गोलयात नं मबिउगु खः । न्हापांगु हाफय् युभेन्टसया स्टार कासामि क्रिष्टियानो रोनाल्डोया प्रहार एथ्लेटिकोया गोलकिपर जोन ओब्लाकं पनाबिउगु खः । रोनाल्डों थ्व कासाय् बांलाःगु प्रर्दशन यायेमफुगु खः ।"
https://nepalbhasatimes.com/18250,कासाख्य:,  ,कारवाओ कप म्यानचेस्टर सिटीयात,"म्यानचेस्टर सिटीं फाइनलय् चेल्सीयात बुकाः कारवाओ कप उपाधी त्याकूगु दु । चेल्सीया मैदानय् जूगु कासाय् सिटीं चेल्सीयात पेनाल्टी सुटआउटय् ४—३ गोलं बुकूगु खः । कासाया निर्धारित ९० मिनेट व थप इलय् निगुलिं टिम गोल यायेमफयेवं कासाया निर्णय पेनाल्टी सुटआउटं याःगु खः ।                                                         सिटीया निंतिं रहिम स्ट्रलिंग, इल्के गुण्डोगान, सर्जियो अग्युरो व बर्नाडो सिल्भां गोल याःगु खः । चेल्सीया गोलकिपर केपा एरिजाबलागां लिरोय सानेया पेनाल्टी पनाबिउगु खः । चेल्सीया निंतिं धाःसा सिजर, इमरसन व इडेन हर्जाडं जक गोल यायेफत । डेबिड लुइसं थ्वाःगु पेनाल्टी गोल पोष्टय् लातसा जोहिनोया पेनाल्टी सिटीया गोलकिपर एर्डसनं पनाबिल । थ्व कासाय् चेल्सीया गोलरक्षक केपा एरिजाबलागा व चेल्सीया प्रशिक्षक माउसिजिओ सारी दथुइ विवाद नं जूगु खः । प्रशिक्षक सारीं केपायात परिर्वतन यायेत स्वःगु खःसा केपां प्रशिक्षकया खँ माने मजूगु खः । कासा पेनाल्टी वनीगु जूगुलिं केपाया थासय् मेम्ह गोलकिपर हयेत स्वःगु खः । तर केपा मैदानं पिहां वयेत माने मजूगुलिं सारीं थःगु निर्णय लित कायेमाःगु खः।"
https://nepalbhasatimes.com/18295,कासाख्य:,  ,विश्वकप क्रिकेट भारत–पाकिस्तान दथुइ कासा जुइ : आइसिसी,"आइसिसीं भारत व पाकिस्तान दथुइ विश्वकपय् कासा जइगु खँ धाःगु दु । निगू देय् दथुइ ब्वलना च्वंगु तनावया कारणं थ्व हे वइगु जुन १६ य् म्यानचेस्टरय् म्हितीगु कासा जुइ वा मजुइ धइगु अन्यौल जुयाच्वगु खः । आइसिसीं भारत–पाकिस्तानया कासा मजुइ छुं नं संकेत मदुगु खँ धाःगु खः । आइसिसीं आःया अवस्था स्वयाच्वनागु व अनुगमन यानाच्वनेगु खँ नं धाःगु दु ।                                                         आइसिसी धाःगु दु– क्रिक्रेट थेंज्याःगु कासां दक्व मनू व समुदाययात छथाय् हइ ,अले आःतक विश्वकपय् छगू नं कासा योजना कथं मजूगु धयागु मदुनि ।भारत प्रशासित काश्मिरया पुलावामाय् छुं न्हि न्ह्यव जूगु आतंकवादी आक्रमणय् लानाः पीम्हं मल्याक भारतीइ अर्धसैनिक बलया जवानत सीवं थांैकन्हय् भारत व पाकिस्तान दथुइ तनाव ब्वलनाच्वंगु दु । म्हिगः हे जक भारतीय हवाई सेनां पाकिस्तान सीमाय् लाःगु छगू थासय् बम नं कुर्केधुंकूगु दु । भारत व पाकिस्तान दथुइ तनाव ब्वलनाच्वंगुलिं छुं भारतीय कासामि लिसें क्रिकेट समर्थकतय्सं पाकिस्तानलिसेया कासा बहिष्कार यायेमाःगु खँ धयाच्वंगु दु । भारतया कप्तान विराट कोहलीं पकिस्तान नाप म्हितेगु वा मम्हितेगु निर्णय क्रिक्रेट बोर्ड व सरकारया निर्णय जुइ धाःगु दु । पुलांम्ह कासामि सचिन तेन्दुल्करं ट्विट यानाः पाकिस्तान नाप मम्हितल धाःसा २ अंक गुमे यायेमालीगु खँ धाःगु दु ।भारत व पाकिस्तानया कासा स्वयेगु निंतिं आः हे न्यागू लाखं मल्याकसिनं आवेदन यायेधुंकूगु दु । तर थ्व कासाय् २५ हजार जक टिकट दइ ।"
https://nepalbhasatimes.com/31921,कासाख्य:,११४० तछलाथ्व चतुर्दशी,"पोर्चुगलय् फुटबल सुरु, पोर्टो बुत",लिस्बन (एजेन्सी) – पोर्चुगल युरोपय् फुटबल सुरु जूगु मेगु प्रमुख देय् जूगु दु । कोरोना भाइरस संक्रमणया महामारीया कारणं दिना च्वंगु प्रिमियर लिगा बुधवा: बहनि सुरु जुल । उकिया न्हापांगु दिनय् हे लिग धलखय् न्हापांगु थासय् लाना च्वंगु पोर्टो फामालिकोनाप २-१ पराजित जुल । निगूगु थासय् च्वंगु बेनफिकां बिहीवा: टोन्डेलानाप म्हिती । बुधवा:या हे मेगु कासाय् पार्टिमोनेन्सं गिल भिन्सेनटयात १-० पराजित यात ।
https://nepalbhasatimes.com/31959,कासाख्य:,११४० तछलागा पारू ,जोर्डनं १० करोड डलर ग्वाहाली याइगु,न्युयोर्क (एजेन्सी) – माइकल जोर्डनं अमेरिकाय् समाजिक न्याय व समानताया नितिं ल्वाना च्वंपिनिया नितिं १० करोड डलर ग्वाहालि यायेगु शुक्रवा: घोषणा या:गु दु । एनबीए लेजेन्ड व वया ब्रान्डं पिका:गु प्रेस विज्ञप्ती कथं थ्व १० करोड डलर वइगु १० दँ दुने इनिगु जुइ । रंगभेदी व्यवहारविरुद्ध सामाजिक न्याय व समानताया नितिं ल्वाना च्वंगु संस्था थ्व ध्यवा: काये खनि । कासा ख्य:या गैर नाफामुलक संस्थातय्स घोषणा या:गु थ्व आ: तकया हे दकलय् त:धंगु ग्वाहालि ध्यवा: ख: । अमेरिकाय् प्रहरी नियन्त्रणय् अश्वेत जर्ज फ्लोयडमा मृत्यु जुइवं जोर्डनया थ्व घोषणा व:गु ख: ।
https://nepalbhasatimes.com/31918,कासाख्य:,११४० तछलाथ्व चतुर्दशी,ब्रेमनयात रेलिगेसनया तनाव,बर्लिन (एजेन्सी) – भेरडाआ ब्रेमन जर्मन बुंंडेसलिगाय् बुधवा: बहनि आइन्ट्राख्ट फ्रान्कफुर्टनाप ३-० पराजित जुल । थ्व लिच्व: लिपा ब्रेमनया रेलिगेसन तनाव अप्व:गु दु । जर्मनीया न्हापांगु डिभिजनय् दकलय् अप्व: सिजन म्हितूगु कीर्तिमान थ:गु नामय् दूगु ब्रेमन लिग धलखय् लिखतं निगूगु थासय् दु । फ्रान्कफुर्टया जितय् आन्द्रे सिल्भां न्हापांगु गोल यात । कासाया अन्त्यपाखे स्टाफान इस्न्करं निगू गोल या:गु ख: ।
https://nepalbhasatimes.com/31938,कासाख्य:,११४० तछलाथ्व पुन्हि,बेनफिकां बराबरी म्हितल,लिस्बन (एजेन्सी) – डिफेन्डिङ च्याम्पियन बेनफिका बिहीवा: बहनि पोर्चुगाली प्रिमियर लिगाय् टोन्डेलानाप गोलरहित बराबरी म्हितूगु दु । निराशाजनक बराबरीया थ्व लिच्व: लिपा नं बेनफिका लिगय् न्हापांगु थासय् थ्यंगु दु । बेनफिकायात निगूगु थासय् च्वंगु पोर्टोनाप गोल अन्तरया फाइदा दु । स्वला: लिपा सुरु जूगु पोर्चुगाली फुटबलया थ:गु न्हापांगु कासाय् त्या:गु ख:सा बेनफिकायात लिग धलखय् स्पष्ट अग्रता दइगु ख: । थ्वंया न्ह्य: छन्हु न्ह्य:या कासाय् पोर्टो पराजित जूगु ख: । बिहीवा:या हे मेगु कासाय् भिटोरिया डे गुइमारेस व स्पोर्टिङ सीपीं २-२ या बराबरी म्हितल ।
https://nepalbhasatimes.com/31817,कासाख्य:,११४० तछलाथ्व नवमी,बायर्न झिगु ल्याखं च्वये,"म्युनिक (एजेन्सी) – बायर्न म्युनिकं शनिवा: बहनि जर्मन बुंडेसलिगाय् झिगू ल्या:या अग्रता का:गु दु । थुकिया नितिं वं रेलिगेसनया सम्भावनापाखे वना च्वंगु फोर्टुना डुसलडोर्फयात अपुक ५-० बुकल । बन्द रंगशालाय् बायर्नया नितिं रोबर्ट लेवनडोस्कीं निगू गोल या:गु ख: । लिगय् न्यागू चरणया कासा जक ल्यं दनि । थ्व ल्याखं बायर्न निश्चित उपाधिपाखे न्ह्या: वंगु द । बायर्न लिगय् थ:गु लिपांगु च्यागू कासाय् लगातार त्या:गु दु । आइतवा: निगूगु थासय् च्वंगु बोरुसिया डर्टमुन्डं पार्डाबोनयात बुका: बायर्नया अग्रतायात कम यायेफु । शनिवा:या हे मेगु कासाय् हेर्था बर्लिनं आउग्सबर्गयात २-०, होफनहाइमं माइन्जयात १-०, भेरडाआ ब्रेमेनं साल्केयात १-० व आइनट्राख्ट फ्रान्कफुर्टं वोल्फ्सबर्गयात २-१ बुकल ।"
https://nepalbhasatimes.com/31704,कासाख्य:,११४० तछलाथ्व षष्ठी,लाइपजिगयात बराबरीं धक्का,बर्लिन (एजेन्सी) – जर्मन बुंडेसलिगाय् लाइपजिगं बुधवा: बहनि हेर्था बर्लिनानाप २-२ या बराबरी म्हितल । थ्व लिच्व: लिपा लाइपजिग लिग धलखय् निगूगु थासय् वनेत असफल जुल । लाइपजिग निगूगु थासय् च्वंगु बोरुसिया डर्टमुन्डनाप निगू ल्याखं ल्युने लाना स्वंगूगु थासय् दु । डर्टमुन्डयात थ्वयां न्हय: बुकूगु बायर्न म्युनिक न्हापांगु थासय् जु । बुधवा:या मेगु कासाय् साल्के रेलिगेसनया सम्भावनापाखें वना च्वगु फोर्टुना डुसलडोफनाप २-१ पराजित जुल । अथेंतुं होफनहाइमं कोल्नयात ३-१ बुकल । युनियन बर्लिन व माइन्जं १-१ अले पार्डोबोन व आउग्सबर्गं गोलरहित बराबरी म्हितल ।
https://nepalbhasatimes.com/31850,कासाख्य:,११४० तछलाथ्व दशमी,फ्लोयडया समर्थनय् सान्चो,डर्टमुन्ड (एजेन्सी) – जर्मन बुंडेसलिगाय् बोरुसिया डर्टमुन्डं आइतवा: बहनिया कासाय् पार्डाबोनयात ६-१ बुकूगु दु । उकिइ इंग्लिस विन्गर जाडोन सान्चों ह्याट्रिक यात । थुकिया झ्वलय् वं अमेरिकी प्रहरीया नियन्त्रणय् सिम्ह अश्वेत जर्ज फ्लोयडया समर्थनय् ‘जर्ज फ्लोयडया नितिं न्याय’ च्वया: त:गु टी-सर्ट प्रदर्शन या:गु ख: । थ्व जित लिपा निगूगु थासय् च्वंगु डर्टमुन्डं बायर्न म्युनिकनापया दूरी हाकनं न्ह्यगु ल्याखय् थ्यंकूगु दु । आइतवा:या हे मेगु कासाय् बोरुसिया मुन्छेनग्लाडबाखं युनियन बर्लिनयात ४-१ बुकल । उगु कासाय् मार्कस थुरामं निगू गोल यात । थ्व कासा त्याका: मुन्छेनग्लाडबाख लिगया स्वंगूगु थासय् थ्यंगु दु ।
https://nepalbhasatimes.com/32109,कासाख्य:,११४० तछलागा सप्तमी,"स्पेनय् हाकनं फुटबल, सेभिया त्यात",म्याड्रिड (एजेन्सी) – स्पेनय् स्वला लिपा हाकनं फुटबल न्ह्या:गु दु र बिहीवा: बहनिया न्हापांगु ला लिगा कासाय् सेभियां थ: स्थानीय प्रतिद्वन्द्वी रियल बेटिसयात २-० बुकल । जर्मनी धुंका: स्पेन फुटबल सुरु जूगु थ्व कासाया न्यागु प्रमुख युरोपेली देय्मध्ये निगूगु जूगु दु । कोरोनो भाइरस संक्रमणया महामारीया कारणं स्पेनय् फुटबल जुइमफयाच्वंगु ख: । दकलय् न्हापा जर्मनय् फुटबल हाकनं न्ह्या:गु ख: । मार्च १० लिपा स्पेनय् फुटबल जुइमफया च्वंगु ख: । आ: छवा: दुने इंग्ल्यान्ड व इटाली नं फुटबल हाकनं न्ह्याइ । ला लिगायात धा:सा ३९ दुने लिगया ल्यं दूगु सकतां कासा क्वचायेकेगु दबाब दु । सेभियाया जितय् लुकास ओकाम्पोसं ५६ मिनेटय् पेनाल्टीं न्हापांगु गोल यायेवं फर्नान्डो रेगेसं निगूगु गोल या:गु ख: । सेभिया ५० ल्याखय् लिगया स्वंगुगु थासय् दु ।
https://nepalbhasatimes.com/31591,कासाख्य:,११४० तछलाथ्व तृतीया,लाइपजिगया नितिं वार्नरया ह्याट्रिक,बर्लिन (एजेन्सी) – टिमो वार्नरया ह्याट्रिकया ग्वाहालिं लायपजिगं जर्मन बुंडेसलिगाय् आइतवा: माइन्जयात ५-० बुकल । वार्नर ११ व ४८ मिनेट न्हापांगु निगू गोल यायेवं ७५ औं मिनेटमा थ:गु ह्याट्रिक पूरा यात । थ्व कासा त्यायेवं लाइपजिग स्वंगूगु थासय् थ्यंगु दु र न्हापांगु थासय् च्वंगु बायर्न म्युनिकनाप न्ह्यगू ल्या:या दूरीइ थ्यंगु दु । मेगु कासाय् कोल्नं फोर्टुना डुसलफोर्डनाप २-२ या बराबरी म्हितल । अथेतुं आउग्सबर्गं साल्केयात ३-० पराजित यात । थ्व कासा त्यायेवं आउग्सबर्ग रेलिगेसन प्ले अफपाखे न्ह्यगू ल्या: च्वये च्वनेफत ।
https://nepalbhasatimes.com/31667,कासाख्य:,११४० तछलाथ्व पञ्चमी,डर्टमुन्डयात बुका: बायर्न उपाधिपाखे,"बर्लिन (एजेन्सी) – जोसुआ किमिचया उत्कृष्ट गोलया ग्वाहालिं जर्मन बुंडेसलिगाय् बायर्न म्युनिखं मंगलवा: बहनि बोरुसिया डर्टमन्डुयात १–० बुकूगु दु । थ्व कासा त्यायेवं बायर्न झ्वलाक च्याक्व:गु लिग उपाधिया लिक्क नं थ्यंगु दु । लिगय् खुगु चरणया कासा जक ल्यं दुबलय् बायर्नं न्ह्युगु ल्या:या ठोस अग्रता का:गु दु । किमिचं न्हापांगु हाफ क्वचाये न्ह्य: चिपया ग्वाहालिं गोल या:गु ख: । आ: बायर्नया ६४ ल्या: जूगु दुसा डर्टमुन्ड ५७ ल्याखय् हे सीमित जुल । नोभेम्बरय् बायर्नया घरेलु मैदानय् जूगु कासाय् नं वं डर्टमुन्डयात अपुक हे ४–० बुकूगु ख: । मंगलवा: बहनिया मेगु कासाय् वोल्भ्सबर्गं बायार लेवरकुसनयात ४–१ बुकल । अथेंतु आइनट्राख्ट फ्रान्कफुर्ट व फ्राइबर्गले ३–३, अले भेरडाआ ब्रेमन व बोरुसिया मुन्छेनग्लाडबाखें गोलरहित बराबरी म्हितल ।"
https://nepalbhasatimes.com/32009,कासाख्य:,११४० तछलागा तृतीया,ब्रेमनयात रेलिगेसनया दबाब,"बर्लिन (एजेन्सी) – जर्मन बुंडेसलिगाय् आइतबार बहनि भेरडाआ ब्रेमन वोल्फ्सबर्गनाप १-० पराजित जुल । थ्व कासा बुइवं ब्रेमन थुगुसी रेलिगेसन लाइगु सम्भावना अझ अप्व:गु दु । ओल्फ्सबर्गया नितिं डच कासामि वट वेगरस्टं निर्णायक गोल यात । लिगय् प्यंगु चरणया कासा त ल्यं दनि । ब्रेमन लिग धलखय् लिखतं निगूगु थासय् दु व सुरक्षित थासं खुगू ल्या: ल्युने दु । थुकि सन् १९८० लिपा दकलय् न्हापा ब्रेमन रेलिगेसन लाइगु सम्भावना ब्वलंगु ख: । आइतवा: या मेगु निगू कासाय् युनियन बर्लिन व साल्के, अले आउग्सबर्ग व कोल्नं समान १-१ या बराबरी म्हितल ।"
https://nepalbhasatimes.com/31970,कासाख्य:,११४० तछलागा दुतिया,बायर्नया जित यात्रा कायम,बर्लिन (एजेन्सी) – बायर्न म्युनिकं शनिवा: बहनि जर्मन बुंडेसलिगाय् बायार लेवरकुसनयात ४-२ बुकल । बायर्नया थ्व लिगय् झ्वलाक गुंगुगु जित ख: । उकी रोबर्ट लेवनडोस्की थ्व सिजनया व्यक्तिगत ३० औं गोल नं यात । थ्व कासा त्यायेवं बायर्नया लिगया शीर्ष स्थानय् अग्रता न्हय्गु ल्या: कायम जूगु दु । शनिवा:या मेगु कासाय् निगूगु थासय् च्वंगु बोरुसिया डर्टमुन्डं हेर्था बर्लिनयात १-० बुकल । उकी इमरे चानं निर्णायक गोल यात । शनिवा:या मेगु कासाय् माइन्जं आइनट्राख्त फ्रान्कफुर्टयात २–० पराजित यात धा:सा फोर्टुना डुसलफोर्ड व होफेनहाइमं २-२ या बराबरी म्हितल । अथेंतुं लाइपजिग व पार्डाबोनया कासा १–१ या बराबरीइ क्वचाल ।
https://nepalbhasatimes.com/9161,कासाख्य:,११३८ तछलागा सप्तमी,कन्हय‍्निसें क्वार्टरफाइनल कासा,"मंगलवाः चान्हय् इंग्ल्यान्ड व कोलम्बिया दथुया कासा क्वचायेवं थुगुसीया विश्वकपया निंतिं क्वार्टरफाइनलय् वनीगु टिमया ल्यज्या नं क्वचाःगु दु । आः क्वार्टरफाइनलय् फ्रान्स, बेल्जियम, क्रोसिया, उरुग्वे, ब्राजिल, स्वीडेन, रसिया व इंग्ल्यान्ड थ्यंगु दु । थुपिं मध्ये खुगू युरोपेली टिम दुसा निगू दक्षिण अमेरिकी टिम दु ।                                                         क्वार्टरफाइनल तक थ्यंबलय् दावेदार धयातःगु तःगू टिमत धेंधेंबल्लाखं पिने लाःवंगु दु । दकलय् न्हापां डिफेन्डिङ च्याम्पियन जर्मनी समूह चरणं हे लिहां वनसा विश्वया उत्कृष्ट कासामि मेसी व रोनाल्डो दुगु अर्जेन्टिना व पोर्चुगलं नं क्वार्टरफाइनलया यात्रा यायेमफुत । अथेहे सन २०१० या विश्वबिजेता स्पेन नं ग्वसाः देय रसिया पाखें टाइब्रेकरय् बुनाः प्रिक्वार्टरफाइनलं हे लिहां वनेमाल । थुगुसी क्वार्टरफाइनलय् थ्यंगु न्हापांगु टिम फ्रान्स जुल । अर्जेन्टिनायात ४–३ गोलं बुकाः फ्रान्स क्वार्टरफाइनल थ्यंगु खः । थ्व कासाय् निगुलिं टिमं यानाः मुक्कं च्याक्वः तक जक गोल पोस्टया सहि दिशाय् आक्रमण जूगु खःसा उकी मध्ये न्हय्क्व ला गोल हे जूगु खः । छगू इलय् अग्रता कायेधुंकूगु अर्जेन्टिनायात बुकेत १९ दँया केलियन एमबाप्पे नायक जुल । लुइस स्वारेज व इन्डिभन काभानीया उत्कृष्ट तालमेल जुइवं उरुग्वे पोर्चुगलयात २–१ गोलं बुकाः क्वार्टरफाइनलय् दुहां वंगु खः । थ्व कासाय् काभानीं स्वारेजया पासय् निगू गोल याःगु खः । उरुग्वें सन् १९३० लिपा विश्वकपय् झ्वःलाक्क प्यंगू कासा त्याकेफुगु थ्व हे न्हापांखुसी खः । पोर्चुगल विरुद्धया कासाय् नायक जूम्ह काभानी धाःसा थ्व हे कासाय् चोटग्रस्त जुयाः फ्रान्स लिसे जुइगु क्वार्टरफाइनलय् म्हिते फइ मफइ धायेमफुनि । ब्राजिलय् जूगु विश्वकपय् समूह चरणं हे पिहां वनेमाःगु रसिया धाःसा थुगुसी दावेदार स्पेनयात टाइब्रेकरय् बुकाः क्वार्टरफाइनलय् यंगु दु । सोभियत युनियनं छुटे जुइधुंकाः रसिया न्हापांखुसी विश्वकपया क्वार्टरफाइनलय् थ्यंगु खः । ट्राइब्रेकरया अन्तिम पेनाल्टिइ आसपासं थ्वाःगु बल रसियन गोलकिपर एकिनफिवं उत्कृष्ट बचाव यायेवं स्पेन लिहां वनेमाःगु खः । डेनमार्कयात बुकाः क्रोसिया १९९८ लिपा क्वार्टरफाइनल थ्यंगु खः । डेनमार्कया निंतिं एरिक्सनं थ्वाःगु न्हापांगु पेनाल्टि हे क्रोसियाया गोलकिपर सुबासिकं पंगु खः । क्रोसियां क्वार्टरफाइनलय् रसियानाप म्हिती । मेक्सिकोयात बुकाः ब्राजिल लगातार न्हय्क्वःखुसी विश्वकपया क्वार्टरफाइनलय् दुहां वंगु खः । मेक्सिकों धाःसा लगातार न्हय्क्वःखुसी हे प्रिक्वार्टरफाइनलय् हे छेँ लिहां वनेगुयात निरन्तरता बिल । थ्व टिम सन् १९९४ निसें प्रिक्वार्टरफाइनलय् थहां वनेफुगु मदुनि । विश्वया उत्कृष्ट कासामि मेसी व रोनाल्डों थःगु टिमयात क्वार्टरफाइनलय् थ्यंकेमफुबलय् नेयमार ब्राजिलयात क्वाटरफाइनलय् थ्यंकूगु दु । मेक्सिको विरुद्ध न्हापांगु गोल याःम्ह नेयमारं मेगु गोल यायेत नं पास मिले यानाबिउगु खः । मेखे निगू गोलं लिउने लायेधुंकाः नं उत्कृष्ट पुनरागमन यानाः जापानयात ३–२ गोलं बुकाः बेल्जियम क्वार्टरफाइनलय् थ्यंगु दु । बेल्जियम थ्वयां न्ह्यव विश्वकपय् आःतक क्वार्टरफाइनलय् थ्यंगु मदुनि । समूह चरणय् नं फुक्क कासा त्याकावःगु बेल्जियमं आः क्वार्टरफाइनलय् ब्राजिलया सामना याइ । स्वीट्जरल्यान्डयात १–० गोलं बुकाः स्वीडेन क्वार्टरफाइनलय् दुहां वंगु खः । सन् १९९४ लिपा क्वार्टरफाइनलय् थ्यंकेमफुनिगु स्वीडेन दक्षिण अफ्रिका व ब्राजिलय् जूगु विश्वकपय् छनोट तकं जुइमफुगु खः । मेखे कोलम्बियात बुकाः क्वार्टरफाइनलय् दुहां वंगु इंग्ल्यान्डं धाःसा न्हापांखुसी विश्वकपय् ट्राइबेकरय् कासा त्याकूगु खः । इंग्ल्यान्ड सन् २००६ य् जूगु विश्वकप लिपा न्हापांखुसी क्वार्टरफाइनलय् थ्यंगु खः । ब्राजिलय् जूगु विश्वकपय् इंग्ल्यान्ड समूह चरणं हे छेँय् लिहां वंगु खः । क्वार्टरफाइनल कासा शुक्रवाः व शनिवाः जुइ ।"
https://nepalbhasatimes.com/9207,कासाख्य:,११३८ तछलागा अष्टमी,एम्बाप्पेयात पनेत उरुग्वे तयार,एजेन्सी- विश्वकपया न्हापांगु क्वार्टरफाइनलय् थौं फ्रान्स व उरुग्वें म्हितेत्यंगु दु । उरुग्वे विरुद्धया कासाय् अर्जेन्टिनायात निगू गोल थ्वाःम्ह केलियन एमबाप्पें हे फ्रान्सया निंतिं मू भूमिका म्हितीगु जुइ । उरुग्वेया स्टार कासामि लुइस स्वारेजं एम्बाप्पेयात पनेत थःपिं तयार दुगु खँ धाःगु दु । थुुगु विश्वकपया प्यंगू कासाय् छगू जक गोल नःगु उरुग्वेया डिफेन्स लाइन फ्रान्स विरुद्ध नं उतिकं हे बल्लाइगु खनेदु । मेखे फ्रान्सया निंतिं धाःसा स्वारेज हे खतरा जुइफु । उरुग्वेया निंतिं गोल यानाच्वंम्ह इडिन्सन काभानी चोटग्रस्त जूगुलिं फ्रान्सया निंतिं थ्व धाःसा लसताया खँ जुइफु ।                                                         मेखे थौं हे लिबाक्क ब्राजिल व बेल्जियम दथुइ मेगु क्वार्टरफाइनलय् जुइ । जापान विरुद्धया प्रिक्वार्टरफाइनलय् निगू गोलं लिउने लायेधुंकाः नं त्याकावःगु बेल्जियम थौंकन्हय् फुटबलया स्वर्ण पुस्ताय् दु । ब्राजिलया डिफेन्सया लाइनया निंतिं बेल्जियम फुक्क कासामि उलि हे खतरनाक जुइफु । मुख्यतः रोमेलु लुकाकु व कप्तान इडेन हजार्ड ब्राजिलया डिफेन्सयात कपाः स्याकीगु जुइ । मेखे बेल्जियमया निंतिं धाःसा मुख्यतः नेयमार हे चुनौति जुइ । तर ब्राजिलया सकलें कासामि गोल यायेत सक्षम दुगुलिं बेल्जियम गोल यायत जक मखु गोल मजुइकेत नं होस यायेमाःगु जुइ ।
https://nepalbhasatimes.com/9210,कासाख्य:,११३८ तछलागा अष्टमी,"स्वयेबहम्ह कासामि, केलियन एम्बाप्पे",अर्जेन्टिनाविरुद्ध निगू गोल याःम्ह एम्बाप्पे थुगुसीया विश्वकपय् विशेष चर्चा जुयाच्वंम्ह कासामि खः । अर्जेन्टिनाविरुद्धया कासाय् एम्बाप्पें क्यंगु ब्वाँय् वनेगु क्षमतायात सकसिनं गज्जब कथं कयाच्वंगु दु । विश्वकपय् वयागु प्रदर्शन खनाः आः हे वयात सकसिनं विश्वया उत्कृष्ट कासामि कथं कायेधुंकूगु दु ।                                                         सन् २०१७ य् फ्रान्सया निंतिं डेब्यु याःम्ह एम्बाप्पे नकतिनि झिंगुदँ दुम्ह कासामि खः । थ्व विश्वकपय् न्हापांखुसी पेरुविरुद्ध गोल यासें एम्बाप्पे फ्रान्सया निंतिं गोल याःम्ह दकलय् क्वकालिम्ह कासामि नं जूगु खः । अर्जेन्टिना विरुद्ध निगू गोल यायेवं एम्बाप्पे छगू हे कासाय् निगू गोल याःम्ह न्हापांम्ह टिनएजर कासामि नं जूगु खः ।
https://nepalbhasatimes.com/9164,कासाख्य:,११३८ तछलागा सप्तमी,स्वयेबहम्ह कासामि,"फर्नान्डो मुस्लेरा , गोलकिपर, उरुग्वे                                                         उरुग्वेया छम्ह उत्कृष्ट गोलकिपर खः फर्नान्डो मुस्लेरा । राष्ट्रिय टिमपाखें मुस्लेरायात तःक्वः हे सःतूसां वयात थःगु डेब्यु कासा म्हितेत स्वदँ पीमाल । २००६ निसें राष्ट्रिय टिमय् दुसां मुस्लेरा सन् २००९ य् तिनि उरुग्वेपाखें थःगु न्हापांगु कासा म्हितूगु खः । ३२ दँया मुस्लेरा आतक स्वंगू कोपा अमेरिकाय् ब्वति कायेधुंकूगु दुसा विश्वकपय् नं थ्व वयागु स्वक्वःगु सहभागीता खः । दक्षिण अफ्रिकाय् जूगु विश्वकपय् मुस्लेरा दकलय् अप्वः ई तक गोल मनःम्ह कासामि जुयाः रेकर्ड नं तःगु खः । व समूह चरण स्वंगुलिं कासाय् छगू नं गोल मनःसा अन्तिम १६ या ६८ औं मिनेटय् तिनि गोल नःगु खः । थ्व विश्वकपय् नं समूह चरणय् छगू नं गोल मनःम्ह मुस्लेरा अन्तिम १६ य् वयाः तिनि गोल नःगु खः ।"
https://nepalbhasatimes.com/9257,कासाख्य:,११३८ तछलागा अष्टमी,फ्रान्स सेमिफाइनलय्,एजेन्सी- सन् २००६ लिपा फ्रान्स न्हापांखुसी विश्वकपया सेमिफाइनलय् थ्यंगु दु । नकतिनि क्वचाःगु क्वार्टरफाइनल कासाय् उरुग्वेयात २–० गोलं बुकुसें फ्रान्स सेमिफाइनलय् दुहां वंगु खः ।                                                         फ्रान्सया निंतिं रोफेल भेरानं कासाया ४० औं मिनेटय् न्हापांगु गोल याःगु खः । फ्रिकिक बलय् आकर्षक हेडिङ यासें भेरानं फ्रान्सयात अग्रता बिउगु खः । निगूगु गोल धाःसा उरुग्वेया गोलकिपर फर्नान्डो मुस्लेराया गल्तीं सम्भव जुल । एन्टोनी ग्रिजम्यानं प्रहार याःगु बलयात गोलकिपर मुस्लेरां बांलाक जज यायेमफयेवं गोल जूगु खः । ग्रिजम्यानं डिएरिया पिनें थ्वानाहःगु बलयात पंगु खःसां मुस्लेराया ल्हातिइ लानाः पोस्टय् दुहां वंगु खः । गोलकिपर मुस्लेरा बलयात जज यायेमफेवं छखे न्ह्याःवनेधुंकूगु इलय् काचाक्क ल्हाःतबलय् बांलाःगु पनेमफयाः बल पोस्टय् दुहां वंगु खः । फ्रान्सं आः थौं जुइगु ब्राजिल व बेल्जियम दथुया क्वार्टरफाइनल कासाय् त्याःगु टिम लिसे सेमिफाइनल म्हिती ।
https://nepalbhasatimes.com/9907,कासाख्य:,११३८ दिल्लाथ्व अष्टमी,विश्वकप उत्कृष्ट गोल ल्ययेत मतदान,"विश्व फुटबल महासंघ फिफां नकतिनि रसियाय् क्वचाःगु विश्वकप फुटबलया उत्कृष्ट गोल ल्ययेगु निंतिं ह्वःताः बिउगु दु । थुगुसीया विश्वकपय् जूगु १६९ गू गोल मध्ये फिफां झिंच्यागू गोलया धलः पित बिउगु दु । थ्व झिंच्यागू गोल मध्येय् उत्कृष्ट गोल ल्ययेगु निंतिं फुटबलप्रेमीतय्त ह्वःताः बिउगु खः ।                                                         उत्कृष्ट गोल ल्ययेगु निंतिं फिफाया वेबसाइटय् वनाः थःत उत्कृष्ट ताःगु गोलय् मत बीफइ । थ्व भोटिङ जुलाइ २३ तारिख तक याये दइ । फिफां पिकाःगु झिंच्यागू गोलया धलखय् लियोनल मेस्सी व क्रिस्टियानो रोनाल्डोया गोलं आःतक अप्वः भोट कयाच्वंगु दु । प्रिक्वार्टरफाइनलं हे लिहां वनेमाःसां मेस्सी व रोनाल्डों विश्वकपय् धाःसा उत्कृष्ट गोल याःगु खः । मेस्सीं नाइजेरिया विरुद्ध याःगु गोल व रोनाल्डों स्पेन विरुद्ध याःगु गोल उत्कृष्टया धलखय् लानाच्वंगु दु । अथेहे फ्रान्सया बेन्जामिन पभार्ड व स्पेनया नाचो फर्नान्डेजं याःगु गोलं नं यक्व मत कयाच्वंगु दु । जर्मनीया टोनी क्रुसं स्वीडेन विरुद्ध फ्रिकिक पाखें याःगु गोल नं उत्कृष्टया धलखय् दु । अथेहे उत्कृष्ट धलखय् लानाच्वंगु लुका मोडरिक, डेनिस चेरिसेभ, डि मारिया व मोहम्मद मुसां याःगु गोल नं फ्यानतय्सं ययेकाच्वंगु दु ।"
https://nepalbhasatimes.com/9600,कासाख्य:,११३८ तछलागा आमै,कन्हय् स्वंगूगु थाय्या निंतिं कासा,थुगुसीया विश्वकपय् न्हूम्ह च्याम्पियन पिहां वइगु खनेदुगु दु । निगूगु सेमिफाइनलय् इंग्ल्यान्डयात बुकाः क्रोसिया फाइनलय् दुहां वंगुलिं आः न्हूम्ह च्याम्पियन पिहां वइगु सम्भावना ब्वलंगु दु । आइतवाः फ्रान्स व क्रोसिया दथुइ फाइनल कासा जुइ । बेल्जियमयात बुकाः फाइनलय् थ्यंगु फ्रान्सं छक्वः विश्वकप त्याकातये धुंकलसा क्रोसिया दकलय् न्हापांखुसी फाइनलय् थ्यंगु खः ।                                                         यदि फाइनलय् फ्रान्सयात बुकेफत धाःसा क्रोसिया न्हूगु विश्व च्याम्पियन देय् जुइ । फ्रान्स सन् १९९८ य् विश्वकप त्याकूगु खः । थ्व फाइनल न्ह्यः शनिवाः मेगु छगू कासा जुइ । विश्वकपया स्वंगूग थासय् लाइगु टिम ल्ययेगु निंतिं सेमिफाइनलय् पराजित इंग्ल्यान्ड व बेल्जियम दथुइ प्लेअप कासा जुइ । विश्वकपय् स्वंगूगु थाय्या निंतिं जुइगु कासायात उलि महत्व बियाः स्वयेगु याइमखु । अथे खःसां बेल्जियम व इंग्ल्यान्डया फ्यानतय् निंतिं धाःसा थ्व रोमाञ्चक भिडन्त हे जुइ । विश्वकपया लिग चरणय् नं थ्व निगू टिम दथुइ धेंधेंबल्लाः जुइ धुंकूगु दु । छगू समूह लाःगु थ्व निगू टिम दथुइ जूगु कासाय् बेल्जियम १–० गोलं त्याकाः समूह बिजेता जुयाः नकआउट चरणय् वंगु खः । स्वंगूगु थाय् निंतिं धेंधेंबल्ला यायेत्यंपिं थुपिं निगू टिम मध्ये इंग्ल्यान्ड सन् १९६६ या विश्व विजेता खःसा बेल्जियमं फाइनल म्हिते खंगु मदुनि । वं ३२ दँ न्ह्यः छक्वः स्वंगूगु थाय्या निंतिं म्हितूगु खः । तर उबलय् व पराजित जुयाः प्यंगूगु थासय् लाःगु खः । मेखे इंग्ल्यान्डं २८ दँ न्ह्यव स्वंगूगु थाय्या निंतिं धेंधेंबल्लाः याःगु खः । इंग्ल्यान्ड नं अबलय् पराजित जुयाः प्यंगूगु थासय् हे चित्त बुझे यायेमाःगु खः ।
https://nepalbhasatimes.com/10841,कासाख्य:,११३८ गुँलाथ्व दुतिया,पिकें अन्तर्राष्ट्रिय कासां संन्यास काल,बार्सिलोनाया स्पेनिस डिफेन्डर जेरार्ड पिकें राष्ट्रिय टिमं संन्यासया घोषणा याःगु दु । सन् २००९ निसें स्पेनं म्हिता वयाच्वंम्ह पिकें स्पेनया निंतिं १०२ गू कासा म्हितूगु दु । स्पेनं सन् २०१० विश्वकप व सन् २०१२ युरो कप त्याकूबलय् पिके महत्वपूर्ण कासामि कथं टिमय् दुथ्याःम्ह खः ।                                                         सन् २०१६ अल्बानियानाप म्हितूगु विश्वकप छनोट कासा लिपा हे पिकें विश्वकप क्वचायेवं संन्यास कायेगु धाःगु खः । आलोचना जक न्यनाः त्यानुइ धुंकल व शान्त जीवन हनेगु निंतिं संन्यास कयागु खँ पिकें धाःगु दु । क्याटलोनियाया स्वतन्त्रताया पक्षय् वंगुलि पिके आलोचित जूगु खः । क्याटालोनिया स्पेनया उत्तर पूर्वय् च्वंगु राज्य खः । थःगु हे भाषा व संस्कृति दुगु थ्व राज्यय् ७५ लाख मनूत च्वनी । क्याटालोनियाया राजधानी बार्सिलोना खः । जेरार्ड पिकें बार्साया पूलाम्हं प्रशिक्षक लुइस इन्ड्रिकं स्पेनया प्रशिक्षकया जिम्मेवारी काये धुंकाः वयागु हे सल्लाह कथं संन्यासया घोषणा यागु खः ।
https://nepalbhasatimes.com/11725,कासाख्य:,११३८ गुँलागा नवमी,बार्सिलोना तःधंगु अन्तरं त्यात,"स्पेनिस ला लिगाय् बार्सिलोनां नवप्रवेशी हुएस्कायात तःधंगु अन्तरं बुकूगु दु । म्हिगः चान्हय् जूगु कासाय् बार्सिलोनां हुएस्कायात ८–२ गोलं बुकूगु खः । बार्सिलोनाया निंतिं कप्तान लियोनल मेसी व लुइस स्वारेजं निगू निगू गोल याःगु खःसा उसमान डम्बले, इभान राकिटिक व जोर्डी अल्बा छगू छगू गोल याःगु खः ।                                                         हुएस्काया जोर्गे पुलिडों छगू आत्मघाती गोल याःगु खः । हुयस्कापाखें हर्नान्डेज व एलेक्स गाल्लरं गोल याःगु खः ।कासाय् दकलय् न्हापां हुएस्कां हे अग्रता काःगु खः । कासाया स्वगंू मिनेटय् हर्नान्डेजं गोल यानाः हुएस्कायात अग्रता बिउगु खःसा १६ औं मिनेटय् कप्तान लियोनल मेसी बराबरी गोल याःगु खः । हुएस्काया जोर्गे पुुुलिडों २४औं मिनेटय् आत्मघाती गोल यायेवं बार्सिलोना २–१ गोलं अग्रता काःगु खः । लुइस स्वारेजं ३९ औं मिनेटय् गोल यानाः बार्सिलोनायात ३–१ गोलं अग्रता बिउगु खः । कासाया ४२औं मिनेटय् हुएस्काया निंतिं एलेक्सं गोल यासे गोलअन्तर म्हो याःगु खः । न्हापागुं हाफय् बार्सिलोनां ३–२ गोलं अग्रता काःगु खःसा निगूगु हाफ थप न्यागू गोल यात । निगूगु हाफया ४८ मिनेटय् डेम्बले व ५२ मिनेटय् राकिटिकं छगू छगू गोल याःगु खःसा ६१ औैं मिनेटय् मेसीं व्यक्तिगत निगूगु गोल याःगु खः । अथेहे जोर्डी आल्बां कासाया ८१ औं मिनेटय् गोल याःगु खःसा ९० औं मिनेटय् स्वारेजं पेनाल्टी गोल याःगु खः । कप्तान मेसीयात ह्याट्रिक यायेगु ह्वःताः वःगु खःसा मेसीं स्वारेजयात पेनाल्टी थ्वायेगु अवसर बिउगु खः ।"
https://nepalbhasatimes.com/13370,कासाख्य:,११३८ कौलाथ्व तृतीया,थ्रीस्टारं फ्रेन्डस क्लबयात बुकल,येँ – शहिद स्मारक ए डिभिजन लिग अन्तर्गत बिहिवाः जूगु कासाय् थ्री स्टार क्लबं फ्रेन्ड्स क्लबयात बुकूगु दु । थ्रीस्टारं फ्रन्ड्े्स क्लबयात २–१ गोलं बुकूगु खः । यलया सातदोबाटोय् च्वंगु एन्फा कम्प्लेक्सय् जूगु कासाय् थ्री स्टारं न्हापां अग्रता काःगु खः । न्हापांगु हाफया १७ औं मिनेटय् थ्री स्टारया निंतिं रञ्जन विष्टं न्हापांगु गोल याःगु खः । न्हापागुं हाफय् छगू गोलं लिउने लाःगु फ्रेन्ड्सयात ५९ औं मिनेटय् बराबरी यायेगु ह्वःताः चूलात ।                                                         सरोज योञ्जनं ३० यार्ड तापाकं याःगु प्रहार थ्रीस्टारया गोलकिपर एलेन न्यौपानें नियन्त्रण याये मफयेवं फुत्के जूगु बलयात डिफेन्डरं पनाबिउगु खः।निगूगु हाफया ८३औं मिनेटय् थ्रीस्टार थप मेगु गोल यासें २–० गोलं अग्रता कलाबिल । थ्व गोल बुद्ध चेम्जोङं याःगु खः । फ्रेन्डसया निंतिं विकास लामां निगूगु हाफया इन्जुरी इलय् सान्त्वना गोल यायेत ताःलात ।थौं जाउलाखेल युथ क्लब व नेपाल पुलिस क्लब दथुइ धेंधेंबल्लाः जुइ ।
https://nepalbhasatimes.com/13400,कासाख्य:,११३८ कौलाथ्व तृतीया,नेपाःयात ग्रुप ‘बी’या उपाधि,"नेपालं वर्ल्डकप क्वालिफायर टी–२० एसिया रिजनया ग्रुप ‘बी’या उपाधि त्याकूगु दु । लिपांगु कासाय् सिंगापुर नाप बराबरी जुइवं निगूलिं टिमं १–१ अंक काःगु खः । नेपाः व सिंगापुर निगूलिं टिमया समान ११–११ अंक जूसां नेट रन रेटया लिधंसाय् नेपालं थ्व उपाधि त्याकूगु खः । नेपाःया रनरेट ७.७८२ दुगु खःसा सिंगापुरया ४.७७२ जक दुगु खः ।                                                         शुक्रवाः जूगु कासाय् सिंगापुरं न्हापांगु ब्याटिङ यानाः नेपाःयात ८२ रनया लक्ष्य बिउगु खः । न्हापां बलिङ याःगु नेपाःया निंतिं सन्दिप लामिछानें ४, करण केसी व सोमपाल कामीं २–२ व बसन्त रेग्मी व लललित राजवंशी १–१ विकेट काःगु खः । जवाफी ब्याटिङ याःगु नेपालं मुक्कं स्वंगू बलया जक सामना यायेखन । स्वंगू बलय् छगू विकेट तंकाः छगू जक रन दयेकूवलय् वाः वयाः कासा दिकेमाःगु खः । सन्दीपया रेकर्ड छगू हे अन्तर्राष्ट्रिय धेंधेंबल्लाय् दकलय् अप्व विकेट काइम्ह नेपाःया कासामिया कथं सन्दीप लामिछानें न्हूगु रेकर्ड दयेकूगु दु । सन्दीपं थुगु धेंधेंबल्लाय् खगू कासा म्हिताः २४ विकेट काःगु खः । थ्वस्वयां न्ह्यः थुगु रेकर्ड बसन्त रेग्मी व विनोद दासया नांमय् दुगु खः । रेग्मी व दासं २१–२१ विकेट कयाः रेकर्ड दयेकातःगु खः ।"
https://nepalbhasatimes.com/13514,कासाख्य:,११३८ कौलाथ्व षष्ठी,हेनरी मोनाकोया प्रशिक्षक नियुक्त,"आर्सनलया पुलांम्ह कासामि थिएरी हेनरी मोनाकोया मू प्रशिक्षकय् नियुक्त जूगु दु । ४१ दँया फ्रान्सया हे कासामि हेनरीयात मोनाकों बर्खास्त याःम्ह लियोनार्डो जार्डिमया थासय् हःगु खः । फ्रेञ्च लिग १ य् मोनाको अन्तिम स्वंगूगु थासय् लाःवयेवं जार्दिमयात वंगु मंगलवाः बर्खास्त याःगु खः ।                                                         आर्सनलया कीर्तिमानी गोल यायेधुंकूम्ह हेनरीं मोनोकों थःगु प्रशिक्षकया क्यारियर सुरु यायेदुगु थःगु निंतिं भाग्य हे जूगु खँ धाःगु दु । विश्वया महारथी फुटबल क्लबत युभेन्टस्, बार्सिलोना लिसें न्यूयोर्क रेड बुलया निंतिं नं म्हितेधुंकूम्ह हेनरीं मोनाको न्ह्याबलें थःगु नुगःलिसे सतिगु क्लब जूगु धासें धाःगु दु, ‘जितः बिउगु जिम्मेवारीं जि उत्साहित जूगु दु, थुकिया लिसें कडा मेहनत यायेगु ई नं वःगु दु ।"
https://nepalbhasatimes.com/13301,कासाख्य:,११३८ कौलाथ्व दुतिया,"टि २० विश्वकप छनोट, कमजोर चीनयात १० विकेटं बुकल","येँ – टि–२० विश्वकप क्रिकेटया एशिया छनोट अन्तर्गत बुधवाः जूगु कासाय् नेपालं कमजोर चीनयात १० विकेटं बुकूगु दु । मलेसियाया बायोमास ओभल क्रिकेट मैदानय् टस बुनाः न्हापां ब्याटिङ याःवःगु चीन १३ ओभरय् मुक्कं २६ रन जक दयेका अलआउट जूगु खः । चीनं २१ रन दयेकूबलय् निगू विकेट जक वंगु खःसा मेगु न्यागू रनय् ८ विकेट वंगु खः ।                                                         चीनया निंतिं ओपनर हङ जियान याङ सर्वाधिक ११ रन दयेकूगु खःसा न्हय्म्ह ब्याट्सम्यान शून्यय् आउट जूगु खः ।नेपाःया निंतिं सन्दीप लामिछाने, ललित राजवंशी व बसन्त रेग्मीं स्वंगू स्वंगू विकेट काःगु खः । छम्ह कासामि रन आउट जूगु खः । प्येलर अफ द म्याच सन्दीपं ४ ओभर बलिङ यानाः छगू मेडन तयाः ४ रन जक बिउगु खः । थ्व प्रतियोगिताय् सन्दीपं आःतक दकलय् अप्वः २० विकेट कायेधुंकूगु दु । प्यंगू ओभर हे बलिङ यानाः बसन्त रेग्मीं नं छगू मेडन तयाः न्यागू रन जक बिल । अथेह ललित राजवंशी स्वंगू ओभर बलिङं यानाः छगू मेडन तयाः १२ रन बिउगु खः । चीनं बिउगु २७ रनया सामान्य लक्ष्य नेपालं १.५ ओभरय् पूवंगु खः । ओपनर विनोद भण्डारीं २४ व प्रदीप ऐरीं ४ रन दयेकूगु खः । विनोद भण्डारीं स्वंगू चौका व छगू छक्का प्रहार याःगु खः ।नेपाल झ्वलाक्क न्यागू कासा त्याकाः १० ल्याः सहित शीर्ष थासय् दु । नेपालं न्हापांगु कासाय् म्यानमारयात व निगूगु कासाय् ग्वासाः देय् मलेसियायात समान ८ विकेटं बुकूगु खः । स्वंगूगु कासाय् नेपालं थाइल्याण्डयात डकवर्थ नियमय् १४० रन व भुटानयात प्यंगू कासाय् ११७ रनं बुकूगु खः । नेपालं अन्तिम कासा शुक्रवाः सिंगापुर नाप म्हिती ।नेपाः आः विश्वकप छनोटया मेगु चरणय् म्हितीगु पक्का जुइधुंकूगु दु । मेगु चरणय् जुइगु एसिया छनोटपाखें शीर्ष निगू टिम सन् २०२० य् अस्टे«लियाय् जुइगु विश्वकपय् म्हितेखनी । सन् २०१४ य् बंगलादेशय् जूगु टी–२० विश्वकपय् नेपाः छनोट जूगु खः । उगु विश्व कपय् नेपालं हङकङ व अफगानिस्तानयात बुकूगु खःसा बंगालादेशनाप पराजित जूगु खः । उबलय् नेपाः समूह उपविजेता जूसां विजेता जक मेगु चरणय् वनीगु जूगुलिं न्हापांगु चरणं हे लिहां वयेमाःगु खः ।"
https://nepalbhasatimes.com/12318,कासाख्य:,११३८ ञलाथ्व एकादशी,"च्याम्पियन्स लिग मेसीया ह्याट्रिक  लिभरपुल, मिलान त्यात",मंगलबाः निसें युइएफए च्यापियन्स लिग अन्तर्गत समुह चरणया कासा शुरु जूगु दु । समूह चरण अन्तर्गत जूगु न्हापांगु कासाय् समुह बी पाखे बार्सिलोनां डच क्लब पीएसभी इन्डोभानयात ४—० गोलं बुकूगु दु । बार्सिलोनाया निंतिं कप्तान लियोनल मेसीं ह्याट्रिक यात । न्हापांगु हाफया ३२ औं मिनेटय् कप्तान मेसीया फ्रिकिकं अग्रता काःगु खः।                                                         निगूगु हाफया ७५ औं मिनेटय् उसमान डेम्बेले गोल याःगु खः। मेसीं कासा याःगु ७७ औं मिनेटय् व्यक्तिगत निगूगु गोल व ८७ औं मिनेटय् ह्याट्रिक याःगु खः । मेसीया थ्व थःगु करियरया ४८ औं ह्याट्रिक खः । कासा न्ह्याःगु ७८ मिनेटय् बार्सिलोनाया डिफेन्डर सामुएल उमटिटीं निगू म्हासु कार्ड नया मैदान त्वःते माःगु खः। समुह बी पाखे हे इन्टर मिलानं टोटनह्यामयात २—१ गोल बुकूगु दु । कासाया निगूगु हाफया ५३ औं मिनेटय् क्रिष्टियन एरिक्सनया गोलं टोटनह्यामं अग्रता काःगु खःसां छगू गोलं लिउने लाःगु मिलानया निंति कासाया ८५ औं मिनेटय् आइकार्डीं व इन्जुरी इलय् वेसिनो गोल यायेवं टोटनह्यामं पराजय फयेमाल । अथेहे समुह सी अन्तर्गत जूगु कासाय् लिभरपुलं पेरिस सेन्ट जर्मनयात ३—२ गोलं बुकल । लिभरपुलया निंतिं कासाया ३० औं मिनेटय् स्टरिज व ३६ औं मिनेटय् जेम्स मिल्नरं पेनाल्टीं गोल याःगु खः । न्हापागुं हाफया ४० औं मिनेटय् पिएसजीया निंतिं मुनिर व निगूगु हाफया ८३ औं मिनेटय् एम्बापें गोल यानाः कासा बराबरीइ हःगु खः । तर इन्जुरी इलय् फिर्मिन्हों लिभरपुलया निंतिं विजयी गोल यानाबिल । थ्व हे समूहय् लाःगु नेपोली व रेड स्टार बेलगे्रड दथुया कासा धाःसा गोलरहित बराबरीइ क्वचाल ।समुह ए पाखे एथ्लेटिको म्याड्रिडं मोनाकोयात २—१ व बोरुसिया डर्टमनं क्लब बर्गयात १—० गोलं बुकल । समुह डी पाखे गालाटासारें लोकोमोटिभ मस्कोयात ३—० गोलं बुकूगु दु । थ्व हे समूहय् शाल्के व पोर्टोे दथुया कासा १—१ गोलया बराबरीइ क्वचाल ।
https://nepalbhasatimes.com/12353,कासाख्य:,११३८ ञलाथ्व द्वादशी ,च्याम्पियन्स लिगय् रोनाल्डोयात रेड कार्ड,"च्यापियन्स लिग अन्तर्गत समूह चरणया म्हिगः जूगु कासाय् झीम्ह कासामिइ सीमित जूगु युभेन्ट्सं भ्यालेन्सियायात २—० गोलं बुकूगु दु । समुह ‘एच’य् युभेन्टसया निंतिं निगुलिं गोल पेनाल्टी पाखें मिरालेन पिजानिकं याःगु खः । कासाया ४५ औं व ५१ औं मिनेटय् पिजानिकं गोल याःगु खः ।                                                         थ्व कासाय् युभेन्टसपाखें न्हापांगु च्यापियन्स लिग कासाय् म्हितःवःम्ह स्टार कासामि क्रिष्टियानो रोनाल्डो २९ औं मिनेटय् ह्याउँगु कार्ड नयाः मैदान त्वःतेमाःगु खः । भ्यालेन्सियाया डिफेन्डर जेसन मुरिलोया सँ साःगु धकाः रोनाल्डोयात तप्यंक हे ह्याउँगु कार्ड क्यंगु खः। ह्याउँगु कार्ड बिउगुलिं स्तब्ध जूम्ह रोनाल्डो ख्वख्वं मैदान त्वःगु खः । च्यापियन्स लिगय् रोनाल्डों म्हितूगु १५४ गू कासाय् थ्व न्हापांगु ह्याउँगु कार्ड खः ।समूह एच अन्तर्गत जूगु मेगु कासाय् म्यानचेस्टर युनाइटेडं यङ ब्वाइजयात ३–० गोलं बुकल । युनाइटेडया निंतिं पाउल पोग्बां निगू व एन्थोनी मार्सियलं छगू गोल याःगु खः । पोग्बा ३१ औं मिनेटय् व ४४ औं मिनेटय् गोल याःगु खः । कासाया ६६ औं मिनेटय् मार्सियल गोल याःगु खः। अथेहे समुह इया कासाय् बायर्न म्युनिखं पोर्चुगिज क्लब बेन्फिकायात २–० गोलं बुकल । कासाया १० औं मिनेटय् रोबर्टो लेवान्डोस्कीं याःगु गोलं म्युनिखं अग्रता काःगु खःसा निगूगु हाफया ५४ औं मिनेटय् रेनटो सान्चेज थप छगू गोल याःगु खः । थ्व हे समूहय् च्वंगु एइके एथेन्सयात अजेक्सं ३–० गोलं बुकूगु दु ।समूह एफ अन्तर्गत जूगु कासाय् म्याचेस्टर सिटीयात फ्रेन्च क्लब लियोनं २–१ गोलं बुकूगु दु । लियोनया निंतिं न्हापागुं हाफया २६ औं मिनेटय् म्याक्सवेल कर्नेट व ४३ औं मिनेटय् नविल फेकिरं गोल याःगु खः। सिटीया निंतिं छगू जक गोल निगूगु हाफय् बर्नाडो सिल्भां ६७ औं मिनेट याःगु खः । थ्व समूहय् च्वंगु होफेनहाइम व शख्तर डोनेस्कं धाःसा २—२ गोलया बराबरी म्हितूगु खः।समुह ‘जी’इ लाःगु साबिक विजेता रियल म्याड्रिडं रोमायात ३—० गोलं बुकल । म्याड्रिडया निंतिं इस्काें ४५ औैं मिनेटय्, ग्यारेथ बेलं ५८ औं मिनेटय् व मारिएनों इन्जुरी टाइमय् गोल याःगु खः । थ्व हे समूहया भिक्टोरिया प्लेजन व सिएसके मस्को दथुइया कासा २–२ गोलया बराबरीइ क्वचाःगु खः ।"
https://nepalbhasatimes.com/12499,कासाख्य:,११३८ ञलाथ्व चतुर्दशी,रियल म्याड्रिड शीर्षथासय्,स्पेनिस ला लिगाय् रियल म्याड्रिड शीर्ष थासय् वःगु दु । रियलया घरेलु मैदानय् जूगु कासाय् स्पानियोलयात १–० बुकेवं रियल शीर्षस्थानय् थहां वःगु खः । कासाया ४१ औं मिनेटय् मार्को एसेन्सिओं छगू जक विजयी गोल याःगु खः। मार्को याःगु गोल भिडियो असिन्टेट रेर्फीया ग्वाहालिं मान्यता बिउगु खः ।                                                         लुका मोड्रिकं याःगु प्रहार गोल मजुसे लिहांवःगु बलय् एसेन्सिओं गोल याःगु खः। रेर्फीं ताहाकःगु भिएआर रिभ्यु लिपा गोल मान्यता बिउगु खः । रियल स्वयां छगू कासा कम म्हितूगु बार्सिलोना लिगया निगूगु थासय् दु । ला लिगा अन्तर्गत जूगु मेगु कासाय् एथ्लेटिको म्याड्रिडं गेटाफेयात २–० गोलं बुकल । इटालियन सिरी ए पाखे इन्टरमिलानं साम्पाडोरियायात १—० गोलं बुकल । भिडियो असिस्टेन्ट रेफ्री भिएआरं स्वंगू गोल मान्यता मबिउगु कासाय् ९४ औं मिनेटय् ब्रोजोविकं गोल मिलान विजय जूगु खः । कासाय् इन्टर मिलानया क्वाड्वो एसामोएह व राड्जा नाइग्गोलज याःगु गोलयात भिएआरं मान्यता मबिउगु खः । अथेहे साम्पाडोरियाया गे्रगोर डिफ्रेलं याःगु गोलयात न भिएआरं गोल मबिउगु खः । निगू कासा त्याःगु इन्टर मिलान लिगया न्हय्गूगु थासय् दु ।जर्मन बुन्डेस लिगाय् शाल्केयात बार्यन म्युनिखं २—० गोलं बुकूगु दु । बार्यनया निंतिं कासाया न्हापांगु हाफया ८ औं मिनेटय् जेम्स रोड्रिग्वेज व निगूगु हाफया ६४ औं मिनेटय् रोबर्टो लेवान्डोस्कीं पेनाल्टी पाखें गोल याःगु खः । साविक विजेता बार्यन म्युनिख लिगया शीर्ष थासय् दु ।
https://nepalbhasatimes.com/12555,कासाख्य:,११३८ ञलाथ्व पुन्हि,पिकें बार्सायात बचे यात,डिफेन्डर जेरार्ड पिकं कासाया ६३ औं मिनेटय् गोल यासें बार्सिलोनायात ला लिगाया म्हिगः जूगु कासाय् पराजय पाखें बचे याःगु दु । झिम्ह सीमित जूगु बार्सिलोनां गिरोन लिसे २–२ गोलया बराबरीइ म्हितुसें ल्याः इनाकायेत ताःलाःगु खः । कप्तान लियोनल मेसीं कासाया १९ औं मिनेटय् याःगु गोलया ग्वाहालिं अग्रता कयाच्वंगु बार्सा ३५ औं मिनेटय् डिफेन्डर लेङ्गलेटयात ह्याउँगु कार्ड नकेवं झीम्ह सीमित जूगु खः ।                                                         गिरोनया पेरे पोन्सयात चुल्यां ख्वालय् लाकेवं लेङलेटयात ह्याउँगु कार्ड नकूगु खः । न्हापांगु हाफया इन्जुरी इलय् उरुग्वेया क्रिस्टिन स्टुआनीं गिरोनया निंतिं गोल यासें कासा बराबरीइ हयाबिलसा लिपांगु हाफ सुरु जूगु ६ मिनेट दुने हे स्टुआनीं मेगु छगू गोल यासें बार्सिलोनायात पराजयया लुखाय् थ्यंकाबीगु खः । झिम्हय् सीमित जूसां बांलाःगु कासा न्ह्यब्वःगु बार्साया निंतिं ६३ औं मिनेटय् पिकं हेडपाखें गोल यासें पराजयपाखें बचे यानाबिउगु खः । थ्वयां न्ह्यव नं बार्सां गिरोनया पोस्टय् तःगु आक्रमण याःगु खःसां सफल धाःसा जुइमफुत । स्पेनिस च्याम्पियन बार्सा गोल अन्तरया ल्याखं शीर्षस्थानय् थ्यनाच्वंगु दु । म्हीग जूगु कासाय् स्पानोयलयात बुकावःगु रियल व बार्साया १३–१३ ल्याः दु । म्हिगः हे जूगु मेगु कासाय् सेभिल्लां लेभान्टेयात ६–२ गोलं बुकलसा भिल्लारियल व भ्यालेन्सिया दथुया कासा गोलरहित बराबरीइ व रियल बेटिस व एथलेटिको बिलबाओया कासा २–२ गोलया बराबरीइ क्वचाल ।
https://nepalbhasatimes.com/12700,कासाख्य:,११३८ ञलागा तृतीया,बार्सिलोना व रियल म्याड्रिड बुत,ला लिगाया शीर्ष थासय् लानाच्वंगु बार्सिलोना व रियल म्याड्रिडं निगुलिं टिम पराजित जूगु दु । थ्व सिजनय् बार्सा व रियलया थ्व न्हापांगु पराजय खः। बार्सिलोनायात अन्तिम थासय् लानाच्वंगु लेगानेसं व रियलयात सेभिल्लां बुकूगु खः । बार्सा व रियल ला लिगाय् थुकथं छन्हुं हे पराजित जूगु स्वदँ लिपा न्हापांखुसी खः ।                                                         साविक विजेता बार्सिलोनायात लेगानेसं २–१ गोल बुकूगु खः । बार्सिलोनां कासाया १२ औं मिनेटय् फिलिप कोन्टिन्होया गोलं अग्रता काःगु खः । न्हापांगु हाफय् छगू गोलं न्ह्यःने लानाच्वंगु बार्सिलोनां लिपांगु हाफय् निगू गोल नःगु खः । निगुगू हाफय् छगू मिनेट दुने हे लेगानेसं निगू गोल याःगु खः । कासाया ५२ औं मिनेटय् नबिल एल हजिरं बराबरीया गोल यानाबिउगु खःसा थ्वयां छगू मिनेट लिपा हे ओस्कर रोड्रिग्वेजं गोल याःगु खः । कासा बूसां बार्सिलोना लिगया शीर्ष थासय् दु । मेखे रियलयात सेभिल्लां ३–० गोलं बुकल । सेभिल्लां स्वगुलिं गोल न्हापांगु हाफय् याःगु खः । सेभिल्लापाखें आन्द्रे सिल्भां निगू व बेन एडड्रं छगू गोल याःगु खः । न्हापांगु हाफया १७ औं व २१ औं मिनेटय् आन्दे्र सिल्भां व ३९ औं मिनेटय् बेन एडड्रं गोल यानाः रियलयात ३–० गोलं बुकूगु खः । रियल म्याड्रिडया मिडफिल्डर लुका मोड्रिक न्हापांगु हाफय् छगू गोल याःगु खःसां भिएआरपाखें स्वयाः थ्व गोलयात अफसाइड गोल धकाः रद्द यानाबिउगु खः । रियल म्याड्रिड लिगया निगूगु थासय् दु ।ला लिगा अन्तर्गत जूगु मेगु कासाय् एथ्लेटिको बिल्बाओयात भिल्लारियलं ३–० गोलं बुकल सा भ्यालेन्सिया व सेल्टा डी भिगोया कासा बराबरीइ क्वचाःगु दु ।
https://nepalbhasatimes.com/12609,कासाख्य:,११३८ ञलागा पारू ,ए डिभिजन लिगया  खेलतालिकाय् हिउपाः,"येँ – नेपाःया राष्ट्रिय टिमं बगबन्धु गोल्डकप म्हितः वनेमाःगु जूगुलिं न्यादँ लिपा न्हापांखुसी जुइत्यंगु ए डिभिजन लिगया खेल तालिकाय् हिउपाः हःगु दु । अखिल नेपाल फुटबल संघ (एन्फा), लिग कमिटीया पदाधिकारी व ए डिभिजन क्लबया प्रतिनिधितय् दथुइ सोमवाः जूगु सहलह लिपा लिगया खेलतालिकाय् हिउपाः हयेगु सहमति याःगु खः ।                                                         आः न्हापा क्वःछिनातःकथं असोज १३ गते हे लिग उलेज्या यानाः छगू कासा जुइसा थ्व धुंकाः बगबन्धु कप जःछि लिगया कासा दिकेगु सहमति जूगु दु । बगबन्धकप असोज १४ गते निसें २६ गते तक जुइ । न्हापा नेपालं बगबन्धु कप म्हिती–मम्हिती निश्चित मजूगुलिं असोज १३ गते निसें लिग न्ह्याकेगु तालिका पिहां वःगु खः । आः बगबन्धु कप म्हितीगु पक्का जूगुलिं कासा लिछ्यायेगु सहमति याःगु खः । ए डिभिजन लिगया खुगू टिमय् दुथ्याःपिं कासामित राष्ट्रिय टिमय् दुथ्यानाच्वंगु दु । थुपिं कासामि बगबन्धु कप म्हितेत बंगलादेश वनकि राष्ट्रिय कासामि दुथ्याःगु क्लबतय्त समस्या जुइगु खनेदुगुलिं कासा लिछ्यायेगु सहमति जूगु खँ एन्फा महासचिव इन्द्रमान तुलाधरं धयादगिु दु । उलेज्या कासाय् एनआरटी व त्रिभुवन आर्मी दथुइ भिडन्त जुइ । आर्मीया प्यम्ह कासामि राष्ट्रिय टिमय् दुथ्यानाच्वंगु दु । लिगया न्हापांगु कासा क्वचायेवं आर्मीया विकेश कुथु, सुमन अर्याल, भरत खवास व नवयुग श्रेष्ठ राष्ट्रिय टोलीलिसें बंगलादेश वनी ।"
https://nepalbhasatimes.com/12708,कासाख्य:,११३८ ञलागा तृतीया,लिगय् २८ म्ह विदेशी कासामि,"येँ  –  शहिद स्मारक ‘ए’ डिभिजन लिगय् सहभागी जूगु १४ गू क्लब मध्ये गुंगू क्लबं जक २८ म्ह विदेशी कासामि म्हितकेत्यंगु दु । नाइजेरियाया १२, क्यामरुनया ५, आइभरीकोस्टया ४, गिनी व मालीया निम्ह निम्ह अले बड्डलादेश, घाना व बुर्किना फासोया छम्ह छम्ह कासामि ए डिभिजन लिगय् म्हितेत्यंगु दु ।                                                         थ्री स्टार, जावलाखेल युथ क्लब, फ्रेन्ड्स क्लब, मनाङ मस्र्याङ्डी क्लब, संकटा, सरस्वती युथ क्लब, एनआरटी, ब्रिगेड ब्वाइज व हिमालयन शेर्पां विदेशी कासामि अनुबन्ध याःगु खः । च्यासल युथ क्लब व मछिन्द्र क्लबं धाःसा विदेशी कासामि अनुबन्ध याःगु मदुनि । लिगय् च्वंगु स्वंगू विभागिय टिमं विदेशी कासामि म्हितके मदु । अखिल नेपाल फुटबल सघ एन्फां छगू क्लबं प्यम्ह सिबें अप्व विदेशी कासामि तये मदइगु मापदण्ड कायम यानातःगु दु । प्यम्ह विदेशी कासामि मध्ये छम्ह सार्क देय्याम्ह जुइमा । सार्कं पिनेयाम्ह स्वम्ह जक विदेशी कासामि अनुबन्धयात धाःसा थ्व नियम लागु जुइमखु । वि.स. २०७१ साल लिपा असोज १३ गते निसें शहिद स्मारक लिग जुइत्यंंगुु दु । राउण्ड रोविनया आधार जुइगु लिगय् ९१ गू कासा जुइ । लिग विजेतायात ५० लाख, उपविजेतायात ३५ लाख, स्वंगूगु थाय्यात २५ लाख, प्यंगूगु थाय्यात १५ लाख, न्यागूगु थाय्यात ७ लाख व खुगूगु थासय्यात ५ लाख पुरस्कार बिइगु जुइ । फेयर प्ले टिमयात १ लाख पुरस्कार बिइत्यंगु दु । हरेक कासा त्याःगु टिमयात एन्फां ५० हजार व म्यान अफ दि म्याचयात १० हजार बिइगु जुइ । लिग विजेता एशियन कप फुटबलय् सहभागी जुइदइगु खँ लिग निर्देशक सञ्जीव मिश्रं धयादीगु दु ।"
https://nepalbhasatimes.com/12659,कासाख्य:,११३८ ञलागा दुतिया,म्यानचेस्टर इएफएल कपं पिने,"इएफएल (कारबाओ कप) अन्तर्गत जूगु कासाय् पेनाल्टी सुटआउटय् डर्बी काउन्टी नाप ८—७ बुगू म्यानचेष्टर युनाइटेड स्वंगूगु चरणं हे पिने लाःवंगु दु । म्याचेष्टर युनाइटेडं कासाया स्वंगूगु मिनेटय् हुआन माटाया गोलं अग्रता काःगु खः । निगूगु हाफया ५९ मिनेटय् विल्सनं डर्बीया निंतिं गोल यानाः कासा बराबरीइ हयाबिल ।                                                         थ्व सिजनय् न्हापांगु कासा म्हिताच्वंम्ह युनाइटेडया गोलकिपर सर्जियो रोमेराें ६७ औं मिनेटय् तप्यंक ह्याउँगु कार्ड नयेव युनाइटेड झीम्ह कासामिइ सीमित जूगु खः । कासाया ८५ औं मिनेटय् मारिओट्टं गोल यानाः डर्बीयात अग्रता बियाबिल, तर इन्जुरी इलय् फेलाइनीं युनाइटेडया निंतिं बराबरी गोल याःगु खः । थ्व लिपा पेनाल्टी सुट आउटय् वंगु कासाय् डर्बीया गोलकिपर स्कट कारसनं फिल जोन्सया प्रहार पनाबिइवं म्यानचेस्टय् स्वंगूगु चरणं पिहां वनेमाल । थुगु हे धेंधेंबल्लाःया मेगु कासाय् म्यानचेस्टर सिटीं अक्सफोर्ड युनाइटेडयात ३–० गोलं बुकल । सिटीं न्हापांगु हाफय् छगू व निगूगु हाफय् निगू गोल याःगु खः । कासाया ३६ औं मिनेटय् गाब्रिएल जिससया गोलं सिटीं अग्रता काःगु खः । निगूगु हाफया ७८ औं मिनेटय् रियाद महरेज व इन्जुरी टाइमय् १८ दँ दुम्ह फिल फोडिनं गोल याःगु खः । सिटीया १८ दँ दुम्ह फिल फोडिनोयात बार्सिलोनाया लिजेण्ड कासामि आन्दे्र इनिएस्टानाप तुलना याःगु दु ।इएफएल अन्तर्गत हे जूगु मेगु कासाय् फुलह्यामं मिलवानयात ३–१ गोलं व क्रिस्टल प्यालेसं वेस्ट ब्रोमयात ३—० गोलं बुकूगु दु ।"
https://nepalbhasatimes.com/12941,कासाख्य:,११३८ ञलागा नवमी,मेसीयात अर्जेन्टिनां मम्हितेत म्यारोडोनाया सुझाव,डिएगो म्यारोडोनां अर्जेन्टिना स्टार कासामि लियोनल मेसीयात अन्र्तराष्ट्रिय फुटबलं संन्यास कायेत सुझाव बिउगु दु । मेक्सिन क्लब डोराडोसया प्रशिक्षक जूम्ह म्यारोडोनां अर्जेन्टिना बुगू हरेक कासाया दोष मेसीयात बिइगुलि मेसीयात राष्ट्रिय टोली मवनेत धाःगु खः । म्यारोडोनां धाःगु दु ‘यदि अर्जेन्टिनाया यु १५ टिम बूसा व मेसीया गल्ती जुइ । मखुसा जुइमखु । अथे जुया जिं मेसीयात अर्जेन्टिना मम्हितेत सुझाव बिइ ।’                                                         म्यारोडोनां अर्जेन्टिना विश्व च्याम्पियन मजूगु मेसीया दोष मखु नं धाःगु दु । रसियाय् जूगु विश्वकपय्् बांलाःगु प्रर्दशन याये मफुगुलिं मेसी आलोचित जुयाच्वंगु खः । विश्वकपय् अर्जेन्टिना प्रि–क्वाटरफाइनलय् फ्रान्स नाप बूगु खः । मेसीं विश्वकप लिपा राष्ट्रिय टिमं छुं ई मम्हितेगु धाःगु खः । मेसी अन्र्तराष्ट्रिय फुटबल करियरया बारे न्ववाःगु मदुनि । मेसी प्यक्व तक विश्वकप व प्यक्वः कोपा अमेरिका म्हितुसां अर्जेन्टिनाया निंतिं तःधंगु उपाधि त्याके फुगु मदुनि ।
https://nepalbhasatimes.com/13837,कासाख्य:,११३८ कौलागा षष्ठी,रियल विरुद्ध स्वारेजया ह्याट्रिक,स्पेनिस ला लिगाय् बार्सिलोनां रियल म्याड्रिडयात तःधंगु अन्तरं बुकूगु दु । थ्व सिजनया एल क्लासिकोय् बार्सिलोनां रियलयात ५—१ गोलं बुकूगु खः। बार्सिलोनाया घरेलु मैदान नोउ क्याम्पय् जूगु कासाय् लुइस स्वारेजं ह्याट्रिक यातसा फिलिप कोन्टिन्हो व भिडालं छगू छगू गोल याःगु खः । कमजोर प्रर्दशन याःगु रियलया निंतिं छगू जक गोल मार्सेलाें याःगु खः ।                                                         आक्रामक कासा म्हितूगु बार्सिलोनां ११ औं मिनेटय् कोन्टिन्होया गोलं अग्रता काःगु खः । कासाया ३० औं मिनेटय् राफेल भारनं स्वारेजयात फल यायेवं भीएआर प्रविधिया ग्वाहालिं चूलाःगु पेनाल्टीइ स्वारेजं थःगु न्हापांगु गोल याःगु खः । न्हापांगु हाफय् निगू गोलं अग्रता काःगु बार्सिलोनां निगूगु हाफय् नं रियलयात दबाबय् हे तल ।. बार्सिलोनां निगूगु हाफया अन्तिम १५ मिनेटय् स्वंगु गोल याःगु खः । स्वारेजं कासाया ७५ औं मिनेटय् निगुगू व ८३ औ मिनेटय् गोल यानाः ह्याट्रिक पुरा याःगु खः । अथेहे भिडालं ८७ औं मिनेटय् गोल यात । रियलया नितिं मार्सेलाें ५० औं मिनेटय् गोल याःगु खः । खराब प्रर्दशन याना वयाच्वंगु रियल बार्सिलोनानाप तःधंगु अन्तरं बुइवं रियलया प्रशिक्षक जुलियन लोपेतेगी बर्खास्त जइगु सम्भावना अप्वःगु दु । थ्व विजय लिपा बार्सिलोना लिगया शीर्ष थासय् दु । कमजोर प्रर्दशन यानाच्वगु म्याड्रिड धाःसा ९ औं थासय् कुहां वंगु दु ।एल क्लासिकोयात स्टार कासामि लियोनल मेसी व क्रिष्टियानो रोनाल्डो दथुइया भिडन्तया रुपय् नं स्वयेगु याः । तर थगुसी जूगु कासाय् ११ दँ लिपा मेसी व रोनाल्डो दुमथ्यात । रोनाल्डो थ्व हे सिजनय् युभेन्टस् वंगु खःसा मेसी घाःपाः जुयाः म्हिते मखन ।
https://nepalbhasatimes.com/14943,कासाख्य:,  ,"युभेन्टस, म्याड्रिड, रोमा, सिटी नकआउट चरणय्","च्याम्पियन्स लिगया समुह एच अन्र्तगत म्हिगः जूगु कासाय् युभेन्ट्स भ्यालेन्सियायात बुकाः नकआउट चरण प्रवेश याःगु दु । रक्षात्मक कासा म्हितूगु भ्यालेन्सियायात युभेन्टसं १—० गोलं बुकूगु खः । युभेन्ट्सया निंतिं क्रोएसियन कासामि मारियो मान्जुकिचं छगू जक गोल याःगु खः । युभेन्ट्सयात भ्यालेन्सियाविरुद्ध गोल यायेत तसकं थाकल ।                                                         न्हापांगु हाफय् स्वम्ह फरवार्ड मारियो मान्जुकिच, क्रिष्टियानो रोनाल्डो व पाउलो डिबालायात गोल यायेगु ह्वःताः तकं चूमलात । निगूगु हाफय् युभेन्ट्सं कासाय् सुधार हल, अले ५९ औं मिनेटय् रोनाल्डोया पासय् मान्जुकिच गोल यात । कासाया अन्तिम इलय् भ्यालेन्सियायात बराबरी यायेगु मौका वःगु खःसा गोल धाःसा यायेमफुत । समुह एच अन्र्तगत जूगु मेगु कासाय् म्यानचेष्टर युनाइटेडं योङ ब्वाइजयात १—० गोलं बुकाः नकआउट चरणय् प्रवेश याःगु दु । युनाइटेडया निंतिं कासाया ९० औं मिनेटय् फेलानीं गोल याःगु खः ।अथेहे समुह ‘जी’ इ च्वंगु रियल म्याड्रिड व इटालियन क्लब रोमा नं निगूगु चरणय् वंगु दु । म्याड्रिडं रोमायात बुकूगु खःसां निगुलिं टिम निगूगु चरणय् वंगु खः । निगू गोलं बुकेगु झ्वलय् म्याड्रिडं निगुलिं गोल निगूगु हाफय् याःगु खः । रियलया निंतिं ग्यारेथ बेलं कासाया ४७ औं मिनेटय् व लुकास भाज्क्वेलं ५९ औं मिनेटय् गोल याःगु खः । थ्व हे समूहय् लाःगु सिएसके मस्काें भिक्टोरिया प्लेजननाप बुइवं रोमा अन्तिम १६य् प्रवेश याःगु खः । समूह एफय् च्वंगु म्याचेष्टर सिटी नं च्याम्पियन्स लिगया अन्तिम १६य् प्रवेश याःगु दु । निक्वः तक लिउने लायेधुंकूगु म्याचेष्टर सिटी फ्रेन्च क्लब लियोननाप बराबरी म्हिताः निगूगु चरणय् वंगु खः । सिटी व लियोनं निगू निगू गोलया बराबरी म्हितूगु खः । बराबरी लिपा लियोन निगूगु चरण वनेत समूहया अन्तिम कासाया लिच्वः पिमानिगु जूगु दु । समूह एफ अन्तर्गत जूगु मेगु कासाय् शाख्तर डोनेस्कं होफेनहेमयात ३—२ गोलं बुकाः अन्तिम १६य् प्रवेशया आशा ल्यंकूगु दनि । होफेनहेम धाःसा च्याम्पियन्स लिग पिने लाःवंगु दु । अथेहे समुह ई पाखें बार्यन म्युनिख व आजाक्स च्याम्पियन्स लिगया नकआउट चरणय् प्रवेश याःगु दु । बार्यन म्युनिख बेन्फिकायात ५—१ व आजाक्सं एथेन्सयात २–० गोलं बुकाः नकआउट चरण प्रवेश यागु खः । बेन्फिकायात ५—१ गोलं बुकेगु झ्वलय् आर्जेन रोबिन व रोबर्टो लेवान्डोस्की निगू निगू गोल व रिबेरीं छगू गोल याःगु खः । बेन्फिकाया निंतिं छगू जक गोल फर्नान्डेसं याःगु खः ।"
https://nepalbhasatimes.com/14818,कासाख्य:,  ,"नेपाः, भारत व श्रीलंकाया क्लब दथुइ त्रिकोात्मक क्रिकेट जुइगु","येँ – श्रीलंका व भारतया क्लबत दुथ्याकाः त्रिकोनात्मक टी–ट्वान्टी धेंधेंबल्लाः जुइगु जूगु दु । महाकाली स्पोर्टस सोसाइटी व नेपालय इन्टरनेशनल इभेन्ट म्यानेजमेन्टया मंकाः ग्वसालय् थ्व धेंधेंबल्लाः जुइत्यंगु खः । धेंधेंबल्लाः वइगु माघ १ गते निसें १० गते तक जुइगु खँ धाःगु दु ।                                                         धेंधेंबल्लाखय् नेपाः, भारत व श्रीलंकाया छगू छगू क्लबं ब्वति काइगु खँ महाकाली स्पोर्टस सोसाइटीया अध्यक्ष सुमन भट्टं पत्रकार सम्मेलन यासें जानकारी बियादीगु दु । नेपाःपाखें महाकाली स्पोर्टस क्लबं हे ब्वति काइसा श्रीलंकाया कन्दुकार व भारतया सिडब्लुटी क्लबंब्वति काइ । थ्व धेंधेंबल्लाखय् गुलि दां सिरपाः दइ धयागु धाःसा क्वःमछिउनि । नेपाली टिमया निंतिं पीम्ह उत्कृष्ट कासामितय्त क्याम्पय् तयाः छनोट यायेगु खँ ग्वसाः खलकं धाःगु दु । धेंधेंबल्लाया निंतिं झिंप्यम्ह कासामि व प्यम्ह वैकल्पिक कासामि ल्ययेगु ग्वसाः क्लबया दु । धेंधेंबल्लाः त्रिभुवन विश्वविद्यालयय् च्वंगु क्रिकेट मैदानय् जुइ ।  "
https://nepalbhasatimes.com/13654,कासाख्य:,११३८ कौलागा दुतिया,च्याम्पियन्स लिग – लिभरपुलय् सलाहया ५० औं गोल,"एजेन्सी- च्याम्पियन्स लिगया समूह ‘बी’ अन्तर्गत म्हिगः जूगु कासाय् स्पेनिस महारथि बार्सिलोनां इटलीया इन्टर मिलानयात बुकूगु दु । बार्सिलोनां थःगु समूहया स्वंगूगु कासा त्याकेगु झ्वलय् इन्टर मिलानयात २–० गोलं बुकूगु खः । बार्सिलोनां कासाया ३२ औं मिनेटय् लुइस स्वारेजया पासय् राफिन्हां याःगु गोलं अग्रता काःगु खः । आक्रमक कासा म्हितूगु बार्सिलोनाया निंतिं ८३ औं मिनेटय् जोर्डी अल्बां निगुगू गोल याःगु खः । ला लिगाय् सेभिल्ला नाप जूगु कासाय् ल्हाः त्वःधूगुलिं बार्साया स्टार कासामि मेसीं बेञ्चय् च्वनाः कासा स्वःगु खः । थ्व हे समूहया मेगु कासाय् टोटनह्याम व पिएसभी दथुया कासा २—२ गोलया बराबरीइ क्वचाल । आः बार्सिलोना ९ अंकसहित समूहया शीर्ष थासय् दु ।                                                         म्हिगः हे एन्फिल्डय् जूगु कासाय् लिभरपुलं रेड स्टार बेलग्राडयात ४–० गोलं बुकल । समुह सी अन्तर्गत जूगु थ्व कासाय् लिभरपुलया निति मोहम्मद सलाहं निगू गोल, रोबर्टो फिर्मिनो व साडियो मानें छगू छगू गोल याःगु खः । लिभरपुलं न्हापांगु हाफय् निगू व लिपांगु हाफय् निगू गोल याःगु खः । कासा याःगु २० औं मिनेटय् फिर्मिनोया गोलया ग्वाहालिं लिभरपुलं अग्रता काःगु खः । न्हापांगु हाफया ४५ औं मिनेटय् सलाहं मेगु गोल यात । लिपांगु हाफया ५१ औं मिनेटय् सलाहं व्यक्तिगत निगूगु गोल यातसा ८० औं मिनेटय् साडियो मानें थप छगू गोल यायेवं लिभरपूल प्यंगू गोलं त्याःगु खः । थ्व कासाय् निगू गोल यानाः सलाहं लिभरपुलया निंतिं थःगु व्यक्तिगत ५० गोल पूवंगु दु । थ्वहे समूहया मेगु कासाय् पीएसजी व नेपोलीं २—२ गोलया या बराबरी म्हितूगु दु । नेपोलीया निंतिं इन्सिन्या व मार्टिन्सं गोल याःगु खः । नेपोलीया मारियो रुइं आत्मघाती गोल याःगु खः । छगू गोलं लिउने लानाच्वगु पीएसजीया निंतिं निगू हाफया इन्जुरी टाइमय् डि मारियां गोल याःगु खः । मेखे समूह ‘ए’य् एथ्लेटिको म्याड्रिड च्याम्पियन्स लिगया न्हापांगु कासा बूूगु दु । च्याम्पियन्स लिगया लगातार निगू कासा त्याःगु एथ्लेटिको स्वंगूगु कासाय् बोरुसिया डर्टमुन नाप ४—० गोलं पराजित जूगु खः । डर्टमनया निंतिं राफयल भरानं निगू, एक्लेस विटसल व जेडन सान्चाें छगू छगू गोल याःगु खः । समुहया मेगु कासाय् मोनाको व क्लब ब्रग दथुया कासा १—१ गोलया बराबरीइ क्वचाःगु दु । स्वंगू कासा त्याकाः बोरुसिया डर्टमन समूहया शीर्ष थासय् दु । अथेहे समुह ‘डी’इ जूगु कासाय् एफसी पोर्टो लोकोमोटिभ मस्कोयात ३–१ गोलं बुकल । शाल्के व गालाटासारें गोलरहित बराबरी म्हितल । एफसी पोर्टो समूहया शीर्ष थासय् दु ।"
https://nepalbhasatimes.com/14985,कासाख्य:,  ,बार्सिलोना नकआउट चरणय्,बार्सिलोना च्याम्पियन्स लिगया अन्तिम १६य् प्रवेश याःगु दु । समुह बी अन्र्तगत जूगु कासाय् बार्सिलोनां पिएसभीयात २—१ गोलं बुकाः नकआउट चरण प्रवेश याःगु खः । न्हापांगु हाफ बराबरी म्हितूगु बार्सिलोनाया निंतिं निगूगु हाफय् कप्तान लियोनल मेसी व जेरार्ड पिकें गोल याःगु खः ।                                                         पिएसभीया मैदानय् जूगु कासाय् बार्सिलोनां ६१ औं मिनेटय् मेसी याःगु गोल अग्रता काःगु खः । उत्कृष्ट कासा म्हितूगु बार्सिलोनाया निंतिं कासा याःगु ७० औं मिनेटय् पिकें निगूगु गोल यात । पिएसभीया निंतिं ८२ औं मिनेटय् गोल याःगु खः । थ्व हे समूह अन्र्तगत जूगु मेगु कासाय् टोटनह्यामं इन्टर मिलानयात बुकूगु दु । इन्टर मिलानयात टोटनह्यामं १–० बुकूगु खः । कासाया छगू जक गोल ८० औं मिनेटय् टोटनह्यामया क्रिष्टियन एरिकसनं गोल याःगु खः । टोटनह्याम व इन्टरमिलान निगुलिं टिमया नकआउट चरणय् दुहां मवनि । निगुलिं टिमया समान ७—७ अंक दु । बार्सिलोनानाप पराजित जूगु पिएसभी च्याम्पियन्स लिगं पिने लाः वंगु दु । समूह ए य् च्वंगु एथ्लेटिको म्याड्रिड व बोरुसिया डर्टमुन नं निगूगु चरणय् वंगु दु । एथ्लेटिको म्याड्रिडं मोनाकोयात २–० गोलं बुकाः नकआउट चरणय् प्रवेश याःगु खः । मेखे लिभरपुलयात बुकाः पीएसजी च्याम्पियन्स लिगया अन्तिम १६य् दुहां वनेगु निंतिं लँ चायेकूगु दु । समुह ‘डी’इ च्वंगु एफसी पोर्टो व शाल्के नं निगूगु चरणय् वंगु दु ।
https://nepalbhasatimes.com/14581,कासाख्य:,  ,नेदरल्यान्ड युइएफएया सेमिफाइनलय्,"नेदरल्यान्ड युइएफए नेसन्स लिगया सेमिफाइनलय् थ्यंगु अन्तिम टिम जूगु दु । समुह ए १ या अन्तिम कासाय् नेदरल्याण्डं जर्मनी लिसे बराबरी म्हिताः सेमिफाइनल प्रवेश याःगु खः । जर्मनीया मैदानय् जूगु कासाय् नेदरल्याण्ड व जर्मनीं निगू निगू गोलया बराबरी म्हितूगु खः ।                                                         जर्मनीं न्हापांगु हाफया १९ मिनेट दुने निगू गोलया अग्रता कायेधुंकूगु खः, तर कासाया अन्तिम न्यागू मिनेटय् नेदरल्याण्डं निगू गोल यायेवं कासा बराबरीइ वंगु खः ।कासाया ९ औं मिनेटय् टिमो वार्नरया गोलं जर्मनीं अग्रता काःगु खः । लिरो सानें १९ औं मिनेटय् निगूगु गोल याःगु खः । निगू गोलं लिउने लायेधुंकूगु नेदरल्यान्डं निगूगु हाफय् उत्कृष्ट कासा म्हिताः अन्तिम न्यागू मिनेटय् निगू गोल याःगु खः ।कासाया ८५ औं मिनेटय् क्विसी प्रमोलं व ९० औं मिनेटय् नेदरल्याण्डया निंतिं गोल याःगु खः । बराबरी लिपा नेदरल्याण्ड समुह विजेता जुया सेमिफाइनल प्रवेश याःगु खः । थ्वहे समुहय् च्वंगू विश्वकप त्याकूगु फ्रान्स समान अकं दुसां गोल अन्तरया कारणं सेमिफाइनल प्रवेश याये मखंगु खः । युइएफए नेसन्स लिगया सेमिफाइनलय् थ्यंगु अन्तिम प्यंगू टिम इग्ल्याण्ड, पोचुर्गल, स्वीट्जरल्याण्ड व नेदरल्याण्ड जूगु दु । सेमिफाइनल कासा सन् २०१९ या जुन ५ व ६ तारिखय् पोर्चुगलय् जुइ ।"
https://nepalbhasatimes.com/14656,कासाख्य:,  ,मनाङं थ्रीस्टारयात बुकल,येँ – शहीद स्मारक लिग अन्तर्गत थौं जूगु परम्परागत प्रतिद्वन्द्वी थ्रीस्टार व मनाङ मस्र्याङ्दी दथुया भिडन्त मनाङं त्याकूगु दु । तनावपूर्ण कासाया दथुइ मनाङं थ्रीस्टारयात छगूया विरुद्ध निगू गोलं बुकूगु खः । कासाया १० औं मिनेटय् हे अञ्जन विस्टया गोलया ग्वाहालिं मनाङं अग्रता काःगु खः ।                                                         मनाङया निंतिं मेगु छगू गोल धाःसा थ्रीस्टारया आत्मघाती गोलपाखें चूलात । कासाया १८ औं मिनेटय् एलन न्यौपाने क्लियर याःगु बल विजय धिमालयात लानाः पोस्टय् दुहां वंगु खः । न्हापांगु हाफय् निगू गोलं अग्रता काःगु मनाङविरुद्ध थ्रीस्टारं कासाया ८५ औं मिनेटय् जक गोल यायेफुगु खः । डिबक्स दुने थ्रीस्टारया अजायी मार्टिन्सयात फल तयेवं वःगु पेनाल्टियात रञ्जित धिमालं गोल याःगु खः । थ्व विजय लिपा मनाङ थःम्हं म्हितूगु स्वंगुलिं कासा त्याकाः ९ अंक सहित ल्याः धलखय् शीर्ष थासय् थ्यंगु दु । मेखे म्हिगः हे जूगु न्हापांगु कासाय् च्यासल युथ क्लबं एनआरटीयात बुकूगु दु । च्यासल एनआरटीयात ५—१ गोलया तःधंगु अन्तरं बुकूगु खः । यलया एन्फा कम्प्लेक्सया मैदानय् जूगु कासाय् बिमल घर्तीमगर व अमिर श्रेष्ठं निगू निगू व सन्तोष साहुखलः नं छगू गोल याःगु खः । एनआरटीया लागि छगू जक गोल मोसोद अग्बोलां याःगु खः ।च्यासल युथ क्लबया निंतिं न्हापांगु हाफय् अमिर श्रेष्ठं निगू गोल यासें अग्रता बिउगु खः । अमिरं कासाया १४ व २९ मिनेटय् गोल याःगु खः । निगूगु हाफय् च्यासल युथं स्वंगू गोल यात । बिमल घर्तीमगरं कासाया ५७ व ८६ औं मिनेट गोल याःगु खःसा ६३ औं मिनेटय् बिमलया पासय् सन्तोषं गोल याःगु खः । कासाया इन्जुरी इलय् एनआरटीं छगू जक गोल याःगु खः । च्यासलया लिगय् थ्व न्हापांगु विजय खःसा एनआरटी छगू नं कासा त्याःगु मदुनि ।
https://nepalbhasatimes.com/14929,कासाख्य:,  ,न्यूक्यासलया झ्वःलाक स्वंगूगु विजय,इंग्लिस प्रिमियर लिगय् न्युक्यासल युनाइटेडं झ्वःलाक स्वंगूगु कासा त्याकूगु दु । स्वंगूगु कासा त्याकेगु झ्वलय् न्युक्यासल बर्नलीयात बुकूगु खः । बर्नलीया मैदानय् जूगु कासाय् न्युक्यासल छगूया विरुद्घ निगू गोलं त्याःगु खः ।न्युक्यासलं कासाया प्यंगूगु मिनेटय् हे बर्नलीया बेन मीं याःगु आत्माघाती गोलं अग्रता काःगु खः ।                                                         सियरान क्लार्कं २३ औ मिनेटय् गोल यानाः न्युक्यासल युनाइटेडयात निगू गोलया अग्रता बिउगु खः । न्हापागु हाफय् बर्नली छगू गोल यात । कासाया ४० औं मिनेटय् बर्नलीया साम बोक्सं गोल याःगु खः । सन् १९७५ लिपा न्हापांखुसी शीर्ष लिगय् बर्नलीयात बुकाः न्युक्यासल लिगया १३ औं थासय् थहांवःगु खः ।
https://nepalbhasatimes.com/15122,कासाख्य:,  ,"फ्रेन्डसया न्हापांगु विजय, आर्मी निगूगु थासय् वल","येँ – शहीद स्मारक ए डिभिजन लिग अन्तर्गत म्हिगः जूगु कासाय् फ्रेन्डस क्लबं मछिन्द्र क्लबयात ३–० गोलं बुकल । फ्रेन्डसया थ्व सिजनय् थ्व न्हापांगु जीत खः । थ्वयां न्ह्यः जूगु प्यंगू कासाय् फ्रेन्डस स्वंगुलिइ पराजित जूगु खःसा छगुली जक बराबरी म्हितूगु खः । फ्रेन्डसया निंतिं विदेशी कासामि फोफाना ब्राहिमान, संजोक महर्जन व अनिल महर्जनं छगू छगू गोल याःगु खः ।                                                         थ्व विजय लिपा फ्रेन्डस ४ अंक सहित ल्याः धलखय् गुंगूगु थासय् दुसा बूगु मच्छिन्द्र २ अंक कयाः झिंनिगूगु थासय् दु । म्हिगः हे जूगु मेगु कासाय् त्रिभुवन आर्मीं हिमालयन शेर्पायात २–१ गोलं बुकल । थ्व विजय लिपा आर्मी १३ अंक सहित ल्याः धखलय् निगूगु थासय् थहां वःगु दु । आर्मीया निंतिं भरत खवासं हे निगुलिं गोल याःगु खःसा हिमालयन शेर्पाया निंतिं अलरिच सिवें छगू जक गोल याःगु खः । भरतं कासाया ३३ औं मिनेटय् सन्तोष तामाङया कर्नरय् हेडपाखें न्हापांगु गोल याःगु खः । न्हापांगु हाफय् थ्व बाहेक मेगु गोल जुइमफुत । लिपांगु हाफय् नं कासा क्वचायेत्ययेकाः ८६ औं मिनेटय् भरतं थप छगू गोल याःगु खः । रिबाउन्डय् वःगु बलय् भरतं गोल याःगु खः । थ्वयां छुं भचा लिपा हे अलरिचं छगू गोल यासें गोल अन्तर म्हो यानाबीगु खः ।"
https://nepalbhasatimes.com/15060,कासाख्य:,  ,मनाङ व संकटा त्यात,"येँ – शहीद स्मारक लिगय् मनाङ मस्र्याङ्दीं थःगु शीर्षस्थानयात कायम हे यानातःगु दु । शनिवाः जूगु कासाय् सरस्वती युवा क्लबयात २–० गोलं बुकुसें मनाङं ल्याः धखलय् ३ अंकया अग्रतासहित शीर्षस्थान कायम हे याःगु खः । शनिवाः जूगु कासाय् मनाङया निंतिं अन्जन विस्ट व ओलाव आफिजं छगू छगू गोल याःगु खः । न्हापांगु हाफय् छगू नं गोल मजुइवं लिपांगु हाफ सुरु जूगु झिगू मिनेट लिपा अञ्जनं मनाङयात अग्रता बिउगु खः । अथेहे ओलावां ७८ औं मिनेटय् थप छगू गोल यासें विजय सुनिश्चित यानाबिउगु खः ।                                                         थुगु सीजनय् म्हितेधुंकूगु न्यागुलिं कासा त्याकाः मनाङ १५ अंक सहित शीर्षस्थानय् दुगु खः । मनाङया लिउलिउ १२–१२ अंक कयाः थ्रीस्टार व संकटा क्लब दु । संकटां म्हिगः हे जूगु मेगु कासाय् च्यासल युथ क्लबयात बुकूगु खः । हल्चोकय् जूगु कासाय् च्यासलयात २–१ गोलं बुकुसें संकटां ३ ल्याः थःगु ल्हातय् लाकुगु खः । कासाया २३ औं मिनेटय् पेनाल्टिपाखें संकटां अग्रता काःगु खः । संकटाया सेड्रिक अबां बिउगु पासयात च्यासलया छिरिङ गुरुङं बक्स दुने हे ल्हातं पनेवं पेनाल्टिया ह्वःताू चूलाःगु खः, गुकियात अमित तामाङं याउँक गोल यासें अग्रता बिउगु खः । कासाया ४८ औं मिनेटय् संकटाया निंतिं एलोन म्याक्सेवलं थप छगू गोल याःगु खः । कासाया ८७ औं मिनेटय् च्यासलं पेनाल्टिपाखें हे गोल यासें कासाय् २–१या स्थितिइ हःगु खः । सन्तोष साहुखलःयात डिबक्स दुने क्वःदयेकेवं च्यासलयात पेनाल्टि वःगु खःसा उकियात सन्तोषं हे गोल याःगु खः । थ्व कासाय् नं बुइवं च्यासल ४ अंकय् हे सीमित जूगु दु । च्यासलं म्हितूगु न्यागू कासा मध्ये स्वंगुलिइ पराजित जूगु दुसा छगू त्याःगु व छगू बराबरीइ म्हितूगु खः । थ्व कासाय् संकटाया नितिन थापा म्याद अफ दि म्याच घोषि तजूगु खः ।"
https://nepalbhasatimes.com/14596,कासाख्य:,  ,थौं थ्रीस्टार व मनाङया भिडन्त,"येँ – शहीद स्मारक ए डिभिजिन लिग अन्तर्गत थौं लिगया दावेदारत थ्रीस्टार व मनाङ्ग मस्र्याङ्गदी दथुइ धेंधेंबल्लाः जुइगु जूगु दु । थनिंनिसें सुरु जुइगु स्वंगूगु चरणया धेंधेंबल्लाः अन्तर्गत थौं थ्रीस्टार व मनाङ्ग आमने सामने जुइत्यंगु खः । स्वंगूगु चरणया धेंधेंबल्लाः थनिंनिसें शनिवाःतक स्वन्हु जुइ ।                                                         स्वंगूगु चरणया कासा अन्तर्गत थौं न्हापांगु कासाय् च्यासल युथ क्लबं एनआरटी (न्युरोड टिम) लिसे धेंधेंबल्लाः याइसा मेगु कासा मनाङ मस्र्याङ्ग व थ्रीस्टार दथुइ जुइत्यंगु खः । आःतक फुक्कं टिमं निगू निगू कासा म्हितेधुंकाः थ्रीस्टार निगुलिं कासा त्याकाः ६ अंक सहित ल्याः धलखय् शीर्ष थासय् दु । मनाङ व संकटाया नं निगुलिं कासा त्याकाः ६–६ अंक हे दुसां गोल अन्तरया ल्याखं थ्रीस्टार शीर्षस्थानय्, थ्वयां लिपा छसिकथं मनाङ मस्र्याङ्गदी व संकटा लानाच्वंगु दु । अथेहे नेपाल पुलिस, त्रिभुवन आर्मी, एपिएफ व हिमालयन शेर्पां छगू कासा त्याका व छगू बराबरी म्हिताः समान ४–४ अंक कयातःगु दु । थुपिं क्लब गोल अन्तरया ल्याखं छसिकथं प्यंगू, न्यागूगु, खुगूगु व न्हय्गूगु थासय् दु । मच्छिन्द्र क्लब धाःसा निगुलिं कासा बराबरीइ म्हिताः २ अंक सहित च्यागूगु थासय् दुसा छगू बराबरी यानाः छगुलिइ पराजय फःगु च्यासल व एनआरटी १–१ ल्याः कयाः छसिकथं गुंगूगु व झिगूगु थासय् दु । फ्रेन्डस, सरस्वति, जावलाखेल व ब्रिगेड ब्वाइजं धाःसा छगू नं कासा त्याकेफुगु मदुनि । झिंप्यंगू टिमं ब्वति कयाच्वंगु थुगुसीया लिगय् राउण्ड रोविन आधारय् मुक्कं ९१ गू कासा जुइ । लिग विजेतायात ५० लाख व उपविजेताया ३५ लाख तका सिरपाः बी ।"
https://nepalbhasatimes.com/14615,कासाख्य:,  ,"ब्राजिल, अर्जेन्टिना,  फ्रान्स व इटली त्यात","मैत्रीपूर्ण अन्तर्राष्टिय कासा                                                          ब्राजिल, अर्जेन्टिना, फ्रान्स व इटलीं मैत्रीपूर्ण कासा त्याकूगु दु । म्हिगः जूगु थीथी मैत्रीपूर्ण कासाय् ब्राजिलं क्यामरुनयात, अर्जेन्टिनां मेसिक्कोयात, फ्रान्सं उरुग्वेयात व इटलीं अमेरिकायात बुकूगु खः । अथेहे मेगु कासाय् चिलिं होन्डुरसयात व अल्बानियां वेल्सयात बुकूगु दु । अर्जेन्टिना मेसिक्कोयात २–० गोलं बुकूगुु खः । अर्जेन्टिनाया निंतिं माउरो इकार्डीं कासा सुरु जूगु निगू मिनेट दुने हे गोल याःगु खः । कासा जःछि मेसिक्कोयात दबाबय् तयातःगु अर्जेन्टिनाया निंतिं पाउलो डिबालां ८७ औं मिनेटय् गोल याःगु खः । अर्जेन्टिनाया कप्तान लियोनल मेसीं धाःसा थ्व कासा मम्हितूगु खः । मेगू मैत्रीपूर्ण कासाय् इटलीं अमेरिकायात १–० गोलं बुकूगु खः । अमेरिकायात दबाबय् तयातःसां इटलीयात गोल यायेत धाःसा थाकुल । १६ गू पोष्ट प्रहार याःगु इटलीं निगूगु हाफया इन्जुरी इलय् जक गोल यायेत ताःलाःगु खः । इटलीया निंतिं मातओ पोलातानों गोल याःगु खः ।मैत्रीपूर्ण कासाय् ब्राजिलं क्यामरुनयात १–० गोलं बुकूगु खः । ब्राजिलया निंतिं कासाया छगू जक गोल रिचार्लिसन ४५ औं मिनेटय् याःगु खः । कासाया खुगूगु मिनेटय् चोटया कारणं स्टार कासामि नेयमारं मैदान त्वःतेमाःगु खः । बल थ्वायेगु झ्वलय् नेयमारया तुतिया एडक्टर मसलय् समस्या वःगु खः । रिचार्लिसन नेयमारया थासय् मैदानय् वःगु खः ।मेखे विश्वकप विजेता फ्रान्सं उरुग्वेयात १—० बुकूगु खः । कासाया ५२ औैैं मिनेटय् ओलिभर जिराउडं पेनाल्टीपाखें याःगु छगू जक गोलं फ्रान्स त्याःगु खः । थ्व कासाय् फ्रान्सया स्टार कासामि एमबाप्पे धाःसा घाःपाः जूगु दु । उरुग्वेया गोलकिपर मार्टिन क्याम्पानालिसे ट्याकल याःवंबलय् एमबाप्पेया ब्वहलय् चोट लाःगु खः । थ्व चोट कारणं एम्बाप्पेया क्लब पिएसजीयात धाःसा समस्या वःगु दु । म्हिगः हे जूगु मेगु मैत्रीपूर्ण कासाय् घाःपाः नःम्ह नेयामर नं पिएसजीयाम्ह हे कासामि खः ।मेगु मैत्रीपूर्ण कासाय् चिली होन्डुसयात ४—१ व अल्बानियां वेल्सयात १–० गोेलं बुकूगु खः ।  "
https://nepalbhasatimes.com/14124,कासाख्य:,११३८ कौलागा त्रयोदशी ,बार्सिलोना व  रियल म्याड्रिड त्यात,स्पेनिस ला लिगाया शीर्ष थासय् लानाच्वंगु बार्सिलोनां लिखतं निगुगू थासय् लानाच्वंगु रायो भालोकानोयात बुकूगु दु । रायो भालोकानो कासाया ८७ औं मिनेटय् तक २—१ गोलं न्ह्यःने लानाच्वंगु खः तर अन्तिम स्वंगू मिनेटय् निगू गोल यासें बार्सिलोनां भालोकानोयात ३—२ गोलं बुकूगु खः।                                                         न्हापागु हाफया ११ औं मिनेटय् स्वारेजया गोलं बार्सिलोनां अग्रता काःगु खः । तर ३५औ मिनेटय् रायो भालोकानाें बराबरी गोल यात । रायो भालोकानोया निंतिं जोसे पोजाें गोल याःगु खः । अथेहे निगूगु हाफय् अल्भारो गार्सियाया गोलं भालोकानां अग्रता काल । तर ककासाया ८७ औं मिनेटय् ओस्मान डेम्बेलें बराबरी गोल यातसा स्वारेजं व्यक्तिगत निगुगू गोल यासें भालोकानाया बार्सायात त्याकेगु स्थिति उल्टे यानाबिल । मेखे स्पेनिस लिगय् खराब प्रर्दशन याना वयाच्वंगु रियल म्याड्रिडं रियल भालाडोलिडयात २—० गोलं बुकूगु दु । रियल म्याड्रिडं अन्तिम ७ मिनेटय् निगू गोल यानाः भालाडोलिडयात बुकूगु खः। रियलया निंतिं ओभेरा जुनियरं ८३ मिनेटय् व ८८ औं मिनेटय् सर्जियो रोमासं पेनाल्टी गोल याःगु खः ।
https://nepalbhasatimes.com/14614,कासाख्य:,  ,थौं थ्रीस्टार व मनाङया भिडन्त,"शहीद स्मारक लिग                                                          येँ – शहीद स्मारक ए डिभिजिन लिग अन्तर्गत थौं लिगया दावेदारत थ्रीस्टार व मनाङ्ग मस्र्याङ्गदी दथुइ धेंधेंबल्लाः जुइगु जूगु दु । थनिंनिसें सुरु जुइगु स्वंगूगु चरणया धेंधेंबल्लाः अन्तर्गत थौं थ्रीस्टार व मनाङ्ग आमने सामने जुइत्यंगु खः । स्वंगूगु चरणया धेंधेंबल्लाः थनिंनिसें शनिवाःतक स्वन्हु जुइ । स्वंगूगु चरणया कासा अन्तर्गत थौं न्हापांगु कासाय् च्यासल युथ क्लबं एनआरटी (न्युरोड टिम) लिसे धेंधेंबल्लाः याइसा मेगु कासा मनाङ मस्र्याङ्ग व थ्रीस्टार दथुइ जुइत्यंगु खः । आःतक फुक्कं टिमं निगू निगू कासा म्हितेधुंकाः थ्रीस्टार निगुलिं कासा त्याकाः ६ अंक सहित ल्याः धलखय् शीर्ष थासय् दु । मनाङ व संकटाया नं निगुलिं कासा त्याकाः ६–६ अंक हे दुसां गोल अन्तरया ल्याखं थ्रीस्टार शीर्षस्थानय्, थ्वयां लिपा छसिकथं मनाङ मस्र्याङ्गदी व संकटा लानाच्वंगु दु । अथेहे नेपाल पुलिस, त्रिभुवन आर्मी, एपिएफ व हिमालयन शेर्पां छगू कासा त्याका व छगू बराबरी म्हिताः समान ४–४ अंक कयातःगु दु । थुपिं क्लब गोल अन्तरया ल्याखं छसिकथं प्यंगू, न्यागूगु, खुगूगु व न्हय्गूगु थासय् दु । मच्छिन्द्र क्लब धाःसा निगुलिं कासा बराबरीइ म्हिताः २ अंक सहित च्यागूगु थासय् दुसा छगू बराबरी यानाः छगुलिइ पराजय फःगु च्यासल व एनआरटी १–१ ल्याः कयाः छसिकथं गुंगूगु व झिगूगु थासय् दु । फ्रेन्डस, सरस्वति, जावलाखेल व ब्रिगेड ब्वाइजं धाःसा छगू नं कासा त्याकेफुगु मदुनि । झिंप्यंगू टिमं ब्वति कयाच्वंगु थुगुसीया लिगय् राउण्ड रोविन आधारय् मुक्कं ९१ गू कासा जुइ । लिग विजेतायात ५० लाख व उपविजेताया ३५ लाख तका सिरपाः बी ।"
https://nepalbhasatimes.com/14649,कासाख्य:,  ,मनाङं थ्रीस्टारयात बुकल,येँ – शहीद स्मारक लिग अन्तर्गत थौं जूगु परम्परागत प्रतिद्वन्द्वी थ्रीस्टार व मनाङ मस्र्याङ्दी दथुया भिडन्त मनाङं त्याकूगु दु । तनावपूर्ण कासाया दथुइ मनाङं थ्रीस्टारयात छगूया विरुद्ध निगू गोलं बुकूगु खः । कासाया १० औं मिनेटय् हे अञ्जन विस्टया गोलया ग्वाहालिं मनाङं अग्रता काःगु खः । मनाङया निंतिं मेगु छगू गोल धाःसा थ्रीस्टारया आत्मघाती गोलपाखें चूलात । कासाया १८ औं मिनेटय् एलन न्यौपाने क्लियर याःगु बल विजय धिमालयात लानाः पोस्टय् दुहां वंगु खः । न्हापांगु हाफय् निगू गोलं अग्रता काःगु मनाङविरुद्ध थ्रीस्टारं कासाया ८५ औं मिनेटय् जक गोल यायेफुगु खः । डिबक्स दुने थ्रीस्टारया अजायी मार्टिन्सयात फल तयेवं वःगु पेनाल्टियात रञ्जित धिमालं गोल याःगु खः ।                                                         थ्व विजय लिपा मनाङ थःम्हं म्हितूगु स्वंगुलिं कासा त्याकाः ९ अंक सहित ल्याः धलखय् शीर्ष थासय् थ्यंगु दु । मेखे म्हिगः हे जूगु न्हापांगु कासाय् च्यासल युथ क्लबं एनआरटीयात बुकूगु दु । च्यासल एनआरटीयात ५—१ गोलया तःधंगु अन्तरं बुकूगु खः । यलया एन्फा कम्प्लेक्सया मैदानय् जूगु कासाय् बिमल घर्तीमगर व अमिर श्रेष्ठं निगू निगू व सन्तोष साहुखलः नं छगू गोल याःगु खः । एनआरटीया लागि छगू जक गोल मोसोद अग्बोलां याःगु खः । च्यासल युथ क्लबया निंतिं न्हापांगु हाफय् अमिर श्रेष्ठं निगू गोल यासें अग्रता बिउगु खः । अमिरं कासाया १४ व २९ मिनेटय् गोल याःगु खः । निगूगु हाफय् च्यासल युथं स्वंगू गोल यात । बिमल घर्तीमगरं कासाया ५७ व ८६ औं मिनेट गोल याःगु खःसा ६३ औं मिनेटय् बिमलया पासय् सन्तोषं गोल याःगु खः । कासाया इन्जुरी इलय् एनआरटीं छगू जक गोल याःगु खः । च्यासलया लिगय् थ्व न्हापांगु विजय खःसा एनआरटी छगू नं कासा त्याःगु मदुनि ।
https://nepalbhasatimes.com/13894,कासाख्य:,११३८ कौलागा सप्तमी,रियल प्रशिक्षक बर्खास्त,येँ – एल क्लासिकोय् बार्सिलोनालिसे तःधंगु अन्तरं बुइवं रियल म्याड्रिडं प्रशिक्षक जुलियन लोपेतेगीयात बर्खास्त याःगु दु । जिनेदान जिदानया थासय् वंगु जुनय् तिनि म्याड्रिड वःम्ह जुलियन लोपेतेगी साढे चार महिनां हे बर्खास्त जूगु खः । क्लबं खराब प्रर्दशन याना वयाच्वंगुलिं जुलियन लोपेतेगीयात बोर्डं बर्खास्त याःगु खः । लोपेतेगी विश्वकप शुरु जुइ छन्हु न्ह्यः स्पेनया प्रमुख प्रशिक्षक त्वःताः म्याड्रिड वःगु खः।                                                         सन् २००१—२००२ लिपा रियल म्याड्रिडया थ्व दबलय् खराब प्रर्दशन खः । रियलं म्हितूगु लिपांगु खुगू कासाय् न्यागुलिइ पराजित जूगु खःसा छगू बराबरीइ क्वचाःगु खः । लिपांगु स्वदँय् स्वक्वलं च्यापियन्स लिग उपाधि त्याकूगु म्याड्रिड थुगुसी लिगया ९ औं थासय् लानाच्वंगु दु ।लोपेतेगीया थासय् रियलं ५२ दँया पुलांम्ह कासामि व ‘बी’ टिमया प्रशिक्षक सान्टियागो सोलारीयात अस्थायी प्रशिक्षकया जिम्मा बिउगु दु ।
https://nepalbhasatimes.com/14490,कासाख्य:,  ,ब्रिगेड ब्वाइजयात थ्रीस्टारया न्यागू गोल,येँ – शहीद स्मारक ए डिभिजन लिग अन्तर्गत आइतवाः जूगु कासाय् थ्रीस्टार क्लबं ब्रिगेड ब्वाइज क्लबयात ५–१ गोलं बुकूगु दु । थ्रीस्टारं कासाया गुंगू मिनेटय् रञ्जित धिमालया गोलया ग्वाहालिं अग्रता काःगु खः । ब्रिगेडया रन्दीप पौडेलं थ्रीस्थारया निराजन खडकायात डिबक्स दुने फल तयेवं थ्रीस्टारयात पेनाल्टि वःगु खः ।                                                         न्हापांगु हाफय् पेनाल्टिपाखें छगू जक गोल याःसां निगूगु हाफय् थ्रीस्टारं प्यंगू गोल याःगु खः । कासाया ५१ औं मिनेटय् सुनिल बलं गोल यानाः थ्रीस्टारयात निगू गोलं अग्रता बिउगु खः । तर ७४ औं मिनेटय् बिग्रेड ब्वाइजया राजन तिवारीं गोल यानाः गोल अन्तर म्हो याःगु खःसां थ्वयां १० मिनेट लिपा हे रन्जन विष्टं थ्रीस्टारया निंतिं मेगु गोल यात । थ्वयां ५ मिनेट लिपा निराजन खड्का थप छगू गोल यातसा इन्जुरी इलय् विक्रम लामां नं छगू गोल यासें थ्रीस्टारयात ५–१ गोलं विजय चूलाकाबिल । कासा लिपा थ्रीस्टारया प्रशिक्षक मेघराज केसीं थः कासामितय्सं बांलाःगु प्रदर्शन याःगु धासें लसता प्वंकुसें थ्व लयया निरन्तरता बीगु खँ धयादीगु दु । आइतवाः हे जूगु मेगु कासाय् नेपाल पुलिस क्लब व मछिन्द्र क्लबं बराबरी म्हितूगु दु । यलया सातदोबाटोय् च्वंगु एन्फा कम्प्लेक्सया मैदान जूगु कासाय् निगुलिं गोल याये मफयेवं कासा गोलरहित बराबरीइ क्वचाःगु खः। बांलाःगु प्रर्दशन याःसां नेपाल पुलिसं गोल याये मफुगु खः । मछिन्द्रं रक्षात्मक कासा म्हिताः बराबरी याःगु खः। शहिद स्मारक लिग अन्तर्गत थ्व सिजनय् नेपाल पुलिस क्लबं न्हापांगु कासाय् जावाखेल युथ क्लबयात १–० गोलं बुकेधुंकूगु दु । मेखे मछिन्द्रं धाःसा थःगु न्हापांगु कासा नं च्यासल युथ क्लबलिसे गोलरहित बराबरी म्हितूगु खः।
https://nepalbhasatimes.com/14346,कासाख्य:,  ,रियलं सोलारीयात हे प्रशिक्षक याइगु,"रियल म्याड्रिडं अन्तरिम प्रशिक्षकया जिम्मा कयावयाच्वंम्ह सान्टियागो सोलारीयात हे स्थायी प्रशिक्षक नियुक्त याइगु जूगु दु । रियलं थुकिया औपचारिक घोषणा मयाःनिसां स्पेनिस फुटबल एसोसिएसनं क्लब व सोलारी दथुया सम्झौता थःपिंके वयेधुंकूगु जानकारी बिउगु दु ।                                                         क्लबं लगातार खराब प्रर्दशन यायेवं रियलं जुलियन लोपेतेगीयात बखासर््त यानाः बी टिम स्वयाच्वंम्ह सोलारीयात अन्तरिम प्रशिक्षकया जिम्मा बिउगु खः । स्पेनिस नियम कथं निवाः दुने स्थायी प्रशिक्षकया घोषणा याये हे माः ।रियलं ४२ दँया सोलारीया नेतृत्व म्हितूगु लिपांगु प्यंगुलिं कासा त्याकूगु दु । थ्व क्लबया इतिहासय् सुं नं अन्तरिम प्रशिक्षकया बांलाःगु प्रर्दशन खः । सोलारीया प्रशिक्षणय् रियल म्याड्रिडं कोपा डेल रेय् मेलिलायात, च्यापियन्स लिगय् भिक्टोरिया प्लेज, ला लिगाय् रियल भालाडोलिड व सेल्टा भिगोयात बुकूगु खः । म्याड्रिडं थ्व प्यंगू कासाय् १५ गोल यानाः निगू गोल जक नःगु दु । सोलारीं क्लबया जिम्मा काःबलय् म्याड्रिड लिगया ल्याः धलखय् गुंगूगु थासय् लानाच्वंगु खःसा आः खुगूगु थासय् थहां वःगु दु । रियल आः शीर्ष थासय् लानाच्वंगु बार्सिलोना स्वयां ४ अंकं जक लिउने दु ।"
https://nepalbhasatimes.com/12984,कासाख्य:,११३८ ञलागा दशमी,"च्याम्पयन्स लिग रियल बुत, सिटी त्यात, युनाइटेड बराबरीइ","स्पेनिस महारथी रियल म्याड्रिड च्यापियन्स लिगया थःगु निगूगु कासाय् बूगु दु । समुह जी अन्तर्गत जूगु कासाय् रियलयात सिएसके मस्काें १—० गोलं बुकूगु खः । कासाया निगूगु मिनेटय् हे रियलया टोनी क्रुसं ब्याकपासय् याःगु गल्तीया लबः कासें निकोला भालासियां कासाया छगू जक गोल याःगु खः ।                                                         थ्व लिपा रियलं तःगू हे गोल यायेगु कुतः याःसां सफल धाःसा मजुल । कासाया अन्तिम इलय् मस्कोया गोलकिपर इगोर एकिनफिभ निगू म्हासुगु कार्ड नयाः मैदान त्वःतूगु खः । चोटया कारणं ग्यारेथ बेलं थ्व कासा म्हिते मखन । रियलयात बुकाः मस्को समूहया शीर्ष थासय् थहांवंगु दु । थ्व समूहय् लाःगु इटलीया रोमां भिक्टोरिया प्लेजनयात ५—० गोलया तःधंगु अन्तर बुकल । मेखे समुह ‘एफ’या कासाय् म्यानचेस्टर सिटीं होफेनहामयात बुकूगु दु । समूह चरणया न्हापांगु कासाय् लियोन नाप पराजित जूगु सिटीं होफनहामयात २—१ बुकूगु खः। कासाया न्हापांगु मिनेटय् हे बेलफोडिलया गोलं होफेनहामं अग्रता काःगु खः । तर म्यानचेस्टर सिटीं न्हय्गूगु मिनेटय् हे बराबरीया गोल यानाबिल । डेभिड सिल्भाया पासय् सर्जियो अग्युराें बराबरी गोल याःगु खः । सिल्भां कासाया ८७ औं मिनेटय् सिटीया निंतिं विजयी गोल यानाबिउगु खः । थ्व समूहय् लाःगु लियोन व शाख्तर डोनेस्क दथुया कासा धाःसा २–२ गोलया बराबरीइ क्वचाःगु दु । आः लियोन ४ अकं सहित समूहया शीर्ष थासय् दु ।समुह ‘एच’य् लाःगु युभेन्ट्सं योङ ब्वाइजयात ३–० गोलं बुकल । युभेन्टसया निंतिं पाउले डिबालां ह्याट्रिक याःगु खः । डिबालां न्हापांगु हाफय् निगू व निगूगु हाफय् छगू गोल याःगु खः । डिबालां कासाया न्यागूगु, ३३ औंै व ६९ औं मिनेटय् गोल याःगु खः । न्हापांगु कासाय् ह्याउँगु कार्ड नःगुलिं प्रतिबन्ध लानाच्वंम्ह क्रिष्टियानो रोनाल्डों धाःसा थ्व कासा म्हिते मखन । थ्व समूहया मेगु कासाय् म्यानचेस्टर युनाइटेड व भ्यालेन्सिया दथुइया कासा बराबरीइ क्वचाःगु दु । अथेहे समुह ‘इ’या कासाय् बायर्न म्युनिखं अजाक्स नाप छगू छगू गोलया बराबरी म्हितल । थ्व समूहय् च्वंगु बेन्फिकां एइके एथेन्सयात ३—२ गोलं बुकूगु दु ।"
https://nepalbhasatimes.com/12985,कासाख्य:,११३८ ञलागा दशमी,नेपालं म्यानमारयात ८ विकेटं बुकल,"येँ – नेपालं टी—२० विश्वकप एसिया छनोट कासाय् म्यानमारयात ८ विकेटं बुकूगु दु । टस त्याकाः न्हापां ब्याटिङ याःगु म्यानमारं १० ओभर दक्व विकेटया क्षतिइ २९ रन जक दयेकुगू खः। म्यानमारया हेट लिन होङं दकलय् अप्वः १६ रन दयेकलसा खुम्ह ब्याट्सम्यानतय्सं रन हे दयेके मफुत । नेपाः पाखें सन्दीप लामिछानें ४ व ललित राजवंशीं ३ विकेट काःगु खः ।                                                         करण केसी व ललित भण्डारीं छगू छगू विकेट काल । म्यानमारं बिउगु ३० रनया सामान्य लक्ष्य नेपालं ३ ओभरय् २ विकेटया क्षतिइ पूवंकूगु । नेपाः पाखें करण केसीं १४, अनिल कुमार शाहं ११ रन व विनोद भण्डारीं अविजित १ रन दयेकूगु खः । म्यानमारयात नेपालं १२ दँ न्ह्यः सन् २००६य् निगू बल जक म्हिताः बुकूगु खः । उबलय् म्यानमार १२.१ ओभरय् १० रन दयेकाः अलआउट जूगु खः । ११ रनया लक्ष्य नेपालं निगू बलय् पूवंकाः विश्व रेर्कड तःगु खः । नेपालः आः शनिवाः मलेसिया नाप म्हिती ।"
https://nepalbhasatimes.com/11972,कासाख्य:,११३८ ञलाथ्व चौथी,युइएफए नेसन्स कप स्पेनं क्रोएसियायात  खुगू गोलं बुकल,"युरोपियन फुटबल एशोसियसन (युइएफए)या न्हूगु धेंधेंबल्ला युइएफए नेसन्स लिगय् स्पेनं विश्वकप फुटबल२०१८ या उपविजेता क्रोएसियायात तःधंगु अन्तर बुकूगु दु । लिग ‘ए ’अन्तर्गत समुह चरणया कासाय् स्पेनं क्रोएसियायात ६—० गोलं बुकूगु खः। स्पेनया निंति साउल निगुएज, मार्को एसेन्सिओ, रोड्रिगो, सर्जियो रामोस व इस्कों छगू छगू जक गोल याःगु खःसा छगू गोल आत्मघाती जूगु खः।                                                         कासाया २४औं मिनेटय् साउल निगुएजया गोलं स्पेनं अग्रता काःगु खः । मार्को एसेन्सिओं ३३ औं मिनेटय् गोल याःगु खःसा निगू मिनेट लिपा हे क्रोएसिया गोलकिपर लभरेन कालिनिकं आत्मघाती गोल यागु खः। कासाया निगुगू हाफया ४८ औं मिनेटय् रोड्रिगो, ५७ औं मिनेटय् रामोस व ७० औं मिनेटय् इस्कों गोल याःगु खः । स्पेन झ्वलाक्क निगू कासा त्याकाः ६ अकं सहित समुह ‘ ए ४’ या शीर्ष थासय् दु । थ्व समूहय् दुगु इंग्ल्याण्ड व क्रोएसिया अकंविहिन तिनि । न्हापांगु कासाय् स्पेनं इंग्ल्याण्डयात १–० गोलं बुकूगु खः । अथेहे नेसन्स लिगया लिग ए अन्तर्गत समुह ‘ए २’पाखे बेल्जियमं आइसल्याण्डयात ३–० गोलं बुकल । बेल्जियमया निंतिं रोमेलु लुकाकुं निगू व इडेन हर्जाड छगू गोल याःगु खः । न्हापांगु हाफय् निगू गोलं अग्रता काःगु बेल्जियम निगूगु हाफय् थप छगू गोल याःगु खः । थ्व समूहय् स्वीजरल्याण्ड शीर्ष थासय् दु ।  "
https://nepalbhasatimes.com/11973,कासाख्य:,११३८ ञलाथ्व चौथी,"मैत्रीपूर्ण कासा ब्राजिल त्यात, अर्जेन्टिना बराबरीइ","अमेरिकाया मेरिल्याण्डय् जूगु मैत्रीपूर्ण कासाय् ब्राजिलं एल साल्भाडोरयात ५—० गोलया तःधंगु अन्तरं बुकूगु दु । ब्राजिलया निंतिं रिचार्लिसनं निगू गोल याःगु खःसा नेयमार, फिलिप कोन्टिन्हो व माक्र्वीनोहोसं छगू छगू गोल याःगु खः । कासाया निगूगु मिनेटय् हे नेयमार पेनाल्टीइ गोल याःगु खः। ब्राजिलया निंतिं नेयमारया थ्व ५९ औं गोल खः ।                                                         न्हापांगु हाफया १६औं मिनेटय् रिचार्लिसनं व कोन्टिन्हो ३० औं मिनेटय् गोल याःगु खःसा ५० औं मिनेटय् रिचार्लिसनं व्यक्तिगत निगूगु गोल याःगु खः । कासाया ९० मिनेटय् माक्वीनोहोसं थप छगू गोल याःगु खः । अथेहे न्यूजर्सीइ जूगु अर्जेन्टिना व कोलम्बिया दथुया मैत्रीपूर्ण कासा बराबरीइ क्वचाःगु दु । थ्व कासाय् मेसी धाःसा मम्हितू ।"
https://nepalbhasatimes.com/11910,कासाख्य:,११३८ ञलाथ्व दुतिया,साफ च्याम्पियनशीप सेमिफाइनलय् नेपाःया प्रतिस्पर्धी माल्दिभ्स,येँ –  साफ च्याम्पियन्सशीपय् नेपालं माल्दिभ्स लिसे सेमिफाइनल कासा म्हितीगु जूगु दु । समूह ‘बी’इ गोलाप्रथा पाखें माल्दिभ्स उपविजेता जुइवं नेपाः व माल्दिभ्स दथुइ सेमिफाइनल धेंधेंबल्लाः जुइगु क्वःजिउगु खः । नेपाः समूह ‘ए’ या विजेता खः । समूह बीइ माल्दिभ्स व श्रीलंकां छगू छगू कासा बूगु व छगू छगू कासा बराबरीइ म्हितेवं गोलाप्रथापाखें उपविजेता ल्ययेमाःगु खः ।                                                         थ्व समूहय् भारत धाःसा विजेता जुयाः सेमिफाइनलय् दुहां वंगु खः । बंगलादेशया ढाकाय् जुयाच्वंगु धेंधेंबल्लाखय् बुधवाः न्हिनसिया ३ः४५ बजे नेपाःया सेमिफाइनल कासा जुइ । मेगु सेमिफाइनल कासा भारत व पाकिस्तान दथुइ जुइगु जूगु दु । सेमिफाइनलय् माल्दिभ्सयात त्याकेफत धाःसा नेपाः न्हापांखुसी साफ च्याम्पियन्स–शीपया फाइनलय् थ्यनीगु जुइ । थ्व धेंधेंबल्लाखय् भारतं न्हय्क्वः त्याकेधुंकूगु दुसा माल्दिभ्सं छक्व त्याकेधुंकूगु दु । नेपाः व पाकिस्तान धाःसा आःतक छक्व नं फाइनल तक थ्यंगु मदुनि ।
https://nepalbhasatimes.com/11913,कासाख्य:,११३८ ञलाथ्व दुतिया,जोकोभिचयात युएस ओपन,"थुगुसीया युएस ओपन टेनिस उपाधी नोभाक जोकोभिचं त्याकूगु दु । सर्वियाया जोकोभिचं स्वंगूगु वरियताया अर्जेन्टिनी कासामि जुआँ मार्टिन डेल पोट्रोयात बुकाः उपाधी ल्हातय् लाकूगु खः । खुगूगु वरियताया जोकोभिचं पोट्रोयात ६—३, ७—६ (७—४) व ६—३या सेटं बुकूगु खः । जोकोभिच जापानया केइ निशिकोरीयात बुकाः फाइनलय् थ्यंम्ह खः ।                                                         च्याक्वतक युएस ओपनया फाइनलय् थ्यनेधुंकूम्ह जोकोभिचया थ्व स्वंगूगु युएस ओपन उपाधी खः। जोकोभिचं सन् २०११ व २०१५ नं युएस ओपन त्याकूगु खः । थुकिया लिसें जोकोभिचं अमेरिकाया महान कासामि पिट साम्प्रासया १४ गू ग्रान्डस्लामया बराबरी याःगु दुसा आः राफेल नाडाल स्वयां स्वंगू व रोजर फेडरर स्वयां खुगू ग्रान्डस्लामं जक लिउने दु । नाडालं १७ गू व फेडररं २० गू ग्रान्डस्लाम त्याका तयेधुंकूगु दु । ३१ दँया जोकोभिचं वंगु जुलाइलय् विम्बल्डन त्याकूगु खः । थुगुसी झ्वःलाक्क निगू ग्रान्डस्लाम त्याकाः जोकोभिच प्यंगूगु वरियताय् थहां वःगु दु ।"
https://nepalbhasatimes.com/12178,कासाख्य:,११३८ ञलाथ्व नवमी,न्हापांखुसी ए डिभिजन लिगया ट्रफी टुर,"अखिल नेपाल फुटबल संघ (एन्फां) न्हापांखुसी सहिद स्मारक ‘ए’ डिभिजन लिग फुटबलया ‘ट्रफी टुर’ शुरु याःगु दु । सहिद स्मारक ‘ए’ डिभिजन लिग फुटबलया ट्रफी येँ, यल व ख्वप स्वनिगःया स्वंगुलिं जिल्लाया थीथी विद्यालयय् थ्यंकीगु जूगु दु ।                                                         एन्फापाखें गठन यानातःगु लिग समितिया संयोजक विज्ञानराज शर्मायाकथं उगु ट्रफी टुर अन्तर्गत स्वनिगःया स्वंगुलिं जिल्लाया विद्यालयय् थ्यंकेगु झ्वलय् येँय् न्यागू, यल व ख्वपया छगू छगू विद्यालयय् ज्याझ्वः यासें ट्रफी प्रदर्शन यायेगु ग्वसाः दु । लिपांखुसी २०७१ सालय् सहिद स्मारक ‘ए’ डिभिजन लिग फुटबलया उपाधि थ्री स्टार क्लबं त्याकूगु खः । थनया त्रिपुरेश्वरय् च्वंगु दशरथ रंगशालां शुरु जूगु ‘ट्रफी टुर’ थीथी न्हय्गू थासय् यंकेगु ग्वसाः दु । न्हापांखुसी विद्यालय केन्द्रीत उगु ‘ट्रफी टुर’ या मुख्य उद्देश्य थ्व हे वइगु असोज १३ गतेनिसें न्ह्यायेत्यंगु सहिद स्मारक ‘ए’ डिभिजन लिग फुटबल कासाया वातावरण तयार यायेगु निंतिं जूगु संयोजक शर्मां कनादिल । ‘प्यदँ लिपा वयाः ‘ए’ डिभिजन लिग शुरु जू वनाच्वंगु दु, प्यदँ न्ह्यःनिसें नेपाली फुटबल सुस्त जुयाच्वंगु खः, फुटबल कासाप्रति आकर्षण अप्वयेकेत ‘ट्रफी टुर’ या ग्वसाः ग्वयागु खः’ नेपाःया राष्ट्रिय टोलीया पुलांम्ह कासामि तकं जुयादीधुंकूम्ह संयोजक शर्मां कनादिल । ‘स्कोर अ गोल’ नां बियाः त्रिपुरेश्वरं शुरु जूगु उगु ज्याझ्वलय् अन्तर्राष्ट्रिय कासामि, प्रशिक्षक, कलाकार, विश्व निकेतन उमाविया विद्यार्थी एन्फाया पदाधिकारीपिनिगु नं सहभागिता दुगु खः । सहिद स्मारक लिग फुटबलया इतिहतस ८५ दँ पुलां । वि.सं. १९९० साल माघ २ गतेया तःभुखाय् लिपा ‘रामजानकी ट्रफी’या नामं शुरु जूगु उगु ट्रफी वि.सं. २००७ साल लिपा नेपाल पुलिसं लगातार स्वक्वःतक त्याकाः इतिहास दयेकातःगु दु । पुलिसं उगु ट्रफी त्याकूगु खःसां लिपा फुटबल संघयात हे बिउगु खः । वयां लिपा प्रजातन्त्र प्राप्तिया निंतिं जीवन बलिदान बिउपिं सकलें सहिदया लुमन्तिइ कासायात ‘सहिद स्मारक ए डिभिजन लिग ट्रफी’या नां बिउगु खः । उगु ट्रफी थौंकन्हय् लिग विजेतायात बीगु याना वयाच्वंगु दु । सहिद स्मारक ए डिजिभन लिगया स्थापना २०११ सालय् नरशम्शेर जबरां यानादीगु खः । उगु ट्रफी आतकया दुने झिंप्यंगू क्लबं त्याके धुंकूगु दु । ट्रफी त्याकूगु मध्ये छुं छुं क्लब धाःसा थौंकन्हय् अस्तित्वय् मदयेधुंकल । उगु उपाधि आतकया दुने मनाङ मस्र्याङ्दी क्लबं दकलय् अप्वः त्याकूगु दु । मनांगं २०४२, २०४४, २०४६, २०५७, २०६०, २०६२ व २०७० सालय् यानाः न्ह्य्क्वः त्याकेधुंकूगु दु । थुकथं हे रानीपोखरी कर्नर टीम (आरसीटीं) २०२८, २०२९, २०३०, २०३६, २०३८ व २०४१ य् यानाः खुक्वः त्याकूगु दुसा नेपाल पुलिस क्लबं २०१२, २०१३, २०६३, २०६६ व २०६८ लय् यानाः न्याक्वः त्याकेधुंकूगु दु । अथे हे थ्रीस्टार क्लबं २०५४, २०५५, २०६१, २०६९ व २०७१ य् यानाः न्याक्वः, महावीर क्लबं २०११, २०२३ व २०२६ य् यानाः स्वक्वः, संकटा क्लबं २०३७, २०४० व २०४२ य् स्वक्वः, अन्नपूर्ण क्लबं २०३४ व २०३९ य् निक्वः, देउराली क्लबं २०२५ व ०२७ य् निक्वः व त्रिभुवन आर्मी, विद्या व्यायाम, फ्रेन्डस क्लब, ब्वाइज युनियन, सुनाखरी एथ्लेटिक्स क्लबं छक्वः छक्वः थ्व उपाधि त्याकेधुंकूगु दु ।"
https://nepalbhasatimes.com/13202,कासाख्य:,११३८ ञलागा आमै,बार्सिलोना निगूगु थासय् कुहांवल,भ्यालेन्सिया नाप छगू छगू गोलया बराबरी म्हितेवं बार्सिलोना ला लिगाया निगूगु थासय् कुहां वःगु दु । भ्यालेन्सियां कासाया निगूगु मिनेटय् एजेक्वील गारेया गोलं अग्रता काःगु खःसा लियोनल मेसीं कासाया २३ औं मिनेट बराबरी गोल याःगु खः । ला लिगाय् च्यागू कासा म्हितेधुंकूगु बार्सिलोनां लिपांगु प्यंगू कासा त्याकेफुगु मदुनि ।                                                         मेखे घरेलु मैदानय् सेभिल्लां सेल्टा भिगोयात २–१ गोलं बुकाः लिगया शीर्ष थासय् वःगु दु । अथेहे एथ्लेटिको म्याड्रिड रियल बेटिसयात १—० गोलं बुकाः लिगया स्वंगूगु थासय् वःगु दुसा रियल म्याड्रिड लिगया प्यंगूगु थासय् दु । ला लिगाय् जूगु मेगु कासाय् स्पानियोलं भिल्लारियल यात ३—१ व रियल भालाडोलिडं हुएस्कायात १—० गोलं बुकूगु दु ।
https://nepalbhasatimes.com/13172,कासाख्य:,११३८ ञलागा चर्हे,म्यानचेस्टर त्यात रियलया खराब प्रदर्शन जारी,इंग्लिस प्रिमियर लिगय् म्यानचेष्टर युनाइटेडं न्युक्यासलयात बुकूगु दु । निगू गोलं लिउने लानाच्वगु युनाइटेडं न्युक्यासलयात ३–२ गोलं बुकूगु खः । युनाइटेडया घरेलु मैदानय् जूगु कासाय् न्युक्यासलं१० मिनेट दुने हे २–० गोलं अग्रता काःगु खः । न्युक्यासलया लागि कासाया ७ औं मिनेटय् केनेडी व १० औं मिनेटय् योशीनोरीं गोल याःगु खः ।                                                         निगू गोलं न्ह्यःने लानाच्वंगु न्युक्यासलं अन्तिम २० मिनेटय् स्वंगू गोल नःगु खः । निगुगू हाफय् म्यानचेष्टर युनाइटेड उत्कृष्ट कासा म्हितुसें ७० औं मिनेटय् हुवान माटा म्यानचेस्टया निंतिं न्हापांगु गोल याःगु खः । माटां गोल याःगु खुगू मिनेट लिपा हे मार्सियलं बराबरी गोल यातसा अन्तिम मिनेटय् सान्चेजं विजयी गोल यानाबिउगु खः । म्हिगः हे जूगु मेगु कासाय् कार्डिफ सिटीयात १–० गोलं बुकाः टोटनह्याम लिगया ल्याः धलखय् स्वंगूगु थासय् थहांवःगु दु ।मेखे ला लिगाय् धाःसा रियल म्याड्रिडया खराब प्रदर्शन जारी हे जुयाच्वंगु दु । म्हिगः जूगु कासाय् रियल अलाभेसपाखें १–० गोलं बुत । निगूगु हाफया इन्जुरी इलय् मनु ग्रासियां अलाभेसया निंतिं छगू जक गोल याःगु खः । खराब कासा म्हिताच्वंगु रियल लिपांगु प्यंगू कासा मध्ये स्वंगुलि पराजित जूगु दुसा छगू बराबरी म्हितूगु खः । रियलं प्यंगुलिं कासाय् गोल नं याये फुगु मदु ।
https://nepalbhasatimes.com/13241,कासाख्य:,११३८ कौलाथ्व पारू ,"टि–२० विश्वकप छनोट,नेपालं भुटानयात ११७ रनं बुकल","टि–२० विश्वकप क्रिकेटया एशिया छनोट अन्तर्गत जूगु कासाय् नेपालं भुटानयात ११७ रनं बुकूगु दु । टस बुनाः न्हापां ब्याटिङ याःगु नेपालं निर्धारित २० ओभरय् प्यंगू विकेटया क्षतिइ १५० रन दयेकूगु खः । लिसलय् ब्याटिङ याःवःगु भुटान १६.४ ओभरय् मुक्कं ३३ रन दयेका अलआउट जूगु खः ।                                                         नेपाःया निंतिं सन्दीप लामिछाने व ललित राजवंशीं स्वंगू स्वंगू विकेट काःगु खः । अथेहे बसन्त रेग्मीं निगू शरद भेषवाकर व दीपेन्द्र सिंह ऐरीं छगू छगू विकेट काल । सन्दीपं ४ ओभर बलिङ यानाः निगू मेडन तयाः ६ रन जक बिउगु खः । प्यंगू ओभर हे बलिङ यानाः ललित राजवंशीं नं निगू मेडनसहित प्यंगू रन जक बिल । भुटानया निंतिं तेन्जिङ वाङचुकं सर्वाधिक ११ रन दयेकूगु खः। मलेसियाया युकेएम मैदानय् न्हापांं ब्याटिङ याःगु नेपाल मुक्कं ६ रन दयेकूबलय् न्हापांगु विकेट वंगु खः । ओपनर विनोद भण्डारी शून्यय् आउट जूगु खः । नेपाः निंतिं प्रदीप सिंह ऐरीं ६८ बलय् नटआउट ७५ रन दयेकूगु खः । अर्धशतक दयेकेगु झ्वलय् म्यान अफ द म्याच ऐरीं २ छक्का व ६ चौका प्रहार याःगु खः। अथेहे अनिल साहं २७, दीपेन्द्र सिंह ऐरी १५, आरिफ शेखं १३ व करण केसीं ११ रन दयेकूगु खः। झ्वःलाक्क प्यंगू कासा त्याकाः ८ ल्याः सहित नेपाः शीर्ष थासय् दु । नेपालं आः बुधवाः चीन नाप म्हिती ।"
https://nepalbhasatimes.com/12147,कासाख्य:,११३८ ञलाथ्व अष्टमी,असोज १३ गते निसें  ए डिभिजन लिग,"येँ – अखिल नेपाल फुटबल संघ (एन्फां) वइगु असोज १३ गते निसें शहीद स्मारक ‘ए’ डिभिजन लिग सुरु याइगु जूगु दु । आइतवाः छगू पत्रकार सम्मेलन यासें एन्फां थुगुसी लिग विजेतायात ५० लाख तका दां सिरपाः बीगु घोषणा नं याःगु दु । पत्रकार सम्मेलनय् न्ववासें एन्फा महासचिव इन्द्रमान तुलाधरं उपविजेता टिमयात ३५ लाख व स्वंगूगु थासय् लाःगु टिमयात २५ लाख तका बीगु जानकारी नं बियादिल ।                                                         अथेहे प्यंगू, न्यागूगु व खुगूगु थासय् लाःगु टिमयात छसिकथं १५, ७ व ५ लाख तका व फेयर प्ले टिमयात छगू लाख बीगु जूगु दु । लिगय् छगू कासा म्हितलकि एन्फां म्हितूगु क्लबयात ५० हजार तका नं बीगु जूगु दु । लिग तयारीया निंतिं छगू क्लबयात २० लाख तका नं बीगु जूगु दु ।म्याद अफ दि म्याच जूम्हेसित १० हजार तका दां सिरपाः नं बी । अथेहे लिगय् उत्कृष्ट मिडफिल्डर, डिफेन्डर, फरवार्डर, गोलकिपर व प्रशिक्षकयात छगः छगः मोटरसाइकल नं बीगु जूगु दु ।वइगु पुस महिना तक न्ह्याइगु कासाय् नेपाल पुलिस क्लब, एपीएफ, आर्मी, थ्रीस्टार, मनाङ मस्याङ्दी, जावलाखेल, फ्रेन्डस, संकटा, मच्छिन्द्र, सरस्वती युथ, च्यासल युथ, एनआटी, बिग्रेड ब्वाइज व हिमालयन शेर्पा यानाः झिंप्यंगू टिमं धेंधेंबल्ला याइ । धेंधेंबल्लाः एन्फा कम्प्लेक्स व सशस्त्रया हल्चोकय् च्वंगु मैदानय् जुइ ।"
https://nepalbhasatimes.com/13074,कासाख्य:,११३८ ञलागा द्वादशी ,नेपालं मेलेसियायात ८ विकेटं बुकल,कप्तान पारस खड्काया अविजित ५२ रनया ग्वाहालिं नेपालं मलेसियायात ८ विकेटं बुकूगु दु । क्वालालम्पुरय् जुयाच्वंगु टी-२० वर्ल्डकप क्वालिफायर एसिया रिजनया ग्रुप बी अर्न्तगतया कासाय् नेपालं १०१ रनया लक्ष्य १२.४ ओभरय् पूरा याःगु खः । नेपाःया निंतिं उपकप्टान ज्ञानेन्द्र मल्लं नटआउट २७ रन दयेकूगु खः ।                                                         न्हापांगु ब्याटिङ याःगु मलेसियां १९.३ ओभरय् १०० रट जक दयेकाः अलआउट जूगु दु । नेपाःया निंतिं सन्दीप लामिछानें उत्कृष्ट बलिङ यात । सन्दीपं ४ ओभरय् २० रन बियाः ५ विकेट काःगु खः । अथेहे सोमपाल कामीं ३ व कप्टान पारस खड्कां १ विकेट काःगु खः । मलेसियाया निंतिं सफिक शरिफं दकलय् अप्व ४९या योगदान बिउगु खः । थ्व नापं मलेसियाया जुयाच्वंगु धेंधेंबल्लाय् नेपालं निगू कासा त्याकूगु दु ।  
https://nepalbhasatimes.com/13175,कासाख्य:,११३८ ञलागा चर्हे,थाइल्यान्डयात १७० रनं बुकाः  नेपाः शीर्ष थासय्,"येँ –  टि–२० विश्वकप क्रिकेटया एशिया छनोट अन्तर्गत आइतवाः जूगु कासाय् नेपालं थाइल्यान्डयात १४० रनं बुकूगु दु । टस बुनाः न्हापां ब्याटिङ याःगु नेपालं निर्धारित २० ओभरय् न्हय्गू विकेटया क्षतिइ १७२ रन दयेकूगु खः । लिसलय् ब्याटिङ याःवःगु थाइल्यान्डयात नेपाली बलरतय्सं ८.५ बलय् हे मुक्कं १८ रन दयेकूबलय् गुंगू विकेट कयाबिउगु खः ।                                                         थ्व धुंकाः वा वयेवं डिएल नियमया आधारं नेपाः त्याःगु घोषणा याःगु खः । आक्रमण बलिङ याःगु नेपाःया निंतिं सन्दीप लामिछानें जक न्यागू विकेट काःगु खः । थ्वयां न्ह्यः मलेसियालिसे जूगु कासाय् नं सन्दीपं न्यागू हे विकेट काःगु खः । म्हिगः सन्दीपं न्यागू विकेट कायेगु म्हिगः सन्दीपं न्यागू विकेट कायेगु झ्वलय् ३ ओभरय् छगू मेडन सहित च्यागू रन जक बिउगु खः । म्यान अफ द म्याच जूम्ह करन केसीं १.५ ओभरय् मुक्कं निगू रन जक बियाः स्वंगू विकेट काःगु खः । करनं अविजित ४० रन नं दयेकूगु खः । अथेहे शरद भेषवाकरं ३४, दीपेन्द्र सिंह ऐरीं ३०, अनिल शाहं २५ व विनोद भण्डारीं १५ रन दयेकूगु खः । नेपाः आः स्वंगू कासा त्याकाः ६ ल्याः सहित शीर्ष थासय् दु । नेपाःया लिसें सिंगापुरया नं ६ अंक हे दुसां नेपाःया रन रेटया आधारय् शीर्षथासय् दु । थ्व छनोटय् शीर्ष स्वंगूगु थासय् लाःगु टिम विश्वकप छनोटया मेगु चरणय् म्हिते खनी । प्यंगू कासा म्हितेधुंकूगु थाइल्यान्ड ल्याः धलखय् स्वंगूगु थासय् दु । निगू कासा त्याःगु, छगू बूगु व छगू बराबरी सहित थाइल्यान्ड ५ अंक कयाः स्वंगूगु थासय् दुगु खः । उत्कृष्ट कासा न्ह्यब्वया वयाच्वंगु नेपालं थ्वयां न्ह्यः म्यानमार व मलेसियायात बुकूगु खः । म्यानमारयात बुकूबलय् नं मुक्कं २९ रनय् अल आउट यानाबिउगु खः । नेपालं मेगु कासा मंगलवाः भुटानलिसे म्हितिसा बुधवाः चीनलिसे म्हिती । शुक्रवाः सिंगापुरलिसे म्हिती ।"
https://nepalbhasatimes.com/13005,कासाख्य:,११३८ ञलागा एकादशी,बार्सिलोनाया विजयय् मेसीया निगू गोल,"एजेन्सी- बार्सिलोनां च्यापियन्स लिगया थःगु निगूगु कासाय् टोटनह्यामयात बुकूगु दु । कासाया न्हापांगु हाफय् निगू व लिपांगु हाफय् निगू गोल यासें टोटनह्यामयात घरेलु मैदानय् ४–२ गोलं बुकूगु खः । बार्साया निंतिं कप्तान लियोनल मेसी उत्कृष्ट कासा न्ह्यब्वसें निगू गोल यायेवं विजय सम्भव जूगु खः । समुह ‘बी’ अन्तर्गत जूगु कासाय् बार्सिलोना निगूगु मिनेटय् फिलिप काउटिन्होया गोलं अग्रता कायेधुंकूगु खः । थ्व लिपा २८ औं मिनेटय् इभान राकिटिक थप छगू गोल यायेवं बार्सा निगू गोलं न्ह्यःने लात ।                                                         निगूगु हाफया ५२ औं मिनेटय् टोटनह्यामया निंतिं ह्यारी केनं गोल यासें अन्तर म्हो यानाबिल । तर थ्वयां प्यंगू मिनेट लिपा हे मेसीं गोल यानाः बार्सिलोनायात हाकनं निगू हे गोलं अग्रता बिल । टोटनह्यामया एरिक लामेलां ६६ औं गोल यानाः हाकनं गोल अन्तर कम याःगु खःसा अन्तिम इलय् मेसीं थःगु व्यक्तिगत निगूगु गोल यासें टोटनह्यामयात ४—२ गोलं बुकाबिल । थ्व समूहया मेगु कासाय् इन्टर मिलान एन्डहोभनयात २–१ गोलं बुकूगु खः। अथेहे समुह सी अन्तर्गत जूगु कासाय् पिएसजीं रेड स्टार बेलग्राडयात ६–१ गोलया तःधंगु अन्तर बुकल । पिएसजीपाखे ब्राजिलया स्टार नेयमारं ह्याट्रिक यात । नेयमारं न्हापांगु हाफय् निगू व निगूगु हाफय् छगू गोल याःगु खः। पिएसजीया निंतिं थप स्वंगू गोल एडिसन कभानी, डि मारिया व केलियन एमबाप्पे यात । रेड स्टार पाखें छगू जक गोल मार्को मरिनं याःगु खः । ह्याट्रिकया लिसें नेयमार च्यापियन्स लिगय् दकलय् अप्वः गोल यानातःम्ह ब्राजिलियन कासामिया ल्याखं काकाया बराबरी याःगु दु । समुह सीया मेगु कासाय् लिभरपुलयात इटालियन क्लब नेपोली १—० गोलं बुकूगु दु । कासाया छगू जक गोल निगुगू हाफया अन्तिम इलय् लोरेन्जो इन्सिग्ने याःगु खः । लिभरपुलं नेपोलीया पोष्टय् छगू नं बांलाःगु प्रहार याये मफुगु खः । नेपोली समुहया शीर्ष थासय् दु । अथेहे समुह ‘ए’या कासाय् एथ्लेटिको म्याड्रिडं क्लब ब्रुगेसयात ३—१ गोलं बुकल । एथ्लेटिकोया निंतिं एन्टोनी ग्रिजम्यानं निगू व कोकें छगू गोल याःगु खः । क्लब ब्रुगेसया पाखें ड्यान्जुमा ग्रोएनिभेल्डं छगू गोल याःगु खः । न्हापागु हाफ १–१ गोलया बराबरीइ क्वचाःगु खःसा एथ्लेटिकों निगूगुय् हाफ थप निगू गोल याःगु खः । थ्व हे समूहय् लाःगु बोरुसिया डर्टमुनं मोनाकोयात ३–० गोलं बुकूगु दु । डर्टमन समुहया शीर्ष थासय् दु । समुह डी या कासाय् एफसी पोर्टो गालाटासारेयात १–० व शाल्कें लोकोमोटिभ मस्कोयात १—० गोलं बुकूगु दु ।"
https://nepalbhasatimes.com/13624,कासाख्य:,११३८ कौलागा पारू ,म्यानचेस्टर युनाइटेड पराजित,युइएफए च्याम्पियन्स लिगया म्हिगः चान्हय् जूगु कासाय् युभेन्टसं म्यानचेस्टर युनाइटेडयात बुकूगु दु । समूह ‘एच’ अन्र्तगत जूगु कासाय् युभेन्टसं म्यानचेस्टर युनाइटेडयात वयागु हे मैदानय् १–० गोलं बुकूगु खः । न्हापांगु हाफया १७ औं मिनेटय् क्रिष्टियानो रोनाल्डोया पासय् पाउलो डिबालां छगू जक गोल याःगु खः ।                                                         रोनाल्डो युनाइटेडया पुलांम्ह कासामि खः । थ्व समुहय् हे लाःगु योङ ब्वाइज व भ्यालेन्सिया दथुया कासा १–१ गोलया बराबरीइ क्वचाल । थ्व समूहया स्वंगुलिं कासा त्याकाः युभेन्टस शीर्ष थासय् दु ।मेखे समुह ई अन्तर्गत जूगु कासाय् बार्यन म्युनिख व अजाक्स त्याःगु दु । जर्मन क्लब बार्यन म्युनिखं एइके एथेन्सयात २–० गोल व अजाक्सं बेन्फिकायात १–० गोलं बुकूगु खः। एइके एथेन्सया मैदानय् जूगु कासाय् म्युनिखया निंतिं मार्टिनेजं ६१ औं मिनेटय् व लेवान्डोस्की ६५ आंै मिनेटय् छगू छगू गोल याःगु खः । अथेहे बेन्फिकायात अजाक्सं माज्रजओइं इन्जुरी इलय् याःगु छगू जक गोलं बुकूगु खः । अजाक्स समूहया शीर्ष थासय् दु ।अथेहे समुह ‘एफ’य् म्यानचेस्टर सिटीं शाख्तर डोनेस्कयात ३–० गोलं बुकूगु दु । सिटीं न्हापांगु हाफ निगू व लिपांगु हाफय् छगू गोल याःगु खः । सिटीं कासाया ३० आंैं मिनेटय् डेभिड सिल्भाया गोलया ग्वाहालिं अग्रता काःगु खः । कासाया ३५ औं मिनेटय्् एम्रिक लार्पोट गोल यानाः सिटीयात निगू गोलया अग्रता बिउगु खः । निगूगु हाफय् बर्नाडो सिल्भां थप छगू गोल याःगु खः । सिटी समुहया शीर्ष थासय् दुसा पराजित जूगु डोनेस्क समूहया अन्तिम थासय् दु । थ्व हे समूहय् च्वंगु लियोन व होफेनहेम दथुया कासा ३–३ गोलया बराबरीइ क्वचाःगु दु । समुह ‘जी’ पाखे रियल म्याड्रिडं भिक्टोरिया प्लेजनयात २–१ गोलं बुकल । रियलं न्हापांगु हाफय् छगू व लिपांगु हाफय् छगू गोल याःगु खः । रियलया निंतिं कासाया ११ औं मिनेटय् करिम बेन्जिमा व ५५ औं मिनेटय् मार्सेलाें छगू छगू गोल याःगु खः । भिक्टोरियापाखें छगू जक गोल हरोसोभ्स्कीं याःगु खः । फुक्क कथंया धेंधेंबल्लाखय् यानाः लगातार प्यंगू कासाय् पराजित जूगु रियल म्याड्रिड च्याम्पियन्स लिगय् भिक्टोरियायात बुकाः पराजयय् दिपा कायेत ताःलाःगु खः । थ्व हे समूहया मेगु कासाय् रोमां सिएसकेए मस्कोयात ३—० गोलं बुकल । निगू कासा त्याकेधुंकूगु रियल थ्व समूहय् शीर्ष थासय् दु ।  
https://nepalbhasatimes.com/13616,कासाख्य:,११३८ कौलागा पारू ,उत्कृष्ट गोल अवार्डया निंतिं मनोनयन,येँ – नेपाःया यु–१९ फुटबल टीमया पुलांम्ह कप्तान सुलभ मास्कें याःगु गोल अस्टे«लियाय् ‘उत्कृष्ट गोल अवार्ड’ या निंतिं मनोनयनय् लाःगु दु । अस्ट्रेलिया फुटबल महासंघं मनोनित याःगु सन् २०१८ या उत्कृष्ट १० गू गोलय् सुलभया गोल नं दुथ्याःगु खः ।                                                         अस्टे«लियाया नर्थन टेरिटोरी स्टेट लिग क्लब हेलेनिक एट्लेटिकों व्यावसायिक फुटबल म्हिता वयाच्वंम्ह सुलभं वेस्टर्न सिड्नी क्लब विरुद्ध याःगु गोल उत्कृष्ट गोल अवार्डया मनोनयनय् लाःगु अस्टे«लिया फुटबल महासंघं न्ह्यथंगु दु ।
https://nepalbhasatimes.com/11728,कासाख्य:,११३८ गुँलागा नवमी,रोनाल्डों ला लिगा क्लब न्यात,"ब्राजिलया विश्वकप विजेता रोनाल्डों स्पेनिस ला लिग क्लब रियल भालाडोलिड न्याःगु दु । रोनाल्डों भाल्लाडोलिडया ५१ प्रतिशत शेयर न्याःगु खः । ४२ दँय रोनाल्डो थःगु फुटबल करियरया इलय् न्ह्यः रियल म्याड्रिड व बार्सिलोना पाखें ला लिग म्हितेधुंकूम्ह कासामि खः । भाल्लाडोलिड थौंकन्हय् ला लिगय् झिंखुगूगु थासय् लानाच्वंगु दु ।                                                         क्लबया अध्यक्ष कोर्लोस स्वारेजं रोनाल्डों दुहां वयेवं क्लब अझ गुणस्तरीय जुइगु विश्वास प्वंकूगु दु ।सोमवाः प्रेस सम्मेलनय् न्ववासें रोनाल्डों धाःगु दु, ‘जिं फुटबलया थीथी चरण पार याना वयाच्वंगु दु, फुटबल हे जिगु जीवन खः ।’‘न्हूगु व्यवस्थापनय् क्लबयात प्यंगू शब्दं न्ह्यब्वयेगु जुइ– प्रतियोगिताम्क, पारदर्शी, परिवर्तनकारी व सामाजिक’ रोनाल्डों धाःगु दु ।"
https://nepalbhasatimes.com/11825,कासाख्य:,११३८ गुँलागा चर्हे,बंगलादेशयात बुकाः नेपाः साफ च्याम्पियन्सीपया सेमिफाइनलय्,"नेपाः साफ च्याम्पियन्सीप फुटबलया सेमिफाइनलय् थ्यंगु दु । थौं बहनी जूगु कासाय् घरेलु टोली बंगलादेशयात २–० गोलं बुकुसें नेपाः सेमिफाइनलय् दुहां वंगु खः । मेखे पराजित जुइवं बंगलादेश धाःसा धेंधेंबल्लाखं पिने लाःवंगु दु ।                                                         नेपाःया विजयया निंतिं विमल घर्तीमगर व नवयुग श्रेष्ठं छगू छगू गोल याःगु खः । कासाया सुरुं निसें नेपालं घरेलु टिम बंगलादेशयात दबाबय् लानाकातःगु खः । कासाया ३३ औं मिनेट घर्तीमगरं ३५ यार्ड तापाकं थ्वाःगु बल पोष्टय् दुहां वंगु खः । न्हापांगु हाफय् छगू गोल जुइधुंकाः लिपांगु हाफय् नं नेपालं बंगलादेशयात दबाबय् लाकूगु खः । तर कासाया अन्तय् जक मेगु गोल सम्भव जुल । कासाया ९० औं मिनेटय् नवयुग श्रेष्ठं गोल यासें नेपाःया विजय पक्का यानाबिउगु खः । थ्वयां न्ह्यव जूगु कासाय् पाकिस्तानं भूटानयात ३–० गोलं बुकेवं नेपाःयात थ्व कासा त्याके हे माःगु जूगु खः । कासा त्याःसां नेपाः गोल अन्तरया ल्याखं जक सेमिफाइनलय् दुहां वंगु खः । नेपाः त्यायेवं पाकिस्तान, बंगलादेश व नेपाः स्वंगुलिं टिमया ६–६ अंक जूगु खःसा भूटानयात ४–० गोलं बुकूगुया लबः कासें नेपाः गोल अन्तरया आधारय् सेमिफाइनलय् दुहां वंगु खःसा पाकिस्तान नं गोल अन्तरया ल्याखं सेमिफाइनलय् दुहांवंगु खः ।"
https://nepalbhasatimes.com/11763,कासाख्य:,११३८ गुँलागा दशमी,उपाधिया ध्यबा मवयेवं नेपालं कासाय् ब्वति मकाइगु,येँ – थौं स्वयां स्वदँ न्ह्यः नेपालं बंगलादेशय् जूगु बंगबन्धु अन्तर्राष्ट्रिय गोल्डकपया उपाधि त्याकूगु खः । उगु इलय् नेपालं उपाधिया निंतिं जूगु फाइनलय् उत्कृष्ट कासा प्रदर्शन यासें बहराइनयात ३–० गोलं बुकूगु खः । नेपालं २०७२ साल माघ महिनाय् बंगलादेशय् जूगु बंगबन्धु अन्तर्राष्ट्रिय गोल्डपया उपाधि त्याकूगु खःसां उपाधि वापतया ध्यबा धाःसा आतक नं काये खंगु मदुनि ।                                                         उपाधि वापतया नीन्याद्वः अमेरिकी डलर नेपालं आतक नं काये खंगु मदुनि । व हे बंगबन्धु गोल्डकपया न्यागूगु संस्करणया निंतिं खेल तालिका सार्वजनिक जूगु इलय् स्वदँ न्ह्यः नेपालं त्याकूगु पुरस्कार वापतया ध्यबा आतक नं काये मखंनिगु अखिल नेपाल फुटबल संघ (एन्फा)या प्रवक्ता किरण राईं कनादिल । वय्कलं थ्व स्वयां न्ह्यःया संस्करणय् त्याःगु ध्यबा मबीगु खःसा आः जुइगु कासाय् सहभागि मजुइगु खँ धयादीगु दु । नकतिनि सार्वजनिक याःगु खेल तालिका कथं नेपाः समूह ‘ए’य् लानाच्वंगु दु । थुगु समूहय् प्यालेष्टाइन व ताजकिस्तान नं दुथ्यानाच्वंगु दु । नेपालं नीस्वदँ लिपा वयाः अन्तर्राष्ट्रिय फुटबलय् उपाधि त्याकूगु खः ।
https://nepalbhasatimes.com/11169,कासाख्य:,११३८ गुँलाथ्व एकादशी,१८ औं एशियाली कासा तेक्वान्डोय् निराश,येँ –  इन्डोनेशियाया जकार्ता जुयाच्वगु १८औं एशियाली कासा अन्तर्गत तेक्वान्दोय् कासाय् नेपाः मंगलवाः नं निराश हे जुइमाःगु दु । मंगलवाः तेक्वान्डोपाखें निम्ह मिसा व छम्ह मिजं कासामिं प्रतिस्प्रर्धा याःगु खः । म्हिगः जूगु ७७ केजी सिबें क्वय्या कासाय् फिलिपिन्सया लोपेज पाउलिन लोइसं क्वाटरफाइनलय् नेपाःया ज्ञानी मुनिकारयात २०—० या तःधंगु अन्तर बुकल ।                                                         ज्ञानी भुटानया छोडेन किन्जाङयात २८–६ अंकं बुकाः क्वार्टरफाइनल थ्यंगु खः । मिसा ६७ केजी सिबें च्वय्या कासाय् नेपाःया निशा रावलयात चीनया गाउ पानं न्हापागु चरणं हे २२–६ अंकं बुकल । मिजं ८० केजी सिबें च्वय्या कासाय् नं नेपाःया अनोज पुजारी काजकिस्तानया झापारोभ रुसलानलेनपाखें २१–० या तःधंगु अन्तरं बुत । थौं बुधवार नेपाःया भूपेन्द्र श्रेष्ठं ८० केजी स्वयां क्वय् व वीरबहादुर महरां ६३ केजी सिबे क्वय्या तौल समूहय् प्रतिस्पर्धा याइगु खँ तेक्वान्दोया प्रशिक्षक दीपक विष्टं धयादीगु दु । एशियाली कासाय् दकलय् अप्वः पदक नेपाः तेक्वान्दों कयातःगु दु । एसियाली कासाय् नेपालं छगू रजत व १३ गू कास्य यानाः १४ गू पदक त्याकातःगु दु । मेखे पौडी पाखे नेपाःया शिरिष गुरुङ मिजंतय् ५० मिटर फ्रिस्टाइल पाखे ४६ औं स्थानय् लात । मुक्कं ५१ म्ह कासामिपिंसं ब्वति काःगु उगु स्पर्धाय् शिरिष २६.३३ सेकेन्डं दूरी पार याःगु खः । थ्व स्पर्धाय् राष्ट्रिय कीर्तिमान धाःसा शिरिष हे नामय् दु । वं २५.८८ सेकेन्डया राष्ट्रिय किर्तिमान तयातःगु खः । शिरिषं वइगु बिहिवाः १०० मिटर फ्रिस्टाइल प्रतिस्पर्धा याइ । अथेहे बुवाः गौरिका सिंहं २०० मिटर फ्रिस्टाइल व शुभम श्रेष्ठं १०० मिटर ब्रेस्टस्ट्रोकय् प्रतिस्पर्धा याइ ।
https://nepalbhasatimes.com/11750,कासाख्य:,११३८ गुँलागा दशमी,नेपाःया एशिया कप म्हितेगु म्हगस त्वाःदल,"क्वालालम्पुर – मलेशियाय् जुयांच्वगु एसीसी एशिया कप छनोटय् नेपाःयात हङकङं ३ विकेटं बुकूगु दु । नेपालं बिउगु ९६ रनया लक्ष्य हङकङं ३२ ओभरय् ७ विकेटया क्षति पूवंकूगु खः। थुकियालिसें नेपाःया एशिया कप म्हितेगु म्हगस नं पूमवन ।टस त्याकाः न्हापां ब्याटिङ याःगु नेपाल ३७.५ ओभर ९५ जक रन दयेकाः अलआउट जूगु खः ।                                                         खराब ब्याटिङ याःगु नेपाःया निंतिं आरिफ शेखं दकलय् अप्वः १८ रन दयेकूगु खः । नेपाःया निंतिं अनिलकुमार साहं १५, कप्तान पारस खड्कां १४, उपकप्तान ज्ञानेन्द्र मल्लं १२, वसन्त रेग्मीं १५, दीपेन्द्र ऐरीं २ व सागर पुनं ७ रन दयेकुगू खःसा मेपिं ब्याट्सम्यान शुन्यय् हे आउट जूगु खः। हङकङया एहसान खानं प्यंगू, तनवीर अफजल व मोहम्मद अजिज खानं निगू निगू विकेट काःगु खःसा एहसान नवाज व नदिम अहमदं छगू छगू विकेट काःगु खः ।नेपालं बिउगु ९६ रनया विजयी लक्ष्य ज्वनाः मैदानय् कुहां वःगु हङकङं ७ विकेटया क्षतिइ लक्ष्य प्राप्त याःगु खः । हङकङया निंतिं अंशुमन रथं दकलय् अप्वः ५२ रनया अर्धशतकया योगदान बिउगु खःसा किञ्चित शाहं ११ रन दयेकूगु खः । थुपिं निम्ह कासामि बाहेकं हङकङया मेपिं सुं नं कासामिं निगू अंकया रन दयेकेत असफल जुल । नेपाःया सन्दीप लामिछानें दकलय् अप्वः ५ विकेट काःगु खःसा सागर पुन व बसन्त रेग्मीं छगू छगू विकेट काःगु खः । सन्दीपं १० ओभरय् २ गू मेडन बियाः २७ रन जक बिउगु खः।नेपाःयात बुकूगु हङकङ फाइनलय् दुहां वंगु दुसा आः उपाधिया निंतिं युएइनाप म्हिती ।एशिया कपया निंतिं मलेशियाय् जुयाच्वंगु छनौटय् नेपालं निगू कासा त्याकूगु खःसा स्वंगुलिइ पराजय फःगु खः ।"
https://nepalbhasatimes.com/11764,कासाख्य:,११३८ गुँलागा दशमी,मेसी उत्कृष्ट कासामिया धलखय् मलात,"विश्व फुटबल महासंघ फिफां दँय्दसं बिया वयाच्वगुं उत्कृष्ट वर्ष कासामि अवार्डया निंतिं अन्तिम स्वम्ह कासामिया नां सार्वजनिक याःगु दु । शीर्ष स्वम्ह कासामिइ क्रिस्टियानो रोनाल्डो, लुका मोड्रिक व मोहम्मद सलाह लाःगु दु । सन् २००६ निसें लगातार फिफा वर्ष कासामि धलखय् शीर्ष स्वम्हय् लाना वयाच्वंम्ह लियोनेल मेसी धाःसा १२ दँ लिपा पिने लाःवंगु दु ।                                                         मेसी न्याक्वः तक उत्कृष्ट कासामि जुइधुंकूम्ह खः । अथेहे थ्व पालय् नं शीर्ष स्वम्हय् लाःम्ह क्रिस्टियानो रोनाल्डो नं न्याकः फिफा बर्ष कासामि जुइधुंकूम्ह खः । रोनाल्डो सन् २००७ निसें झ्वःलाक्क शीर्ष स्वंम्ह कासामिइ दुथ्याना वयाच्वंगु दु लुका मोड्रिक व मोहम्मद सलाह न्हापांखुसी फिफा बर्ष कासामिया शीर्ष स्वम्हय् लाःगु खः । मोड्रिकं वंगु वालय् तिनि युइएफए वर्ष कासामि अवार्ड त्याकूगु खः । मोड्रिकं युइएफएया उपाधी नं रोनाल्डो व सलाहयात लिउने लाकाः हे त्याकूगु खः । वंगु विश्वकपय् क्रोएसियायात फाइनल तक थ्यंकेगु निंतिं मोड्रिकं उत्कृष्ट कासा न्ह्यब्वःगु खः । इजिप्टया सलाह प्रिमियरलिगय् लिभरपुलपाखें उत्कृष्ट कासा न्ह्यब्वःम्ह खः ।"
https://nepalbhasatimes.com/11280,कासाख्य:,११३८ गुँलाथ्व त्रयोदशी ,शिरिष हिट चरणं हे पिने,"जाकार्ताय् जुयाच्वगुं १८ औं एशियाली कासाय् नेपाःया कीर्तिमानी पौडीबाज शिरिष गुरुङ्ग बिहिबार जूगु १०० मिटर फ्रिस्टाइलय् हिट चरणं हे पिने लाःवंगु दु । ४७ म्ह कासामितय्सं ब्वति काःगु थुगु इभेन्टय् शिरिष ४०औं थासय् लाःगु खः । शिरिष १०० मि दूरी पार यायेत ५७.९२ सेकेण्ड ई काःगु खः।                                                         अथेहे ५१ म्ह कासामितय्सं ब्वति काःगु ५० मिटर फ्रिस्टाइलय् शिरिष ४६ औैं थासय् लाःवंगु दु ।बिहिबाः हे जूगु मिस्तय् ५० मिटर बे्रस्टस्ट्रोकय् तिसा शाक्य २६ औं थासय् वःगु दु । ३० म्ह कासामितय्सं ब्वति काःगु थ्व इभेन्टय् तिसां दूरी पूवंकेत ३९.४६ सेकेण्ड काःगु खः । अथेहे ब्याडमिन्टनय् मिजंतय् डबल पाखे नेपाः अन्तिम १६य् थ्यंगु दु । विकास श्रेष्ठ व नविन श्रेष्ठया ज्वलिं बिहिबाः मंगोलियायात २-० सेटं बुकूगु खः। मंगोलिया २१-१२, २१-७ या सेटय् बूगु खः । मिश्रित डबलय् रत्नजित तामाङ–नंशलदेवी तामाङ इन्डोनेसियापाखें व जेसिका गुरुङ-दिपेश धामी हङकङया प्रतिस्पर्धीपाखें न्हापागुं चरणय् बूगु दु ।"
https://nepalbhasatimes.com/10118,कासाख्य:,११३८ दिल्लाथ्व द्वादशी ,जातिवादया द्वपं वयेवं ओजिलया संन्यास,"आर्सनलया मिडफिल्डर मेसुल ओजिल जर्मनीया राष्ट्रिय टिमपाखें मम्हितेगु घोषणा याःगु दु । ओजिलं छगू वक्तव्य पिथँसें थः टर्कि मूलयाम्ह जूगुलिं फयेमाःगु जातिवाद व अनादरया कारणं संन्यास कायेमाःगु खँ धाःगु दु । ओजिलं निद्वलं मल्याक खँग्वःगु दु वक्तव्य पिथँसें संन्यासया घोषणा याःगु खः ।                                                         थ्व निर्णय यायेत तसकं थाकुगु धासें थःम्हं जर्मनीया जर्सीप्रति गर्व यानागु व उत्साह साथ फिनागु धासें आवंलिं जर्सी मपुनेगु जुइ धाःगु खः । विश्वकप स्वयां न्ह्यः ओजिलं लन्डनय् टर्किया राष्ट्रपति रिलेप एर्दोगान नापलाःगु खः । थ्व हे कारणं ओजल आलोचित जुइमाःगु खः । टर्कि मुलयाम्ह जूगुलिं आजिल आलोचित जूगु खः । टर्कि मूलयाम्ह हे जर्मन टिमया मेम्ह कासामि इल्काए गेन्डोगा नं राष्ट्रपति एर्दोगानयात नापलाःगु खःसा ओजिल जक आलोचित जूगु खः । रसियाय् जूगु विश्वकप जर्मनी समूह चरणं पिहां वयेमाःबलय् ओजिल थप आलोचित जूगु खः । ‘जर्मनी त्यात धाःसा जि जर्मन, जर्मनी बुत धाःसा जि टर्कि मूल्याम्ह ?’ ओजिलं वक्तव्यय् न्ह्यसः थनातःगु दु ।सन् २०१४ य् विश्वकप त्याकूबलय् ओजिल जर्मन टिमया मू कासामि खः । व न्याक्वः तक जर्मन प्लेयर अफ द इयर नं जुइधुंकल । ओजिलं सन् २००९ निसें जर्मन टिमय् डेब्यु याःगु खः ।"
https://nepalbhasatimes.com/11626,कासाख्य:,११३८ गुँलागा सप्तमी,एशिया कप छनोट नेपाःया न्हापांगु विजयी,"येँ – एशिया कप छनोट क्रिकेटय् नेपालं न्हापांगु विजय चूलाकूगु दु । शनिवाः जूगु कासाय् नेपालं मलेसियायात १९ रनं बुकूगु खः । मलेसियाया घरेलु मैदान ओभल क्रिकेट मैदानय् जूगु कासाय् नेपालं न्हापां ब्याटिङ यासें मलेसियायात १८९ रनया लक्ष्य बिउगु खः । तर मलेसियां निर्धारित ३० ओभरय् ९ विकेटया क्षतिइ मुक्कं १६९ रन जक दयेकेत ताःलाःगु खः ।                                                         नेपाःया निंतिं बसन्त रेग्मीं स्वंगू, सोमपाल कामी व सन्दीप लामिछानें निगू निगू व सागर पुन व दीपेन्द्र सिंह ऐरीं छगू छगू विकेट काःगु खः । मलेसियाया निंतिं मोहम्मद अनवरं ३४, सैद अजिज मुवारकं ३४, अहमेद फैज नुरं २२, भिरनदीप सिंंहं २१, मोहम्मद रम्लीं १३ व सरभिन मनियान्डीं झिगू रन जक दयेकूगु खः । थ्वयां न्ह्यः न्हापां ब्याटिङ याःवःगु नेपाःयात निर्धारित ३० ओभरय् १८८ रन दयेकेगु झ्वलय् दीपेन्द्र सिंहं ऐरी व अरिफ शेषं अधसतक दयेकल । नेपाःया निंतिं कप्तान पारस खड्कां १३, अनिलकुमार साहं १६, दिपेन्द्र सिंह ऐरीं ५४, ज्ञानेन्द्र मल्लं ११, अरिफ शेषं अविजित ६४ रन दयेकूगु खः । कासाय् दीपेन्द्र सिंह ऐरी म्यान अफ द म्याच जूगु खः । कासा सुरु जुइ न्ह्यव सुथय् तसकं वा वःगुलिं कासा ३० ओभरय् सीमित याःगु खः । नेपाः थ्वयां न्ह्यः ओमान व युएइलिसे पराजित जुइधुंकूगु दु । नेपालं आइतवाः सिंगापुर लिसे म्हिती ।"
https://nepalbhasatimes.com/10060,कासाख्य:,११३८ दिल्लाथ्व एकादशी,हजार्डयात हयेगु कुतलय् म्याड्रिड,एजेन्सी- रियल म्याड्रिडं चेल्सीया स्टार मिडफिल्डर इडेन हजार्डयात क्लबय् हयेगु कुतः यानाच्वंगु दु । म्याड्रिडं थुकिया निंतिं चेल्सीयात १७० मिलियन पाउण्डया प्रस्ताव तःगु खँ धाःगु दु । चेल्सीं धाःसा म्याड्रिडया प्रस्ताव स्वीकार यानाच्वंगु मदुनि । थः स्टार कासामि क्रिस्टियानो रोनाल्डो इटलीयन क्लब युभेन्ट्स वंगुलिं म्याड्रिड बांलाःम्ह कासामि क्लबय् दुत हयेत हथाय् चायाच्वंगु दु ।                                                         यदि हजार्ड १७० मिलियनं म्याड्रिड वल धाःसा व नेयमार धुंकाः दकलय् थिकेम्ह कासामि जुइ । नेयमारयात २०० मिलियन पाउण्ड पुलाः फ्रान्सया पिएसजीं बार्सिलोनां न्यानायंकूगु खः । मेखे चेल्सी नं हजार्डलिसे न्हूगु सम्झौता यायते स्वयाच्वंगु दु । सन् २०१२ निसें चेल्सीं म्हिताच्वंम्ह हजार्डया इच्छा धाःसा चेल्सी त्वःताः म्याड्रिड हे वनेगु दु । म्याड्रिडं चेल्सीया मेम्ह कासामि गोलकिपर थिबाउट कोर्टियसयात नं थःथाय् हयेत स्वयाच्वंगु दु । हजार्ड व कोर्टियस निम्ह बेल्जियमया कासामि खः । निम्हेसिनं वंगु विश्वकपय् उत्कृष्ट प्रदर्शन याःगु खः ।
https://nepalbhasatimes.com/11633,कासाख्य:,११३८ गुँलागा सप्तमी,नेपाःया फाइनल म्हितेगु सम्भावना दनि ला ?,"येँ – मलेशियाय् जुयाच्वगुं एशिया कप छनोटय् नेपालं सिंगापुरयात ४ विकेटं बुकूगु दु । सिंगापुरं न्हापां ब्याटिङ यासें बिउगु १५२ रनया लक्ष्य नेपालं २८.१ ओभरय् ६ विकेटया क्षतिइ पूवंकूगु खः । न्हापां ब्याटिङ याःगु सिंगापुर ४२ ओभरय् १५१ रन दयेका अलआउट जूगु खः ।                                                         मलेशियाया युकेएम ओभल मैदानय् जुगू कासाय् ललित राजवंशी व सन्दीप लामिछाने स्वगूं स्वगूं विकेट काःगु खःसा सोमपाल कामीं निगू व वसन्त रेग्मीं छगू विकेट काःगु खः । सिंगापुरपाखें कप्तान चेतन सुर्यवंशीं सर्वाधिक ६० रन दयेकल । अथेहे अनिश पारमं ३१ व कार्थिकेयानं २० रन दयेकूगु खःसा मेपिं ब्याट्सम्यानतय्सं बांलाःगु प्रदर्शन यायेमफुत । नेपाःया लागि अनिल शाहं ४३ , दीपेन्द्र सिहं ऐरी ३३ ज्ञानेन्द्र मल्लं २९ रन व सागर पुनं १४ दयेकूगु खः । नेपाःया कप्तान पारस खड्का ११ रनय् आउट जूगु खः । कासाय् नेपाःपाखें स्वंगू विकेट काःम्ह ललित राजवंशी म्यान अफ द म्याच जुल । नेपाल थौैं हङकङलिसे म्हिती । एशिया कप छनोटया फाइनलय् थ्यंकेत नेपालं हङकङयात तःधंगु अन्तरं बुकां जक मगाः ओमानं युएइयात नं बुकेमाःगु दु । अथे जुल धाःसा नेपाः व युएइया समान ६ अंक दइ अले रन रेटया आधारय् नेपाः व युएइ मध्ये छगू टिम फाइनलय् वनी । ओमान ७ अकं सहित समूहया शीर्ष थासय् दु ।"
https://nepalbhasatimes.com/11476,कासाख्य:,११३८ गुँलागा दुतिया,"चेल्सीं न्यूक्यासलयात बुकल, रियल शीर्षय्",लन्दन – इंग्लिस प्रिमियर लिगय् चेल्सीं न्यूक्यासल युनाइटेडयात बुकल । चेल्सीं न्युक्यासलयात २—१ गोलं बुकूगु खः। कासाया निगूगु हाफया ७६ औं मिनेटय् चेल्सीं पेनाल्टीपाखें अग्रता काःगु खः। चेल्सीया स्टार कासामि इडेन हर्जाडं पेनाल्टीयात सदुपयोग यासें कासाय् अग्रता बिउगु खः ।                                                         चेल्सीया थ्व अग्रता धाःसा ताःईतक कायम जुइमफुत । कासाया ८३ औं मिनेटय् जोसेलुं न्युक्यासलया निंतिं बराबरी गोल याःगु खः । तर कासायागु अन्तिम इलय् डिआन्द्रें आत्मघाती गोल यायेवं चेल्सीं ३ अंक कायेत सफल जुल । थुगु विजयलिसें चेल्सी लिग तालिकाय् निगूगु थासय् थहां वंगु दु । दु । समान अंकं दुगु लिभरपुल गोल अन्तरं लिग तालिकाया शीर्षस्थानय् लानाच्वंगु दु । उखे स्पेनिस ला लिगाय् रियल म्याड्रिडं जिरोनायात ४—१ गोलं बुकल । कासाय् अग्रता धाःसा जिरोनां काःगु खः । वयागु निंतिं कासाया १६ औं मिनेटय् बोर्जा गर्सियां गोल यानाः टिमयात अग्रता बिउगु खः । तर न्हापांगु हाफया ३९ औं मिनेटय् सर्जियो रामोसं पेनाल्टीपाखें गोल यानाः टिमयात बराबरीइ हःगु खः । निगुगू हाफय् रियलया निंतिं करिम बेन्जिमां पेनाल्टीपाखें गोल यानाः टिमयात अग्रता बिउगु खः । वयां लिपा निगूगु हाफया ५९ औं मिनेटय्् ग्यारेथ बेलं छगू गोल यायेवं रियलं ३—१या अग्रता काःगु खःसा बेन्जिमां हे ८० औं मिनेटय् व्यक्तिगत निगुगू गोल यानाः रियल विजय सहज याना बिउगु खः । विजय लिपा रियल म्याड्रिड ला लिगाया शीर्ष स्थानय् दु ।
https://nepalbhasatimes.com/10157,कासाख्य:,११३८ दिल्लाथ्व त्रयोदशी ,नेपाः विरुद्ध नेदरल्याण्डया टिम घोषणा,"येँ – क्रिकेटया ‘मक्का’ धयातःगु लर्डसया मैदानय् वइगु साउन १३ गते नेपाल व मेरिलिबोन क्लब दथुइ त्रिकोणात्मक टि–२० कासा जू वनाच्वंगु दु । अथे हे साउन १६–१९ गते नेदरल्याण्ड व नेपाः दथुइ वान–डेया कासा जुइत्यंगु दु । उगु कासाया निंतिं नेदरल्याण्डं थःगु टिमया घोषणा याःगु दु ।                                                         विश्वकप छनोटया कासाय् टिमय् मलाःम्ह अलराउण्डर मिचेल रिप्पोन नेपाः विरुद्ध जुइगु वन–डे कासाय् म्हितीगु जूगु दु । डच टीमय् मूमू कासामि धयातःपिं रायन टेन डोसचाटे, रोयल्फ भान डेर मेर्वे व टिम भान डर गुग्टेन धाःसा टिमय् दुमथ्याः । नेदरल्याण्डया टिमय् एकदिवसीय व त्रिकोणात्मक श्रृंखलाया निंतिं पिटर सिलरयात कप्तानीया भाला बिउगु दु । नेदरल्याण्ड नाप म्हितेगु निंतिं नेपाःया टिम युरोप वने धुंकूगु दु । कप्तान पारस खड्का, शक्ति गौचन, सन्दीप लामिछाने दुथ्याःगु नेपाःया टिम थौंकन्हय् इंगल्याण्डय् च्वंगु क्लबनाप अभ्यास कासा म्हिताच्वंगु दु । नेपालं न्हापांगु कासाय् इंगल्याण्डया क्लब ह्याम्पसायरयात २४३ रनं बुकूगु दुसा निगूगु अभ्यास कासाय् स्थानीय क्लब सेन्ट क्रसनाप १९ रनं बूगु खः ।"
https://nepalbhasatimes.com/11175,कासाख्य:,११३८ गुँलाथ्व एकादशी,लिभरपुल त्यात,इंग्लिस प्रिमियर लिग अन्तर्गत सोमवाः जूगु कासाय् लिभरपुलं क्रिस्टल प्यालेसयात बुकूगु दु । क्रिस्टल प्यालेसया घरेलु मैदानय् जूगु कासाय् लिभरपुलं क्रिस्टल प्यालेसयात २–० गोलं बुकूगु खः। लिभरपुलया लागि जेम्स मिलनर व सेडियो मानें छगू छगू गोल याःगु खः । न्हापागुं हाफया ४५ मिनेटय् पेनाल्टीइ जेम्स मिलनरया गोलं लिभरपुल अग्रता काःगु खः।                                                         निगुगू हाफया इन्जुरी इलय् सलाहया पासय् साडियो माने गोल याःगु खः ।मेखे स्पेनय् एथ्लेटिको म्याड्रिडं ला लिगाय् जूगु न्हापांगु कासाय् बराबरी म्हितूगु दु । युइएफए सुपर कपया विजेता एथ्लेटिको म्याड्रिडं भ्यालेनसिया नाप १–१ गोलया बराबरी म्हितुगु खः । अर्जेन्टिनी कासामि एन्जेल कोरियाया गोलया ग्वाहालिं एथ्लेटिकों न्हापां अग्रता काःगु खः । निगूगु हाफय् डिएगो गोडिनया गल्तीया फाइदा कासें रोड्रिगों भ्यालेन्सियाया निंतिं कासाया ५६ औं मिनेटय् बराबरी गोल याःगु खः। कासाया ९० औं मिनेटय् भ्यालेन्सियाया डानियल वासं गोल यायेत स्वःसां एथ्लेटिकोया गोलकिपर जान ओब्लाकं उत्कृष्ट बचाउ याःगु खः ।
https://nepalbhasatimes.com/9628,कासाख्य:,११३८ दिल्लाथ्व पारू ,विश्व फुटबलय् युरोप हावी,"धाथें फुटबल स्वयेगु मिखा पारखी खःसा छता खँ धाये फइ, युरोपेली व दक्षिण अमेरिकी कासा म्हितेगु पहः गाक्कं पाः । युरोपेली फुटबलय् अप्वः धयाथें ताताःहाकःगु पास म्हिती । बल जवं–देपां दथुइ कुर्केत स्वइ । दक्षिण अमेरिकी फुटबलय् चिकिचा हाकःगु पास म्हती । बलयात फयांफक्व कासाख्यःया दथुइ तयाः न्ह्यःने यंकेत स्वइ ।                                                         कासामितय्सं नं अवसर चूलातकि ‘ड्रिब्लिङ’ यायेत स्वइ । आः थ्व फुटबल म्हितीगु निता पह मध्ये सुयातं युरोपेली ययेफु, सुयातं दक्षिण अमेरिकी ययेफु । थ्व ला थःथःगु यःमयःया खँ जुल । युरोपेली पहः बांलाः कि दक्षिण अमेरिकी बांलाः, खास छु पाः ? थुकिया बारे यक्व हे ब्वनेदु÷न्यनेदु । रुसय् जुयाच्वंगु विश्वकप २०१८ आः अन्त्यपाखे दु । फाइनल छगू कासा जक ल्यं दनि धाःसां जिउ । स्वंगूगु थाय्या निंतिं जुइगु कासाय् सुयां रुचि मदु । थ्व थर्ड प्लेसया कासा ज्या मदुपिनि ज्या धकाः बबी रोब्सनं आः मखु न्हापा हे धयातःगु खः । खँ न्ह्यागु जुइमा, फाइनल म्हितीपिं निगू टिमया समीकरण तयार जुइधुंकूगु दु । आइतवाः जुइगु फाइनल फ्रान्स व क्रोसिया म्हितीगु जुइ । न्हापांगु सेमिफाइनलय् फ्रान्सं बेल्जियमयात बुकल । अले निगूगु सेमिफाइनलय् क्रोसियां इंग्ल्यान्डयात पराजित याःगु खः । थ्व ल्याखं थुगुसीया विश्वकप उपाधी नं युरोपेली टिमं हे त्याकीगु जुल । खँ उलि जक मखु सेमिफाइनल थ्यंगु मेगु निगू टिम नं ला युरापेली हे जुल । विश्वकपया लिपांगु इतिहासय् युरोपया देय् हे हावी जुया वयाच्वंगु दु धाःसां छुं पाइमखु । उकिं गनं आः दक्षिण अमेरिकी फुटबल सिना ला वनाच्वंगु मखुला धयागु न्ह्यसः दना वःगु दु । हाकनं थुलि जक मखु, प्यदँ न्ह्यःया विश्वकप विजेता जर्मनी जुल, थ्वयां न्ह्यः स्पेन व इटली । थ्व ल्याखं ला विश्वकपया लिपांगु इतिहासय् युरोपया देय् हे हावी जुया वयाच्वंगु दु धाःसां छुं पाइमखु । अथे धयागु दक्षिण अमेरिकी फुटबलय् युरोप हावी जूगु नं खः धाःसां जिउ । थुकियात थुकथं स्वये पूवंक पाय्छि हे खनेदु । उकिं न्हापालाक ल्ह्वनागु खँयात स्वाकाः धायेमाःसा गनं दक्षिण अमेरिकी फुटबल सिना ला वनाच्वंगु मखुला धयागु न्ह्यसः दना वःगु दु । थथे दक्षिण अमेरिकी फुटबल सिना वनाच्वन धाल धाःसा सुयातं मययेफु । तर खँ थथे हे खः । हाकनं थुगुसीया विश्वकपय् हे दुहां वनाः स्वयेगु खःसा सेमिफाइनय् ला सुं दक्षिण अमेरिकी टिम वनेमफुत, तर क्वार्टरफाइनलय् तकं दक्षिण अमेरिकी टिमया उपस्थिति कमजोर जुल । खालि उरुग्वे व ब्राजिल ‘लास्ट एट’य् थ्यंगु खः । थ्व स्वयां च्वये वनेगु खःसा ‘लास्ट सिक्सटिन’य् मेगु निगू दक्षिण अमेरिकी टिम दुगु खः अर्जेन्टिना व कोलम्बिया । कासा ख्यलय् धायेगु याः, मेपिं सुनां मखुसां तथ्यांकं मखुगु खँ ल्हाइ मखु हँ । थथे खःसा ला धाथें दक्षिण अमेरिकी टिम ला कमजोर हे जुल । अले थ्व धयागु दक्षिण अमेरिकी फुटबल व वं म्हितीगु पह ला कमजोर जूगु हे जुल । थुगुसीया विश्वकपया पूवंक विश्लेषण यायेबलय् थुकिया थीथी आयामत न्ह्यःने वइ । थुपिं मध्ये छता खः, आःया इलय् युरोपेली फुटबल हे न्ह्यःने लानाच्वंगु दु । अले दक्षिण अमेरिकी फुटबल धाःसा लिउने लिउने । आः न्ह्यसः दनि, थथे छाय् जुल ले ? थुकिया लिसः यक्व दयेफु । तर मू कथं निता हे कारण दु । न्हापांगु कारण दक्षिण अमेरिकी देय्या फुटबल संघत तसकं कमजोर । थुपिं तसकं कमजोर व्यवस्थापन दथुइ न्ह्यानाच्वंगु दु । दक्षिण अमेरिकी फुटबलय् राजनीति ला बल्लाः, तर कासा स्वयं धाःसा थ्व हे कारणं बमलाः । आः अर्जेन्टिनी फुटबलया हे खँ ल्हाये । अर्जेन्टिना थौंकन्हय् छाय् बांमलाः धकाः थुकिया दक्वं दोष कासामि व प्रशिक्षकयात जक बियां मगाः । अर्जेन्टिनी एफए तसकं कमजोर, थन ला खालि विवाद, आरोप प्रत्यारोप व भ्रष्टाचारया जक खँ दु । आः मेगु कारण, थौंकन्हय् दक्वसिबे अप्वः दक्षिण अमेरिकी कासामि युरोपय् म्हिताच्वंगु दु । अथे धयागु उमिगु व्यावसायिक फुटबल युरोपया क्लबतय् निंतिं खः । विशेषत अनया स्वंगू प्रमुख फुटबल देय् ब्राजिल, उरुग्वे व अर्जेन्टिनाया दक्व धयाथें कासामि युरोपय् म्हितीपिं खः । गथे लियोनल मेसी बार्सिलोनाया निंतिं, नेयमार पेरिस सेन्ट जर्मेन (पीएसजी)या निंतिं, अले लुइस स्वारेज बार्सिलोनाया निंतिं । आः छगू लिपा मेगु कासा युरोपेली क्लबया निंतिं म्हितीबलय् उमिगु कासा नं युरोपेली पहया जुइगु जुल । थःगु देशया निंतिं जक ला थ्याक्क मेगु पहलं म्हिते फइगु ला मखुत । सन् ८० या दशक तक ब्राजिलया मू मू कासामि अनया हे क्लब व लिगय् म्हितीगु खः । आः अथे मखुत । भचा छु फुटबल म्हितेसल, तप्यंक कासामि युरोप थ्यनेधुंकी । आः ला हाकनं लिसा कयाः धया च्वने म्वाल, विश्व फुटबलय् छाय् युरोप न्ह्यःने लानाच्वन , छाय् दक्षिण अमेरिका लिउने ।  "
https://nepalbhasatimes.com/10213,कासाख्य:,११३८ दिल्लाथ्व चतुर्दशी,स्मिथं क्यारेबियन लिग म्हितीगु,येँ – अस्ट्रेलियाया पुलांम्ह कप्तान स्टिभ स्मिथ अगस्तय् जुइगु क्यारिबियन प्रिमियर लिग म्हितीगु जूगु दु । २९ दँ या ब्याट्सम्यान स्टिभं वंगु मार्चय् दक्षिण अफ्रिका नाप जूगु कासाय् बल टेम्परिङ याःगुलिं वयात अन्तर्राष्ट्रिय कासा म्हितेत दछिया प्रतिबन्ध तयातःगु खः ।                                                         बाखोड्स ट्रिडेन्स पाखें लिग म्हितेत्यंम्ह स्मिथं अस्ट्रेलिया तःगु प्रतिबन्ध लिपा क्यानाडाय् टि २० लिग म्हितेधुंकूगु दु । आः स्मिथं बंगलादेशया कासामि सकिभ अल हसनया थासय् म्हितेत्यंगु खः । अस्ट्रेलिया क्रिकेटं प्रतिबन्ध तयातःसां स्मिथ अझ नं नम्बर १ टेस्ट ब्याट्सम्यान खः । अथहे टि २० इ नं १५५ गू कासा म्हिताः स्मिथं ३१२४ रन दयेकातःगु दु ।
https://nepalbhasatimes.com/9774,कासाख्य:,११३८ दिल्लाथ्व पञ्चमी,विश्वकप ट्रफि लिसें प्यंगू अर्ब झिगू करोड दां,"एजेन्सी- एक्काइसौं संस्करणया विश्वकप फुटबल प्यदँ लिपा कतार नापलायेगु प्रतिबद्धता प्वंकुसें क्वचाःगु दु । आइतवाः चान्हय् जूगु फाइनल कासाय् क्रोसियायात २–४ गोलं पराजित यासें फ्रान्सं विश्वकप त्याकूगु लिसें रसियाय् जुयाच्वंगु विश्वकप क्वचाःगु खः । फ्रान्स थुगुसी निक्वःखुसी विश्वकप त्याकूगु खः । थ्वयां न्ह्यः सन् १९९८ य् थःगु हे घरेलु मैदानय् विश्वकप त्याकूगु खः । विश्वकप विजेता फ्रेञ्च टिमयात लसकुस यायेगु निंतिं परिसय् लखौं फ्रान्सेली जनता सतकय् कुहां वयाच्वंगु दु । फ्रेञ्च राष्ट्रपति इमानुएल माक्रों पेरिसया च्याम्प इलेसिस एभेन्युलय् विश्वकप लिसें फ्रेञ्च टिमयात लसकुस याइ । थन लखौं फ्रेञ्चत थः कासामितय्त लसकुस यायेत मुनेधुंकूगु दु ।विश्वविजेता टिमयात थन लसकुस यायेधुंकाः बसय् तयाः देय् चाःहकी । थुगुसी विश्वकप त्याकेवं फ्रान्स लुँया ट्रफि लिसें प्यंगू अर्ब झिगू करोड दां नं त्याकूगु दु । विश्वकप ग्वसाः खलः फिफां उप विजेता क्रोसियायात स्वंगू अर्ब निगू करोड, स्वंगूगु थासय् लाःगु बेल्जियमयात निगू अर्ब ९८ करोड व प्यंगूगु थासय् लाःगु इंग्ल्यान्डयात निगू अर्ब ३७ करोड तका दां सिरपाः बिउगु खः । अथेहे क्वार्टरफाइनलय् थ्यंगू उरुग्वे, ब्राजिल, रुस व स्वीडेन हरेक टिमयात छगू अर्ब ७२ करोड, प्रिक्वार्टरफाइनलय् थ्यंगु पोर्चुगल, अर्जेन्टिना, मेक्सिको, जापान, स्पेन, डेनमार्क, स्वीटजरल्यान्ड व कोलम्बिया हरेक टिमयात छगू अर्ब २९ करोड व समूह चरणं पिने लाःगु झिंखुगू टिमयात ८६ करोड ३२ लाख तका लःल्हाःगु खः । थुपिं फुक्कं यानाः थुगुसीया विश्वकपय् ४३ अर्ब तकाया सिरपाः बिउगु खः । थुगुसीया विश्वकप रुसया झिंछगू शहरया झिंनिगू रंगशालाय् जूगु खः । मुक्कं लछि तक जूगु ६४ गू कासाय् ३२ गू टिमपाखें ७३६ म्ह कासामिं ब्वति काःगु खः । थुगुसीया विश्वकपय् ११० म्ह कासामितय्सं मुक्कं १६९ गू गोल यातसा सहभागी फुक्क हे टिमं गोल यायेत ताःलाःगु खः । थुकी मध्ये १२ गोल आत्मघाती जूगु खःसा २२ गू गोल पेनाल्टिपाखें जूगु खः । थुगु विश्वकपय् ह्याउँगु कार्ड प्यम्हेसित क्यनसा २१९ म्हेसित म्हासुगु कार्ड क्यंगु खः । थुगुसी दकलय् अप्वः गोल याःम्ह इंग्ल्यान्डया ह्यारि क्यान जुलसा दकलय् अप्वः गोल याःगु टिम बेल्जियम जुल । अथेहे पोस्टय् ३५२ क्वः आक्रमण याःगु क्रोसिया दकलय् अप्वः पोस्ट आक्रमण याःगु टिम जुल । इंग्ल्यान्डं दकलय् अप्वः ३ हजार ३३६ पास म्हितलसा दकलय् बांलाःगु रक्षापंक्त दुगु टिम क्रोसिया जुल । क्रोसियाया कप्तान लुका मोड्रिक विश्वकप २०१८ या उत्कृष्ट कासामि जुयाः गोल्डेन बल त्याकेत ताःलात । अथेहे फ्रान्सया केलियन एम्बाप्पे उत्कृष्ट युवा कासामि जुल । झिंगुदँया एम्बोप्पे थ्व विश्वकपय् प्यंगू गोल याःगु खः । प्रतियोगिता जःछि खुगू गोल याःम्ह ह्यारि केनं गोल्डेन बुट त्याकल । अथेहे उत्कृष्ट बचाउ याःम्ह बेल्जियमया गोलकिपर कोर्टिएसयात गोल्डेन ग्लोब लःल्हाःगु खः । फिफा फेयर प्लेया सिरपाः स्पेनयात लःल्हाःगु खः । विश्वकपया नीनिक्वःगु संस्कारण आः एसियाया कतारय् सन् २०२२ या नोवेम्भर २१ निसें डिसेम्बर १८ तक जुइ ।"
https://nepalbhasatimes.com/9746,कासाख्य:,११३८ दिल्लाथ्व चौथी,४० लाख जनसंख्या दुगु देय् क्रोसिया गुकथं फाइनलय् थ्यन,"बिबिसी- क्रोसियां बुधवाः लुज्निकी रंगशालाय् इंग्ल्यान्डयात बुकूबलय् फुटबलय् न्हूगु इतिहास छगू च्वल । करिब ४१ लाख जनसंख्या दुगु क्रोसिया सन् १९५० य् उरुग्वे फाइनलय् थ्यनेधुंकाः न्हापांखुसी विश्वकपया फाइनलय् थ्यंगु दकलय् चिधंगु देय् जूगु दु । थुकियात अझ थुइक धायेगु खःसा मरिटानिया व कुवेतया ति जक हे जनसंख्या क्रोसियाया दु ।                                                         सन् २०२२ य् कतारय् जुइगु विश्वकपया इलय् तक क्रोसियाया जनसंख्या झन म्हो जुइगु जुइ । छाय्धाःसा थुबलय् तक थनया यक्व हे ल्याय्म्हत थप समृद्ध जीवन मालेगु झ्वलय् क्रोसिया त्वःताः पश्चिमी देशय् वनेधुंकल जुइ । क्रोसियां रुसय् जारी विश्वकपय् तय याःगु यात्रां थपाय्सकं चिधकंगु देशं गुकथं उत्कृष्ट कासामि बुइकल धयागु बहस नं न्ह्यःने हःगु दु । यदि छिं थुकिया लिउने नुगः हे थुं दिइकथंया बाखंया अपेक्षा यानादियागु दुसा छि निराश जुइमाली । सन् १९९८ य् क्रोसियाया प्रथम राष्ट्रपति फ्रान्यो टुज्म्यानं कासामितय्त राष्ट्रया सर्वोत्तम राजदूत धकाः व्याख्या यायेधुंकाः हे जक खेलकूदय् राष्ट्रिय पहिचानया विषय जूगु खः । उबलय् क्रोसिसया अन्तिम प्यंगूगु थासय् थ्यंगु खः । प्रजातान्त्रिक अभ्यासया ताःहाकःगु यात्रा पार मयानिगु देय्या निंतिं विश्वकपया सेमिफाइनलय् थ्यनेगु धयागु नं चानचुनया खँ मखु । थ्व देय्या प्रवद्र्धनया निंतिं नं छगू बांलाःगु माध्यम खः । तर क्रोसियाया फुटबलया सफलता न्हापा हे सोचबिचा यानातःकथं वा व्यवस्थित प्रणालीया उपज धाःसा मखु । थ्व कासामितय् न्ह्यःने यक्व हे पंगःत वःसां चूलाःगु सफलताया उदाहरण खः । उदाहरणया निंतिं क्रोसियाया रंगशाला मध्ये न्यागू जक युएफएया अन्तर्राष्ट्रिय मापदण्ड कथं दु । संचरना तसकं दयनीय दु, क्वय्या तहया फुटबलय् लगानी शून्य धयाथें दु । क्रोसियाली फुटबल क्लबया खराब आर्थिक अवस्थाया कारणं यक्व उत्कृष्ट कासामि थःगु क्लब याकनं त्वःतेत बाध्य जुइ । उकिसनं क्रोसियाली फुटबलय् भ्रष्टाचार व्याप्त दु । छगू बराबरीया कासा, नकआउट चरणया कासाय् लिउने लायेधुंकाः नं पुनरागमन व विश्वस्तया कासामितय् उत्कृष्ट प्रदर्शनं धाथें ग्वाहालि यात । गोलकिपरं महत्वपूर्ण इलय् उत्कृष्ट बचाउ यात । तर यक्व मनूत धार्मिक दुगु क्रोसिया थेंज्याःगु देशं विश्वकपय् चूलाकूगु सफलतायात दैवी शक्तिलिसे स्वानाः स्वयेगु याः । गुलिसिनं क्रोसियालीत युरोपया दकलय् तःधिकःपिं जूगुलिं उमिगु सफलता वंशानुगत गुणलिसे स्वानाः स्वयाच्वंगु दु । तर झीसं क्रोसियालीत छुकि अब्बल दु धयागु ल्वःमंकेमजिउ । व  कठिन अवस्थाय् दुसां लगे जुयाच्वनेगु । ल्याय्म्हत भीडभाडं जाःगु, ग्यानापुगु तालिम केन्द्रय् प्रशिक्षण कयाच्वंगु यक्व बाखं दु । आधारभूत सामग्री वं वयात वं वयात इना, थीथी प्रतियोगिताय् ब्वति कायेत थःगु खल्तीं हे खर्च तयाः, थःम्हं बालं कयागु भ्यानय् हे न्ह्यः मवयेक चा छ्याइगु बाखंत सुलाच्वंगु दु । तर दुर्भाग्य, थज्याःगु बाखंया पात्रतय्सं चूलाकूगु उपलब्धियात क्यनाः थःगु निष्क्रियतायात वैधता बीगु निकाय क्रोसियाय् दु । क्रोसियां विश्वकप ल्ह्वन धाःसा थ्व खेलकूद इतिहासय् अनौठो कथंया सफलतामध्ये छगू जुइ ।"
https://nepalbhasatimes.com/9698,कासाख्य:,११३८ दिल्लाथ्व तृतीया,"फ्रान्स विश्वविजेता, उत्कृष्ट कासामि मोडरिच","एजेन्सी- फ्रान्सं विश्वकप त्याकूगु दु । सन् १९९८ य् घरेलु मैदानय् विश्वकप त्याकेगू फ्रान्सं थुगुसी निक्वःखुसी विश्वकप ल्ह्वंगु खः । मस्कोया लुजनिक रंगशालाय् जूगु रोमाञ्चक कासाय् क्रोसियायात ४–२ गोलं बुकसें फ्रान्सं विश्वकप त्याकूगु खः ।                                                         तसकं न्ह्याइपुगु कासा दथुइ क्वचाःगु थुगुसी फाइनल कासा सन् १९६६ लिपा दकलय् अप्वः गोल जूगु फाइनल कासा नं जूगु दु । थुगुसीया विश्वकपय दकलय् न्हापां भिडियो असिस्टेन्ट रेफ्रीया लबः काःगु फ्रान्सं फाइनल त्याकेत नं भारया लबः कायेखंगु दु । छगू छगू गोलया बराबरीइ जुइधुंकूगु अवस्थाय् भारया ग्वाहालिं डिएरियाय् क्रोसियाया फरवार्ड इभान पारिससया ह्याण्डबल जूगु स्वयाः पेनाल्टि थ्वायेगु ह्वःताः चूलाकूगु खः । फ्रान्सं कासाया १८ औं मिनेटय् आत्मघाती गोलया ग्वाहालिं अग्रता काःगु खः । एन्टोनि ग्रिज्म्यानं थ्वाःगु फ्रिकिक मारियो मान्ड्जुकिकया छ्यनय् लानाः पोस्टय् दुहां वंगु खः । तर थ्वयां १० मिनेट लिपा हे पारिससं उत्कृष्ट गोल यासें कासा बराबरीइ हःगु खः । तर न्हापांगु हाफ क्वचाये न्ह्यः हे फ्रान्सयात पेनाल्टि थ्वायेगु ह्वःताः चूलात । ग्रिजम्यानं पेनाल्टिइ याउँक गोल यासें न्हापांगु हाफय् २–१ गोलया अग्रता बियाबिल । निगूगु हाफ सुरु जुइवं क्रोसियां फ्रान्सयात दबाबय् लाकेगु सुरु याःगु खः, तर काउन्टर एट्याकय् कासाया ५९ औं मिनेटय् काइलिन एम्बाप्पेया पासय् पाउलो पोग्बां गोल यासें फ्रान्सयात अग्रता अप्वयेकाबिल । थ्वयां ७ मिनेट लिपा हे एम्बाप्पे मेगु गोल यासें फ्रान्सया विजय सुनिश्चित यानाबिउगु खः । स्वंगू गोलं लिउने लाःसां क्रोसियां जुझारु कासा न्ह्यब्वःगु खः । थ्व झ्वलय् फ्रान्सया कासामि ब्याक पास बिउगु बल गोलकिपर ह्युगो लोरिसं क्लियर यायेत स्वःबलय् मान्डुचुकिक न्ह्यःने बढे जुयाः पंगु बल पोस्टय् दुहां वनेवं क्रोसियाया खाताय् छगू गोल थप जूगु खः । विश्वकप विजेता फ्रान्सयात थौं हे विश्वकप लःल्हाःगु दुसा उत्कृष्ट कासामिपिंत नं थीथी सिरपाः लःल्हाःगु दु । उत्कृष्ट कासामि (गोल्डेन बल) लुका माड्रिच, क्रोसिया उत्कृष्ट गोलकिपर (गोल्डेन ग्लोब) थिबाउट कोर्टिएस, बेल्जियम दकलय् अप्वः गोल याःम्ह (गोल्डेन बुट) ह्यारि केन, इंग्ल्यान्ड उत्कृष्ट ल्याय्म्ह कासामि केलियन एम्बाप्पे, फ्रान्स"
https://nepalbhasatimes.com/9683,कासाख्य:,११३८ दिल्लाथ्व तृतीया,विश्वकप पुलुपालु,"नेयमार भाइरल                                                          फिफा विश्वकप फुटबलय् दकलय् अप्वः न्याक्वःतकया उपाधि विजेता ब्राजिल थुगुसीया विश्वकपं पिहां वनेधुंकूगु दु । बेल्जियम विरुद्धया क्वार्टरफाइनलय् २–१ गोलं पराजित जुयाः ब्राजिलया विश्वकपया यात्रा क्वचाःसां वया मुख्य स्ट्राइकर नेयमारया चर्चा विश्वकपय् आतक जुयाच्वंगु दु । नेयमारया चर्चा वयागु खेल शैली व कौशलतायात कयाः मखसे वयागु चर्तिकलायात कयाः खः । नेयमारया चर्चा स्वयां वयात पात्र दयेकाः चर्चा यायेगु ज्या थ्व इलय् रुस विश्वकपय् जुयाच्वंगु दु । नेयमारं याःगु थेंज्याःगु हे अभिनयया भिडियो सामाजिक संजालय् तयेगु क्रम लिपांगु इलय् छक्वलं अप्वया वनाच्वंगु दु । जबकि विश्वकप फुटबल थौं औपचारिक रुपं सिधयेत्यंगु दु । जारी विश्वकपय् नेयमार अनावश्यक रुपं मैदानय् ग्वारा ग्वारा तूगु घटना यक्वसिनं वयात कासामि मखसे कलाकार’या रुपय् व्यंग्य यानाः नाटक याःगु धासें आलोचना याना हयाचवंगु दु । अझ अफ्रिकाया छगू कम्पनीं ला नेयमारया उगु नाटकयात कयाः छगू विज्ञापन हे दयेकूगु दु । मेम्ह छम्हेसिनं ला नेयमार स्वयां नं अप्वः खिचा ग्वाराग्वारा तुलीगु जक मखसे चाचाःतुलाः वनाच्वंगु भिडियो दयेका पोस्ट यानातःगु दु । कासा छगू, घटना ३८७ ! विश्व फुटबलया इतिहासय् इंग्ल्याण्डया समर्थकतय् छवि उलि बांलाः मजू । विश्व फुटबलय् इंग्ल्याण्डया समर्थकतय्त दकलय् उच्छृंखल, असभ्य, हुल्याहाया रुपय् कायेगु याः । गन इंग्ल्याण्डया समर्थक दइ, अन हुलदंगा जुइ धकाः नं धाः । थ्व हे कारणं विश्वकपय् इंग्ल्याण्डया समर्थकतय्त संयमित जुयाच्वनेत प्रहरीं ख्याच्वः नं बिइगु याइ । घटना इंग्ल्याण्डया हे खः । इंग्ल्याण्ड विरुद्ध स्वीडेन दथुइ जूगु कासाय् कानुन अःखः ३८७ गू स्वयां अप्वः उच्छृंखल घटना जुल । अज्याःगु घटना न्यंकूगु द्वपनय् ७० म्ह स्वयां अप्वःसित प्रहरीं नियन्त्रणय् नं काःगु खः । थःगु हे देशय् छन्हुं हे झण्डै प्यसः कानुन अःखःया घटना जुइवं विश्वकपया इलय् संयमित जुइत धासें इंग्लिश समर्थकतय्त प्रहरीं ख्याच्वः बिउगु खः । इंग्लिश समर्थकत अप्वःथें अय्लाः त्वनाः होहल्ला यायेगु व हुलदंगा यायेगुलिइ माहिर । स्वीडेन विरुद्धया कासाय् विजय प्राप्त यायेवं समर्थकतय्सं लण्डन ब्रिजय् छगः एम्बुलेन्स तोडफोड याना बिउगु खःसा सतक अवरुद्ध यानाः बस, कारया च्वय् गयाः तिंन्हुइगु, ट्याक्सी तोडफोड याना बिउगु खः । समर्थकतय्त टियर ग्यास विश्वकप अन्तिम चरणय् थ्यंलिसें रोमाञ्चक जुया वइ अले फाइनलय् तक थ्यनीबलय् झन अप्वइ । सुनां उपाधि त्याकी धइगु कौतुहलता दयाच्वनी । नकआउटनिसें फाइनल तक थ्यनेत सफल व असफल निगुलिं टिमया समर्थकतय् मिखां ख्वबि नं पिहां वइ । त्याःगु टिम व वया समर्थकत लसतां ख्वइ, पराजय फःगु टिमं वियोग, वेदना व दुःखी जुयाः ख्वइ । थ्व झ्वलय् १२ दँ लिपा विश्वकपया फाइनलय् थ्यंगु लसताय् हनाच्वंपिं समर्थकय्त पेरिसय् टियर ग्यास प्रहार जूगु दु । १२ दँ लिपा विश्वकपया फाइनलय् थ्यनेत सफल फ्रान्सया समर्थकत उच्छृंखल जुयाः लसता हनेगु झ्वलय् तोडफाडय् तकं कुहां वयेवं इमिगु लसताया ख्वबि टियर ग्यासया ख्वबिइ हिउगु खः । विजयया लसता हनेत पेरिसय् मुनाच्वंपिं समर्थकतय्सं प्रहरीयात हे अपा व सिमेन्टया कुचां तक प्रहार यायेवं स्थिति तनावग्रस्त जुल । वयां लिपा प्रहरीं स्थिति नियन्त्रणय् कायेत टियर ग्यास कयेकूगु खः ।"
https://nepalbhasatimes.com/10159,कासाख्य:,११३८ दिल्लाथ्व त्रयोदशी ,‘म्याच फिक्सिङ’या द्वपनय् इम्मानुयलयात निदँया प्रतिबन्ध,"येँ – पार्माया स्ट्राकर इम्मानुयल कालाइयायात ‘म्याच फिक्सिङ’या द्वपनय् निदँया प्रतिबन्ध तःगु दु । थुगु सिजनय् जक सिरि ‘बी’ नं सिरि ‘ए’य् थहां वःगु पार्मायात सन् २०१८÷१९ या सिजनय् पार्माया न्यागू अंक क्वपाला बीगु जूगु दु । अथे हे इम्मानुयलयात नं जरिवाना स्वरुप २० हजार युरो पुइकूगु दु ।                                                         सन् २०१६ स्पेजियायात बुकाः पार्मा सिरि ‘ए’ थहां वंगु खः । स्पेजिया कासामिनाप मिले जुयाः ‘म्याच फिक्सिङ’ याःगु द्वपनय् इम्मानुअलयात प्रतिबन्ध तःगु खः । वंगु जुनय् थुकियात कयाः छानविन जूगु खःसा पार्मां धाःसा म्याच फिक्सिंगया द्वपंयात अस्वीकार याःगु खः । वयां लिपा हाकनं जुलाई महिनाय् नं छानविन जूगु खःसा अबलय् अले इम्मानुअलयात दोषी ठहर याःगु खः । पार्मा सिरि ‘डी’ लय् तकं रेलिगेट जुइधुंकूगु खः, तर लिपा बांलाःगु प्रदर्शनं यासें स्वदँया दुने हाकनं सिरि ‘ए’ थहां वयेत सफल जूगु खः ।"
https://nepalbhasatimes.com/9601,कासाख्य:,११३८ तछलागा आमै,स्वयेबहपिं कासामि,"जोर्डन हेन्डरसन,  मिडफिल्डर, इंग्ल्यान्ड                                                         जोर्डन हेन्डसन च्यादँ दुबलय् प्रिमियर लिग क्लब सन्डरल्यान्ड वनाः फुटबलया ट्रेनिङ सुरु याःगु खः । सन् २००८ निसें हेन्डरसन सन्टरल्यान्डपाखें फुटबल म्हितलसा लिपा वं सन्डरल्यान्ड क्लबं मेगु इंग्लिस क्लब लिभरपुल वंगु खः । हेन्डरसन आः लिभरपुलया कप्तान खः । इंग्ल्यान्डया लागि यु १९ व यु २१ म्हितूम्ह हेन्डरसन यु २६ टिम म्हितूबलय् कप्तान नं जुल । सिनियर टिमय् फ्रान्स विरुद्ध डेब्यु याःम्ह हेन्डरसन इंग्ल्यान्डया निंतिं ४० गू सिबें अप्वः कासा म्हितेधुंकल । इंग्ल्यान्ड पाखें हेन्डरसनं युरो २०१२ व युरो २०१६ म्हितेधुंकूगु सा २८ दँ दुम्ह हेन्डरसनया थ्व निक्वःगु विश्वकप खः । हेन्डरसनयात एथलेटिक व मेहनत याइम्ह मिडफिल्डर कथं कयातःगु दु ।"
https://nepalbhasatimes.com/9837,कासाख्य:,११३८ दिल्लाथ्व षष्ठी,‘जितः अझं बालन डि’ अर त्याकेमास्ति वः’,"रियल म्याड्रिड इटलीयन क्लब युभेन्ट्स वंम्ह क्रिस्टियानो रोनाल्डोया टुरिनय् प्रजेन्टेशन जुल । प्रेजेन्टेशनय् न्ववासें ३३ दँया रोनाल्डों धाःगु दु, ‘थ्व उमेरय् अप्वः धयाथें कासामि कतार व चीनय् म्हितः वनाच्वंगु दु । तर जितः युभेन्ट्सं यागु विश्वासयात कयाः तसकं लय्ताया ।’ रोनाल्डों युभेन्टसया निंतिं थः लक्की स्टार जुयाः च्याम्पियन्स लिग त्याकेगु आशा प्वंकूगु दु ।                                                         ‘जितः त्याके मास्ति वः, जितः उत्कृष्ट जुइ मास्ति वः, छु सिउ जि हाकनं छक्वः बालन डे एवार्ड त्याकेत ताःलाइ ला’ न्याक्वःतक थ्व उपाधी त्याकेधुंकूम्ह रोनाल्डों धाःगु दु । गुदँ तक रियल म्याड्रिड च्वनेधुंकाः रोनाल्डो ९९.२ मिलियन पाउण्डं युभेन्टस् वंगु खः । युभेन्ट्सं जितः ह्वःताः बिउगु दु । जिगु फुटबल स्टाइलयात महत्व बिउगु दु । जितः थुकी गर्व दु । जिं आशा याये जि युभेन्ट्सयात अझ च्वये थ्यंकेफइ’ वं धाःगु दु । रियल म्याड्रिडया निंतिं ४०० गुलिं मल्याक गोल यायेधुंकूम्ह रोनाल्डों रियल च्वनाजःछि प्यक्वः च्याम्पियन्स लिग, निक्व ला लिग त्याकूगु खः ।"
https://nepalbhasatimes.com/9841,कासाख्य:,११३८ दिल्लाथ्व षष्ठी,फ्रान्सेली टिमयात उच्च सम्मान बीगु,फ्रान्सं विश्वकप त्याकावःगु टिमया कासामितय्त देय्या सर्वोच्च सम्मान लिजन दि अनर लःल्हाइगु जूगु दु । राष्ट्रपति एम्मानुएल मांक्रोया कार्यालयं कासामितय्त थ्व सम्मान लःल्हायेगु घोषणा याःगु खः । वंगु आइतवाः मस्कोय् जूगु विश्वकप फाइनलय् क्रोसियायात निगूया विरुद्ध प्यंगू गोलं बुकाः फ्रान्सं विश्वकप त्याकूगु खः ।                                                         फ्रान्सं नीदँ लिपा थुगुसी विश्वकप उपाधी ल्ह्वंगु खः ।पेरिसय् विश्वविजेता टोलीयात भव्य लसकुस यासें राष्ट्रपति माक्रों उमिगु सम्मानय् भ्वय् ग्वसाः ग्वःगु खः । कासामितय्त लसकुस यायेत पेरिया विमानस्थलय् तःधंगु ल्याखं समर्थकत मुंगु खःसा देय्न्यंकं चछि लसता हनाच्वंगु दु ।
https://nepalbhasatimes.com/10881,कासाख्य:,११३८ गुँलाथ्व तृतीया,रोनाल्डो अस्पतालं डिस्चार्ज,"ब्राजिलया विश्वविजेता रोनाल्डो अस्पतालं डिस्चार्ज जूगु दु । सोमवाः छगू ट्विट यासें थः अस्पतालं छेँय् लिहां वयेधुनागु खँ धाःगु खः । निमोनिया जुइवं रोनाल्डोयात इबिजाया अस्पतालय् भर्ना याःगु खः । स्थानीय पत्रिकातय्सं धाःकथं ४१ दँया रोनाल्डोयात स्थानीय क्यान मिसेस अस्पतालय् आइसीयुलय् तयाः उपचार याःगु खः ।                                                         .रोनाल्डों ट्विट यासें धाःगु दु, ‘जितः इब्जाय् च्वंच्वनागु इलय् तच्वःगु फ्लु जुयाः शुक्रवाः अस्पताल भर्ना यायेमाल, तर आः दक्वं ठीक जुइधुंकूगु दु ।’ब्राजिलया निंतिं ६२ गोल याःम्ह रोनाल्डोया हे गोलया कारणं ब्राजिलं २००२ या विश्वकप त्याकेत ताःलाःगु खः । रियल म्याड्रिडया पुलांम्ह कासामि रोनाल्डों बार्सिलोना, इन्टर मिलान व एसी मिलानया निंतिं नं म्हितूगु खः । रोनाल्डों थःगु निंतिं प्रार्थना याःपिं थः फ्यानयात सुभाय् नं देछाःगु दु ।"
https://nepalbhasatimes.com/9869,कासाख्य:,११३८ दिल्लाथ्व सप्तमी,बोल्ट फुटबलया ट्य्रालय्,"महान धावक युसेन बोल्ट ट्य्राक एण्ड फिल्डय् सन्यास कायेधुंकाः आः फुटबलय् क्यारियर दयेकेत वंगु दु । च्यागू तक ओलम्पिक स्वर्ण पदक त्याकेधुंकूम्ह जमैकाया बोल्टं फुटबल म्हितेगु निंतिं अस्ट्रेलियाया सेन्ट्रल कास्ट मरिनर्सय् ट्य्राल बिउवंगु दु ।                                                         मरिनर्सया प्रमुख शन मीलक्याम्पं बोल्टयात क्लबय् हयेगु निंतिं प्यला न्ह्यवनिसें कुतः यानाच्वनागु खँ धासें बोल्ट लिसे छगू सिजनया निंतिं सम्झौता जुइत्यंगु खँ धाःगु दु । बोल्ट जर्मन, नर्वे व दक्षिण अफ्रिका वनाः क्लब फुटबलय् ट्य्राल बिउवनेधुंकूगु दु । १०० मि. व २०० मिटर ब्वाज्याया कीर्तिमानि धावक बोल्टयात थुगु शताब्दीया हे उत्कृष्ट धावक कथं माने यानातःगु दु । ३१ दँया बोल्टं थगुने जूगु विश्व च्याम्पियन्सया इलय् ह्यामस्ट्रिङ्ग जूगुलिं संन्यास काःगु खः । बोल्ट इंग्लिस प्रिमियर क्लब म्यानचेस्टर युनाइटेडया फ्यान खः ।"
https://nepalbhasatimes.com/10972,कासाख्य:,११३८ गुँलाथ्व पञ्चमी,रामोसं हाकनं क्लोपया आलोचना यात,"रियल म्याड्रिडया कप्तान सर्जियो रामोसं लिभरपुलया प्रशिक्षक जर्गेन क्लोपया हानं आलोचना याःगु दु । लिभरपुल व रियल म्याड्रिड दथुइ जूगु च्यापियन्सं लिगया फाइनल लिपा रामोस व क्लोप दथुइ वं वयात वं वयात आलोचना यायेगु चर्को जुया वनाच्वंगु दु ।                                                         च्यापियन्स लिगया फाइनलय् रामोसं याःगु ट्याकलं यानाः इजिप्टया स्ट्राइकर मोहम्मद सलाहया ब्वहलय् चोट लाःगु खः । थ्व चोटया कारणं सलाहं दथुइ हे कासा त्वःते माल । सलाहं थ्व हे चोटया कारणं विश्वकपया न्हापागुं कासा नं म्हिते मखंगु खः । रामोसया ट्याकलयात क्लोपं हिंस्रक जूगु द्वपं बिउगु खः । थ्व लिपा थुपिं निम्हेसिया दथुइ चर्काचर्की जुया वयाच्वंगु दु । एथलेटिको म्याड्रिडनाप जुइत्यंगु युइएफए सुपर कप न्ह्यः पत्रकार सम्मेलनय् न्ववासें रामोसं क्लोप थःत गलत आरोप बिउगु व थःम्हं सुं नं कासामियात चोट लाकेगु बिचाः तकं मयाना धाःगु खः । थ्व झ्वलय् रामोसं थःपिंसं यानागु उत्कृष्ट प्रर्दशनयात क्लोपं स्वीकार यायेमफुगु धासें आलोचना याःगु खः । रामोसं क्लोपयात थःगु क्लबया कासामितय् बिचाः यायेत नं सुझाव बिउगु दु । रामोसं धाःगु दु ‘फाइनलय् लिभरपुल बूगुलिं क्लोपं थज्याःगुु आरोप बिउगु ख, अले क्लोप न्हापांखुसी फाइनलय् बूगु नं मखु ।’ च्याम्पियनसीपय् रियल म्याड्रिडं लिभरपुलयात ३–१ गोलं बुकूगु खः। मेनेजरया रुपय् क्लोप फाइनलय् बूगु थ्व खुक्वगुखुुुसी खः । रामोसं उत्कष्ृृट मेनेजरया मतदानय् थःपिंसं क्लोपयात हे मत बियागुलिं धुक्क जुइत नं धाःगु दु ।"
https://nepalbhasatimes.com/10937,कासाख्य:,११३८ गुँलाथ्व चौथी,ला लिगा फेसबुकं क्यनीगु,"येँ – नेपालय् च्वपिं फुटबल फ्यानतय्सं टेलिभिजन च्यानलय् स्पेनिस ला लिगा स्वये मखनीगु जूगु दु । फेसबुकं भारतीय उपमहादीपय् ‘ला लिगा’ प्रत्यक्ष प्रशारण यायेगु सम्झौता यायेवं टेलिभिजन च्यानल पाखें प्रशारणं मजुइत्यंगु खः। नेपाः लिसें भारत, पाकिस्तान, अफगानिस्तान, बंगलादेश, भुटान, माल्दिभ्स व श्रीलंकाय् ला लिगा प्रशारण फेसबुकं यायेत्यगुं खः ।                                                         सन् २०१४ निसें भारतया सोनी पिक्र्चस नेटवर्क पाखें ला लिगा प्रत्यक्ष प्रशारण याना वयाच्वंगु खःसा थ्व सिजन निसें प्रत्यक्ष प्रशारण अधिकार फेसबुकं काःगु दु । सोनी पिक्र्चसं ३२ मिलियन डलरं सम्झौता यानाः क्यना वयाच्वगुं ला लिगा क्यनेत फेसबुकं गुलि ध्यबा पुल धयागु सीमदुनि । फेसबुकं ला लिगा स्वंगू सिजन तक प्रशारण याइगु जूगु दु । छगू सिजनय् ३४० गू कासा जुइ । ला लिगाया डिजिटल रणनीति प्रमुख अल्फ्रेडो बेरजेमां फेसबुकपाखें यक्वसिनं ला लिगा स्वये खनीगु जूगुलिं लय्तायागु खँ धयादीगु दु । फेसबुकं सन् २०१७य् मेजर लिग बेसबलया प्रत्यक्ष प्रशारण यायेधुंकूगु दु ।भारतीय उपमहाद्वीपय् ३ सय ४८ मिलियन फेसबुक प्रयोगकर्ता दु । भारतय् जक २ सय ७० मिलियन मनूतय्सं फेसबुक चले याइ ।"
https://nepalbhasatimes.com/9785,कासाख्य:,११३८ दिल्लाथ्व पञ्चमी,रुस विश्वकप छुं तथ्य,"विश्व फुटबलया महाकुम्भ रसिया विश्वकप फुटबल नं औपचारिक रुपं क्वचाल । वंगु जेठ ३१ गते रुसया राजधनी मस्कोस्थित लुझनिकी रंगशालाय् बःचाधंगु औपचारिक ज्याझ्वःलिपा आयोजक रुस व साउदी अरबया दथुइ जूगु न्हापांगु कासालिसें शुरु जूगु विश्वकप फ्रान्सयात निक्वःखुसी विश्व विजेताया रुपय् कासें औपचारिक रुपं क्वचाल ।                                                         विश्व फुटबल महासंघया २१ औं संस्करण रसिया विश्वकप उपाधिया निंतिं वंगु आइतवाः जूगु कासाय् पूर्व विजेता फ्रान्सं क्रोएसियायात ४–२ गोल अन्तरं बुकाः निक्वःखुसी उपाधि ल्हातय् लाकूगु खः । सन् १९९८ य् फ्रान्सं थःगु हे भूमिइ जूगु कासाय् विश्व फुटबलया महारथी नापं साविकया विजेता ब्राजिलयात ३–० गोलं बुकाः न्हापांखुसी विश्वकप उपाधि ल्हातय् लाकूगु खः । नीदँ न्ह्यः थःगु हे भूमिइ जूगु विश्वकपया इलय् नं फ्रान्स क्रोएसियायात सेमीफाइनलय् बुकाः फाइनलय् दुहां वंगु खः । उगु इलय् फ्रान्सं क्रोएसियायात २–१ या गोल अन्तरं बुकूगु खः । क्रोएसिया धाःसा न्हापांखुसी विश्वकप फुटबलया फाइनलय् थ्यंगु खः । क्रोएसियाया थ्व प्रस्तुती विश्व फुटबलय् आतकया दकलय् सर्वोकृष्ट खः । सन् १९९८ य् फ्रान्सं थःगु हे भूमिइ जूगु विश्वकप डिडिएर डेसच्याम्पया कप्तानीइ फ्रान्सं विश्वकप उपाधि त्याकूगु खः । फ्रान्सं निक्वःखुसी विश्वकप उपाधि त्याकूबलय् डेसच्याम्प प्रशिक्षकया भूमिकाय् दुगु खः । थ्व ल्याखं छम्ह कासामि व प्रशिक्षकया फरक भूमिकाय् विश्वकप उपाधि त्याकूम्ह डेसच्याम्प स्वम्हम्ह व्यक्ति जूगु दु । थ्व स्वयां न्ह्यः न्याक्वःतक विश्वकप उपाधि त्याकेधुंकूगु ब्राजिलया मारियो जगाले व जर्मनीया महान् फुटबलर नापं फुटबल लेजेन्ड फ्रेन्ज बेकेनबाउरं छम्ह कासामि व प्रशिक्षकया फरक भूमिकाय् विश्वकप उपाधि त्याकाः इतिहास च्वयेत सफल जूगु खः । ब्राजिलया जगालों सन् १९५८ व १९६२ या निगू विश्वकपय् कासामिया रुपय् व १९७० लय् प्रशिक्षकया भूमिकाय् विश्वकप उपाधि त्याकूगु खःसा तत्कालिन पश्चिम जर्मनीया बेकेनबाउरं सन् १९७४ य् कासामिया रुपय् व सन् १९९० लय् प्रशिक्षकया रुपय् फरक भूमिकाय् विश्वकप उपाधि त्याकेगु इतिहास च्वयेत सफल जूगु खः । फ्रान्सं विश्वकप उपाधि वापत ६ किलो लुँया ट्रफीलिसें ३८ मिलियन डलर (४ अर्ब १० करोड तका) बराबरया पुरस्कार नं प्राप्त याःगु दु । अथे हे उपविजेताय् सीमित क्रोएसियां २८ मिलियन (३ अर्ब १० करोड) प्राप्त याःगु दुसा इंग्ल्याण्डयात बुकाः स्वंगूगु थाय् प्राप्त याःगु बेल्जियमं निगू अर्ब ९८ करोड व इंग्ल्याण्डं २ अर्ब ३७ करोड तका दां ल्हातय् लाकूगु दु । अथे हे अन्तिम च्यागुलिइ दुहां वनेत सफल उरुग्वे, ब्राजिल, रुस व स्वीडेन प्रत्येकं १ अर्ब ७२ करोड, अन्तिम झिंखुगुलिइ दुहां वनेत सफल पोर्चुगल, अर्जेन्टिना, स्पेन, जापान, मेक्सिको, कोलम्बिया, डेनमार्क व स्वीट्जरल्याण्ड प्रत्येकं १ अर्ब २९ करोड व समूह चरणं पिहां वंगु झिंखुगू देय् प्रत्येकं ८६ करोड ३२ लाख डलर प्राप्त याःगु दु । फिफां थ्व स्वयां न्ह्यःया विश्वकपय् स्वयां रसिया विश्वकपय् पुरस्कार राशि नं अप्वयेकूगु खः । थुगुसीया विश्वकप ४०० मिलियन डलर बराबरया पुरस्कार राशि दुगु खः । विश्वय् दकलय् लोकंह्वाःगु विश्वकप फुटबलया इतिहास शुरु जूगु छगू शताब्दी थ्यनेत्यंगु दु । सन् १९३० य् उरुग्वें शुरु जूगु विश्वकप रुस विश्वकप तक थ्यंगु इलय् ८८ दँय् थ्यनेधुंकूगु दु । थ्व ८८ दँया इतिहासय् अर्थात २१ औं संस्करणतक थ्यंगु इलय् मुक्कं च्यागू हे जक देशं विश्वकप उपाधि ल्ह्वने खंगु दु । न्हापांगु संस्करणया उपाधि आयोजक उरुग्वें त्याकूगु खःसा वयां लिपा इटाली (सन् १९३४ व १९३८), उरुग्वे (१९५०), तत्कालीन पश्चिम जर्मनी (१९५४, १९७४, १९९० व २०१४), ब्राजिल (१९५८, १९६२, १९७०, १९९४ व २००२), अर्जेन्टिना (१९७८ व १९८६), इटाली (१९८२ व २००६), इंग्ल्याण्ड( १९६६), फ्रान्स (२००२), स्पेनं (२०१०) त्याकूगु दु । अथे हे विश्वकपय् नेदरल्याण्ड, तत्कालीन चकोस्लोभाकिया, हंगेरीयात दकलय् अभागी टिमकथं कायेगु याः । नेदरल्याण्ड स्वक्वः व चेक व हंगेरी निक्वः निक्वः तक विश्वकपया फाइनलय् थ्यंसां उपाधि धाःसा त्याकेमफुत । २१ औं संस्करणया रसिया विश्वकप रुसया झिंछगू सहरया १२ गू रंगशालाय् मुक्कं ६४ गू कासा जुल । ३२ गू टिमया मक्कं ७३६ म्ह कासामिं ब्वति काःगु सहभागि टिमयात च्यागू पुचलय् ब्वथलाः लछितक न्ह्याःगु कासाय् ११० कासामिं गोल याःगु दुसा सहभागि दक्वं टिमं गोल यायेत सफल जूगु दु । कासाज्वःछि १६९ गोल जूगु दुसा प्यम्ह कासामिं ह्याउँगु कार्ड व २१९ कासामिं म्हासुगु कार्डया सामना यायेमाल । मुक्कं १२ म्ह कासामिं आत्मघाती गोल याःगु कासाय् २२ म्ह कासामिं पेनाल्टीपाखें गोल यायेत सफल जुल । फाइनलय् क्रोएसियाया मारियो मान्डजुकिचं याःगु आत्मघाती गोल विश्वकप फुटबलया इतिहासय् फाइनलय् जूगु न्हापांगु आत्मघाती गोल खः । इंग्ल्याण्डया ह्यारी केन दकलय् अप्वः खुगू गोल याःगु दसा दकलय् अप्वः गोल याःगु टिम बेल्जियम (१६ गोल) खः । अथे हे दकलय् अप्वः क्रोएसियां ३५२ क्वः आक्रमण याःगु दुसा दकलय् अप्वः ३,३३६ पास इंग्ल्याण्डं म्हितल । केनं पेनाल्टीपाखें स्वंगू व हेडमार्फत १ गोल याःगु खः । रुस विश्वकपय् रोमेलु लुकाकु (बेल्जियम), क्रिष्टियानो रोनाल्डो (पोर्चुगल) व डेनिस चेरिसभ (रुस), किलियन एम्बाप्पे (फ्रान्स), एन्टोइन ग्रिजम्यान (फ्रान्सं) ४–४ गोल याःगु दुसा खुम्ह कासामिं ३–३ गोल, झिंप्यम्ह कासामिं २–२ गोल व ८२ कासामिं १–१ गोल याःगु दु । इंग्ल्याण्डया केनं गोल्डेन बुट, फ्रान्सया केलियन एम्बाप्पें फिफा युवा कासामि, फिफा फेयर प्ले स्पेन, गोलरक्षक थिबाउट कोर्टियस (बेल्जियम) गोल्डेन ग्लोभ, बेस्ट प्लेर लुका मोड्रिक (क्रोएसिया) गोल्डेन बल प्राप्त याःगु दु । समूह चरण व नकआउट नापं यानाः मुक्कं ६४ गू कासा जूगुलिइ समूह चरणय् १२२ गोल जूगु दुसा आत्मघाती गोल १२ गू जुल । थुगुसीया विश्वकपय् लियोनल मेस्सी, मोहमद सलाह, जेम्स रोड्रिगेज, थोमस मुलर, मार्को एसेन्सियो, आन्द्रे इनिस्टा, नेयमार थेंज्याःपिं कासामिया प्रदर्शन निराशाजनक जुयाबिल । मेखे ह्यारी केन, भिक्टर लिन्डेलोफ, गोलरिक्षक इगोर अकिनफेभ, मारियो फर्नान्डेज, डियगो लाक्साल्ट, एन्टेनियो ग्रिजम्यान, पाउल पोग्बा, केलियन एमबाप्पे, राफेल भरान, ताकासी इनुई, एडिन्सन काभानी, गोलरक्षक ह्युगो लोरिस थेंज्याःपिनिगु प्रदर्शन च्वछायेबह जुयाबिल ।"
https://nepalbhasatimes.com/9866,कासाख्य:,११३८ दिल्लाथ्व सप्तमी,शक्ति गौचनं संन्यास काइगु,येँ – राष्ट्रिय क्रिकेट टिमया भेट्रान कासामि शक्ति गौचनं संन्यास कायेगु घोषणा याःगु दु । लेग स्पिनर गौचनं नेपाः व नेदरल्यान्ड दथुइ जुइगु एकदिवसीय म्याच लिपा संन्यास कायेत्यंगु खः ।नेपालं वइगु साउन १३ गते निसें जुइगु त्रिकोणात्मक टि–२० सिरिजय् नेदरल्यान्ड व एमसिसी नाप लर्डसय् म्हिती ।                                                         साउन १६ व १८ गते नेपालं न्हापांगु एकदिवसीय कासा नेदरल्यान्ड नाप म्हिती । थ्व हे कासा गौचनया अन्तिम अन्तर्राष्ट्रिय कासा जुइ । भैरहवाया शक्ति गौचनं मुम्बइ वनाः क्रिकेट म्हिते सयेकूगु खः । सन् २००० य् नेपाःया निंतिं यु १७ य् म्हितूम्ह गौचनं सन् २००२ लय् ओमान विरुद्ध म्हिताः राष्ट्रिय टिमय् डेब्यु याःगु खः । शक्ति गौचन अन्तर्राष्ट्रिय क्रिकेटय् ह्याट्रिक याःम्ह न्हापांम्ह नेपाली कासामि खः ।
https://nepalbhasatimes.com/10241,कासाख्य:,११३८ दिल्लाथ्व पुन्हि,नेपाः अभ्यास कासाय् त्यात,"युरोप भ्रमणय् वनाच्वंगु नेपाली क्रिकेट टिमं स्वंगूगु अभ्यास कासा त्याकूगु दु । इस्ट लन्डन ११ लिसे जूगु कासाय् नेपा २२३ रनं त्याःगु खः । न्हापा ब्याटिङ यासें नेपालं ३३९ रनया लक्ष्य बिउगु खःसा लिसलय् इस्ट लन्डनं ११५ रन जक दयेकेत ताःलाःगु खः ।                                                         कासाय् शक्ति गौचनं प्यंगू, करण केसी व ललित राजवंशीं निगू निगू विकेट काःगु खःसा सोमपाल कामि व दिपेन्द्र सिंह ऐरीं छगू छगू विकेट काःगु खः । अथेहे ब्याटिङ पाखें नेपाःया अनिलकुमार शाहं शतक थ्वाःगु खः । अनिलया १३१ रनया ग्वाहालिं नेपालं ५० ओभरय् ३३८ रन दयेकूगु खः ।"
https://nepalbhasatimes.com/10242,कासाख्य:,११३८ दिल्लाथ्व पुन्हि,डोपिङय् भेदभाव याःगु सेरेनाया द्वपं,"अमेरिकी टेनिस स्टार सेरेना विलियम्सं डोपिङ टेस्टया झ्वलय् थःत भेदभाव याःगु द्वपं बिउगु दु । नीस्वंगू एकल उपाधी त्याकेधुंकूम्ह विलियम्सं छगू ट्विट यासें थःत भेदभाव जूगु खुलासा याःगु खः । ‘मेपिं कासामि सिबें जिगु अप्वः ड्रग टेस्ट जूगु दु, थ्व भेदभाव खः । जितः अथे हे ताः’ सेरेनां ट्विटय् धयातःगु दु ।                                                         जुन महिनाय् डेडस्पिन नांगु छगू वेबसाइटय् पिदंगु छपु लेखय् सन् २०१८ य् जक सेरेनाया न्याक्वः तक डोपिङ टेस्ट जुइ धुंकूगु दु । अझ वं छुं प्रतियोगिताय् ब्वति कया मच्वंगु इलय् तकं टेस्ट जूगु दु । उगु लेखय् वंगु १४ जुनय् अमेरिकी अधिकारीत टेस्टया लागि सेरेनाया छेँय् वंबलय् सेरेना छेँय् मदुगु खँ न्ह्यथनातःगु खः । तर सेरेनां धाःसा उपिं अधिकारीत थःत धयातःगु स्वयां झिंनिघौ न्ह्यः वःगुलिं नापलाःगु स्पष्टीकरण बिउगु दु । अमेरिकी अधिकारीतय्सं थुकियात ‘मिस्ड टेस्ट’या धलखय् दुथ्याकूगु दु । यदि थथे स्वक्वः तक मिस जुल धाःसा डोपिङ नियम उल्लंघन जूगु माने याइ । थ्व लेख पिहांवःबलय् तक दुने सेरेना विलियम्स मेपिं कासामि सिबें लगभग डबल ड्रग टेस्ट यायेधुंकूगु दु ।"
https://nepalbhasatimes.com/10245,कासाख्य:,११३८ दिल्लाथ्व पुन्हि,पभार्डया गोल उत्कृष्ट,"वंगु विश्वकपय् जूगु गोल मध्ये फ्रान्सया बेन्जामिन पभार्डं याःगु गोल उत्कृष्ट गोल जूगु दु । फिफाया वेबसाइटय् जूगु अनलाइन मतदातय् पभार्डं अर्जेन्टिना विरुद्ध याःगु गोल उत्कृष्ट जूगु खः । रसियाया विश्वकपय् जूगु ६४ गू कासाय् १६९ गू गोल जूगु खः । थुकी मध्ये फिफां बांलाःगु १० गोल ल्ययाः उत्कृष्ट गोल ल्ययेत मतदान याकूगु खः ।                                                         गुकी २२ दँया डिफेन्डर पभार्डं याःगु गोल उत्कृष्ट जूगु खः । अथेहे निगूगु स्थानय् कोलम्बियाया जुआँ क्विन्टेरों याःगु गोल लाःगु दुसा स्वंगूगु थासय् क्रोएसियाया लुका मोड्रिकं याःगु गोल लाःगु दु । अथेहे प्यंगूगु व न्यागूगु थासय् छसिकथं रोनाल्डों स्पेन विरुद्ध याःगु फ्रिकिक गोल व मेसीं नाइजेरिया विरुद्ध याःगु गोल लाःगु खः । थ्व धुंकाः छसिकथं डेनिस चेरिसेभ, वासिर चादिल, अहमद मुसा, रिकार्डो व टोनी क्रुसया गोल लाःगु खः । बेन्जामिन पभार्ड सन् २००६ लिपा विश्वकपय् उत्कृष्ट गोलयाम्ह न्हापांम्ह युरोपियन कासामि खः ।"
https://nepalbhasatimes.com/10622,कासाख्य:,११३८ दिल्लागा द्वादशी ,चेल्सी किपर थिबाउट हाकनं रियल वनीगु चर्चा,"लन्दन – चेल्सीया गोलकिपर थिबाउट कोर्टोइस सोमबार निसें शुरु जूगु प्रशिक्षणय् सहभागी मजुइवं हाकनं छकः रियल म्याड्रिड वनेगु चर्चा जूगु दु । थिबाउटयात थःगु क्लबय् हयेत रियलं कुतः यानाच्वंगु खः । बेल्जियमया २६ दँ दुम्ह गोलरक्षक थिबाउट गबलेनिसें चेल्सीया प्रशिक्षण वइ धइगु खँय् क्लबं छुं स्पष्ट याःगु मदु ।                                                         सन् २०११ निसें थिबाउट चेल्सीं म्हिता वयाच्वंगु खः। चेल्सीया लागि थिबाउटं १५४ गू कासा म्हिते धुंकूगु दु। थिबाउट नकतिनि जक रसिया क्वचाःगु विश्वकपया उत्कृष्ट गोलरक्षक जुइत सफल जूगु खः । मेखे चेल्सीया मेम्ह प्रभावशाली कासामि इडेन हजार्ड नं रियल वनेगु चर्चा जुयाच्वंगु खः, तर हजार्ड प्रशिक्षण वयेधुंकूगु दु ।इंग्लिश प्रिमियर लिगया शीर्ष डिभिजनया कासा वइगु वालंनिसें शुरु जू वनाच्वंगु दु ।"
https://nepalbhasatimes.com/10548,कासाख्य:,११३८ दिल्लागा अष्टमी,नेपाःया क्रिकेट टिम साेमवाः सथय् लिहा‌ं वइगु,येँ – नेपाःया राष्ट्रिय क्रिकेट टिम न्हापांगु एकदिवसीय कासा म्हिताः थौं लिहां वयेत्यंगु दु । क्रिकेट टिम सोमबाः सुथय् ८ः५० बजे जेट एयरवेजं त्रिभुवन विमानस्थल थ्यनीगु खँ टिमया म्यानेजर रमन शिवाकोटीं जानकारी बियादीगु दु ।                                                         एकदिवसीय मान्यता प्राप्त यायेधुकाः नेपालं नेदरल्याण्ड विरुद्ध डेब्यु याःगु खः । नेपालं नेदरल्याण्डनाप निगू वान डे म्हितूगु खः । न्हापागुं कासाय् नेपाल ५५ रनं बुगू खःसा निगुगू कासाय् नेपाः छगू रनं त्याःगु खः । नेपाली टिमया कासामि सन्दीप लामिछाने धाःसा क्यारेबियन प्रिमियर लिग म्हितेत नेदरल्याण्डं तुं वेष्ट इन्डिज वनीगु जूगु दु ।
https://nepalbhasatimes.com/10974,कासाख्य:,११३८ गुँलाथ्व पञ्चमी,होन्डां अस्ट्रेलियन लिग म्हितीगु,जापानया स्टार कासामिः केइसुके होन्डा अष्ट्रेलियाया फुटबल लिगय् म्हितीगु जूगु दु । होन्डा अष्ट्रेलियन क्लब मेलर्बन विक्टरी पाखें ए लिग म्हितेत्यंगु खः । ३२ दँ दुम्ह होन्डा २९ लाख डलरया सम्झौताय् दच्छिया निंतिं मेलर्बनपाखें म्हितेगु सम्झौता याःगु खः ।अन्र्तराष्ट्रिय फुटबलं सँन्यास कायेधुकूम्हं होन्डा क्लब फुटबलं नं संन्यास कायेगुं बिचाः यानाच्वंम्ह खः ।                                                         थ्व हे इलय् मेलर्वन विक्टरीया प्रशिक्षक केभिन मसकेटं होन्डायात प्रस्ताव तःगु खः । होन्डां केभिनलिसे खँ ल्हाये धुंकाः संन्यास कायेगु बिचाः हिलागु खँ धाःगु दु । होन्डा कम्बोडियाया राष्ट्रिय टिमया मेनेजर नं खः । होन्डां छगू हे इलय् कम्बोडिया फुटबल टिमया मेनेजर व ए लिगय् म्हितेगु बारे कम्बोडियाया फुटबल एसोसिएसनलिसे खँ जुइधुंकूगु व एसोसिएसन सकरात्मक दुगु खँ धाःगु दु ।होन्डां जापानया निंतिं ९८गू कासा म्हिताः ३८ गोल याःगु दु ।
https://nepalbhasatimes.com/10415,कासाख्य:,११३८ दिल्लागा तृतीया,नेवाः पुचलं दुबई भलिबल धेंधेंबल्लाः याइगु,"येँ – नेवाः पुचः युएईपाखें दुबइलय् भलिबल धेंधेंबल्लाः याइगु जूगु दु । नेवाः पुचलं वंगु जुलाई २७ य् दुबईया एभरेस्ट मार्सल आर्ट हलय् छगू पत्रकार सम्मेलन यासें ऐतिहासिक रुपं भलिबल धेंधेंबल्लाः यायेत्यनागु जानकारी बिउगु खः ।                                                         पत्रकार सम्मेलनय् न्ववासें पुचःया खेलकूद संयोजक हिरालाल श्रेष्ठं युएइइ च्वंपिं नेपाली दथुइ स्वापू क्वातुका यंकेत भलिबलया अन्तर्राष्ट्रिय, राष्ट्रिय स्तरया कासामि, न्हूपिं कासामित छथाय् तयाः भलिबलया अनुभव कालबिल यायेत, स्तर उन्नतिया निंतिं ह्वःताः बीत ज्याझ्वः यायेत्यनागु जानकारी बियादिल । भलिबल धेंधेंबल्लाः वइगु अगस्ट २३ य् मुस्मांतय् महान नखः वकर इदया बिदाया न्हि कुन्हु याइगु जूगु दु । भलिबल धेंधेंबल्लाःया निंतिं जुबेल अलिया लेवर क्याम्पया नुजल भलिबल कोर्टय् अन्तर्राष्ट्रिय स्तरया रबर फ्लोर दुगु कोर्टया व्यवस्था यानागु जानकारी नं बिउगु खः । धेंधेंबल्लाखय् अप्वलय् झिंच्यागू टिमं ब्वति काइगु व हरेक टिमय् गुम्ह कासामि व छम्ह म्यानेजर दइगु जानकारी नं बिउगु खः । थुगु धेंधेंबल्लाः युएईया नेपालीतय् इतिहासय् हे दकलय् अप्वः दां सिरपाः दुगु धेंधेंबल्लाः जुइगु खँ नं धाःगु दु । न्हाप व लिउ लाःगु टिमयात नगद लिसें ट्रफी व मेडल सिरपा बीगु व सर्वोत्कृष्ट कासामियात दसिपौ लःल्हाइ । कासा अन्तर्राष्ट्रिय नियम कथं हे संचालन जुइगु जानकारी नं बिउगु खः । थुगु धेंधेंबल्लाःया न्हाप लाःगु टिमया सिरपाः नेपाली चुलों प्रायोजन याइ । थुकिया लिसें थीथी व्यवसायी, व्यक्तिपिंसं प्रायोजन ग्वाहालि याःगु खँ धाःगु दु । नेपाल पत्रकार महासंघ युएई शाखां मिडिया कोअर्डिनेट यानाच्वंगु धेंधेंबल्लाःया निंतिं नेपालभाषा टाइम्स अनलाइ लिसें नेपाल खेल, मोफसल अनलाइन टिभी, मानक मिडिया, नेपाल खबर, डिसी नेपाल मिडिया पार्टनर जुयाच्वंगु दु । पत्रकार सम्मेलनय् नेवाः पुचः युइएया उपाध्यक्ष राजेश प्रधान, धेंधेंबल्लाःया उपसंयोजक व पुचःया दुजः रवि शाही व मनोज प्रसाद श्रेष्ठपिं उपस्थित जुयादीगु खः ।"
https://nepalbhasatimes.com/10995,कासाख्य:,११३८ गुँलाथ्व षष्ठी,फ्रान्स शीर्ष वरियताय्,"एजेन्सी- विश्वबिजेता फ्रान्स फिफा वरियताया न्हापागुं थासय् लाःगु दु । रसियाय् जूगु विश्वकप धुंकाः फिफां सार्वजनिक याःगु वरियताय् फ्रान्सं खुगू स्थान च्वय् थहां वयाःगु न्हापांगु थाय् काःगु खः । थ्वयां न्ह्यः फ्रान्स न्हय्गूगु वरियताय् लानाच्वंगु खः । १६ दँ लिपा फ्रान्स न्हापांगु स्थानय् थ्यंगु खः । न्हापांगु स्थानय् लानाच्वंगु जर्मनी धाःसा १५ स्थान कुहां वंगु दु ।                                                         विश्वकपय् सेमिफाइनल थ्यंगु बेल्जियम स्वंगूगु थासं थहां वनाः निगूगु थासय् वःगु दुसा ब्राजिल छगू स्थान कुहां वयाः स्वंगूगु थासय् लाःगु खः । न्हापांखुसी विश्वकपया फाइनलय् थ्यंगु क्रोएसिया प्यंगूगु थासय् लाःगु दु । क्रोएसिया थ्व सिबें न्ह्यः २० औं थासय् लानाच्वंगु खः । फिफां पिकाःगु उत्कृष्ट १० दुने छसिकथं फ्रान्स, बेल्जियम, ब्राजिल, क्रोएसिया, उरुग्वे, इग्ल्याण्ड, पोर्चुगल स्वीजरल्याण्ड, स्पेन व डेनमार्क लाःगु दु । अर्जेन्टिना धाःसा खुगू स्थान कुहां वयाः ११ औं थासय् लाःगु दु । फिफा वरियताय् नेपाल १६१ स्थानय् दु ।"
https://nepalbhasatimes.com/9320,कासाख्य:,११३८ तछलागा दशमी,‘बेल्जियमं हे त्याकी’,"ब्राजिलयात क्वार्टरफाइनलय् २–१ गोलं बुकुसें बेल्जियमं विश्वविजेता टिमयाके दयेमाःगु क्षमताया छकुचा ब्व न्ह्यब्वःगु दु । थ्व विजय लिपा बेल्जियम थुगुसीया विश्वकप विजेताया प्रवल दावेदारया रुपं न्ह्यःने वःगु दु ।                                                         रोबेर्टो मार्टिनेजया रेड डेभिल टिमं जापान विरुद्ध निगू गोलं लिउने लायेधुंकाः नं उत्कृष्ट पुनरागमन यानाः प्रि क्वार्टरफाइनल त्याकावःगु प्यन्हु लिपा न्याक्वःतकया विश्व विजेता ब्राजिलयात थःगु इतिहासय् निक्वःखुसी पराजित याःगु खः । थ्व विजय बेल्जियमं विश्वकप त्याकेफइ ला धकाः न्ह्यसः तयाच्वनीपिं आलोचकतय् निंतिं नं बांलाःगु लिसः जूगु दु । बेल्जियमय् दुथ्याःपिं कासामितय्त थौंकन्हय् स्वर्णिम पुस्ताया कासामि कथं कया वयाच्वंगु दु । अथे खःसां यक्वस्यां उमिगु मानसितायात कयाः न्ह्यसः तयाच्वंगु खः । ब्राजिल विरुद्ध जीत थज्याःगु न्ह्यसःया बांलाःगु लिसः जूगु खँ इंग्ल्यान्डया पुलांम्ह रक्षक रिया फर्नान्डिजं धाःगु दु । ‘थ्व तसकं महत्वपूर्ण लिच्वः खः’ फर्नान्डिजं धाःगु दु, ‘निदँ न्ह्यव युरो कपय् निराश याःगुलिं यक्वस्यां बेल्जियम टिमया मानसिकतायात कयाः न्ह्यसः थना वयाच्वंगु खः ।’‘थ्व स्वर्ण पुस्ताया कासामिपिंसं ब्राजिलयात बुकाः थज्याःगु आलोचनाया बांलाःगु लिसः बिउगु दु । ब्राजिल विरुद्धया कासाय् गुकथं थःपिंत बल्लाःगु टिम कथं न्ह्यब्वल उकिं आः थ्व टिमं न्ह्याम्हेसितं बुकेफु धयागु क्यंगु दु’, फर्नान्डिजं धाःगु दु । फर्नान्डिजया खँय् मेम्ह विख्यात कासामि जर्गन क्लिन्सम्यान नं सहमत दु । सन् १९९० य् पश्चिम जर्मनीं विश्वकप त्याकूबलय् टिमया छम्ह मुख्यम्ह कासामि क्लिन्सम्यानं धाःगु दु, ‘उमिसं गजबया स्पिरिटी क्यंगु दु । उपिं विश्वकपया यक्व सतिक थ्यनेधुंकूगु दु । रोबेर्टो मार्टिनेजं गज्जबया ज्या क्यंगु दु । ’बेल्जियमं आः फ्रान्सलिसे मंगलवाः सेमिफाइनल कासा म्हिती ।"
https://nepalbhasatimes.com/9373,कासाख्य:,११३८ तछलागा एकादशी,रसियाली टिम राष्ट्रनायक,"बिबिसी- छगू भावनात्मक क्वार्टर फाइनल कासाय् परजित जुयाः ग्वसाः दे य् रुसया विश्वकप यात्रा क्वचाल । क्वार्टर फाइनलय् परजित जूसां विश्वकप फुटबलय् उत्कृष्ट कासा म्हितूगुलं धाःसा रसियाया कासामितय् प्रशंसा जुयाच्वंगु दु । राष्ट्रपति भ्लादिमिर पुटिनं उमित राष्ट्रनायक धाःगु दु ।                                                         विश्वकप सुरु जूगु इलय् रुस सहभागी टो ली मध्ये फुटबल वरियताय् दकलय् लिउने लाःगु टिम खः । उमिपाखे खास हे तःधंगु आशा यानाच्वंगु मदुगु खः । तर फुटबलया महाशक्ति देय्त जर्मनी, ब्राजिल व स्पेन स्वयां रुस ताःई थुगु विश्वकपय् टिके जुयाः म्हितल । शनिवाः जूगु अन्तिम १६ या कासाय् पेनाल्टि शुटआउटय् क्रोसियाया इभान राकिटिकीं अन्तिम पेनाल्टिइ गोल यायेवं रसिया पराजित जूसां घरलु समर्थकतय्सं लापा थानाः कासामितय्त सम्मान प्वंकूगु खः । अन्तिम सिटी पुइवं उमिसं झन तःतःसलं हालाः टोलीयात सान्त्वना बिउगु खः । सन् १९७० या सोभियतकालीन ई लिपा न्हापांखुसी विश्वकपया क्वार्टर फाइनलय् थ्यंगु रुसं डे निस चेरिसेभया थ्व विश्वकपया हे उत्कृष्ट गोल मध्ये छगू गोलया ग्वाहालिं क्रोसिया विरुद्ध अग्रता काःगु खः । तर थ्वयां च्यागू मिनेट लिपा हे क्रोसियां कासा बराबरइ हल । ९० मिने टया थप इलय् क्रो सियां अग्रता काःगु खः, तर फर्नान्डेसं अन्तिम इलय् गोल यानाः कासा बराबरइ हयेवं पेनाल्टि सुटआउटय् वंगु खः ।  "
https://nepalbhasatimes.com/9313,कासाख्य:,११३८ तछलागा दशमी,विश्वकप पुलुपालु,"हाकनं कासा म्हितकेत माग                                                          विश्वकप–२०१८ करिब लिपांगु चरणय् थ्यनाच्वंगु दु । कासा सिधयेत आः छुं दिं व छुं कासा जक ल्यं दनि । थ्व झ्वलय् छगू कासा हाकनं म्हितकेमाःगु माग जूगु दु । रसिया विश्वकप प्रि क्वार्टरफाइनल अन्तर्गत वंगु मंगलवाः इंग्ल्याण्ड व कोलम्बिया दथुइ जूगु कासा जूगु खः । उगु कासा इंग्ल्याण्डं ट्राइब्रेकरय् कोलम्बियायात बुकाः क्वार्टरफाइनलय् दुहां वंगु खः । थुपिं निगू देय्या दथुइ जूगु कासा हाकनं म्हितकेमाःगु माग जूगु दु । कोलम्बियाया झण्डै स्वंगू लख समर्थकं उकथं माग याःगु खः । २ लाख चय्द्वः कोलम्बियाली समर्थकं ल्हाःचिं तयाः इंग्ल्याण्ड व कोलम्बिया दथुइ हाकनं कासा म्हितकेमाःगु माग यासें फिफाया निवेदन तकं बिउगु दु । ट्राइब्रेकरय् बुइवं तम्वःपिं कोलम्बियाली समर्थकतय्सं फिफाया ‘फेयर प्ले’ नियमकथं कासा म्हितकेमाःगु माग यासें इमिसं उकथं ल्हाःचिंसहित निवेदन बिउगु खः । निगूगु हाफय् इंग्ल्याण्डयात पेनाल्टी मखुसां फाउल बिउगु धासें रेफ्रीया निर्णय निष्पक्ष मजूगु कोलम्बियाली समर्थकतय् दावी दु । उगु कासाय् कोलम्बियां न्हापां अग्रता काःगु खःसा लिपा इंग्ल्याण्डं व हे पेनाल्टीपाखें कासा १–१या बराबरी याःगु खः । तुतांया भरय् प्रशिक्षण जब कासामिं बल विपक्षी पोष्ट न्ह्यःने यंकी, गोल याइ अथवा असफल जुइ वा खराब प्रदर्शन याइ अबलय् दक्वं थें टीमया प्रशिक्षकं थःगु निर्देशन बी । थथे निर्देशन बियाच्वनीगु इलय् अप्वःथें क्यामराय् दुने लाइम्ह छम्ह प्रशिक्षक खः ओस्कार वाशिंगटन ताबरेज । रसियाय् जुयाच्वंगु विश्वकप फुटबल छिं मदिक्क स्वयाच्वनादीगु दुसा उकी ताबरेजं तुतां चुयाः कासामियात निर्देशन बियाच्वंगु खंकादी । ताबरेज निक्वःतकया उपाधि विजेता नापं दक्षिण अमेरिकी देय् उरुग्वेया प्रशिक्षक खः । उमेरं ७१ दँ दयेधुंकूम्ह ताबरेज प्रखर आलोचककथं म्हसिउ । फुटबलय् वये न्ह्यः प्राथमिक विद्यालयया शिक्षक ताबरेजयात निगू दशक न्ह्यः ‘गुलेन बार सिन्ड्रोम’ जूगु खः । थुगु ल्वचं कःपिनिगु मांसपेशी कमजोर जुयाः सासः ल्हायेत तकं थकुइ । लिपांगु इलय् ताबरेजया स्वास्थ्यय् तसकं समस्या जुइवं वं तुतांया ग्वाहालि कायेगु याःगु खः । उकिं ताबरेज मैदान पिने जुइमा वा थुने तुतांया ग्वाहालिं उखेथुखे जुयाच्वनी । कोलम्बिया, अर्जेन्टिना, इटाली, स्पेनया ततःधंगु क्लबया तकं प्रशिक्षक जुइधुंकूम्ह ताबरेज सन् २००६ निसें उरुग्वेया प्रशिाक खःसा वयागु हे प्रशिक्षणय् उरुग्वें प्यक्वःथतक विश्वकपया यात्रा यायेधुंकूगु दु । विश्वकप रुसय्, बहस चीनय् रसियाय् जुयाच्वंगु विश्वकप कासाया कारणं जक मखसे अनेक कारणं नं चर्चाय् वयाच्वंगु दु । खतुं विश्वकपया चर्चा जुइगु सामान्य हे खः । तर रुसय् विश्वकप जूसां अन जूगु घटनायात कयाः झीगु उत्तरी जःलाखःला देय् चीनय् धाःसा तसकं तःधंगु हे बहस जुयाच्वंगु दु । विश्वकप फुटबलया रिपोर्टिङ टेलिभिजनय् प्रत्यक्ष प्रशारण जुयाच्वंगु इलय् हे खेल पत्रकारतय्त चुप्पा नइगु घटायात कयाः थ्व इलय् चिनिया सामाजिक संजालय् बांलाक हे बहस जुयाच्वंगु दु । विशेष यानाः मिसा पत्रकारतय्त चुप्पा नइगुयात यौन हिंसाया रुपय् बहस जूसां मिजं पत्रकारतय्त मिसातय्सं चुप्पा नइगुयात धाःसा सामान्य घटनाया रुपय् काःगु खँय् ब्यापक बहस जुयाच्वंगु दु ।"
https://nepalbhasatimes.com/9374,कासाख्य:,११३८ तछलागा एकादशी,स्वयेबहम्ह कासामि,"ह्युगो लोरिस, गोलकिपर , फ्रान्स                                                         फ्रान्स टिमया गो लकिपर ह्युगो लो रि स सन् २००८ उरुग्वे विरुद्ध डे ब्यु याःगु खः । खुदँ दुबलय् निसे फुटबल म्हिताच्वंम्ह लोरिसं थौ कन्हय् प्रिमियर शीप क्लब टो टनह्यामया कप्तान जुयाच्वंगु दु । यु–१८ निसे यु –२१ दक्व उमे र समूहय् म्हितावःम्ह लोरिसं सन् २०१० व सन् २०१४ या विश्वकपय् नं फ्रान्सपाखे म्हितूगु खः । थ्व विश्वकपय् पे रु विरुद्ध म्हितूगु कासा लो रि सं फ्रान्सपाखे म्हितूगु सछिगूगु कासा खः । थ्व विश्वकपय् फ्रान्सयात से मिफाइनल थ्यंके त उत्कृष्ट बचाउ यानाच्वंम्ह लोरिसं आःतक मुक्कं प्यंगू जक गोल नःगु दु । अर्जे न्टिनालिसे जूगु छगू कासाय् धाःसा वं स् वंगू गोल नःगु खः । जोर्डन पिकफोर्ड, गोलकिपर , इंग्ल्यान्ड जोर्डन पिकफोर्ड च्यादँ दुबलय् निसे फुटबल म्हिता वयाच्वंम्ह खः । च्यादँ दुबलय् सन्डर ल्यान्ड एके दमि वंम्ह पिकफो र्ड थांै कन्हय् इभर्टनया गोलकिपर जुयाच्वंगु दु ।दकलय् थिकेम्ह इंग्लिस गोलकिपर पिकफोर्डं विश्वकपय् आःतक जूगु न्यागू कासा न्हापं यानाः पिकफोर्डं इंग्ल्यान्डया निंतिं नकतिनि च्यागू कासा जक म्हितूगु दु ।"
https://nepalbhasatimes.com/9260,कासाख्य:,११३८ तछलागा नवमी,"ब्राजिल नंं पिने, थुगुसीया विश्वकप युरोपय् लाइगु पक्का","एजेन्सी – बेल्जियमया स्वर्णिम पुस्ताया न्ह्यःने अभागी जुइवं न्याक्वः तकया विश्वविजेता ब्राजिल विश्वकपं पिने लाःगु दु । बेल्जियम विरुद्ध नकतिनि क्वचाःगु कासाय् ब्राजिलं कासाया १३ मिनेटय् हे अभागी जुसे आत्मघाती गोल नयेमाःगु खः । थ्व धुंकाः नं कासाय् पुनरागमनया निंतिं तःगू हे कुतः याःसां बलयात पोस्टय् दुछ्वये मफुत । अःखबतं बेल्जियमं कासाया ३१ औं मिनेटय् थप छगू गोल यानाबिल ।                                                         १३ औं मिनेटय् कर्नर बलयात क्लियर यायेत स्वःबलय् फर्नान्डिन्होया ब्वहलय् लानाः बल ब्राजिलया पोस्टय् दुहांगु खः । ३१ औं मिनेटय् काउन्टर एट्याकया झ्वलय् रोमेलु लुकाकुया पासय् डि ब्रएनां डिबक्सया लाइनं थ्वाःगु बलय् तप्यंक पोस्टय् दुहां वंगु खः । थ्व धुंकाः नं न्हापांगु हाफ व लिपांगु हाफय् ब्राजिलं तसकं मेहनत यासें कासाय् लिहां वयेत स्वःगु खः । कासाया ७६ औं मिनेटय् बल्ल सफलता चूलात रेनाटो अगस्टों कासाया ७६ औं मिनेटय् गोल यासें ब्राजिलया आशा थनाबिउगु खः, तर थ्व लिबाक्क जूगु थ्व गोलं ब्राजिलयात कासा बराबरीइ हयेत मगात । थ्व धुंकाः नं ब्राजिलपाखें गोलया निंतिं तःगू हे रणनीति सहित आक्रमण यातं नं गोल यायेमफुत । कासाया अन्तिम मिनेटय् नेयमारयात वःगु छगू बांलाःगु बल नं बेल्जियमया गोलकिपरं पोस्ट च्वं छ्वयाबिल । अन्ततः ब्राजिल २ – १ गोलं पराजित जुसें क्वार्टरफाइनल चरणं हे लिहां वनेमाःगु दु । ब्राजिलया थ्व पराजय लिपा आः थुगुसीया विश्वकप युरोपय् वनीगु पक्का जूगु दु । थ्वयां न्ह्यव जूगु कासाय् फ्रान्सं दक्षिण अमेरिकी टिम उरुग्वेयात बुकूगु खः । आः मेगु क्वार्टरफाइनल कासा युरोपेली टिमत क्रोसिया विरुद्ध रुस व इंग्ल्यान्ड विरुद्ध स्वीडेनया दथुइ जुइ । ब्राजिल व उरुग्वेया पराजय लिपा दक्षिण अमेरिकाया चुनौति नं क्वचाःगु दु । आः बेल्जियमं सेमिफाइनल कासा फ्रान्स नाप म्हितीगु जुइ । नकतिनि क्वचाःगु क्वार्टरफाइनल कासाय् बांलाःगु कासा म्हितूसां बेल्जियमपाखें २ – ० गोलं बुइवं ब्राजिल विश्वकपं पिने लाःगु खः ।"
https://nepalbhasatimes.com/9272,कासाख्य:,११३८ तछलागा नवमी,२८ दँ लिपा इंग्ल्यान्ड सेमिफाइनलय्,एजेन्सी- इंग्ल्यान्ड विश्वकपय् सेमिफाइनलय् थ्यंगु स्वंगूगु टिम जूगु दु । नकतिनि क्वचाःगु कासाय् स्वीडेनयात २–० गोलं बुकसें इंग्ल्यान्ड सेमिफाइनलय् दुहां वंगु खः ।                                                         इंग्ल्यान्ड २८ दँ लिपा थुगुसी न्हापांखुसी सेमिफाइनलय् दुहां वंगु खः । थ्वयां न्ह्यः सन् १९९० या विश्वकपया सेमिफाइनलय् म्हितेधुंकाः इंग्ल्यान्ड छक्वः नं सेमिफाइनल दुहां वनेफुगु मदुनि । थौं २८ दँ लिपा न्हूगु इतिहास दयेकेगु निंतिं ह्यारि मागुइरे व डेले अलीं छगू छगू गोल यात । मागुइरे कासाया ३० औं मिनेटय् एस्ले योंगया क्रसय् हेड यासें गोलयाःगु खः । कासाया ५८ औं मिनेटय् अनमार्कय् लानाच्वंम्ह अलीं जेसे लिंगार्डया क्रसय् गोल याःगु खः । इंग्ल्यान्डं थौं हे लिबाक्क क्रोसिया व रसिया दथुइ जुइगु कासाय् विजयी टिमलिसे वइगु बुधवाः सेमिफाइनल कासा म्हिती ।
https://nepalbhasatimes.com/9321,कासाख्य:,११३८ तछलागा दशमी,स्वयेबहम्ह कासामि,"रोमेलु लुकाकु, स्ट्राइकर, बेल्जियम                                                          रोमेलु लुकाकु बेल्जियमया मुख्य स्ट्राइकर खः । १६ दँ दुबलय् फुटबल क्यारियर शुरु याःम्ह लुकाकु थौंकन्हय् प्रिमियरशीप क्लब म्यानचेस्टर युनाइटेड पाखें म्हिताच्वंगु दु । थ्वयां न्ह्यव व चेल्सी व इभर्टनं म्हितेधुंकूम्ह खः । सन् २०१० य् बेल्जियम टिमय् डेब्यु याःम्ह लुकाकुं न्हापांगु कासा क्रोसिया विरुद्ध म्हितूगु खः । सन् २०१४ या विश्वकप व २०१६ या युरोकपय् नं लुकाकुं बेल्जियमपाखें म्हितूगु खः । बेल्जियमया निंतिं ७० गू कासा म्हिताः ४० गू गोल यायेधुंकूम्ह लुकाकु बेल्जियमया निंतिं दकलय् अप्वः गोल याःपिं मध्ये छम्ह लाः । आः जुयाच्वंगु विश्वकपय् नं लुकाकुं प्यंगू गोल यायेधुंकूगु दु । ब्राजिल विरुद्ध जूगु क्वार्टरफाइनल कासाय् लुकाकुया पासय् हे डि ब्रायनां विजयी गोल याःगु खः ।"
https://nepalbhasatimes.com/9279,कासाख्य:,११३८ तछलागा दशमी,पेनाल्टि सुटआउटय् रसिया पराजित,एजेन्सी -पेनाल्टि शुटआउटय् थ्व पालय् भाग्यं साथ मबिइवं ग्वसाः देय् रसिया विश्वकपं पिने लाःगु दु । रसियायात क्वार्टरफाइनल तक थ्यंकेगु निंतिं स्पेन विरुद्धया कासाय् नायक जूम्ह रसियाया गोलकिपर आकिनोफिवं क्रोसिया विरुद्धया पेनाल्टि सुटआउटय् नं छगू पेनाल्टि बचे याःगु खःसां रसियाया मारिया फर्नान्डेजं पोस्ट पिने बल थ्वायेवं रसियां पराजय फयेमाल ।                                                         नियमित ९० मिनेटया इलय् छगू छगू गोलया बराबरी जुइवं थप याःगु ३०मिनेटय् नं निगुलिं टिमं छगू छगू गोल यायेवं कासा पेनाल्टिइ वंगु खः । रसिया फेडर सोमोलोभं थ्वाःगु न्हापांगु पेनाल्टि क्रोसियाया डानिजेल सुभासिकं पनाबिउगु खः । थ्व धुंकाः रसियाया गोलकिपरं माटियो कोभाकिकया बल पनाबिउगु खः । तर फर्नान्डेजं थ्वाःगु बल पोस्टं पिहां वनेवं इभान राकिटिकं अन्तिम बलय् गोल यासें क्रोसियायात सन् १९९८ लिपा न्हापांखुसी सेमिफाइनलय् यंकूगु खः । क्रोसियां आः बुधवाः इंग्ल्यान्डलिसे सेमिफाइनल कासा म्हिती ।
https://nepalbhasatimes.com/9415,कासाख्य:,११३८ तछलागा द्वादशी ,विश्वकप पुलुपालु,"उपाधि निगू, तारा प्यंगू ! फिफाया नियमकथं विश्वकप उपाधि त्याकेधुंकूगु देशं थःगु जर्सीइ ‘स्टार’ (तारा) तये दइ । ग्वःक्वः तक उपाधि त्याकूगु खः, जर्सीइ नं उलि हे तारा दइ । थ्व ल्याखं न्याक्वःतकया विश्व विजेता ब्राजिलया जर्सीइ न्यागू, इटाली व जर्मनीया जर्सीइ प्यंगू, तारा दु । अथे हे अर्जेन्टिनाया जर्सीइ निगू तारा दुसा उरुग्वेया जर्सीइ नं निगू हे तारा दयेमाःगु खः ।                                                         तर उरुग्वेया जर्सीइ निगू मखसे प्यंगू तारा दु । थ्व खँ शायद म्हो स्वकुमिपिंसं वाः चायेकूगु दयेमाः । सन् १९३० य् थःगु हे देशय् जूगु न्हापांगु संस्करण व सन् १०५० यानाः उरुग्वें निक्वःतक विश्वकप उपाधि त्याकूगु खः । अय्नं वयागु जर्सीइ निगू मखु प्यंगू तारा दु । थथे छाय्ले ? न्ह्यसः दनेफु । सन् १९३० य् थःगु हे देशय् जूगु न्हापां विश्वकप स्वयां न्ह्यः उरुग्वें विश्व फुटबलया हे दकलय् तःधंगु, न्हापांगु व आधिकारिक कासा रुपय् जूगु ओलम्पिकय् स्वर्ण त्याकूगु खः । सन् १९२४ व १९२८ य् जूगु ओलम्पिकय् स्वर्ण त्याकू व न्हापांगु विश्वकप आयोजना जिम्मवारी कयाः सफतापूर्वक संचालन याःगु वापत उरुग्वेयात थुकथंया अवसर चूलाःगु खः । अर्थात उरुग्वें प्यक्वःतक आधिकारिक रुपं थःत विश्व विजेताया रुपय् प्रस्तुत याःगु आधारय् फिफां हे मान्यता बियाः वयागु जर्सीइ प्यंगू तारा तयेगु अनुमति बिउगु खः । फायर अलार्म आतंक रसिया विश्वकप फुटबया झ्वलय् स्वीडिस कासामितय्सं छगू अजू चायापुगु स्थितिया सामना यायेमाल । रुस विश्वकप अन्तर्गत क्वार्टरफाइनल कासा जुइ न्ह्यः स्वीडेनया कासामि च्वनाच्वंगु होटलय् आकाझाकां ‘फायर अलार्म’ न्यात । गुकिं यानाः उगु होटल खाली यायेमाःगु जुल । घटना जूगु छन्हु लिपा हे स्वीडेनं इंग्ल्याण्ड विरुद्ध क्वार्टरफाइनल म्हिेत माःगु खः । कासामिपिं दने न्ह्यः हे ‘फायर अलार्म’या सः तायेवं होटलय् च्वंपिं सकलें दनाः पिहां वःगु खः । अले कासामिपिं च्वनाच्वंगु क्वथा नं खाली यानाः इमित पिने हःगु खः । वास्तवय् फायर अलार्म गल्तीवस न्याःगु खः । फायर अलार्म न्यायेधुंकाः होटलय् मिं नयेगु वा अज्याःगु छुं नं अप्रिय घटना धाःसा मजुल । गुकिं यानाः कासामिपिं सकलें हाकनं थःथःगु क्वथाय् द्यं वंगु खः । विश्वकप किप युरो ? रुसय् जुयाच्वंगु विश्वकपयात कयाः छगू न्हूगु चर्चा जुयाच्वंगु दु । विश्वकप वा युरोकप ? थथे धकाः चर्चा यानाच्वंपिनिगु खँ असत्य नं मखु । वास्तवय् झी सकसिनं सिउ कि थ्व विश्वकप हे खः । तर आः सेमीफाइनलया यात्रा याःगु देय्यात लिधंसा कयाः धायेगु खःसा थुकियात युरोकपया दर्जा बिउसां पाइमखु । छाय्कि थुगुसीया विश्वकप गुगुं छगू युरोपेली देशं त्याकीगु पक्का दु । न्हापांगु क्वाटरफाइनल कासाय् उरुग्वे व उपाधिया प्रमुख दावोदार नापं न्याक्वःतकया उपाधि विजेता ब्राजिलया यात्रा क्वचायेवं आः रुस विश्वकपय् ल्यनाच्वंगु धइगु युरोपेली राष्ट्र हे जक खः । आः विश्वकप उपाधि ल्ह्वनेगु लँय् दुगु धइगु फ्रान्स, इंग्ल्याण्ड, बेल्जियम व क्रोएसिया खः ।थुपिं दक्वं युरोपेली देय् खः ।सन् २००२ लिपा आतकया दक्वं विश्वकप युरोपेली देशं हे जक त्याका वयाच्वंगु दु । सन्् २००२ लय् दकलय् लिपांखुसी दक्षिण अमेरिकी देय् ब्राजिलं त्याकूगु खः । वयां लिपा सन् २००६ लय् इटाली, सन् २०१० य् स्पेन व २०१४ या उपाधि जर्मनीं न्याकूगु खः ।"
https://nepalbhasatimes.com/9417,कासाख्य:,११३८ तछलागा द्वादशी ,बेल्जियम–फ्रान्स बराबरीया टक्कर,रसियाय् जुयाच्वंगु विश्वकपया सेमिफाइनल कासा थनिंनिसें सुरु जुइत्यंगु दु । थौं फ्रान्सं बेल्जियमलिसे न्हापांगु सेमिफाइनल म्हितीसा कन्हय् इंग्ल्यान्ड व क्रोसिया दथुइ कासा जुइ । फ्रान्स व बेल्जियम दथुइ आतक ७३ क्वः धेंधेंबल्लाः जुइधुंकूगु दु । गुकी बेल्जियम ३० क्वः त्याःगु दुसा फ्रान्स २४ क्वः त्याःगु दु । मेगु १९ गू कासा बराबरीइ क्वचाःगु खः ।                                                         बेल्जियम ३२ दँ लिपा विश्वकपया सेमिफाइनलय् थ्यनाच्वंगु दु । सन् १९८६ य् सेमिफाइनलय् थ्यंबलय् अर्जेन्टिनापाखें बूगु खः । बेल्जियमं आःतक विश्वकपया फाइनल म्हितेखंगु मदुनि । उकिं थ्व पालय् न्हापांखुसी फाइनल म्हितेगु निंतिं फ्रान्सयात बुकेत थ्व टिमं भरपूर कुतः याइगु जुइ । मेखे फ्रान्सं धाःसा १९९८ य् छक्व विश्वकप त्याके धुंकूगु दुसा सन् २००६ या फाइनल तक थ्यंगु खः । सेमिफाइनलय् धाःसा थ्व न्हापां खुक्वःखुसी थ्यनेधुंकूगु दु । उरुग्वेयात बुकाः वःगु फ्रेञ्चे टिम व ब्राजिलयात बुकाः वःगु बेल्जियमया टिमय् थुगु विश्वकपय् सन्तुलित टिम कथं न्ह्यःने वःगु दु । फ्रान्स ल्याय्म्ह कासामिपिंसं जाःगु टिम खःसा बेल्जियमया आःया टिमयात स्वर्णिम पुस्ता धयातःगु दु । बेल्जियमया टिमं थःपिंत नालाः तकःकथं स्वर्णिम कासा म्हिताः थुगु विश्वकपय् दकलय् अप्वः गोल याःगु टिम जुयाच्वंगु दु । स्ट्राइकर रोमेलु लुकाकु व इडेन हजार्ड बेल्जियमया निंतिं गुगुं नं इलय् गोल यायेत सक्षम कासामि खः । मेखे फ्रान्सया निंतिं एन्टोनिया ग्रिजम्यान व केलियन एम्बाप्पें सेमिफाइनल तक थ्यंकेत मू भूमिका म्हितूगु दु । बेल्जियमया मिडफिल्डर केभिन डि ब्रायन छम्ह उत्कृष्ट मिडफिल्डर खःसा ब्राजिल विरुद्ध वं उत्कृष्ट प्रदर्शन यासें गोल याःगु खः । केभिनयात पनेगु निंतिं फ्रान्सया मू मिडफिल्डर एन्जेलो कान्टो न्ह्यःने वइगु जुइ । थौं म्हितीगु निगुलिं टिमया गोलकिपर नं उत्कृष्ट फर्मय् दु । उकिं थौंया सेमिफाइनलय् तसकं प्रतिस्पर्धात्मक जुइगु अनुमान यायेफु ।  
https://nepalbhasatimes.com/9466,कासाख्य:,११३८ तछलागा त्रयोदशी ,विश्वकप त्याके मखंपिं स्टार कासामि,"रुसय् जुयाच्वंगु फिफा विश्वकप फुटबल लिपांगु चरणय् थ्यनेधुंकूगु दु । रसिया विश्वकप फुटबल–२०१८ या आः मुक्कं स्वंगू हे जक कासा ल्यं दनि । थुगुसीया विश्वकपय् यक्वसिनं विचाः मयाःगुकथंया लिच्वः वयाबिल । यक्वसिनं प्रमुख दावेदारकथं कयातःगुमध्ये गुलिं समूह चरणं हे पिहां वन सा गुलिं निगूगु व स्वंगूगु चरणं पिहां वन ।                                                         साविकया विजेता जर्मनी विचाः हे मयाःकथं समूह चरणं छेँय् लिहां वन । अथे हे उपाधिया दावेदारकथं कयातःगु अर्जेन्टिना, पोर्चुगल, स्पेन थेंज्याःगु देय् नं निगूगु चरणं थहां वने मफुत । प्रमुख दावेदार धयातःगु ब्राजिल व उरुग्वे नं क्वार्टरफाइनलं हे छेँय् लिहां वनेमाल । २१ औं विश्वकपं उपाधिया दावेदार टिम जक पिहां वंगु मदु, टिमलिसे स्वानाच्वंपिं व अतिक विश्वास यानातःपिं स्टार कासामिया विश्वकप त्याकेगु म्हगस नं त्वाःदःगु दु । अर्जेन्टिनाया कप्तान नापं स्टार कासामि लियोनल मेस्सी, पोर्चुगलया कप्तान क्रिष्टियानो रोनाल्डो, ब्राजिलया नेयमारं आतक विश्वकप ट्रफि थी तकं खंगु मदुनि । मेस्सी व रोनाल्डों आतक प्यंगू विश्वकप म्हितेधुंकूगु दु । सन् २०२२ य् कतारय् जुइगु विश्वकप थुपिं निम्ह कासामिं म्हितीगु खः वा मखु निश्चित मदुनि । यद्यपि निम्हेसिगु सम्भावना धाःसा ल्यना हे च्वंगु दु धायेछिं । थुपिं निम्हं कासामिं विश्वया फुटबलय् सर्वोकृष्ट कासामिया उपाधि त्याके धुंकूगु दु, तर अतिकं आशा यानातःपिं थुमिसं थःगु देय्या निंतिं विश्वकप उपाधि धाःसा त्याके फुगु मदुनि । स्टार कासामि, उकिसनं टिमं जक मखु, समर्थकतय्सं नं उतिकं पत्या यानातःपिं व विश्वास यानातःपिं थुपिं कासामिपिंसं जक मखु, थ्व स्वयां न्ह्यःया कासामिपिंसं नं थःगु देय्या निंतिं विश्वकप उपाधि त्याके मफुगु इतिहास दु । क्लबस्तरय् जुइगु कासा व व्यक्तिगत रुपं बांलाःगु प्रदर्शन याःसां देय्या निंतिं उपाधि त्याके मफुपिं कासामि मेपिं नं यक्वं दु । अज्याःपिं अभागी कासामिपिं खः इंग्ल्याण्डया योहान क्रुफ, हंगेरी व स्पेनया फरेन्स पुस्कास, अर्जेन्टिना–स्पेनया अल्फ्रेडो डि स्टेफानो, पोर्चुगलया युसेबियो, उत्तरी आयरल्याण्डया जर्ज वेस्ट, नेदरल्याण्डया मार्को भान बास्टेन, रुड गुलिट आदि । नेदरल्याण्डया कप्तान क्रुफयात युरोपया इतिहासय् दकलय् उत्कृष्ट फुटबलरया रुपय् कायेगु याः । सन् १९७४ य् तत्कालीन पश्चिम जर्मनीइ जूगु विश्वकपय् टिमया नेतृत्व यानाः फाइनलतकया यात्रा यायेत सफल जूसां उपाधि धाःसा त्याके मफुत । अबलय् जर्मर्नी २–१ गोलं बुकाः उपाधि त्याकूगु खः । सन् १९५४ य् हंगेरीपाखें म्हिताः फाइनलतक यात्रा याःगु खःसां उपाधि धाःसा त्याके मफुत । अबलय् नं जर्मनीं हे वयात बुकूगु खः । वयां लिपा सन् १९६२ लय् स्पेनया नागरिकता कयाः विश्वकपय् प्रतिनिधित्व याःसां उपाधि त्याके मफुत । फुटबल कासामिमध्ये स्टेफानोयात अभागी कासामि धाःसां छुं पाइमखु । छाय्कि उत्कृष्ट कासामिया बावजुद नं वं विश्वकप म्हिते मखं । सन् १९५० व १९५४ या विश्वकपय् अर्जेन्टिनाया निंतिं म्हिते मखन । वयां लिपा वं स्पेनया नागरिकता काःगु खःसा अबलय् स्पेन छनोट तकं मजुल । वयां प्यदँ लिपा विश्वकपय् घाःपाः जुइ म्हिते मखन । सन् १९६६ लय् महान् कासाम युसेबियोया पोर्चुगलं सेमीफाइनलतकया यात्रा याःगु खःसा उत्तरी आयरल्याण्डया जर्ज वेस्टं नं थःगु टीमया निंतिं उपाधि त्याके मफुत । अथे हे उत्कृष्ट कासामि जुयाः उपाधि त्याके मफुपिं बास्टेन व गुलिट नं थःगु ईया चर्चित कासामिपिं खः । बास्टेनं ला इटालीइ जूगु छगू जक विश्वकपय् देय्या प्रतिनिधित्व यायेगु अवसर प्राप्त याःगु खः ।"
https://nepalbhasatimes.com/9492,कासाख्य:,११३८ तछलागा त्रयोदशी ,नीदँ–नीच्यादँ लिपा सेमिफाइनल थ्यंपिनि टक्कर,"विश्वकपया निगूगु सेमिफाइनल कासा थौं इंग्ल्यान्ड व क्रोसिया दथुइ जुइ । इंग्ल्यान्डं थुगुसी २८ दँ लिपा न्हापांखुसी विश्वकपया सेमिफाइनल म्हितेत्यंगु दु । सन् १९९० य् इटलीइ जूगु सेमिफाइनलय् इंग्ल्यान्ड अर्जेन्टिना नाप बूगु खः । सन् १९६६ या विश्वकप विजेता इंग्ल्यान्ड सेमिफाइनलय् थ्यंगु थ्व स्वक्वःगुखुसी जक खः ।                                                         सन् १९९१ य् युगोस्लाभियापाखें छुटे जुया वये धुंकाः क्रोसियां सन् १९९८ न्हापांखुसी विश्वकपय् छनोट जूगु खःसा उबलय् हे थ्व टिम सेमिफाइनल तक थ्यंगु खः । सन् १९९८ लिपा धाःसा क्रोसियां समूह चरण तकं पार यायेमफुत । रसियाय् जुयाच्वंगु विश्वकपय् धाःसा सकसितं अजू चायेक २० दँ लिपा क्रोसियां सेमिफाइनल तकया यात्रा यायेधुंकूगु दु । थ्व विश्वकपय् इंग्ल्यान्ड व क्रोसिया विश्वकप तक थ्यनी धकाः म्हो हे मनूतय्सं जक अनुमान यानातःगु खः । ल्याय्म्ह कासामिं जाःगु इंग्ल्यान्ड सन् १९९० लिपा थ्व पालय् सन्तुलित टिम कथं न्ह्यःने वःगु दु । मेखे क्रोसियां धाःसा मिडफिल्डय् उत्कृष्ट पकड कायम यासें न्हूगु पहया फुटबल म्हिताच्वंगु धासें तारिफ जुयाच्वंगु दु । थौं इंग्ल्यान्डया उत्कृष्ट कासामिपिं ह्यारि क्यान, रहिम स्ट्रलिङ लिसें क्रोसियाया इभान राकिटिक, लुका मोड्रिकपिनि धाथेंगु परीक्षा जुइ ।"
https://nepalbhasatimes.com/9509,कासाख्य:,११३८ तछलागा चर्हे,"क्रोसिया न्हापांखुसी विश्वकप फाइनलय्, इंग्ल्यान्ड निराश",एजेन्सी– इंग्ल्यान्डयात २–१ गोलं बुकुसें क्रोसिया विश्वकपय् न्हापांगुखुसी फाइनलय् दुहां वंगु दु । नकतिनि क्वचाःगु कासाय् थप ईया १०७ औं मिनेटय् मान्डाजुकिकं गोल यायेवं क्रोसिया फाइनलय् वनेत ताःलाःगु खःसा इंग्ल्यान्ड निराश जुइमाःगु खः । थुकिया लिसें क्रोसिया विश्वकपया फाइनल म्हितीगु झिंस्वंगूगु देय् नं जूगु दु ।                                                         कासाया ५ औं मिनेटय् हे इंग्ल्यान्डया रक्षक ट्रिपेरं छगू उत्कृष्ट फ्रिकिक पाखें गोल यासें इंग्ल्यान्डयात अग्रता बिउगु खः । न्हापांगु हाफय् छगू गोलं लिउने लाःसां क्रोसियां लिपांगु हाफय् इंग्ल्यान्डयात दबाबय् तसें ६८ औं मिनेटय् गोल याःगु खः । क्रोसियाया पेरिसिकं छगू बांलाःगु पासय् देपाःगु तुति ब्वयेकाः बल थिया बिइगु बराबरीया गोल जूगु खः । थ्व लिपा निगुलिं टिमय् गोल याये मफयेवं कासा थप इलय् वंगु खः । थप इलय् वंसां पेनाल्टि शुटआउट यायेम्वायेकं क्रोसियां थ्व कासा त्याकूगु खः । विश्वकपया सेमिफाइनलय् थप इलय् वनेधुंकाः पेनाल्टि यायेम्वायेक कासा क्वचाःगु थ्व हे न्हापांखुसी खः । क्रोसियां आः आइतवाः फ्रान्सलिसे फाइनल कासा म्हितीसा इंग्ल्यान्डं बेल्जियम लिसे स्वंगूगु थाय्या निंतिं प्रतिस्पर्धा याइगु जुइ ।
https://nepalbhasatimes.com/9488,कासाख्य:,११३८ तछलागा त्रयोदशी ,स्वयेबहपिं कासामि,"इभान राकिटिक मिडफिल्डर, बेल्जियम                                                          रसियाय् जुयाच्वंगु विश्वकपय् उत्कृष्ट प्रदर्शन यानाः इभान राकिटिक क्रोसियायात सेमिफाइनल तक थ्यंकूगु दु । राकिटिकं न्हापांगु अन्तर्राष्ट्रिय कासा धाःसा क्रोसियां म्हितूगु मखु । व यु १७ निसें यु २१ तक स्वीटजरल्यान्डं म्हितावःम्ह खः । लिपा वनाः राकिटिकं क्रोसियाया सिनियर टिमं म्हितेगु निर्णय यात । सन् २००७ य् क्रोसियाया टिमय् वःम्ह राकिटिकं युरो २००८, युरो २०१२ व युरो २०१६य् क्रोसियापाखें म्हितल । व सन् २०१४ य् जूगु विश्वकपय् नं म्हितूगु खः । बार्सिलोनाया मिडफिल्डर राकिटिक थ्व विश्वकपय् लुका मोडरिक नाप जानाः उत्कृष्ट मिडफिल्ड न्ह्यब्वयाच्वंगु दु । क्रोसियाया निंतिं ९० गू कासा म्हितेधुंकूम्ह राकिटिकं थ्व विश्वकपय् अर्जेन्टिना विरुद्ध विजयी गोल याःगु खः । अथेहे राकिटिकं थ्व विश्वकपय् डेनमार्क व रसिया नाप जूगु टाइबेकरय् अन्तिम पेनाल्टि थ्वानाः निगुलिं कासा त्याकाबिउगु खः ।"
https://nepalbhasatimes.com/9420,कासाख्य:,११३८ तछलागा द्वादशी ,स्वयेबहपिं कासामि,"पाउलो पोग्बा,  मिडफिल्डर, फ्रान्स                                                         फ्रान्सया निंतिं यु १७ निसें यु २० या उमेर समूहलय् कप्तान जुयाः म्हितावयेधुंकूम्ह पोग्बा छम्ह बांलाःम्ह मिडफिल्डर खः । पोग्बा सन् २०१३ य् जूगु यु २० फिफा विश्वकपया उपाधी नं त्याकूगु खः । पोग्बा सिनियर टिमय् डेब्युलय् जर्जिया विरुद्ध न्हापांखुसी म्हितूगु खः । ब्राजिलय् जूगु विश्वकपय् पोग्बा उत्कृष्ट युवा कासामिया उपाधी त्याकूगु खः । अथे हे पोग्बा फ्रान्सया निंतिं युरो २०१६ नं म्हितूगु खःसा उबलय् फ्रान्सयात फाइनल तक थ्यंकेत छगू गोल नं याःगु खः । फ्रान्सया निंतिं ५८ गू कासा म्हिताः पोग्बां ९ गोल यायेधुंकूगु दु । पोग्बा थौंकन्हय् म्यानचेस्टर युनाइटेडया कासामि खः । मोरुने फेलानी, मिडफिल्डर, बेल्जियम मोरक्कन मांअबुपाखें बूम्ह मोरुने फेलानी थीथी बेल्जियम क्लबपाखें म्हितेधुंकूगु दु । फेलानी लिपा वनाः प्रिमियर लिग क्लब इभर्टनं म्हितल । इभर्टनय् न्यादँ तक म्हितेधुंकाः थौंकन्हय् व मेगु प्रिमियर क्लब म्यानचेस्टर युनाइटेडपाखें म्हिताच्वंगु दु । फेलानीं मोरक्को व बेल्जियम मध्ये छगू देशं फुटबल म्हितेगु ल्ययेमाःबलय् बेल्जियमं म्हितेगु निर्णय याःगु खः । सन् २००८ य् जूगु ओलम्पिकय् यु २३ टिम पाखें म्हिताः फेलानी बेल्जियमयात सेमिफाइनल तक थ्यंकूगु खः । फेलानी सन् २००७ य् बेल्जियमया निंतिं डेब्यु याःगु खः । फेलानी सन् २०१४ विश्वकप व सन् २०१६ युरोकप म्हितूगु खः । रसियाय् जुयाच्वंगु विश्वकपय् वं छगू गोल यायेधुंकूगु दु । जापान विरुद्ध जूगु प्रिक्वार्टरफाइनल कासाय् निगू गोलं लिउने लाःगु बेल्जियमया निंतिं फेलानीं बराबरीया गोल याःगु खः ।"
https://nepalbhasatimes.com/9452,कासाख्य:,११३८ तछलागा त्रयोदशी ,"स्वर्णिम पुस्ता नं असफल, फ्रान्स फाइनलय्",एजेन्सी– बेल्जियमया स्वर्णिम पुस्ता नं थ्व पालय् विश्वकप त्याकेगु अभियानय् असफल जूगु दु । नकतिनि क्वचाःगु न्हापांगु सेमिफाइनल कासाय् फ्रान्सया उमिटिटी याःगु छगू जक गोलं बेल्जियम निराश जुइमाःगु खः । कासाया ५१ औं मिनेटय् उमिटीटी हेडपाखें गोल यासें फ्रान्सया फाइनल दुहां वनेगु लँ चायेकूगु खः । थ्व हे छगू गोलं फ्रान्स फाइनल वनेत ताःलाःगु खः ।                                                         थुगुसी विश्वकपय् म्हिताच्वंगु बेल्जियमया कासामिपिंत स्वर्णिम पुस्ता कथं कयातःगु दु । थुगुसीया विश्वकपया प्रवल दोवदार कथं न्ह्यःने वःगु थ्व स्वर्णिम पुस्ता आशा यानातःकथं कासा नं न्ह्यब्वःगु खः । विश्वकपया सेमिफाइनल तक यात्रा याःबलय् थ्व टिमं छगू नं कासाय् पराजय फयेम्वाःगु खः । जापानलिसेया प्रिक्वार्टर फाइनलय् निगू गोलं लिउने लायेधुंकाः नं कासा त्याकावःगु खःसा क्र्वारफाइनलय् ब्राजिलयात बुका वःगु खः । फ्रान्सं आः इंग्ल्यान्ड व क्रोसिया दथुइ जुइगु कासाय् विजयी टिम लिसे फाइनल कासा म्हितीगु जुइ । सन् १९९८ या विश्व विजेता फ्रान्स आः मेगु विश्वकप त्याकेत छगू कासा जक लिउने दु । फ्रान्स विश्वकपया फाइनलय् थ्यंगू थ्व न्हापं स्वक्वःखुसी खः ।
https://nepalbhasatimes.com/9548,कासाख्य:,११३८ तछलागा चर्हे,विश्वकप ट्रफी बारे छुं खँ,"विश्वकप फुटबलया इतिहास गुलि पुलां, विश्वकप विजेतायात बीगु ट्रफी नं उलि हे पुलां । सन् १९३० य् दक्षिण अमेरिकी देय् उरुग्वें शुरु जूगु विश्वकप फुटबलय् उगु इलय् उपाधि त्याकूपिंत बीगु विश्वकप ट्रफी थौंकन्हय्यागु थेंज्याःगु मखु । अबलय् विश्वकप फुटबलया उपाधि विजेतायात बीगु ट्रफीया नां खः ‘जुलियस रिमेट ।’                                                          विश्वकप फुटबलया कासाय् वःगु नियम, कासाया शैली, ढाँचा व आपालं अत्याधुनिक प्रविधियालिसें थौंया विश्वकप ट्रफीतक थ्यंगु खः । थुगुसी रुसय् जुयाच्वंगु फिफा विश्वकप फुटबलया २१ औं संस्करणया उपाधि विजेतायात बीगु ट्रफी न्हूगु खः । थ्व ट्रफी विश्वकप इटालीइ दयेकूगु खः । खतुं थुगुसीया विश्वकपय् प्यक्वःतकया उपाधि विजेता इटाली छनोट जुइत असफल जुल । इटाली विश्वकपय् छनोट जुइत सफल जूगु वंगु खुगू दशक दुने न्हापांखुसी खः । रुस विश्वकपय् इटाली छनोट मजूसां कासा संचालनय् प्रमुख भूमिका म्हितीम्ह रेफ्री व इटालीइ दयेकूगु विश्वकप ट्रफी धाःसा रुसय् थ्यंगु दु ।खः, इटालीइ दयेकूगु विश्वकप ट्रफी रुसय् थ्यनेधुंकूगु दु । थ्व ट्रफी इटालीया हे छगू चिकिचाधंगु सहरय् दयकूगु खः । खतुं थुगुसीया विश्वकप ट्रफी जक मखु, विश्वकप उपाधि विजेतायात बीगु अप्वःथें ट्रफी इटालीया हे छगू चिकिचाधंगु सहर पोडेर्नो डुग्नानो धइगु थासय् दयेकीगु खः । उकिं थुगुसीया उपाधि विजेतायात बीगु ट्रफी नं अन हे दयेकूगु खः ।विश्व फुटबलया सर्वोच्च निकाय फिफां विश्वकप उपाधि विजेतायात बीगु याना वयाच्वंगु ट्रफी ९गुगु झीसं थौंकन्हय् झीसं खनाच्वंगु०या डिजाइन सन् १९७० लय् तयार याःगु खः। फिफां अन्तर्राष्ट्रियस्तरं हे छगू धेंधेंबल्लाः यानाः वर्तमान ट्रफीया डिजाइनयात स्वीकृत याःगु खः । थुगु ट्रफीया डिजाइन याःगु खः सिल्भियो गाजानिगा नांया छम्ह कलाकारं ।खुगू किलो स्वयां अप्वः शुद्ध लुँ छ्यलाः दयेकूगु वर्तमान विश्वकप ट्रफी ३८ सेन्टिमिटर हाकःया खः । थ्व विश्व फुटबल महासंघ ९फिफा०या अल्याख सम्पत्तिमध्ये दकलय् प्रमुख सम्पत्ति खः धाःसां छुं पाइमखु ।   प्रत्येक प्यदँय् छकः जुइगु विश्वकप फुटबलय् उपाधि विजेता राष्ट्रं छुं दँया निंतिं उगु ट्रफी थःपिंसं तयेगु अधिकार दइ । वयां छुं ई लिपा धाःसा उगु ट्रफी फिफायात हे लित बीमाःगु प्रावधान दु । अथे खःसां विश्वकप उपाधि विजेता राष्ट्रयात विश्वकप उपाधि त्याकूगु चिंकथं फिफां मेगु कपी ट्रफी उपलब्ध याकेगु याइ । विश्वकप ट्रफी इटालीया छगू चिकिचाधंगु सहरय् दयकूगु खः । खतुं थुगुसीया विश्वकप ट्रफी जक मखु, विश्वकप उपाधि विजेतायात बीगु अप्वःथें ट्रफी इटालीया हे छगू चिकिचाधंगु सहर पोडेर्नो डुग्नानो धइगु थासय् दयेकीगु खः ।"
https://nepalbhasatimes.com/9570,कासाख्य:,११३८ तछलागा चर्हे,स्वयेबहपिं कासामि,"एन्जेलो कान्टे,  मिडिफिल्डर, फ्रान्स                                                          न्हापांगु विश्वकप म्हिताच्वंम्ह २७ दँ दुम्ह एन्जेलो कान्टे सन् २०१६ य् तिनि फ्रान्सया सिनियर टिमय् डेब्यु याःगु खः । एन्जेलोयात फ्रान्स बिसें न्ह्यः अफ्रिकन देय् मालीपाखें फुटबल म्हितेगु प्रस्ताव नं वःगु खः । माली एन्जेलोयात सन् २०१५ जूगु अफ्रिकन कप अफ नेसन्स म्हितेगु प्रस्ताव तःगु खः ।  सन् २०१५ य् प्रिमियर क्लब लिचेस्टर सिटी वःम्ह कान्टे छगू सिजन जक लिचेस्टर सिटीइ च्वंगु खःसा वहे सिजनय् लिचेस्टर सिटीं लिग नं त्याकूगु खः । सन् २०१६ य् चेल्सी वंम्ह कान्टें व हे सिजनय् चेल्सीयात नं लिग च्याम्पियन दयेकल ।  अले एन्जेलो कान्टे लगातार निगू फरक फरक इंग्लिस क्लबयापाखें उपाधी त्याकूम्ह कासामि नं जुल ।  फ्रान्स टिमया मेनेजर डिडियर डेसच्याम्पं कान्टे छम्ह महत्वपूर्ण कासामि जूगु अले भविष्यय् कान्टे अझ अप्वः आवश्यक जुइगु खँ धाःगु दु ।  राफेल भेरान , डिफेन्डर, फ्रान्स राफेल भेरान फ्रेन्च टिमया नांजाःम्ह डिफेन्डर खः। न्हय्दँ दुबलय् एस हेलिभेस क्लबं फुटबल सयेकाच्वंम्ह भेरानं निदँ लिपा मेगु फ्रेञ्च क्लब लेन्सय् भर्ना जुल ।भेरान लेन्स पाखें फुटबल नं म्हितल ।लेन्सया लागि दछि जक म्हिता वःम्ह भेरान थौंकन्हय् रियल म्याड्रिडय् दु ।  फ्रान्सया यु १८ व यु २१ टिमय् म्हिते धुंकाः सन् २०१३य् भेरानं सिनियर टिमय् डेब्यु यात । भेरानं न्हापांगु कासा जर्जिया विरुद्ध म्हितूगु खः । सन् २०१४य् ब्राजिलय् जूगु विश्वकपय् नं म्हितूम्ह भेरान युरो २०१६ धाःसा चोटया कारणं म्हितमखंगु खः । थ्व विश्वकपय् फ्रान्सयात फाइनल तक थ्यंकेगु निंतिं महत्वपूर्ण योगदान बिउम्ह भेरान उरुग्वे विरुद्ध जूगु कासाय् छगू गोल नं याःगु खः । क्वार्टरफाइनल जूगु व कासा फ्रान्सं २–० त्याकूगु खः ।"
https://nepalbhasatimes.com/9567,कासाख्य:,११३८ तछलागा चर्हे,अफ्रिकन कासामिं जाःगु फ्रेञ्च टिम,"सन् १९८२ लिपा न्हापांखुसी थुगुसीया विश्वकपय् छगू नं अफ्रिकन टिमं समूह चरण पार याये मफुत । विश्वकप म्हितेगु निंतिं रसिया थ्यंकःवःगु अफ्रिकन टिम इजिप्ट, नाइजेरिया, ट्युनिसिया, सेनेगल व मोरक्को न्हापांगु चरण लिपा लिहां वनेमाल ।  थ्व ल्याखं अन्तिम झिंखुगूगुया कासा सुरु जूबलय् हे छगू नं अफ्रिकन टिम मदयेधुंकल ।                                                         अथे खःसां छथ्वसिनं धाःसा फाइनल तकं अफ्रिकन टिम दु धकाः धयाच्वंगु दु । उमिसं थथे अफ्रिकन टिम धकाः दावी यानाच्वंगु धाःसा फ्रान्सया टिमयात खः । फ्रान्सया टिमय् अप्वः धयाथें हे अफ्रिकन मूलया कासामित दुथ्यानाच्वंगु दु । उकिं हे उमिसं थुगुसीया विश्वकपय् अफ्रिकन टिम ल्यनाच्वंगु दनि धयाच्वंगु खः । खः नं खः फ्रान्सया २३ म्ह दुजः दुगु टिमय् झिंनिम्ह ला अफ्रिकन मूलया हे कासामित दुथ्यानाच्वंगु दु ।  थुगुसी थःगु ब्वाँय् वनेगु क्षमताया निंतिं तसकं चर्चाय् वयाच्वंम्ह केलियन एम्बाप्पे क्यामरुन मूलयाम्ह खः । वया अबु क्यामरुनयाम्ह खःसा मां अल्जेरियाली खः । अथेहे फ्रान्सयात फाइनल तक थ्यंकेत बेल्जियम विरुद्ध निर्णायक गोल याःम्ह स्यामुल उमटिटी नं अफ्रिकन मुलयाम्ह हे खः । फ्रान्सेली टिमय् स्ट्राइकर जुयाच्वंपिं उसमान डेम्बेले, एन्जेलो कान्टे, पाउलो पोग्बा, नबिल फेकिर नं अफ्रिकन मुलयापिं हे खः । फ्रान्स जक मखु मेमेगु देय्या नं यक्व हे कासामित विदेशी मुलयापिं जुयाच्वंगु दु । फ्रान्स विरुद्ध सेमिफाइनल म्हितूगु बेल्जियमया स्वर्णिम पुस्ताया कासामिपिं मध्ये मरुन फेलानी,नासर चाडली, रोमेलु लुकाकु, भिसेन्ट कम्पनी, डेडनिक बोयाटा, मिची बातशुयाइ, मूसा डम्बेले, एक्सल विट्स व अनदान जनुजाज नं विदेशी मूलया हे कासामि खः । थुगुसी सेमिफाइनलय् थ्यंगू प्यंगुलिं टिम युरोपया खः, तर थ्व प्यंगुलिं टिमय् अफ्रिकी मूलया कासामितय् वर्चश्व दु ।"
https://nepalbhasatimes.com/15573,कासाख्य:,  ,विश्व शारीरिक सुगठनय् महेश्वरयात ७५ केजीइ स्वर्ण,येँ – विश्व शारीरिक सुगठनय् नेपाःया महेश्वर महर्जनं स्वर्ण पदक त्याकूगु दु । थाइल्यान्डया चाङमइलय् जूगु झिक्वःगु विश्व शारीरिक सुगठन तथा फिजिक स्पोर्टस् च्याम्पियनशीपय् महेश्वरं ७५ केजी समूहय् स्वर्ण त्याकूगु खः । थ्व धेंधेंबल्लाखय् भारतया कासामिं रजत व सिंगापुरया कासामिं काँस्य पदक त्याकूगु खः । नेपाली कासामिं विश्वस्तरया खेलकूदय् स्वर्ण त्याकूगु थ्व न्हापांखुसी जूगु खँ धाःगु दु । अन्तर्राष्ट्रिय प्रतिस्पर्धाय् धाःसा महेश्वरया थ्व निगूगु स्वर्णपदक खः । थ्वयां न्ह्यः सन् २०१६ य् भूटान् जूगु ५० औं एसियन बडी बिल्डिङ एण्ड फिजिक स्पोर्टय् ७५ केजी समूहय् हे स्वर्ण त्याकूगु खः । मिस्तय् पाखे नेपाःया ननिता महर्जनं थगुने एथलेटिक्स फिजिक्सपाखे रजत पदक त्याकूगु खः ।
https://nepalbhasatimes.com/17103,कासाख्य:,  ,रोहितयात प्रधानमन्त्रीया बधाई,येँ – अन्तर्राष्ट्रिय क्रिकेटय् विश्वकीर्तिमान तःम्ह रोहित पौडेलयात प्रधानमन्त्री केपी शर्मा ओलीं बधाइ बियादीगु दु । प्रधानमन्त्री ओलीं छगू ट्विट यासें अन्तर्राष्ट्रिय क्रिकेटय् अर्धसतक दयेकूम्ह दकलय् म्हो उमेरया कासामिया विश्व कीर्तिमान तयेत ताःलाःगुलिं बधाइ बियादीगु खः ।                                                         ट्विटय् प्रधानमन्त्रीं अन्तर्राष्ट्रिय क्रिकेटय् नेपाली ल्याय्म्हं चूलाकूगु सफलतां राष्ट्रयात हर्षित याःगु खँ न्ह्यथनादीगु दु ।रोहितं शनिवाः युएइलिसे जूगु एकदिवसीय क्रिकेटय् ५५ बलय् ५८ रन दयेकूगु खः । थ्व अर्धसतक दयेकूगु इलय् रोहित १६ दँ १४६ न्हु जक दुगु खः । थ्वयां न्ह्यव थ्व कीर्तिमान भारतया महान क्रिकेटय् सचिन तेन्दुल्कर व पाकिस्तानी क्रिकेटर शहीद अफ्रिदीयाया नामय् दुगु खः । तेन्दुल्करं टेस्ट क्रिकेटय् १६ दँ २१३ न्हु दुबलय् अर्धसतक दयेकूगु खःसा अफ्रिदीं एकदिवसीय क्रिकेटय् १६ दँ २१७न्हु दुबलय् अर्धसतक दयेकूगु खः ।
https://nepalbhasatimes.com/16922,कासाख्य:,  ,आईसीसी अवार्डय् कोहलीया क्लिन स्वीप,"दिल्ली – भारतीय क्रिकेट कप्तान विराट कोहलीं आईसीसी क्रिकेट अवार्डय् छगू न्हूगु कीर्तिमन कायम याःगु दु । कोहलीं अन्तर्राष्ट्रिय क्रिकेट परिषद् (आईसीसीं) बीगु याना वयाच्वंगु अवार्डय् थुगु दँय् स्वंगुलिं अवार्ड त्याकाः कीर्तिमान तःगु खः । कोहलीं मिजं क्रिकेट वर्ष कासामिया निंतिं ‘सर गारफिल्ड सोबर्स अवार्ड’, एकदिवसीप क्रिकेट वर्ष कासामि व टेस्ट क्रिकेटया वर्ष कासामिया अवार्ड त्याकेत सफल जूगु खः ।                                                         आतक सुं नं क्रिकेट कासामिं त्याके मफुनिगु स्वंगू अवार्ड त्याकाः कीर्तिमान तयेगु झ्वलय् कोहलीं आईसीसीं बीगु स्वंगू हे अवार्ड त्याकाः अवार्डय् ‘क्लिन स्वीप’ याःगु दु । अथे हे आईसीसी इमर्जिंग क्रिकेटरया अवार्ड भारतया हे विकेटकिपरलिसें ब्याट्सम्यान ऋषभ पन्तं त्याकेत सफल जूगु दुसा अस्टे«लियाया एरोन फिन्चं ‘टी–ट्वान्टी पर्फमेन्स अफ द इयर’, न्युजिल्याण्डया केन विलियम्सं ‘स्पिरिट अफ क्रिकेट’ व स्कटल्याण्डया क्लायम म्याकलोयडं ‘एसोसियट क्रिकेटर’या अवार्ड त्याकूगु दु । लिसें श्रीलंकाया कुमार धर्मसेनां ‘अम्पायर अफ द इयर’या उपाधी त्याकूगु दु ।"
https://nepalbhasatimes.com/16512,कासाख्य:,  ,युएईनाप म्हितेत बन्द प्रशिक्षण सुरु,"येँ –  संयुक्त अरब इमिरेट्स (युएई)लिसे एकदिवसीय व ट्२ि० सिरिज श्रृंखला म्हितेगु निंतिं नेपाली राष्ट्रिय क्रिकेट टिमया बन्द प्रशिक्षण सुरु जूगु दु ।                                                         बन्द प्रशिक्षणय् कप्तान पारस खड्का लिसें बसन्त रेग्मी, भीम सार्की, अविनाश बोहरा, विक्रम सोब, विनोद भण्डारी, दीपेन्द्र सिंह ऐरी, ज्ञानेन्द्र मल्ल, ललित भण्डारी, ललितनारायण राजवंशी, आरिफ शेख, पवन शर्राफ, प्रदीप ऐरी, रोहितकुमार पौडेल, सन्दीप लामिछाने, शरद भेषावकर, सोमपाल कामी, सन्दीप जोरा व सुशन भारीयात दुथ्याकूगु खँ राष्ट्रिय क्रिकेटया प्रशिक्षक जगत टमाटां धयादीगु दु । बन्दी प्रशिक्षणय् दुथ्याःसां कप्तान खड्का व दीपेन्द्र सिंह ऐरी अष्ट्रेलियाय् लानाच्वंगुलिं प्रशिक्षणय् सहभागी मजूनि ।बन्द प्रशिक्षण कीर्तिपुरय् च्वंगु अन्तर्राष्ट्रिय क्रिकेट मैदानय् बुधवाः निसें सुरु जूगु खः । थ्व कासा वइगु माघ ११ गते निसें २० गते तक युएइ हे जुइ । थ्व श्रृंखलाय् नेपालं युएइलिसे स्वंगू एकदिवसीय व स्वंगू ट्–ि२० कासा म्हिती । न्हापांगु एकदिवसीय माघ ११ गते जुइसा थ्व धुंकाः माघ १२ व १४ गते निगू कासा जुइ । अथेहे माघ १७ गते न्हापांगु टि–२० कासा जुइसा माघ १८ व २० य् मेगु निगू कासा जुइ ।"
https://nepalbhasatimes.com/16245,कासाख्य:,  ,डिपिएलया निंतिं २०५ म्ह कासामिपाखें नां दर्ता,"येँ – धनगढी दँय्दसं जुया वयाच्वंगु धनगढी प्रिमियर लिग (डिपिएल)या निंतिं थुगुसी जक २०५ म्ह कासामितय्सं थःगु नां दर्ता याकूगु दु । ग्वसाः खलः धनगढी क्रिकेट एकेदेमिं थ्व हे पुस १७ गते तक जक नां दर्ता यायेगु ई बियातःगु खः । बियातःगु ई दुने २०५ म्ह कासामितय्सं थःगु नां दर्ता याःगु खँ एकेदेमिं धाःगु दु ।                                                         कासामितय्सं थःगु न्यूनतम पारीश्रमिक सहित उल्लेख यानाः नां दर्ता याकूगु खः । ग्वसाः खलकं म्होतिं नं छम्ह कासामियात ३० हजार बीगु व अप्वलय् २ लाख ५० हजार तका बीगु खँ धयातःगु दु । नां दर्ता पूवनेधुंकाः आः कासामितय् लिलामी जुइ । ग्वसाः खलःया अध्यक्ष सुवास शाहीया कथं वइगु पुस २२ गते अक्सन जुइ । अक्सनय् न्यानाकाःपिं कासामितय्सं न्यानाकाःगु टिमं स्वदँ तकया निंतिं अनुबन्धन यायेफइगु खँ धाःगु दु । राउण्ड रोविनया आधारय् जुइगु थ्व धेंधेंबल्लाखय् मुक्कं खुगू टिमं धेंधेंबल्लाः याइ । धेंधेंबल्लाः याइगु टिम चौराहा धनगढी, सिवाइसी अत्तरिया, रुपन्देही च्यालेन्जर्स, महेन्द्रनगर युनाइटेड, काठमाडौं गोल्डेन व विराटनगर किंग्सं थुपिं कासामितय्त लिलामी न्यानाकाइगु जुइ । कासा धनगढीया फाप्ला क्रिकेट मैदानय् जुइ । धेंधेंबल्लाखय् निम्ह निम्ह विदेशी कासामि नं अनिवार्य यानातःगु दु ।"
https://nepalbhasatimes.com/15666,कासाख्य:,  ,अनन्तं आतक लिग म्हिते मखंनि,"येँ –  थन न्ह्यानाच्वंगु शहीद स्मारक ‘ए’ डिभिजन लिगय् आतक गुंगूगु चरणया कासा क्वचायेधुंकूगु दु । तर थ्व गुंगू चरणया कासा क्वचाःगु अवधि तकया दुने छम्ह कासामिं छगू नं कासा म्हितेखंगु धाःसा मदुनि । उम्ह कासामि खः नेपाःया राष्ट्रिय टोलीया रक्षक अनन्त तामांग । निगू तःधंगु फुटबल क्लब नाप याःगु सम्झौताया कारणं अनन्तं जारी लिगय् आतक छगू नं कासा म्हिते मखंगु खः ।                                                         अनन्तं नेपाःया निगू चर्चित क्लब थ्री स्टार व मनाङ मस्र्याङदी क्लबपाखें सम्झौता यानातःगु खःसा थ्व हे कारणं जारी लिग म्हितेगुपाखें बञ्चित जुइमालाच्वंगु खः । जारी लिगय् नं आः थुपिं हे निगू क्लब उपाधिया निंतिं दावेदारकथं न्ह्यःने वयाच्वंगु दु । निगुलिं क्लबं अनन्तं थःगु क्लबपाखें सम्झौता याःगु दावी यायेवं लिग म्हितेगुपाखें द्याकाच्वनेमाःगु खः । अनन्तं थगुने थ्री स्टार क्लबपाखें मोफसला फुटबल कासा म्हितूगु खः, तर थगुने लिग फुटबल धाःसा मजू । अनन्तं थ्री स्टार क्लबलिसेया सम्झौता सिमधनीवं थुगु दँय् लिगया निंतिं मनाङ मस्र्याङदी नापं सम्झौता यायेवं थ्व विवाद पिहां वःगु खः । एन्फाया नियमावलीकथं छम्ह कासामिं निगू क्लबपाखें सम्झौता यात धाःसा दछितक फुटबल म्हिते मखनीकथं कारवाही यायेगु व्यवस्था दु । निगू क्लबपाखें याःगु सम्झौताया कारणं समस्या वःगु एन्फया प्रवक्ता किरण राईं कनादिल ।  "
https://nepalbhasatimes.com/15622,कासाख्य:,  ,महेश्वरयात तःजिक लसकुस याइगु,"येँ – अन्तर्राष्ट्रिय बडी बिल्डिङ धेंधेंबल्लाः कासाय् स्वर्ण पदक त्याकाः इतिहास कायम यानादीम्ह कासामि महेश्वर महर्जनयात नेपाः लिहां वइबलय् येँय् तःजिक लसकुस याइगु जूगु दु । वय्कः मेगु मंगलवाः थाइल्याण्डं नेपाः लिहां झाइगु ग्वसाः दु । वय्कः येँया छाउनीइ च्वनीम्ह स्थानीयवासी खः ।                                                         कासाय् टप फाइभय् लाःपिं भारत (लिउ), सिंगापुर (लियां लिउ), थाइल्याण्ड व उज्वेकिस्तानयात बडी बिल्डरतय्त लिउने लाकाः महर्जनं उपाधि त्याकादीगु खः । बडी बिल्डिङया अन्तर्राष्ट्रिय ख्यलय् नेपालं हासिल याःगु थ्वहे आः तकया दकलय् तःधंगु उपाधि खः । थ्वहे झ्वलय् वय्कलं सिरपाः त्याकूगु लसताय् आयोजनास्थलय् नेपाःया पुलांगु राष्ट्रिय गान थ्वयेकूगु खँयात कयाः ग्वसाः खलः वल्र्ड फिजिक फेडरेसन (डब्लुपीएफ) पाखें क्षमा याचना याःगु दु । उकिया महासचिव डाटुक पाउल चुआं छगू ईमेल च्वसें गल्ती जूगु खँय् क्षमा फ्वंगु खः । तर नेपाःया राष्ट्रिय खेलकुद परिषदं धाःसा थुकिया लागिं ग्वसाः खलकं सार्वजनिक रुपं क्षमा फ्वनेमाः धकाः माग यानाच्वंगु दु ।"
https://nepalbhasatimes.com/21237,कासाख्य:,  ,सिपीएलय् सन्दिपया भाः थहां वन,"क्यारेबियन प्रिमियर लिगय् नेपाःया स्टार कासामि सन्दिप लामिछाने बार्बाडस ट्राइडेन्टसं म्हितीगु जूगु दु । लिगया निंतिं बुधवाः लन्डनय् जूगु ड्राफ्ट पाखें सन्दिपयात बार्बाडस ट्राइडेन्टसं ७० हजार डलरं अनुबन्धित याःगु खः । वंगु सिजनय् सन्दिप सेन्टकिट्स एण्ड नेभिक प्याट्रिएटसं म्हितूगु खः ।                                                         सन्दिपयात उबलय् सेन्टकिट्सं ५ हजार डलरं न्याःगु खः। उबलय् सन्दिपं न्यागू कासा म्हिताः न्हय्गू विकेट काःगु खः । वगु सिजनय् सिबे थुगु सिजनय् सन्दिपया भाः ६५ हजार डलर थहां वंगु खः ।सन्दिपलिसें सीपीएलया डाफ्टय् सोमपाल कामी, दिपेन्द्र सिंह ऐरी व रोहितकुमार पौडेल नं लाःगु खः । सीपीएल वइगु सेप्टेम्बर ४ निसे १२ अक्टोबरतक वेस्टइन्डिजय् जुइ ।"
https://nepalbhasatimes.com/17688,कासाख्य:,  ,काठमाडौं गोल्डेन्सया विजयी सुरुवात,"डिपिएल ट्वान्टी–२० क्रिकेट                                                          येँ –  धनगढी प्रिमियर लिग (डिपिएलय्) काठमाडौं गोल्डेन्सं विजयी सुरुवात याःगु दु । सोमवाः निसें सुरु जूगु डिपिएलया न्हापांगु कासाय् काठमाडौं नं घरेलु टोली धनगढी स्टार्सयात प्यंगू विकेटं बुकूगु खः । कासा धनगढीया फाप्ला क्रिकेट मैदानय् जुयाच्वंगु दु । टस बुइवं न्हापां ब्याटिङ्ग याःवःगु धनगढीं निर्धारित २० ओभरय् न्यागू विकेटया क्षतिइ १३२ रन दयेकूगु खः । ११३ रनया लक्ष्य ज्वनाः ब्याटिङ्ग याःवःगु काठमाडौं नं १९.५ ओभरय् विजय लक्ष्य चूलाकूगु खः । काठमाडौंया निंतिं गौरव तोमारं २८, अनिल साहं २४, अंकित दवासं २९, कप्तान ज्ञानेन्द्र मल्लं ३, सोनु तामाङ व योगेन्द्र सिंह कार्कीं २–२ रन दयेकूगु खःसा महबुब आलम व विक्रम भुसालं छसिकथं अविजित १२ व १४ रन दयेकूगु खः । धनगढीया निंतिं अमित श्रेष्ठं ५०, सन्दीप रजाइलीं २८ व सौभर खनालं २५ रन दयेकूगु खः । बलिङ्ग पाखें धनगढीया निंतिं रोहन मुस्तफां प्यंगू ओभरय् २७ रन बियाः प्यंगू विकेट काःगु खः ।"
https://nepalbhasatimes.com/22290,कासाख्य:,  ,ब्राजिल नं क्वाटर्रफाइनलय्,"ब्राजिल पेरुयात बुकाः कोप अमेरिकाया क्वार्टरफाइनलय् दुहां वंगु दु । म्हिगः सुथय् जूगु कासाय् ब्राजिलं ५–० गोलं विजय चूलाकूगु खः । ब्राजिलया निंतिं कासेमिरो, रोबेर्टो फिर्मिनो, इभर्टन, डानी अल्भास व विलियनं छगू छगू गोल याःगु खः । थ्व विजय लिपा ब्राजिल ७ अंक सहित शीर्षस्थानय् च्वनाः क्वार्टरफाइनलय् दुहां वंगु खः ।                                                         रियल म्याड्रिडया मिडफिल्डर कासेमिरों कासाया १२ औं मिनेटय् हे ब्राजिलयात अग्रता बिउगु खः । फिलिप कोन्टिन्हों थ्वानाहःगु कर्नरयात हेड यासें कासेमिरों न्हापांगु गोल याःगु खः । थ्वयां ७ मिनेट लिपा फिर्मिनों मेगु गोल यात । तापाकं थ्वानाहःगु बल पोस्टय् न्यानाः लिहां वयेवं गोलकिपरया न्ह्यःने दुम्ह फिर्मिनों गोलकिपरयात छले यानाः थ्व गोल याःगु खः । थ्व लिपा ३२ औं मिनेटय् इभर्टनं तापाकं निसें सुट थ्वानाः सुन्दर गोल याःगु खः । निगूगु हाफय् पेरिस सेन्ट जर्मनया डिफेन्डर अल्भेसं कासाया ५३ औं मिनेटय् प्यंगू गोल याःगु खःसा कासा क्वचायेत अन्तिम मिनेटय् विलियनं थप छगू गोल याःगु खः । कासाया ९३ औं मिनेटय् ब्राजिलयात थप छगू गोल यायेगु ह्वःताः वःगु खः, तर ग्राबियल जिससं थ्वाःगु पेनाल्टियात पेरुया गालेसें पनाबिल । ब्राजिलं क्वार्टरफाइनलय् समूह बी वा सी मध्ये स्वंगूगु थासय् लानाः उत्कृष्ट जूगु टिमलिसे क्वार्टरफाइनल धेंधेंबल्लाः याइ ।"
https://nepalbhasatimes.com/21592,कासाख्य:,  ,नाडाल व फेडेरर फ्रेन्च ओपनया क्वाटरफाइनलय्,"विश्व नं. २ राफेल नाडाल व विश्व नं. ३ रोजर फेडेरर फ्रेन्च ओपन टेनिसया क्वार्टरफाइनलय् प्रवेश याःगु दु । स्पेनया स्टार कासामि नाडालं अर्जेन्टिनाया जुवाँ लोन्डेरोयात व स्वीस कासामि फेडेररं अर्जेन्टिनाया हे लियानार्डो मायरयात बुकाः अन्तिम च्यागुलिइ थाय् दयेकूगु खः । आइतवाः जूगु कासाय् झिंछक्वःया च्याम्पियन नाडालं लोन्डेरोयात ३–०या तप्यंगु सेटं बुकूगु खः ।                                                         थ्व झ्वलय् नाडालं ६—२, ६—३ व ६—३ या ल्याखं सेट थःगु ल्हातय् लाकूगु खः । कासा त्याकेत नाडालयात २ घण्टा १३ मिनेट ई काल । अथेहे स्वीस कासामि फेडेररं नं मायरयात ३–०या तप्यंगु सेटं हे बुकल । फेडेररं ६—२, ६—३ व ६—३या सेटं बुकूगु खः । फेडेरर आः क्वार्टरफाइनलय् स्वीस कासामि स्टानिसलास वावरिन्का लिसे प्रतिस्पर्धा याइ । अथेहे नाडालं जापानया केइ निशिकोरी व फ्रेन्च कासामि बेनोइत पाइरीया दथुइया कासाय् सु त्यात वयालिसे अन्तिम च्यागुली म्हिती । यदि नाडाल व फेडेरर सेमिफाइनलय् प्रवेश यात धाःसा थुपिं हे निम्ह दथुइ सेमिफाइनलय् प्रतिस्पर्धा जुइ ।मेखे मिस्तय्पाखे जूगु कासाय् स्टेन वारिन्कां सिट्सीपासयात व जोहान कोन्टां डोना भेकिकयात बुकाः क्वाटरफाइनलय् प्रवेश याःगु दु ।"
https://nepalbhasatimes.com/21423,कासाख्य:,  ,ब्राजिलं नेयमारयात कप्तानं चिइकल,"कोपा अमेरिका म्हितीगु ब्राजिलया राष्ट्रिय टिमं नेयमारयात कप्तानं चिइकूगु दु । ब्राजिलया प्रशिक्षक टिटें नेयमारयात रुस विश्वकप धुंकाः कप्तान दयेकूगु खःसा नेयमार खेल मैदानय् बांमलागु व्यवहारया कारणं चिइकूगु खः। प्रशिक्षक टिटें अनुशासनहिन ज्या याःगु धासें नेयमारयात कप्तानीं चिइकूगु जानकारी बिउगु खः ।                                                         पिएसजीया कासामि नेयमारयात फ्रेन्च फुटबल अनुशासनहिन ज्या याःगुलि स्वंगू कासाया निंतिं प्रतिबन्ध याःगु खः । प्रशिक्षणया झ्वलय् नेयमार घाःपाः नं जूगु दु ।टिटें आः कप्तानीया जिम्मेवारी ड्यानिल अल्भेसयात बिउगु दु । अल्भेस न्हापा नं ब्राजिलया कप्तान जुइ धुंकूम्ह खः । आल्भेस ब्राजिलपाखें १३८ गू कासा म्हितेधुंकूगु दु । नेयमार व आल्भेस निम्हं फ्रेन्च क्लब पिएसजीया कासामि खः । कोपा अमेरिका जुन १४ निसें जुलाइ ७ तक ब्राजिलय् जुइत्यंगु दु । ब्राजिल कोपा अमेरिकाया समूह ‘ए’य् दु । ब्राजिलया समूहय् पेरु, भेनेजुएला व बोलिभिया दु ।"
https://nepalbhasatimes.com/21424,कासाख्य:,  ,डेलं विश्वकपया न्हापांगु कासा म्हितेमखनीगु,"दक्षिण अफ्रिकाया फास्ट बलर डेल स्टेनं विश्वकप क्रिकेटया न्हापांगु कासा म्हितेमखनीगु जूगु दु । आइपिएल कासाया झ्वलय् ब्वहलय् लाःगु चोट बांलाक मलंगुलिं डेलं न्हापांगु कासा त्वःफिके मालेत्यंगु खः । दक्षिण अफ्रिकाया प्रशिक्षक ओटिस गिब्सनं डेल इग्ल्यान्डनाप जुइगु उद्घाटन कासा व बङ्गलादेशानाप जुइगु निगूगु कासाय् मम्हितीगु जानकारी बिउगु दु ।                                                         प्रशिक्षक ओटिसं भारत नाप जुइगु स्वंगूगु कासाय् धाःसा डेल फिट जुइगु खँ नं धाःगु दु । डेलं एकदिवसीय कासाय् १९६ विकेट व टेस्ट क्रिकेटय् ४८९ विकेट कायेधुंकूगु दु ।विश्वकप क्रिकेट २०१९ इंग्ल्यान्ड व वेल्सया ग्वसालय् मे ३० निसें १४ जुलाइ तक जुइत्यंगु दु । झिगू देशं ब्वति काइगु थ्व विश्वकप राउण्ड रोबिनया आधार जुइ । शीर्ष प्यंगू टिमं सेमिफाइनल म्हिती । थुगुसी विश्वकपय् दक्षिण अफ्रिका, भारत, अष्टे«लिया, इंग्ल्याण्ड, न्युजिल्याण्ड, पाकिस्तान, बङ्गलादेश, श्रीलंका, वेष्ट इन्डिज व अफगानिस्तानया सहभागीता दु ।  "
https://nepalbhasatimes.com/21550,कासाख्य:,  ,लिभरपुलयात च्याम्पियन्स लिग,"कासा सुरु जूगु छगू मिनेट लिपा हे वःगु पेनाल्टि व कासा क्वचाये स्वंगू मिनेट न्ह्यः याःगु निगू गोलया ग्वाहालिं लिभरपुलं थुगुसीया च्याम्पियन्स लिग उपाधि त्याकूगु दु । लिभरपुलया थ्व खुक्वःगु च्याम्पियन्स लिग उपाधी खः । वंगु सिजनय् फाइनलय् रियल मेड्रिडलिसे फःगु पराजययात ल्वःमंकाः लिभरपुल मेड्रिड शहरय् हे जूगु थुगुसीया फाइनलय् टोटनह्यामयात बुकूगु खः ।                                                         उपाधी ल्हातय् लाकेगु निंतिं मोहम्मद सलाहं कासाया निगू मिनेटय् पेनाल्टिपाखें न्हापांगु गोल यातसा डिभोक ओरिगीं कासा क्वचायेत्ययेकाः गोल याःगु खः ।टोेटनह्यामया माउसा सिसोकाें डिबक्स दुने ह्यान्ड याःगुलि लिभरपुलयात पेनाल्टी चूलाःगु खः । कासाया ८७ औं मिनेटय् ओरिगीं निगुगू गोल याःगु खः । ओरिगी ५८औ मिनेटय् रोर्बटो फर्मेनोया थासय् मैदानय् दुहां वःम्ह खः । च्याम्पियन्स लिगय् न्हापांखुसी फाइनलय् थ्यंगु टोटनह्यामं लिभरपुलयात दबाबय् तःगु खःसां गोल धाःसा यायेमफुत । टोटनह्यामया सन हेङ मिन, लुकास मौरा व क्रिष्टियन एरिक्सनया प्रहारयात लिभरपुलया ब्राजिलियन गोलकिपर एलिसनं तःक्वः विफल यानाबिउगु खः । लिभरपुलं १४ दँ लिपा च्याम्पियन्स लिगया उपाधि त्याकूगु खः । खुक्वगुखुसी उपाधि त्याकूगु लिभरपुलं दकलय् लिपा सन् २००५ य् उपाधि त्याकूगु खः । लिभरपुलं थ्वयां न्ह्यव सन् १९७७, १९७८, १९८१, १९८४ व २००५य् च्याम्पियन जूगु खःसा १९८५, २००७ व २०१८ य् उपविजेता जूगु खः । रियल म्याड्रिडं दकलय् अप्वः १३क्व उपाधि त्याकातःगु दुसा एसी मिलानं न्हय्क्व उपाधि त्याकेधुंकूगु दु । सन् २००८ लिपा न्हापाखुसी निगू इंग्लिस क्लब दथुइ थुगुसी च्याम्पियन्स लिगया फाइनल जूगु खः । सन् २००८य् चेल्सी व म्यानचेस्टर युनाइटेड दथुइ जूगु फाइनलय् युनाइटेड त्याःगु खः।"
https://nepalbhasatimes.com/22341,कासाख्य:,  ,अर्जेन्टिना क्वाटर्रफाइनलय्,लाउटारो मार्टिनेज व सर्जिओ अग्वेरां याःगु निगू गोलया ग्वाहालिं अर्जेन्टिना कोपा अमेरिकाया क्वार्टरफाइनलय् दुहां वनेत ताःलाःगु दु । म्हिगः सुथय् जूगु कासाय् मार्टिनेज व अग्वेराया गोलं अर्जेन्टिनां कतारयात २–० गोलं बुकूगु खः । थ्वयां न्ह्यवया निगू कासा मध्ये छगूलिइ पराजित व छगू बराबरी जूगुलिं क्वार्टरफाइनलय् वनेत अर्जेन्टिनायात थ्व कासा त्याके हे माःगु जुयाच्वंगु खः ।                                                         थ्व विजय लिपा अर्जेन्टिनां समूह बी या उपविजेता जुयाः नकआउट चरणय् दुहां वंगु खः । समूह बीया हे मेगु कासाय् कोलम्बियां पाराग्वेयात १–० गोलं बुकूगुलिं नं अर्जेन्टिना याउँक क्वार्टरफाइनलय् दुहां वंगु खः । पराजय लिपा समूह ‘ख’य् स्वंगूगु थासय् लाःगु पाराग्वें धाःसा क्वार्टरफाइनलय् वनेगु निंतिं जापान व इक्वेडर दथुया कासाया लिच्वः पीमालीगु जूगु दु । अर्जेन्टिनां आः रियो दे जेनेरोया माराकाना रंगशालाय् भेनेजुएला लिसे क्वार्टरफाइनल कासा मिहती ।
https://nepalbhasatimes.com/22378,कासाख्य:,  ,उरुग्वे व चिली क्वार्टरफाइनलय्,चिलीयात बुकाः उरुग्वे कोपा अमेरिकाया क्वार्टरफाइनलय् दुहां वंगु दु । म्हिगः सुथय् जूगु कासाय् उरुग्वें चिलीयात १–० गोलं बुकाः समूह ‘सी’ या विजेता जूगु खः । मेखे उरुग्वेपाखें पराजित जूसां चिली नं क्वार्टरफाइनलय् दुहां वंगु दु । समूह चरणय् निगू कासा त्याःगु व छगुलिइ पराजि तजूगु चिली ६ अंक कयाः उपविजेता जूगु खः ।                                                         उरुग्वे धाःसा निगू त्याकाः छगू बराबरी यानाः ७ अंक सहित समूह विजेता जूगु खः । उरुग्वेया निंतिं कासाया ८२ औं मिनेटय् इन्डिसन काभानीं छगू जक गोल याःगु खः । न्हापांगु हाफय् गोल यायेमफुसां उरुग्वें निगूगु हाफय् उत्कृष्ट कासा क्यनाः विजय चूलाकूगु खः । म्हिगःया कासाय् चिलीइ नं बांलाःगु कासा न्ह्यब्वःगु खः । म्हिगः हे जूगु जापान व इक्वेडर दथुया कासा १–१ गोलया बराबरी जूगु खः ।
https://nepalbhasatimes.com/21557,कासाख्य:,  ,नेयमारयात बलात्कारया आरोप,ब्राजिलया स्टार कासामि नेयमारयात ब्राजिलया हे साओ पाओलाय् च्वंम्ह छम्ह मिसां बालात्कार याःगु द्वपं बिउगु दु । नां सार्वजनिक मयाःनिम्ह उम्ह मिसां नेयमारं फ्रान्सया छगू होटेलय् सःताः थःत बलात्कार याःगु द्वपं बिउगु खः । साओ पाओला पुलिसय् दर्ता जूगु अभियोगपत्रय् नेयमारं ब्राजिलं फ्रान्स वयेगु हवाइ टिकट व पेरिसय् होटल बुक याना बिउगु धयातःगु दु ।                                                         उम्ह मिसाया कथं मे १५ तारिखय् थ्व घटना जूगु खः । वं इन्स्टाग्राम मार्फत नेयमारलिसे म्हसिका जूगु खँ नं धाःगु दु । नेयामार यला त्वना पीडित धयातःम्ह मिसां घटना फ्रान्सय् जूगु खःसां निन्हु लिपा ब्राजिलय् वनाः पुलिसय् उजुरी बिउगु खः ।नेयामारं थ्व द्वपंयात अस्वीकार याःगु दु । नेयमारया अधिकारिक वेबसाइटय् छगू व्यक्तव्य जारी यासें थ्व समाचारं नेयमार अजू चाःगु थज्याःगु घटना जूगु बारे जानकारी मदुगु खँ धयातःगु दु । वक्तव्यय् धयातःगु दु– छुं न्हि न्ह्यवनिसें नेयमारयात साओ पाओलाया वकिलतय्सं ध्यबा माग यानाः धम्की बियाच्वंगु व व हे वकिलतय्सं मिसा न्ह्यःने तयाः ब्लाय्कमेल याःगु खः । नेयमारं बलात्कार मयाःगु व नेयमारयात धम्की वःगु प्रमाण पुलिसयात बीगु खँ नं वक्तव्यय् धयातःगु दु । नेयमारया अबुं नं थ्व षडयन्त्र खः धाःगु दु ।  
https://nepalbhasatimes.com/21446,कासाख्य:,  ,"चेल्सीयात युरोपा लिग, हजार्डं चेल्सी त्वःतीगु",युरोपा लिगया उपाधि लण्डन क्लब चेल्सीं त्याकूगु दु । अजरबैजानया बाकू शहरय् जूगु लन्डन डर्बीइ चेल्सी आर्सनलयात बुकाः युरोपा लिग च्याम्पियन जूगु खः । बुधवाः जूगु फाइनल कासाय् इडेन हर्जाडया निगू गोलया ग्वाहालिं आर्सनलयात चेल्सीं ४—१ गोलया तःधंगु अन्तर बुकूगु खः । चेल्सीया निंतिं मेगु निगू गोल ओलिभर जिरउड व पेड्रो रोड्रिगेजं याःगु खः ।                                                         आर्सनलया निंतिं छगू जक गोल एलेक्स इओबीं यात ।न्हापागु हाफ गोलरहित बराबरी जूगु कासाया निगूगु हाफय् चेल्सीं आक्रमक कासा म्हितल । कासाया ४९ आंै मिनेटय् ओलिभर जिरउडं गोल यानाः चेल्सीयात अग्रता बिउगु खः । कासाया ६० औं मिनेटय् पेड्रों निगूगु व थ्वयां न्यागू मिनेट लिपा हजार्डं पेनाल्टी गोल यानाः स्वंगू गोलया अग्रता काःगु खः । आर्सनलया निंतिं इओबीं ६९ औं मिनेटय् गोल यानाः गोल अन्तर चिब्या याःसां थ्वयां स्वंगू मिनेट लिपा हे हजार्डं व्यक्तिगत निगूगु गोल यानाः हाकनं गोल अन्तर तब्या यानाबिउगु खः । उपाधि त्याकेधुंकाः चेल्सीया २८ दँ दुम्ह कासामि हजार्डं क्लब त्वतेगु संकेत याःगु दु । बेल्जियमया फरवार्ड हजार्ड ‘जिगु बिचारय् गुडबाइ धायेगु ई वल तर फुटबलय् छुं नं धायेफइमखु’ धाःगु खः । हजार्डं तःधंगु क्लबं प्रिमियर लिग म्हितेगु म्हगस पूवंगु खँ नं धाःगु खः । चेल्सीया प्रशिक्षक माउरिजओ सारीं हजार्डं क्लब त्वतेत्यंगु बारे थःम्हं सिउगु व वयागु निणर्ययात सम्मान यायेगु खँ धयादीगुु दु । सारीं हजार्ड छम्ह उत्कृष्ट कासामि जूगु व थःम्हं हजार्डयात बांलाक थुइकेत निला स्वला ई काःगु खँ नं धाःगु खः । हजार्ड न्हय्दँ न्ह्यः लिलें चेल्सी वःगु खः । चेल्सीया निंतिं हजार्डं ३५२ कासा म्हिताः ११० गोल याःगु दु । हजार्ड आः रियल म्याड्रिड वनीगु सम्भावना दु ।
https://nepalbhasatimes.com/21436,कासाख्य:,  ,"चेल्सीयात युरोपा लिग, हजार्ड चेल्सी त्वःतीगु",युरोपा लिगया उपाधि लण्डन क्लब चेल्सीं त्याकूगु दु । अजरबैजानया बाकू शहरय् जूगु लन्डन डर्बीइ चेल्सी आर्सनलयात बुकाः युरोपा लिग च्याम्पियन जूगु खः । बुधवाः जूगु फाइनल कासाय् इडेन हर्जाडया निगू गोलया ग्वाहालिं आर्सनलयात चेल्सीं ४—१ गोलया तःधंगु अन्तर बुकूगु खः । चेल्सीया निंतिं मेगु निगू गोल ओलिभर जिरउड व पेड्रो रोड्रिगेजं याःगु खः । आर्सनलया निंतिं छगू जक गोल एलेक्स इओबीं यात ।                                                         न्हापागु हाफ गोलरहित बराबरी जूगु कासाया निगूगु हाफय् चेल्सीं आक्रमक कासा म्हितल । कासाया ४९ आंै मिनेटय् ओलिभर जिरउडं गोल यानाः चेल्सीयात अग्रता बिउगु खः । कासाया ६० औं मिनेटय् पेड्रों निगूगु व थ्वयां न्यागू मिनेट लिपा हजार्डं पेनाल्टी गोल यानाः स्वंगू गोलया अग्रता काःगु खः । आर्सनलया निंतिं इओबीं ६९ औं मिनेटय् गोल यानाः गोल अन्तर चिब्या याःसां थ्वयां स्वंगू मिनेट लिपा हे हजार्डं व्यक्तिगत निगूगु गोल यानाः हाकनं गोल अन्तर तब्या यानाबिउगु खः । उपाधि त्याकेधुंकाः चेल्सीया २८ दँ दुम्ह कासामि हजार्डं क्लब त्वतेगु संकेत याःगु दु । बेल्जियमया फरवार्ड हजार्ड ‘जिगु बिचारय् गुडबाइ धायेगु ई वल तर फुटबलय् छुं नं धायेफइमखु’ धाःगु खः । हजार्डं तःधंगु क्लबं प्रिमियर लिग म्हितेगु म्हगस पूवंगु खँ नं धाःगु खः । चेल्सीया प्रशिक्षक माउरिजओ सारीं हजार्डं क्लब त्वतेत्यंगु बारे थःम्हं सिउगु व वयागु निणर्ययात सम्मान यायेगु खँ धयादीगुु दु । सारीं हजार्ड छम्ह उत्कृष्ट कासामि जूगु व थःम्हं हजार्डयात बांलाक थुइकेत निला स्वला ई काःगु खँ नं धाःगु खः । हजार्ड न्हय्दँ न्ह्यः लिलें चेल्सी वःगु खः । चेल्सीया निंतिं हजार्डं ३५२ कासा म्हिताः ११० गोल याःगु दु । हजार्ड आः रियल म्याड्रिड वनीगु सम्भावना दु ।
https://nepalbhasatimes.com/23195,कासाख्य:,  ,दुर्लभ विजयलिपा इंग्ल्यान्डयात विश्वकप क्रिकेट उपाधी,"इंग्ल्यान्डं दुर्लभ विजय चूलाकुसें न्हापांखुसी विश्वकप क्रिकेटया उपाधी ल्हातय् लाकूगु दु । न्यूजिल्यान्ड लिसे जूगु फाइनल कासाय् नियमित ओभरय् व सुपर ओभरय् बराबरीइ जुइवं बाउन्ड्री प्रहारया ल्याखं इंग्ल्यान्डं दुर्लभ विजय चूलाकूगु खः । न्यूजिल्यान्डं न्हापां ब्याटिङ्ग यासें २४१ रन दयेकूगु खः ।                                                         लिसलय् ब्याटिङ्ग याःवःगु इंग्ल्यान्ड नं २४१ रनय् अलआउट जुल । नियमित ५० ओभरय् बराबरी जुइवं सुपर ओभरय् वंगु खः । सुपर ओभरय् इंग्ल्यान्डं न्हापां ब्याटिङ्ग यासें १५ रन दयेकल । लिसलय् ब्याटिङ्ग याःवःगु न्यूजिल्यान्डं नं १५ रन हे जक दयेकेफत । सुपरय् ओभरय् नं बराबरीइ जुइवं कासाया निर्णय बाउन्ड्री प्रहारया ल्याखं जूगु खः । पूवंक कासाय् इंग्ल्यान्डं २४ प्यंगू बाउन्ड्री थ्वातसा न्यूजिल्यान्डं १६ गू जक थ्वाःगु खः । थ्व ल्याखं इंग्ल्यान्डं खुगू बाउन्ड्री अप्वः थ्वानाः दुर्लभ विजय चूलाकूगु खः । मेखे ब्राउन्ड्रीया आधारय् कासा क्वःछिइगु नियमयात कयाः धाःसा लोकंह्वाःपिं कासामिपिंसं हे आलोचना याःगु दु । भारतया पुलांम्ह क्रिकेटर गौतम गंभीरं छगू ट्विट यासें धाःगु दु, ‘कासाया विजेताया घोषणा दकलय् अप्वः ब्राउन्ड्री थ्वाःगु आधारय् जुल । आइसीसीया थ्व बेतुकया नियम खः । थ्व कासा टाइ जुइमाः खः । जिं निगुलिं टिमयात बधाइ बी, गुपिंसं उत्कृष्ट फाइनल कासा म्हित । निगुलिं टिम विजेता खः ।’ अथेहे मेम्ह भारतीय क्रिकेट युवराज सिंह नं ट्विट यासें वाउन्ड्री नियमय् असहमति प्वंकूगु दु । युवराजं ट्विट याःगु दु, ‘जि थ्व नियमय् सहमत मदु । तर नियम ला नियम हे खः । इंग्ल्यान्डं आखिरय् वल्र्डकप त्याकल, बधाइ दु । जिगु सहानुभुति किवितय्त दु, गुपिंसं अन्तिम तक संघर्ष यात, बांलाक म्हितल ।’विश्वकप क्रिकेटया अफिसियल ट्विटर क्रिकेट वल्र्ड कपं हे ट्विट यासें च्वःगु दु, ‘छगू विजेता, तर निगू च्याम्पियन टिम ।’"
https://nepalbhasatimes.com/23321,कासाख्य:,  ,क्रिकेट त्याःगु विश्वकप,"सकसिनं सिउ, क्रिकेट अनिश्चितताया कासा खः । थ्व ला न्ह्याब्लें धयाः वयाच्वंगु ख“ हे जुल । अय्नं थ्व कासा थुलिमछि अनिश्चिततां जाः धकाः धाःसा सुनांनं सिउगु खइमखु । विश्वकप क्रिकेट २०१९ नकतिनि हे जक क्वचाल । लर्डसय् जूगु फाइनलय् इंग्ल्यान्डं न्युजिल्यान्डयात बुकाः विश्वकप त्याकल ।                                                         इंग्ल्यान्डय् गुकथं थ्व कासाय् त्याःगु ले ? लिसः जुइ, इंग्ल्यान्डं न्युजिल्यान्डया तुलनाय् यक्व चौका व छक्का थ्वात, उकिं व त्यात । अहो, थथे नं जुइ यःला ? जुइयः खनि । उकिं ला धायेमाःगु क्रिकेट धाथें धाथें हे अनिश्चितताया कासा खः, थ्व कासाय् गुबलय्, गन, गथे, छु जुइ, सुनानं धायेफइमखु, खालि जुइधुंकाः अजूचायेगु त्वःताः । फाइनलय् धाथें हे तसकं अजूचायापुगु कासा जुल, छक्वः छक्वः इंग्ल्यान्ड त्याइ थें च्वनीगु, छक्वः छक्वः न्युजिल्यान्ड त्याइ थें च्वनीगु । प्राविधिक ल्याखं त्याः धाःसा सुं नं मत्याः । थुपिं निगू टिम दथुया कासा ‘टाइ’ जुल । अथे धयागु निगुलिं टिम बराबर । व नं छक्व मखु, निक्व तक । दकलय् न्हापां निर्धारित ५० ओभरया कासाय् निगुलिं टिम दथुइ ‘टाइ’ जुल । न्युजिल्यान्डं न्हापां ब्याटिङ यानाः २४१ रन दयेकल । अनंलि इंग्ल्यान्डं नं उलि हे २४१ दयेकल । थ्व धुंकाः सुपर ओभरया कासा जुल, फुटबलया भासं धायेगु खःसा टाइब्रेकर । थुकी नं निगुलिं टिम बराबरी हे जुल, १५–१५ रन । थथे जुइफु धकाः न्हापा हे नियम दयेकातःगु खः, थ्व इलय् त्याइगु टिमया निर्णय सुनां अप्वः चौका व छक्का थ्वात, व ल्याखं जुइ । थ्व हे अजूचायापूगु नियमं इंग्ल्यान्ड त्यात । धाइपिंसं धाइ हे जुइ, थथे नं जुइ ला धकाः ? थज्याःगु नियम नं गनं दइला धकाः ? क्रिकेटय् अज्याःगु द्वःछिं मल्याक नियम दु, गुकी थथे याये मजिउ, थथे याये जिउ धकाः च्वयातःगु दु । क्रिकेट यः, म्हिते न्ह्याः धायेगु खःसा थज्याःगु सकतां नियम नं यः धाये हे माल । मखुसा सुम्क च्वनेमाल, गथे न्युजिल्यान्ड टिम च्वन । खालि छु धाःसा थथे मजूसा जिउ धयागु नुगःया ख“ जक खः । वान डे क्रिकेटया इतिहासय् थ्व फाइनलयात आतकया हे दकलय् अद्वितीय कासा धायेगु नं सुरु जूगु दु । थज्याःगु कासा न्हापा गुबलें जूगु मदु, न आः थथें हे जुइ । थ्व कासानापं विश्वकप क्वचाल । प्यद“य् छक्वः वइगु धेंधेंबल्लाः तसकं ताःलात । धाथें गुलि ताःलात धाःसां थुकिया प्रभाव वइगु यक्वं दिं तक दया हे च्वनी । अले यक्व लिपा नं धायेगु याइ– अहो, छन्हु लर्डसय् थज्याःगु नं फाइनल जूगु दु खनि सा । धाथें धायेगु खःसा थुगुसीया विश्वकप यक्वसिया निंतिं तसकं बांलाःगु जुयाबिउगु दु । दकलय् न्हापां ला वान डे क्रिकेटयात हे । न्यान्हु तक म्हितीगु टेस्ट क्रिकेट ला न्हापांनिसें दु । थुकियात हे क्रिकेटया वास्तविक रूप धाइपिं यक्व दु । सन् ७० पाखे वान डे क्रिकट म्हितेगु सुरु जुल । आः वयाः क्रिकेटया दकलय् न्हूगु रूपया ल्याखं नं म्हिता वयाच्वंगु दु, अथे धयागु ट्वान्टी ट्वान्टी क्रिकेट । थौकन्हय् २० ओभरया थ्व कासा तसकं लोकंह्वाः, सकसितं यः । छखे, टेस्ट क्रिकेट दु, मेखे ट्वान्टी ट्वान्टी क्रिकेट दु । थ्वया दथुइ लाःगु वान डे क्रिकेट छाय् माल धाइपिं नं यक्व वये धुंकूगु दु । आः ला वान डे क्रिकेट म्हाइपुल धाइपिं नं उतिकं दु । छगू कथं वान डे क्रिकेट थःगु अस्तित्वया निंतिं हे संघर्ष याना वयाच्वंगु ई खः थ्व । आः नकितिनि क्वचाःगु विश्वकप धुंकाः दाबी यानाः धायेछिं, वान डे क्रिकेट आः नं उत्तिकं मानि, थ्वं बीगु रोमाञ्चकताय् छुं कमी जूगु मदु । थ्व उतिकं न्ह्यइपु । थ्व गुलि न्ह्यइपु ले सा ? थुकिया लिसः ला व हे फाइनल कासा जुल । गथे मुक्कं वान डे क्रिकेटया निंतिं थ्व विश्वकप संजीवनी जुल, अथे हे इंग्ल्यान्डया क्रिकेट निंतिं नं थ्व उतिकं हे संजीवनी सावित जूगु दु । क्रिकेटया जन्मभूमि खः, इंग्ल्यान्ड । तर थुकिया लोकप्रियता इंग्ल्यान्डय् बुलुहं कमजोर जुया वनाच्वंगु दु । क्रिकेटसिबें मेगु हे कासा यः धाइपिं यक्व दयाच्वंगु दु, विशेषतः फुटबल । उकिसनं न्हूपिं ल्याय्म्ह ल्यासेतय् रूचि क्रिकेटय् तसकं म्हो । थ्व ला इंग्ल्यान्डया क्रिकेटया निंतिं तसकं चिन्ताया विषय हे जुल । इंग्ल्यान्डं विश्वकप छु त्याकल, आः अन क्रिकेटय् पुर्नजागरण वइगु विश्वास ब्वलनावल । स्वयं इंग्लिस टिमया कप्तान इओन मोर्गनं धाःगु दु, ‘इंग्लिस क्रिकेटया निंतिं ला थ्व ‘माइलस्टोन’ उपलब्धी खः । ख नं खः, फाइनलया झ्वलय् इंग्ल्यान्ड न्यंक क्रिकेटया हू वःगु खनेदत । फाइनलया लिच्वः लिपा इंग्ल्यान्ड समर्थकत लय्तायाः वें–उँइ जूगु खनेदत । अले थ्व स्वयाः स्वयं इंग्लिस क्रिकेटयात नं न्हिलेवल जुइमाः । इंग्लिस टिमयात कयाः ला झन् छु धाये ? प्यद“ न्ह्यः सन् २०१५ या विश्वकपय् इंग्ल्यान्ड नकआउट चरणय् तकं थ्यनेमफु । लिग चरणय् हे बांमलाक्क बुइवं छेँय् लिहां वने माल । थथे जुइवं इंग्लिस क्रिकेटय् छु थुइकल धाःसा थःपिंस ‘ह्वाइट बल क्रिकेट’ यात थथे हे वास्ता मयानाच्वन धाःसा मुक्कं कासायात हे बांलाइमखु । उकिं टिमं योजना दयेकल, अले न्ह्याकल, भयहीन क्रिकेट म्हितेगु पलाः, गुकियात ‘फियरलेस क्रिकेट’ धाःसा अझ न्यने न्ह्यइपु । आः इंल्यान्डं त्याकूगु विश्वकपया मू कारण व हे प्यद“ न्ह्यः सुरु जूगु योजनाया लिच्वः खः, गुकिया निंतिं यक्वसिनं यक्व हे कुतः याःगु दु, त्यानु मचासे । धाथें थुगुसीया विश्व क्रिकेट तसकं गज्जब जुल । थ्व विश्वकपं यक्व हे सकारात्मक लिच्वः हल । थज्याःगु ईयात क्रिकेटया दार्शनिक भासं छता धायेगु याः, व खः– थुगुसीया विश्वकपय् सु त्यात ? दकलय् न्हापां न्ह्यसः । अले लिसः खः– क्रिकेट त्यात । थुगुसीया विश्वकप मुक्कं क्रिकेट हे त्याःगु ‘विश्वकप’ खः ।"
https://nepalbhasatimes.com/23474,कासाख्य:,  ,नेपाः कमजोर कतारपाखें पराजित,"येँ – आइसिसी टि–२० विश्वपक एसिया क्षेत्र छनोट अन्तर्गत म्हिगः जूगु थःगु न्हापांगु कासाय् नेपालय् पराजय फयेमाःगु दु । नेपाःयात कमजोर धयातःगु कतारं ४ विकेटं बुकूगु खः । सिंगापुर इन्डियन एशोसियसनया मैदानय् जूगु कासाय् नेपालं टस त्याकाः न्हापां ब्याटिङ्ग याःगु खः । न्हापां ब्याटिङ्ग यासें नेपालं कतारयात मुक्कं १२३ रनया सामान्य लक्ष्य बिउगु खः ।                                                         लिसलय् ब्याटिङ याःवःगु कतारं १९.२ ओभरय् ६ विकेटया क्षतिइ विजय लक्ष्य चूलाकूगु खः । कतारया निंतिं म्हिगः इनाम उल हकं दकलय् अप्वः ४१ रन दयेकलसा कम्रान खानं २२, जाहिर इब्राहिमं १२ व मुहम्मद तनभिरं ११ रन थ्वागु खः । न्हापांगु ब्याटिङ नेपालं धाःसा २० ओभरय् फुक्कं विकेटया क्षतिइ मुक्कं १२२ रन जक दयेकेत ताःलाःगु खः । कप्तान पारस खड्का व उपकप्तान ज्ञानेन्द्र मल्लं न्हापांगु विकेटया निंतिं ४९ रनया साझेदार याःगु खः । कप्तान खड्कां मुक्कं २८ रन दयेकलसा उपकप्तान मल्लं २३ रन दयेकल । थ्व धुंकाः सोमपाल कार्मी ११, सन्दीप लामिछानें ९, शरद भेषवाकरं ७ रन दयेकल । नेपाःया निंतिं कतारया बलर इकबाल हुसेन खतरनाक सावित जुल । हुसेनं स्वंगू विकेट काःगु खःसा तमोर साजाद व नुमान सर्वारं निगू निगू व इनवाल हुसेनं छगू विकेट काःगु खः । नेपाःया निंतिं सन्दीप लामिछानें ३ विकेट काःगु खःसा करण केसीं छगू विकेट काःगु खः । नेपालं थौं मलेसिया लिसे निगूगु कासा म्हिती । नेपालं छनोटया निंतिं मलेसिया, कतार, सिंगापुर व कुवेत लिसे म्हितीसा थुकी शीर्षस्थानय् लाःगु टिमं विश्वकपया ग्लोबल छनोटय् म्हितेखनी ।"
https://nepalbhasatimes.com/23441,कासाख्य:,  ,‘बेलं याकनं रियल म्याड्रिड त्वःती’,"गारेथ बेलं याकनं हे रियल म्याड्रिड त्वःतीगु खँ क्लबया प्रशिक्षक जिनेदान जिदानें धाःगु दु । अमेरिकाया होस्टनय् ब्रायन म्यूनिख लिसे ३–१ गोलं पराजित जुइधुंकाः रियलया प्रशिक्षक जिदानें ३० दँया बेलं याकनं रियल त्वःतेत्यंगु खँ धयादीगु खः । बेलया रियल लिसे मेगु स्वदँया सम्झौता दनी, तर रियल धाःसा आः हे बेलयात क्लबं पितिनेत स्वयाच्वंगु दु ।                                                         ‘जितः आशा दु वं याकनं क्लब त्वःती, थ्व सकसियां निंतिं बांलाःगु हे जुइ । जिपिं न्हूगु टिमय् वयागु ट्रान्स्फरया निंतिं ज्या यानाच्वनागु दु’ धासें जिदोनं धाःगु दु, ‘जितः व्यक्तिगत रुपं वयालिसे छुं समस्या मदु । तर गुबलें गुबलें ई स्वयां न्ह्यव हे यायेमाःगु ज्या वइ ।’ मेखे बेलया एजेन्ट जोनाथन बार्नेटं एएफपीलिसे खँ ल्हासें जिदानें बेलया अपमान याःगु धासें धाःगु दु, ‘जिदानें रियलया निंतिं महत्वपूर्ण योगदान बिउम्ह कासामियात सम्मान तकं मयाः ।’सन् २०१३ य् टोटनह्यामं ८५ मिलियन पाउण्डं रियल म्याड्रिड वयेधुंकाः बेलं प्यक्वः तक च्याम्पियन्स लिग त्याकेधुंकूगु दु । आः बेल प्रिमियर लिग क्लब म्यानचेस्टर युनाइटेड वा टोटन्हयाम, जर्मनी क्लब ब्रायन म्युनिख वनेफु धाःसा । मखुसा चाइनिज सुपर लिग म्हितेगु निंतिं नं वनेफु धाःगु दु । वेल्सया कासामि बेल घाःपाःया समस्याय् लानाच्वंगु दु । थ्वहे कारणं वंगु प्यंगू सिजनय् वं ला लिगाय् मुक्कं ७९ गू कासा जक म्हितल । लस ब्लांकोया प्रशिक्षणय् वं मुक्कं ४२ गू कासा जक म्हितल, गुकी बच्छि ला सब्स्टिच्युटय् म्हितूगु खः । वंगु सिजनय् क्लबया समर्थकतय्सं नं बेलप्रति असन्तोष प्वंकूगु खः ।"
https://nepalbhasatimes.com/23499,कासाख्य:,  ,ज्ञानेन्द्र मल्लया कीर्तिमानी अर्धसतकं नेपालं मलेसियायात बुकल,"टि–२० विश्वकप एसिया छनोट                                                          येँ – नियमित उपकप्तान ज्ञानेन्द्र मल्लया कीर्तिमानी ब्याटिङ्गया ग्वाहालिं टि–२० विश्वकपया एसिया छनोटय् नेपालं म्हिगः मलेसियायात बुकेत ताःलाःगु दु । म्हिगःया कासाय् कप्तानी याःम्ह मल्लं विस्फोटक ब्याटिङ्ग यासें नेपाःया निंतिं दकलय् याकनं अर्धसतक दयेकेगु कीर्तिमान तयेगु झ्वलय् २० बलय् हे अर्धसतक पूवंकूगु खः । थ्व झ्वलय् वं न्यागू चौका व स्वंगू छक्का थ्वाःगु खः ।कासा सुरु जुइ न्ह्यव वा वयेवं गुंगू ओभरय् क्वतहःगु कासाय् मलेसियां न्हय्गू विकेटया क्षतिइ ८२ रन दयेकूगु खः । नेपालं मुक्कं च्यागू ओभरय् स्वंगू विकेटया क्षतिइ विजय लक्ष्य चूलाकूगु खः ।थ्व छनोटय् शीर्षथासय् लाःगु टिमं सन् २०२० य् जुइगु विश्वकपया निंतिं ग्लोबल छनोटय् म्हितेखनी । ग्लोबल छनोटय् म्हितेगु निंतिं नेपालं आः जुयाच्वंगु एसिया छनोटय् म्हितीगु फुक्कं कासा त्याकेमाःगु हाथ्या दु । थ्वयां न्ह्यव म्हीग जूगु कासाय् नेपाः कमजोर कतारपाखें पराजित जूगु खः ।म्हिगःया कासाय् दकलय् याकनं ५० रन पूवंकेगु कीर्तिमान तयेगु झ्वलय् कप्तान मल्लं वंगु वालय् जक विनोद भण्डारीं २५ बलय् अर्धसतक दयेकाः तःगु कीर्तिमान त्वाःथःगु खः । सुरु निसें आक्रामक खनेदुम्ह मल्लं प्रारम्भिक ब्याट्सम्यान प्रदीप ऐरि लिसे जानाः न्हापांगु विकेटया निंतिं नं कीर्तिमानी साझेदारी याःगु दु । थुपिं निम्हेस्यां न्हापांगु विकेटया निंतिं ६६ रनया साझेदारी याःगु खः । मल्लं अर्धसतक दयेकेवं मेगु बलय् आउट जूगु खः । वयात मोहम्मद सहादतं आउट याःगु खः । सहादतं प्रदीप ऐरी व दीपेन्द्र सिंह ऐरीया विकेट नं काःगु खः । प्रदीप मुक्कं १२ रनय् व दीपेन्द्र २ रनय् आउट जूगु खः । नेपाःया निंतिं शरद भेषावकरं अविजित ३ रन व विनोद भण्डारी १३ रन थ्वाःगु खः । न्हापां फिल्डिङ ल्यःगु नेपालं म्हिगः सोमपाल कामीं न्हापांगु ओभरय् निम्ह कासामितय्त रन हे कायेके मबिसे आउट यानाः बांलाःगु सुरुवात याःगु खः । वं कासा सुरु जुइवं न्हापांगु बलय् हे अनवर अरुद्दिनयात व न्हापांगु ओभरया अन्तिम बलय् सफिक सर्राफयात शून्यय् आउट याःगु खः । थ्व लिपा मलेसियाया सइद अजिजं १५ बलय् ३० रन व भिरन्दीप सिंहं १७ बलय् २१ रन थ्वासें ८३ रनया लक्ष्य बिउगु खः । नेपाःया निंतिं बसन्त रेग्मीं निगू, सन्दीप लामिछाने व करण केसीं छगू छगू विकेट काःगु खः । न्हापांगु कासाय् कतारलिसे पराजित जुइधुंकूगुलिं नेपालं म्हितीगु स्वंगूलिं कासा त्याकेमाःगु अवस्थाय् दुगु खः । उकिं म्हिगःया कासा सुरु जुइ न्ह्यव वा वयाः कासाय् रद्द जुइगु स्थिति वःबलय् नेपाः कठीन अवस्थाय् लाःगु खः । तर वा दिइवं ९ ओभरया कासा जुल । म्हिगःया कासाय् नियमित कप्तान पारस खड्का जँया समस्याया कारणं मम्हितल । खड्कां मेगु कासा मम्हितीगु सम्भावना दु । नेपालं आः शनिवाः कुवेत लिसे व आइतवाः सिंगापुर लिसे म्हिती ।"
https://nepalbhasatimes.com/23654,कासाख्य:,  ,टि–२० विश्वकप एसिया छनोट नेपाः ग्लोबल छनोटया निंतिं असफल,"येँ – सिंगापुरपाखें ८२ रनं लज्जास्पद पराजय लिपा नेपाःया टि–२० विश्वकप म्हितेगु म्हगस क्वःदःगु दु । म्हिगः जूगु कासाय् पराजय लिपा विश्व वरियताया झिंछगूगु थासय् लानाच्वंगु नेपाः टि–२०या ग्लोबल छनोट तकं म्हिते मखनीगु जूगु दु । सन् २०२० य् अस्ट्रेलियाय् जुइगु विश्वकपय् मुक्कं झिंखुगू देशं ब्वति काइ ।                                                         नेपाःयात पराजित यायेत ताःलाःगु सिंगापुर ग्लोबल छनोटय् दुहां वंगु दु । म्हिगः जूगु कासाय् सिंगापुरं न्हापां ब्याटिङ्ग यासें १९२ रनया लक्ष्य बिउगु खः । लिसलय् ब्याटिङ्ग याःगु नेपाः १५ ओभरय् मुक्कं १०९ रन दयेकाः अलआउट जूगु खः । नेपालं आक्रामक शुरुवात याःगु खःसां ब्याटिङ कमजोर जुइवं पराजय फयेमाःगु खः । थ्वयां न्ह्यवया कासाय् विस्फोटक ब्याटिङ यानाच्वंपिं कप्तान पारस खड्का व उपकप्तान ज्ञानेन्द्र मल्ल नं बांलाःगु स्कोर दयेकेमफुत । विस्फोटक ब्याटिङ यायेगु झ्वलय् निगू ओभरय् २४ रनया साझेदार याःपिं कप्तान खड्का १२ रनय् आउट जुलसा उपकप्तान मल्लं ३९ रन दयेकल । नेपाःया निंतिं दीपेन्द्र सिंह ऐरीं २३, सोमपाल कामी ११ रन दयेकलसा मेपिंसं दोहोर अंकया रन तकं दयेकेमफुत । सिंगापुरया निंतिं सेलाडेर विजयकुमारं प्यंगू व विनोथ बसकरणं निगू विकेट काःगु खः ।अघोषित फाइनल थें जूगु म्हिगःया कासाय् सु त्यात व मेगु चरणया छनोट दुहां वनीगु खः । थ्व कासाय् सिंगापुरं १९१ रनया विशाल योगफल दयेकेत ताःलाःगु खः । टि–२० अन्तर्राष्ट्रिय क्रिकेटय् नेपाः विरुद्ध छुं नं देशं दयेकूगु थ्व आःतकया दकलय् अप्वःगु योगफल खः । थ्वयां न्ह्यव थगुने नेदरल्यान्डं नेपाः विरुद्ध दकलय् अप्वः १७४ रन दयेकूगु खः । म्हिगःया कासाय् डेभिडं सिंगापुरया निंतिं दकलय् अप्वः ७७ रन दयेकल । थ्व झ्वलय् वं ४३ बल म्हिताः प्यंगू चौका व स्वंगू छक्का थ्वाःगु खः । अथेहे रोहन रंगराजनं ४९, मनप्रित सिंह ४२ रन दयेकल । नेपाःपाखें अनुभवी कासामि वसन्त रेग्मीं हे प्यंगू ओभर ५४ रन बिउगु खः । नेपाःपाखें आः म्हितूगु अन्तर्राष्ट्रिय कासाय् थ्व हे दकलय् खराब बलिङ जूगु दु । नांजाःम्ह कासामि सन्दीप लामिलानें नं स्वंगू ओभरय् ३४ रन दयेकल । तर थुपिं निम्हेसिनं छगू नं विकेट कायेमफुत । नेपाःया निंतिं अविनाश बोहरां प्यंगू व करण केसीं निगू विकेट काःगु खः । उपविजेता मेडल लितकाल कासा लिपा नेपाःयात उपविजेता घोषणा यानाः कासामितय्त मेडल क्वखायेकूगु खः । तर उपविजेताया ट्रफि बीत्यंगु इलय् नेपाः उपविजेता मखुत धासें हाकनं मेडल लित काःगु खः । नेपाः व कतारया ४–४ अंकं जूगु खः, रनरेटया आधारय् कतार उपविजेता जुइमाः खः । तर आयोजकया गल्तीं नेपाःयात उपविजेता घोषणा यानाः मेडल क्वखायेकूगु खः । सकलें कासामितय्सं मेडल क्वखायेधुंकाः नेपाः स्वंगूगु थासय् लाःगु धायेवं कासामितय्सं क्वखायातःगु मेडल त्वःताः लितबिउगु खः ।"
https://nepalbhasatimes.com/22565,कासाख्य:,  ,पेनाल्टिइ उरुग्वे असफल,"स्टार कासामि लुइस स्वारेजया पेनाल्टि असफल जुइवं उरुग्वे कोपा अमेरिका धेंधेंबल्लाखं पिने लाःगु दु । म्हिगः सुथय् जूगु क्वार्टरफाइनल कासाय् स्वारेजं गोल याये मफयेवं उरुग्वेयात पेरुं पेनाल्टि सुटआउटय् बुकूगु खः ।                                                         स्वारेजं नियमित इलय् हे छगू गोल याःगु खः, तर रेफ्री उगु गोलयात अफसाइड बीवं नियमित ई व थप इलय् निगुलिं टिमपाखें छगू नं गोल मजुइवं कासा पेनाल्टि सुटआउटय् वंगु खः । पेनाल्टिय् झिंन्याक्वः तकया कोपा अमेरिका विजेता उरुग्वे ४–५ गोलं बूगु खः ।पेरुं आः चिललिसे सेमिफाइनल कासा म्हिती । थ्वयां न्ह्यः ग्वसाः देय् ब्राजिल व अर्जेन्टिना दथुइ बुधवाः न्हापांगु सेमिफाइनल कासा जुइ ।"
https://nepalbhasatimes.com/22762,कासाख्य:,  ,शोएब मलिकपाखें संन्यास,"पाकिस्तानया अलराउण्डर शोएब मलिकं एकदिवसीय अन्तर्राष्ट्रिय क्रिकेटं संन्यास काःगु दु । शुक्रवाः पाकिस्तानं बंगलादेशयात ९४ रनं विजय चूलाकेधुंकाः मलिकं संन्यासया घोषणा याःगु खः । थ्व कासाय् मलिकं मम्हितकू, तर कासा क्वचायेधुंकाः मलिक मैदानय् वयेवं पाकिस्तान टिमया सकलें कासामित निझ्वः जुयाः झ्वःलाक दनाः वयात गार्ड अफ अनर बिउगु खः ।                                                         थःगु नीदँया एकदिवसीय क्रिकेट यात्रायात दिकेगु झ्वलय् मलिकं धाःगु दु, ‘जिं न्हापा हे धाये धुनागु खः कि विश्वकप लिपा जिं एकदिवसीय क्रिकेटपाखें संन्यास कायेगु जुइ । थौं जिं थन थुकिया घोषणा यानाच्वना । जिगु समर्थकतय्त यक्व यक्व सुभाय्, गुपिंसं जितः समर्थन याःगु दु उमित यक्व यक्व माया ।’ शोएब मलिकं १९९९ या अक्टोवरय् वेस्ट इन्डिज विरुद्धया कासा पाखें एकदिवसीय अन्तर्राष्ट्रिय क्रिकेटय् डेब्यु याःगु खः । व पाकिस्तानया निंतिं कुल २८७ गू एकदिवसीय कासा म्हितूगु दुसा गुंगू शतक व ४४ गू अर्धसतक सहित ७५३४ रन दयेकूगु दु । थ्व झ्वलय् वं १५८ गू विकेट नं काःगु दु ।  "
https://nepalbhasatimes.com/22829,कासाख्य:,  ,"विश्वकप क्रिकेट मंगलवाःनिसें सेमिफाइनल, रोहितया कीर्तिमान","इंग्ल्यान्डय् जुयाच्वंगु विश्वकप क्रिकेटय् भारतं न्यूजिल्यान्डलिसे व अष्ट्रेलियां इंग्ल्यान्डलिसे सेमिफाइनल कासा म्हितीगु जूगु दु । लिग चरणया अन्तिम निगू कासाया लिच्वः वयेवं अंक तालिकय् भारत शीर्ष थासय् लाःगु दुसा थ्वयां लिउ छसिकथं अस्ट्रेलिया, इंग्ल्यान्ड व न्यूजिल्यान्ड लाःगु दु ।                                                         वइगु जुलाइ ९ तारिखय् भारत व न्यूजिल्यान्ड दथुइ न्हापांगु सेमिफाइनल कासा जुइसा जुलाई ११ य् अस्ट्रेलियाया व न्यूजिल्यान्ड दथुइ निगूगु सेमिफाइनल कासा जुइ । सेमिफाइनलया विजयी टिम दथुइ जुलाई १४ य् फाइनल कासा जुइ ।मेखे थुगु विश्वकपय् भारतया प्रारम्भिक ब्याट्सम्यान रोहित शर्मां न्यागू सतक थ्वानाः न्हूगु कीर्तिमान तःगु दु । शर्मां दकलय् लिपांगु शतक शनिवाः श्रीलंकाविरुद्धया कासाय् थ्वाःगु खः । थ्व कासाय् शर्मां १०३ रन दयेकूगु खः । क्रिकेट ख्यलय् हिटम्यानया नामं लोकंह्वाःम्ह शर्मा दकलय् न्हापां पाकिस्तान विरुद्ध १४० रन, बंगलादेश विरुद्ध १०४ रन, इंग्ल्यान्ड विरुद्ध १०२ रन व दक्षिण अफ्रिका विरुद्ध १२२ रन थ्वाःगुु खः । शर्र्मां थुगुसी न्यागू सतक थ्वायेगु लिसें विश्वकपय् दकलय् अप्वः खुगू शतक थ्वानातःम्ह महान ब्याट्सम्यान सचिन तेन्दुल्कर लिसे नं बराबरी याःगु दु । तेन्दुल्करं खुगू शतक थ्वायेगु निंतिं विश्वकपय् ४४ गू कासा म्हितूगु खःसा शर्मां धाःसा मुक्कं १६ गू विश्वकप कासाय् हे खुगू शतक थ्यंकूगु खः ।आः जुयाच्वंगु विश्वकपय् जक रोहितं गुंगू कासा म्हितः ६४७ रन दयेकेधुंकूगु दु ।"
https://nepalbhasatimes.com/24886,कासाख्य:,  ,फेडरर युएस ओपनं पिने,"न्याक्वः तकया युएस ओपन च्याम्पियन रोजर फेडररं थुगुसी क्वार्टरफाइनलं हे पराजित जूगु दु । ३८ दँया भेट्रान कासामि फेडररयात बुल्गेरियाया ग्रिगोर डिमिट्रोभं ३–६, ६–४, ३–६, ६–४ व ६–२या सेटं बुकूगु खः । फेडररं थ्वयां न्ह्यः डिमिट्रोभ लिसे जूगु फुक्क यानाः न्हय्गुलिं कासाय् वयात पराजित याना वयाच्वंगु खः ।                                                         तर थ्व पालय् धाःसा बिना सीडया डिमिट्रोभं थुगुसी नं विजेताया रुपय् न्ह्यःने वयाच्वंम्ह फेडररयात निराश यानां त्वःतल । जँ स्यानाः च्वंम्ह फेडररं कासा लिपा धाल, ‘जिं कासा ज्वः स्याःगु वाःचाः, अय्सां जिं म्हिते धाःसा फत ।’ २८ दँया डिमिट्रोभं आः सेमिफाइनलय् रसियाया न्यागूगु सीडया डानिल मेडभेडेभलिसे म्हिती ।"
https://nepalbhasatimes.com/22865,कासाख्य:,  ,कोप अमेरिका कप ब्राजिलयात,म्यानचेस्टर सिटीया ग्राबियल जिससं छगू गोल यासें मेगु गोलयात मिले यानाबीवं ब्राजिलं कोपा अमेरिका कप त्याकूगु दु । पेरुयात ३–१ गोलं बुकाः ब्राजिलं झिंनिदँ लिपा न्हापांखुसी कोपा अमेरिका कप त्याकूगु खः । ब्राजिलया थ्व गुंगूगु कोपा अमेरिका कप उपाधी खः । थुकिया लिसें ब्राजिलं थःगु देशय् जूगु कोपा अमेरिकाया फुक्कं धेंधेंबल्लाखय् उपाधी त्याकाः कीर्तिमानी नं तःगु दु ।                                                         न्हापांगु हाफया इन्जुरी इलय् गोल याःम्ह जिससं थ्वयां न्ह्यव कासाया १५ औं मिनेटय् न्हापांगु गोल यायेत सोउसा सुआरेसया निंतिं बल मिले यानाबिउगु खः । छगू गोल नयेधुंकाः पेरुया पाओलो गुइरेरों ४४ मिनेटय् गोल यासें कासा बराबरीइ ला हःगु खःसा तर थ्वयां प्यंगू मिनेट लिपा हे जेससं ब्राजिलया निंतिं गोल याःगु खः । कासाया ९० औं मिनेटय् ब्राजिलया निंतिं रिचार्लेसनं पेनाल्टिपाखें थप छगू गोल याःगु खः । थ्व न्ह्यव ७० औं मिनेटय् निगूगु म्हासुगु कार्ड नयाः जेसस मैदानं पिहां वनेमाःगु खः ।
https://nepalbhasatimes.com/24929,कासाख्य:,  ,दकलय् ल्ह्वंम्ह क्रिकेटर,"भारत व वेस्ट इन्डिज दथुया निगू टेस्टया श्रृंखलाय् भारतं निगुलिं कासा त्याकाः श्रृंखला थःगु कब्जाय् लाकल । थ्व टेस्ट श्रृंखला त्याकेवं भारत टेस्ट राष्ट्रतय् धलखय् दकलय् च्वय् नं लात । थ्व श्रृंखला भारतं त्याकूसां थुकी म्हितूम्ह छम्ह न्हूम्ह कासामिया कारणं भारतया विजय हे छायाय् लात ।                                                         वेस्ट इन्डिजया थ्व कासामिया चर्चा थौंकन्हय् सामाजिक सञ्जालय् व्यापक जुयाच्वंगु दु । वयागु किपा सामाजिक सञ्जालय् भाइरल जुयाच्वंगु दु । थ्व कासामि खः– रहकीम कर्नवाल । रहकीमया चर्चा जुयाच्वंगु कारण धाःसा वयागु म्हधिकः व ग्यसुया कारणं खः । २६ दँया रहकीम भारतलिसे थ्व श्रृंखलापाखें जक टेस्ट क्रिकेटय् डेब्यु याःगु खः । तर वयागु चर्चा डेब्युया कारणं स्वयां नं वयागु ग्यसुया कारणं अप्वः जुल । स्थानीय पत्रिकातय्सं धाःकथं रहकीमया ग्यसु तौल १४० किलो दु, अले व विश्वया दकलय् अप्वः तौल दुम्ह टेस्ट क्रिकेटर नं जूगु दु । खय्त ला अन्तर्राष्टिय काउन्सिलं स्थानीय मिडियाया थ्व दावीयात पुष्टि याःगु मदुनि, अथे खःसां यदि वयागु तौल धाथें १४० किलो खः धयागु खःसा व आःतकया दकलय् ल्ह्वंम्ह टेस्ट क्रिकेटर जुइ । आःतक टेस्ट क्रिकेट म्हितूपिं कासामितय्त तौलया ल्याखं स्वयेगु खःसा दकलय् ल्ह्वंम्ह कासामि जुयाच्वंम्ह धयाम्ह अस्टे«ेलियाया वरविक आर्मस्ट्रंग खः । तर आः रहकीमं आर्मस्ट्रंगयात नं लिउने लाकाबिउगु दु । रहकीमया तौल जक अप्वःगु मखु, वयागु उचाई नं स्वये लायकया दु । वयागु उचाई ६ फूट ५ इञ्च दु । रहकीम जव ल्हातं ब्याटिङ याइम्ह ब्याट्सम्यान खःसा अफ ब्रेक बलर नं खः । वं थःगु न्हापांगु टेस्टय् भारतया चेतेश्वर पुजाराया विकेट काल । वं टेस्ट क्रिकेटय् न्हापांगु विकेट कायेवं क्रिकेटया तथ्यांक तया वयाच्वंम्ह भारतया छम्ह रिपोर्टरं ट्विट याःगु दु ‘थ्व टेस्ट क्रिकेटया इतिहासय् दकलय् झ्यातुगु विकेट जुइमाः ।’ रहकीम टेस्ट क्रिकेटय् नकतिनि डेब्यु याःसां वेस्ट इन्डिजया घरेलु क्रिकेटय् धाःसा लोकंह्वाःम्ह हे कासामि खः । व यक्व छक्का थ्वायेफुम्ह कासामि खः, अले वयागु उचाईया कारणं वयागु स्पिन बल नं स्वयेबहः जुइगु याः । छुं ई न्ह्यव क्वचाःगु वेस्ट इन्डिज च्याम्पियनशीपय् रहकीमं १७.६८ या औसतय् ५४ गू विकेट काःगु खः । क्रिकेट वेबसाइट इएसपीएन क्रिकइन्फोया कथं रहकीमं न्हापांगु श्रेणीया ५५ गू कासाय् २४ या औसतय् २२२४ रन दयेकेधुंकूगु दुसा २६० विकेट कायेधुंकूगु दु । अथेहे टि २० कासाय् नं वयागु स्ट्राइक रेट १३१ स्वयां अप्वः दु । बांलाःगु प्रतिभा दुसां थःगु ग्यसुया कारणं हे रहकीम अन्तर्राष्ट्रिय क्रिकेटय् ह्वःताः चूलाके मफयाच्वंगु खः । वंगु दँय् जक वेस्ट इन्डिजया प्रमुख चयनकर्ता कर्टन ब्राउनं रहकीमया तौल म्हो याकेगु निंतिं ग्वाहालि जुयाच्वंगु खँ धाःगु दु । रहकीमया आदर्श धाःसा दक्षिण अफ्रिकाया अलराउन्डर ज्याक कलिस खः ।"
https://nepalbhasatimes.com/23122,कासाख्य:,  ,नेपालं मलेसियायात बुकल,"येँ – सन् २०१८ दछिया दुनें नेपालं पर्यटन क्षेत्रं जक ६९ अर्ब ७५ करोड ५८ लाख आम्दानी जूगु खँ धाःगु दु । थ्व आम्दानी वंगु दँय् स्वयां १७ प्रतिशतं अप्वः जूगु खँ धाःगु दु । सन् २०१७ य् ५८ अर्ब ५२ करोड ६९ लाख तका आम्दानी याःगु खः । थ्व आम्दानी धाःसा थ्वयां न्ह्यःया दँ २०१६ या तुलनाय् ४० प्रतिशतं अप्वःगु खः ।                                                         उगु दँय् ४१ अर्ब ७६ करोड पाँच लाख आम्दानी जूगु खः । सन् २०१८ य् नेपाः वःपिं पर्यटकतय् औसत बसाइ अवधि १२.४ न्हु दुगु खः । पर्यटकतय्सं न्हि ४४ डलरया ल्याखं खर्च याःगु खः । थगुने धाःसा पर्यटकतय् औसत बसाई अवधि १२.६ न्हु दुगु खः । सन् २०१८ य् ११ लाख ७३ हजार ७२ म्ह विदेशी पर्यटक नेपाः दुहां वःगु खः, गुगु थ्वयां न्ह्यःया दँया तुलनाय् २४.७७ प्रतिशतं अप्वःगु खः । सन् २०१७ य् ९ लाख ४० हजार २१८ म्ह विदेशी पर्यटक नेपाः दुहां वःगु खः । अथेहे २०१८ य् नं नेपाः दुहां वःपिं पर्यटकत मध्ये भारत व चीनया पर्यटक हे अप्वः दत । थ्व दँय् नेपालय् दकलय् अप्वः पर्यटक दुहां वःगु न्यागू देय्या धलखय् छसिकथं भारत, चीन, अमेरिका, बेलायत व श्रीलंका लाःगु दु । भारतपाखें सन् २०१८ य् १ लाख ९४ हजार ३२३ म्ह, चीनं १ लाख ५३ हजार ६३३ म्ह, अमेरिकां ९१ हजार ८९५ म्ह, बेलायतं ६३ हजार ४६६ म्ह व श्रीलंकां ६९ हजार ६४० म्ह पर्यटक नेपाः दुहां वःगु खः । नेपालय् दुहां वइपिं पर्यटकत अप्वः थें बिदा न्ह्यायेकेत, न्ह्यइपुकेत व धर्मकर्मया निंतिं वयेगु यानाच्वंगु दु । सन् २०१८ य् ७ लाख ३ हजार ८३४ म्ह बिदा न्यायेकेत, १ लाख ८७ हजार ६९२ म्ह धार्मिक ज्याया निंतिं नेपाः दुहां वःगु खँ संस्कृति, पर्यटन तथा उड्डयन मन्त्रालयं पित बिउगु प्रतिवेदन न्ह्यथनातःगु दु । थौंकन्हय् साहसिक पर्यटनयानिंतिं नं यक्व हे पर्यटक नेपाः दुहां वयेगु यानाच्वंगु दु ।"
https://nepalbhasatimes.com/25044,कासाख्य:,  ,प्यक्वःखुसी नाडालयात युएस ओपन उपाधी,"स्पेनिस कासामि राफेड नाडालं थुगुसीया युएस ओपन त्याकूगु दु । नाडालया थ्व प्यक्वःगु युएस ओपन उपाधी खःसा झिंगूगुं ग्रान्डस्लाम उपाधी खः । थ्वयां न्ह्यव नाडालं सन् २०१०, २०१३ व २०१७ य् युएस ओपन त्याकूगु खः । आइतवाः जूगु फाइनल कासा रसियन कासामि डानिल मेडभेडेभ विरुद्ध कठीन विजय चूलाकुसें नाडालं उपाधी ल्हातय् लाकूगु खः ।                                                         नाडालं मेडभेडेभयात ७–५, ६–३, ५–७, ४–६ व ६–४या न्यागू सेटं कासा ल्हातय् लाकूगु खः । नाडालं न्हापांगु निगू सेट त्याकूगु खःसां स्वंगूगु सेटय् थःगु विजय लय कायम याना तयेमफुत । अथे जूबलय् थ्व फाइनल प्यघौ व ५० मिनेट ताःहाकः जूवंगु खः । थ्व फाइनल कासा युएस ओपनयु जूगु आःतकया दकलय् ताःहाकःगु फाइनल कासा स्वयां ४ मिनेट जक म्हो जूगु खः । नाडालया थ्व उपाधी दकलय् अप्वः ग्रान्डस्लाम त्याकातःम्ह स्वीस प्रतिद्वन्द्वी रोजर फेडररया स्वयां छगूलिं जक म्हो खः । ‘थ्व जिगु टेनिस जीवनया हे दकलय् भावुक क्षण जूगु दु’ कासा त्यायेधुंकाः नाडालं धाःगु दु, ‘थ्व तसकं रोमाञ्चक फाइनल जुल ।’"
https://nepalbhasatimes.com/23907,कासाख्य:,  ,मेसीयात स्वलाया प्रतिबन्ध,"फुटबलया सुपरस्टार अर्जेन्टिनी कासामि लियोनल मेस्सीयात स्वला तक अन्तर्राष्ट्रिय फुटबल म्हिते मदइकथं प्रतिबन्ध तःगु दु । अर्जेन्टिनी राष्ट्रिय टिमया कप्तान मेसीं छुं ई न्ह्यव क्वचाःगु कोपा अमेरिका फुटबल प्रतियोगिता भ्रष्ट जूगु टिप्पणी याःगुलिं थ्व प्रतिबन्ध तःगु खः ।                                                         अर्जेन्टिना व चिली दथुइ स्वंगूगु थाय्या निंतिं जूगु प्रतिस्पर्धाया झ्वलय् ह्याउँगु कार्ड नयाः मैदानं पिहां वनेमाःगु खः । मेसीं उबलय् थ्व धेंधेंबल्लाया उपाधी न्हापाया हे ब्राजिलया निंतिं सुरक्षित यानातयेधुंकूगु टिप्पणी याःगु खः । लिसें वं स्वंगूगु थासय् लाःगु मेडल कायेत नं अस्वीकार याःगु खः । कोपा अमेरिकाया सेमिफाइनलय् ब्राजिलपाखें २–० गोलया अन्तरं बुइवं अर्जेन्टिनी फुटबल संघं नं थुगु कासाय् रेफ्री गम्भीर गल्ती याःगु खँ धाःगु खः । दक्षिण अमेरिकी फुटबल संघं धाःसा थःपिंत लाःगु द्वपं निराधार जूगु खँ धाःगु खः ।मेसीया दक्षिण अमेरिकी फुटबल संघं प्रतिबन्ध लिसें ५० हजार अमेरिकी डलर जरिवाना नं याःगु खः । मेसीयात थ्व निर्णयविरुद्ध अपील यायेत छवाःया ई बियातःगु दु । प्रतिबन्ध कायम हे जुल धाःसा मेसीं वइगु सेप्टेम्बर व अक्टोवरय् चिली, मेक्सिको व जर्मनी लिसे जुइगु मैत्रीपूर्ण कासाय् म्हितेखनी मखु । अर्जेन्टिनां सन् २०२२ या विश्वकप फुटबलया छनोटया निंतिं सन् २०२० या मार्च निसें म्हितेगु सुरु यायेत्यंगु दु ।"
https://nepalbhasatimes.com/23768,कासाख्य:,  ,नेयमारया बलात्कार मुद्दा बन्द,"लोकंह्वाःम्ह कासामि नेयमारयात लानाच्वंगु बलात्कारया द्वपया अनुसन्धान यानाच्वंपिं ब्राजिलया प्रहरीं उगु मुद्दा बन्द यानाबिउगु दु । साओ पाउलोया महान्यायाधिवक्ताया कार्यालयं प्रमाणया अभावय् उगु मुद्दा निलम्बन यानागु, तर थुकिया अन्तिम निर्णयया निंतिं अभियोजनकर्तायाथाय् छ्वयागु खँ धाःगु दु ।                                                         ब्राजिलया कासामि नेयमारयात ब्राजिलया हे छम्ह मोडल नाजिला त्रिन्दाजीं थःत बलात्कार याःगु द्वपं बिउगु दु । पेरिसया छगू होटलय् थःत बलात्कार याःगु द्वपं बिइवं नेयमारविरुद्ध अनुसन्धान न्ह्याःगु खः । नेयमारं धाःसा उगु द्वपंया खण्डन यासें उम्ह मिसां थःके ध्यबा असूले यायेत थज्याःगु द्वपं बियाच्वंगु खँ धाःगु दु । नेयमारया छम्ह प्रवक्तां धासें समाचार संस्था एएफपीलिसे खँ ल्हासें मुद्दा लित काःगु बारे थःपिंसं छुं प्रतिक्रिया बीमफइगु खँ धाःगु दु । प्रहरीं मोडल त्रिन्दाजीविरुद्ध मानहानिया द्वपं नं तःगु दु । त्रिन्दाजीया तःम्ह हे वकिलतय्सं वयापाखें मुद्दा ल्वायेगु नं त्वःता बीधुंकूगु दु । थ्व मुद्दाय् न्यायाधिश अन्त्मि निर्णय न्यंके न्ह्यः उगु मुद्दाया समीक्षा यायेत अभियोजनकर्तातय्त झिंन्यान्हुया ई दइगु खँ धाःगु दु ।"
https://nepalbhasatimes.com/25206,कासाख्य:,  ,म्यानचेस्टर सिटी नर्विच पाखें स्तब्ध,प्रिमियर लिगया डिफेन्डिङ्ग च्याम्पियन म्यानचेस्टर सिटी म्हिगः लिउनेया क्लब नर्विच सिटीपाखें स्तब्ध जुइमाःगु दु । नर्विचं म्हिगः अलराउण्ड प्रदर्शन यासें सिटीयात ३–२ गोलं बुकल । प्रिमियर लिगय् सिटीया थ्व पराजय वंगु जनवरी लिपा न्हापांगु खः । कासाय् बाघौ जाःबलय् नर्विच निगू गोलं न्ह्यःने लायेधुंकूगु खः ।                                                         कासाया १८ औं मिनेटय् केन्नी म्याक्लिनं कर्नर बलय् न्हापांगु गोल याःगु खःसा २८ औं मिनेटय् टोड कान्टवेलं मेगु गोल याःग खः ।न्हापांगु हाफ क्वचायेत्ययेकाः सिटीया निंतिं सर्जियो अग्युरों गोल यासें कासाय् लिहां वयेगु कुतः याःगु खः । तर लिपांगु हाफ सुरु जूगु न्यागू मिनेट लिपा हे टिमु पुक्कीं गोल यासें नर्विचयात हाकनं निगू गोलं अग्रता बिउगु खः । कासा क्वचायेत निगू मिनेट ल्यं दनिबलय् रोड्रीं सिटीया निंतिं न्हापांगु गोल यात । थ्व पराजय लिपा सिटी उपाधीया दावेदार लिभरपुललिसे न्यागू प्वाइन्टं लिउने लाःवंगु दु । न्यागू कासा लिपा लिभरपुलया १५ ल्याः जूगु दुसा सिटीया ल्याः १० जक जूगु दु ।
https://nepalbhasatimes.com/22923,कासाख्य:,  ,यु १९ य् नेपालं एशिया कप म्हितीगु,"येँ – नेपालं यु १९ या एशिया कप म्हितीगु जूगु दु । म्हिगः जूगु एसिसी इस्टर्न रिजन क्रिकेटया फाइनालय् हंगकंगयात बुकुसें नेपालं एशियाकप म्हितेगु निंतिं थाय् सुरक्षित याःगु खः । मलेसियाया क्वालालाम्पुरया किनरारा ओभल क्रिकेट मैदानय् जूगु फाइनल कासाय् नेपालं हंगकंगयात ६ विकेटं बुकूगु खः ।                                                         थ्व विजय लिपा नेपाः श्रीलंकाय् वइगु भदौ ११ गते निसें जुइगु एशिया कपय् म्हितेखनीगु जूगु खः । थ्व धेंधेंबल्लाखय् भारत, पाकिस्तान, श्रीलंका, बंगलादेश, युएई व कुवेतलिसे नेपालं धेंधेंबल्लाः याइ । म्हिगः जूगु कासाय् टर बुइवं न्हापां ब्याटिङ्ग याःगु हंगकंगं मुक्कं ९५ रन जक दयेकेफुगु खः । ९६ रनया लक्ष्य ज्वनाः मैदानय् कुहां वःगु नेपालं १६.१ ओभरय् प्यंगू विकेटया क्षतिइ लक्ष्य पूवंकूगु खः । नेपाःया निंतिं पवन शर्राफं ३९ रन, रित गौतमं १३ रन, कप्तान रोहितकुमार पौडेलं १२ व खडकबहादुर बोहरां ८ रन दयेकूगु खः । हंगकंगयात ९५ रनय् सीमित यायेगु झ्वलय् नेपाःया निंतिं सागर ढकालं घातक बलिङ्ग यात । सागरं १० ओभरय् ५ मेडन तयाः मुक्कं १८ रन बियाः न्यागू विकेट काःगु खः । हंगकंगया निंतिं आदित गोरवारा, काल्हन चल्लुल व रौनक कपुरं जक निगू अंकया रन दयेकेफत । नेपाःया निंतिं कमलसिंह ऐरीं ३, कुशल मल्ल व तिलक राजभण्डारीं छगू छगू विकेट काःगु खः ।"
https://nepalbhasatimes.com/24897,कासाख्य:,  ,युएस ओपनय् नाडाल सेमिफाइनलय्,"राफेल नाडाल युएस ओपनया सेमिफाइनलय् दुहां वंगु दु । नीगू ग्रान्डस्लाम उपाधी त्याकातःम्ह रोजर फेडररया बराबरी यायेगु निंतिं न्ह्याः वनाच्वंम्ह नाडालं म्हिगः क्वार्टरफाइनलय् डिएगो स्वार्टजम्यानलिसे कठीन जीत चूलाकुसें सेमिफाइनलय् दुहां वंगु खः । निगूगु सीडया स्पेनिस कासामि नाडालं नीगू सीडया अर्जेन्टिना कासामि स्वार्टजम्यानयात ६–४, ७–५ व ६–२ या सेटं बुकूगु खः ।                                                         ३३ दँया नाडालं आः सेमिफाइनलय् इटलीया २४ औं सीडया माटिओ बेरेटिनीलिसे म्हिती । बेरेटिनी क्वार्टरफाइनलय् गेल मोन्फिल्सयात बुकाः सेमिफाइनलय् दुहां वःगु खः । थुगुसी सेमिफाइनलय् थ्यंपिं बेरिटिनी, ग्रिगोर डिमिट्रोभ व डानिल मेडभेडेभ स्वम्हं आःतक छक्वः हे ग्रान्डस्लामया सेमिफाइनलय् मथ्यंनिपिं कासामि खः ।"
https://nepalbhasatimes.com/25225,कासाख्य:,  ,बार्साया विजयय् झिंखुदँया फातिया गोल,झिंखुदँया फरवार्ड अन्सु फातिं ला लिगाय् सिनियर टिमं म्हितूगु निगू मिनेट दुने हे गोल यायेवं बार्सिलोनां भ्यालेन्सियायात ५–२ गोलं बुकूगु दु । टिनएजर फातिं फ्रांकी डि जोंगया पासय् बार्साया निंतिं खाता चायेकाबिउगु खः । थ्वयां न्यागू मिनेट लिपा हे फातिं पलेसा पुलेकथं पास मिले यानाबीवं जोंगं ७ औं मिनेटय् गोल याःगु खः ।                                                         थ्व लिपा कासाया २७ औं मिनेटय् केभिन गामिइरों भ्यालेन्सियाया गोल यासें कासाय् लिहां वयेगु कुतः याःगु खः । तर निगूगु हाफय् जेर्राड पिकं छगू व लुइस स्वारेजं निगू गोल यानाबीवं भ्यालेन्सियां बांमलाक पराजय फयेमाःगु खः । पिकं निगूगु हाफ सुरु जूगु खुगू मिनेटय् छगू गोल यातसा स्वारेजं ६१ औं व ८२ औं मिनेटय् छगू छगू गोल यात । भ्यालेन्सियाया निंतिं म्याक्सि गोमेजं इन्जुरी इलय् छगू सान्त्वना गोल याःगु खः । बार्सिलोनाया ला मासिया एकेदेमिइ ब्वलंम्ह फाति बार्साया निंतिं गोल याःम्ह दकलय् ल्याय्म्हम्ह कासामि खः । वंगु महिनाय् ओसासुना लिसे जूगु कासाय् नं फातिं मैदानय् दुहां वःगु खुगू मिनेट दुने गोल यानाबिउगु खः । ला मासिया एकेदेमिइ २०१२ य् दुहां वःम्ह फातिं खुदँ दुबलय् हे थःगु देय् गुनिया बिसाउं स्पेन दुहां वःम्ह खः ।म्हिगःया कासाय् बार्साया सुपरस्टार लियोनल मेसी धाःसा चोटया कारणं मैदान पिने च्वनाः स्वया जक च्वंगु खः ।
https://nepalbhasatimes.com/23159,कासाख्य:,  ,मलेसियायात क्लिन स्वीप,"येँ – ब्याट्सम्यानतय्सं विस्फोट ब्याटिङ्ग यायेवं नेपालं मलेसियायात टि–ट्वान्टीया निगूगु कासाय् ६ रनं बुकूगु दु । थुकिया लिसें नेपालं टि ट्वान्टी विश्वकपया एसिया छनोटया निंतिं मलेसियाया लिसे म्हितूगु निगुलिं कासाय् विजय चूलाकूगु दु ।म्हिगः मलेसियाया किन्रारा मैदानय् जूगु कासाय् नेपालं न्हापां ब्याटिङ्ग यासें १७३ रनया लक्ष्य बिउगु खः, तर मलेसिया १६७ रन दयेकेत ताःलात ।                                                         थ्व विजय लिसें नेपालं मलेसियालिसे म्हितूगु टि–ट्वान्टी शृङ्खलाय् क्लीन स्वीप यासें इतिहास नं दयेकूगु दु । नेपालं न्हापांगु कासा न्हय्गू विकेटं त्याकूगु खः । एकदिवसीय राष्ट्रया मान्यता वयेधुंकाः नेपालं न्हापांगु टि–ट्वान्टी शृङ्खला युएइविरुद्ध म्हितूगु खःसा थ्व शृङ्खला नेपालं २–१या ल्याखं त्याकूगु खः । म्हिगःया कासाय् नेपाःया निंतिं विनोद भण्डारी, शरद भेषावकर व पारस खड्कां विस्फोट ब्याटिङ्ग याःगु खः । नेपाःया निंतिं भण्डारीं २५ बलय् अविजित ५१ रन दयेकेगु झ्वलय् न्यागू छक्का व स्वंगू चौका थ्वात । अथेहे न्हापांगु कासाय् अविजित ८६ रन दयेकूम्ह कप्तान खड्कां छक्का व चौका निगू निगू थ्वानाः २३ रन दयेकलसा शरद भेषावकरणं निगू छक्का व प्यंगू चौका सहित ४० रन दयेकल । अथेहे पवन सर्राफं १०, राहित पौडेलं १९, करण केसीं १६ व ज्ञानेन्द्र मल्लं ७ रन दयेकूगु खः ।लिसलय् ब्याटिङ्ग याःवःगु मलेसियाया ब्याट्सम्यानतय्सं नं आक्रामक ब्याटिङ्ग याःगु खः । प्रारम्भिक ब्याट्सम्यान सैयद अजिज व विरेन्द्रिप सिंहं न्हापांगु विकेटया निंतिं ७५ रनया साझेदारी याःगु खः । नेपाःया निंतिं सन्दीप लामिछाने व सोमपाल कामीं निगू निगू विकेट काल । नेपाःया कासामिपिंसं खुसिबालं सीपिं नेपाःमितय्त श्रद्धाञ्जली प्वंकुसें हाकुगु पत्ति चिनाः म्हिगःया कासा म्हितूगु खः ।"
https://nepalbhasatimes.com/24327,कासाख्य:,  ,बार्सिलोना न्हापांगु कासाय् पराजित,"एथलेटिको बिलबाओया स्वीच्यादँ दुम्ह भेट्रान स्ट्राइकर अरिटे्ज अडुरिजं अन्तिम इलय् याःगु छगू गोलं ला लिगा च्याम्पियन बार्सिलोनां न्हूगु सिजनया न्हापांगु कासाय् पराजय फयेमाःगु दु । सब्स्टिच्यूटय् वःम्ह अडुरिजं कासाया ८९ मिनेटय् एथलेटिकोया निंतिं छगू जक विजयी गोल याःगु खः ।                                                         थःगु न्हापांगु कासाय् बार्सा चोटग्रस्ट कप्तान लियोनल मेसी बिना मैदानय् कुहां वःगु खः । बार्साय् नकतिनि १०७ मिलियन पाउण्डं दुहां वःम्ह फ्रेञ्च कासामि एन्टोन ग्रिजम्यान लिसें लुइस स्वारेज, राफिन्हां धाःसा बार्साया निंतिं छुं विषेश याना क्यनेमफयेवं न्हापांगु कासाय् पराजय फयेमाःगु खः । बार्साविरुद्ध गोल याःम्ह अडुरिजं ला लिगाया झिंन्यागू सिजनय् गोल याःम्ह मेस्सी धुंकाः छम्हयां छम्ह जक कासामि खः । अडुरिजया थ्व गोल लिपा बिलबाओया समर्थकतय्सं वयात दनाः सलाम याःगु खः ।"
https://nepalbhasatimes.com/20698,कासाख्य:,  ,च्याम्पियन्स लिग बार्सिलोनायात स्तब्धयासें लिभरपुल फाइनलय्,"च्याम्पियन्स लिग सेमिफाइनलया निगूगु लेगय् उत्कृष्ट पुनरागमन यासें लिभपुरल झ्वःलाक्क निक्वःगु खुसी फाइनलय् थ्यंगु दु । म्हिगः चान्हय् जूगु कासाय् ला लिगा च्याम्पियन बार्सिलोनायात स्तब्ध यासें लिभरपुलं फाइनलय् थाय् दयेकूगु खः। सेमिफाइनलया न्हापांगु लेगय् बार्सापाखें ३–० गोलं पराजित लिभरपुल निगूगु लेगय् उत्कृष्ट प्रर्दशन यासें शून्यया विरुद्ध ४ गोल यानाः समग्र ४—३ गोलं विजय जूगु खः ।                                                         लिभरपुलया मू कासामि मोहम्मद सलाह व रोवर्टो फिर्मिन्हो चोटया कारणं म्हितेमखंगुलि बार्र्सिलोनायात फाइनल प्रवेश यायेत थाकू मजुइगु अनुमान यानातःगु खःसां लिभरपुलं घरेलु मैदानय् स्टार कासामिं जाःगु बार्सिलोना तसकं दबाबय् लाःगु खः । फाइनल प्रवेश यायेत लिभरपुलयात छगू हे गोल मनसे प्यंगू गोल यायेमागु खः, अले लिभरपुल उकी सफल नं जुल । बार्सायात स्तब्ध यायेत लिभरपुलयात डिभोक ओरिगी व जोर्जिनियो विज्नाल्डम निगू निगू गोल यात । लिभरपुलं कासाया ७ औं मिनेटय् ओरिगीया गोलं अग्रता काःगु खः । न्हापांगु हाफय् छगू गोलया अग्रता काःगु लिभरपुलं निगूगु हाफय् स्वंगू गोल याःगु । निगूगु हाफय् एन्ड्रियु रोबर्टसनया थासय् वःम्ह जोर्जिनियो विज्नाल्डम १२२ सेकण्ड दुने निगू गोल यानाबिल । लिभरपुलया निंतिं कासाया ७९ मिनेटय् ओरिगीं थप छगू गोल यायेवं बार्सिलोना सेमिफाइनलं पिने लाःवंगु खः। डिभोक ओरिगी च्याम्पियन्स लिगय् न्हापांगु गोल याःगु खः ।"
https://nepalbhasatimes.com/24855,कासाख्य:,  ,नाडाल क्वाटर्रफाइनलय्,"युएस ओपनया निगूगु वरियताया कासा राफेल नाडालं क्वार्टफाइनलय् दुहां वंगु दु । स्पेनिस नाडालं २०१४या च्याम्पियन मारिन सिलिकयात प्यंगू सेटं पराजित यासें क्वार्टफाइनलय् दुहां वंगु खः । क्रोसियाया २२ औं सीडया सिलिकयात ६–३, ३–६, ६–१ व ६–२ या सेटं बुकूगु खः । झिंच्यागू ग्रान्डस्लाम विजेता नाडालं आः २० औं सीडया अर्जेन्टिनी कासामि डिएगो स्चेवार्टज्मानलिसे क्वार्टरफाइनलय् धेंधेंबल्लाः याइ ।                                                         डिफेन्डिङ्ग च्याम्पियन नोभाक जोकोभिकं ब्वहया चोटं यानाः धेंधे.बल्लाः त्वःतेवं नाडाल स्वीस कासामि रोजर फेडरर लिसें थुगुसीया च्याम्पियन जुइगु धलखय् लानाच्वंगु दु । यदि फेडरर व नाडाल त्यानावं वन धाःसा थुपिं निम्ह दथुइ हे फाइनल कासा जुइगु जुइ । फेडररं क्वार्टरफाइनलय् बुल्गेरियाया ग्रिगोर डिमिट्रोभलिसे बुधवाः म्हिती ।"
https://nepalbhasatimes.com/20801,कासाख्य:,  ,उपाधीया निंतिं बार्यत व डर्टमुन दथुइ कडा प्रतिस्पर्धा,जर्मन बुन्डेस लिगय् बार्यन म्युनिखं आरबी लाइप्जी लिसे गोलरहित बराबरी म्हितूगु दु । बराबरी लिसें बार्यन छगू कासा न्ह्यः उपाधि त्याकेगु ह्वाःताः चूलाकेमखनसा निगूगु थासय् च्वंगु बोरुसिया र्डटमुनयात उपाधि त्याकेगु मेगु छगू ह्वःताः वःगुु दु । लिगया अन्तिम कासाय् बार्यन पराजित जुल व डर्टमुनं कासा त्याकल धाःसा डर्टमुनं थुगुसीया उपाधि ल्ह्वनीगु जुइ ।                                                         लिगया शीर्ष थासय् च्वनाच्वंगु बार्यन म्युनिखया ७५ अकं दुसा निगूगु थासय् दुगु डर्टमुनया ७३ अकं दु ।फ्रेन्च लिग वान अन्र्तगत जूगु कासाय् पेरिस सेन्ट जर्मेनं एंगर्सयात बुकूगु दु । लिग उपाधि त्याकेधुकाः झ्वलाक स्वंगू अवे कासाय् पराजय फयेधुंकाः पिएसजीं एंगर्सयात छगूया विरुद्ध निगू गोलं बुकूगु खः । पिएसजीया निंतिं स्टार कासामि नेयमार व डि मारियां गोल यात । नेयमारं न्हपांगु हाफया २० औं मिनेटय् गोल याःगु खःसा निगूगु हाफया ५८ औं मिनेटय् डि मारिया मेगु गोल याःगु खः । कासाया ८५ औं मिनेटय् पिएसजीया डिफेन्डर मार्किन्होस ह्याउँगु कार्ड नयाः मैदान त्वतेमाःगु खः । झिम्ह कासामिइ सीमित जूगु फाइदा कासें एंगर्स ८८ औ मिनेट गोल याःगु खःसां पराजय धाःसा पनेमफुत ।
https://nepalbhasatimes.com/24812,कासाख्य:,  ,जोकोभिकं युएस ओपन त्वःतल,"डिफेन्डिङ्ग च्याम्पियन नोभाक जोकोभिकं युएस ओपनया कासा त्वःतूगु दु । स्वीस कासामि स्टन वावरिन्का लिसे प्रिक्वार्टफाइनलया कासा म्हिताच्वंगु इलय् जोकोभिकं दथुइ हे कासा त्वःतूगु खः । निगू सेटं लिउने लानाच्वंम्ह ३२ दँया जोकोभिकं ब्वह स्याना वःगुलिं कासा त्वःतूगु खः ।                                                         सर्वियन कासामिं कासा त्वःतीगु जुइवं कोर्टय् थ्यनाच्वंपिं स्वकुमिपिंसं दनाः तसलं वयात बिदाइ याःगु खः । ‘जितः माफ यानादिसँ, छिकपिं सकलें पूवंक कासा स्वयेत थन वःगु खः, तर जिं म्हिते मफुत’ कासा त्वःता वनेगु झ्वलय् विश्व नं. १ कासामि जोकोभिकं धाःगु खः । प्यंगूगु चरणया थ्व कासाय् स्वंगू ग्रान्डस्लाम च्याम्पियन वावारिन्कां जोकोभिकयात दबाबय् तयातःगु खः । जोकोभिकं कासा त्वःतूगु इलय् वावारिन्कां ६–४, ७–५ व २–०या सेटं अग्रता कयाच्वंगु खः । ३४ दँया वावरिन्कां आः क्वार्टरफाइनलय् रसियन कासामि डानिल मेडभेडलिसे म्हिती ।"
https://nepalbhasatimes.com/20852,कासाख्य:,  ,जोकोविचयात म्याड्रिड ओपन उपाधि,"विश्व नं. १ टेनिस कासामि नोभाक जोकोविचं स्वक्वःगुखुसी म्याड्रिड ओपन उपाधि त्याकूगु दु । सर्बियाया जोकोभिचं फाइनलय् कमजोर खनेदयाच्वंम्ह गुंगूगु वरियताया ग्रिक कासामि स्टेफानोस टित्सिपासयात बुकाः उपाधि ल्ह्वंगु खः ।                                                         जोकोविचं स्टेफानोसयात १ घण्टा ३२ मिनेटया कासाय् ६—३, ६—४ या सेटं बुकूगु खः । जोकोविचं त्याकूगु थ्व ३३ औं मास्टर्स उपाधि खः। ३१ दँया जोकोविच सेमिफाइनलय् डोमिनिक थिमयात व स्टेफानोस टित्सिपासं राफेल नाडालयात बुकाः फाइनलय् प्रवेश याःगु खः ।"
https://nepalbhasatimes.com/20888,कासाख्य:,  ,डि लिटय् बार्सिलोनाया मिखा,"स्पेनिस महारथी बार्सिलोनां आयाक्सया १९ दँ दुम्ह कप्तान म्याथिज डी लिटयात बार्सिलोना हयेगु तयारी यानाच्वंगु दु । आयाक्स व नेदरल्याण्डया डिफेन्डर डी लिट याकनं हे बार्सिलोना लिसे अनुबन्धित जुइगु खँ क्लब धाःगु दु । च्याम्पियन्स लिगय् आयाक्सयात सेमिफाइनल तक थ्यंकेत उत्कृष्ट प्रदर्शन याःगुलिं डी लिट बार्सिलोनाया मिखाय् लाःवंगु खः ।                                                         आयाक्स रियल म्याड्रिड व युभेन्टसयात बुकाः सेमिफाइनलय् प्रवेश याःगु खः । डि लिट व बार्सिलोना दथुइ ७० निसे ७५ मिलियन युरोया सम्झौता जूगु समाचार नं वयाच्वंगु दु । बार्सिलोना लिसें लिभरपुल, युभेन्टस व म्यानचेस्टर युनाइटेड नं डी लिट नाप सम्झौता यायेत स्वयाच्वंगु दु । च्याम्पियन्स लिगया सेमिफाइनलय् लिभरपुल नाप पराजित जूगुलिं बार्सिलोनां पुलांपिं कासामि मियाः न्हूपिं युवा कासामि क्लब हयेत स्वयाच्वंगु दु । थ्व हे झ्वलय् बार्सां आयाक्सया युवा मिडफिल्डर फ्रान्की डी जोङयात अनुबन्धन यायेधुंकूगु दु । बार्सां डी जोङ लिसे ७५ मिलियन युराें अनुबन्धन याःगु खः ।"
https://nepalbhasatimes.com/20720,कासाख्य:,  ,च्याम्पियन्स लिग टोटनह्याम न्हापांखुसी फाइनलय्,थुगुसीया च्याम्पियन लिग उपाधी इंग्लिस क्लबया ल्हातय्लाइगु पक्का जूगु दु । म्हिगः चान्हय् जूगु कासाय् डच क्लब आयाक्सयात बुकाः टोटनह्याम न्हापांखुसी च्याम्पियन्स लिगया फाइनलय् प्रवेश यायेवं लिग उपाधी इंग्लिस क्लबया ल्हातय् लाइगु पक्का जूगु खः । थ्वयां न्ह्यव लिभरपुल स्पेनिस क्लब बार्सायात बुकाः फाइनलय् थ्यनेधुंकूगु दु ।                                                         टोटनह्याम सेमिफाइनलया न्हपागु लेगय् १—० गोल पराजित जूगु खःसां निगूगु लेगय् आयाक्सयात ३—२ गोल बुकाः समग्र स्वंगू स्वंगू गोलया बराबरी यानाः अवे गोलया आधारय् फाइनलय् थ्यंगु खः। म्हिगःया कासाय् नं न्हापागु हाफय् निगू गोलं लिउने लायेधुंकूगु टोटनह्यामं निगूगु हाफय् उत्कृष्ट पुनरागमन यासें स्वगू गोल याःगु खः। टोटनह्यामया निंतिं ब्राजिलियन कासामि लुकास मौरां ह्याट्रिक याःगु खः।आयाक्सं कासाया न्यागूगु मिनेटय् १९ दँया कप्तान डि लिटया गोलं अग्रता काल । न्हापागु हाफय् हाकिम जियाचं थप छगू गोल यानाः आयाक्सयात निगू गोलया अग्रता बिल ।न्हापांगु हाफय् समग्रय् स्वंगू गोलं लिउने लायेधुंकूगु टोटनह्यामं निगूगु हाफय् उत्कृष्ट कासा म्हितल । ब्राजिलियन स्ट्राइकर लुकासं निगूगु हाफय् ५५ औ मिनेट न्हापांगु व ५९ मिनेटय् निगूगु गोल यात । निर्धारित ९० मिनेट तक आयाक्स समग्रय् न्ह्यःने लानाच्वंगु खःसां इन्जुरी ईइा ९६ औं मिनेटय् लुकासं थप छगू गोल यासें युवा कासामिं जाःगु आयाक्सया यात्रा क्वचायेकाबिल । च्याम्पियन्स लिग इतिहासय् निक्वःखुसी निगू इंग्लिस क्लब दथुइ उपाधिया निंतिं धेंधेंबल्ला जुइत्यंगु दु । सन् २००८ या च्याम्पियन्स लिग फाइनलय् म्यानचेस्टर युनाइटेड व चेल्सी उपाधिया निंतिं धेंधेंबल्ला याःगु खःसा म्यानचेस्टरं उपाधि त्याकूगु खः।लिभरपुल व टोटनह्याम च्याम्पियन्सलिग फाइनल कासा जुन १ तारिखय् मड्रिडय् म्हिती ।
https://nepalbhasatimes.com/24706,कासाख्य:,  ,‘नेयमारयात कयाः सम्झौता मजूनि’,"एजेन्सी –  स्पेनिस ला लिगाय् कासामित ट्रान्सफर यायेगु ई निन्हु जक ल्यं दनिसां बार्सिलोनां ब्राजिलयन सुपरस्टार नेयमारयात क्लबय् हयेगु ‘डिल’ यायेफुगु मदुनि ।                                                         नेयमारया आःया क्लब पेरिस सेन्ट जर्मनया स्पोर्टिब डाइरेक्टर लियोनार्डो नेयमारयात कयाः आःतक छुं सम्झौता मजूनिगु खँ धाःगु दु। थ्वयां न्ह्यव नेयमारयात स्पेन यंकेगु निंतिं बार्सा व पिएसजीया पदाधिकारीतय् दथुइ वंगु मंगलवाः सहलह जूगु सहलह सकारात्मक पाखे न्ह्याःवंगु खँ पिहां वःगु खः । बार्सां नेयमारया निंतिं २०० मिलियन युरो प्रस्ताव याःगु दु । पिएसजीया स्पोर्टिङ्ग डाइरेक्टर लियोनार्डों थःपिनिगु निंतिं थ्व प्रस्ताव मान्य मजूगु खँ धाःगु दु। मेखे ला लिगाय् ट्रान्सफरया ई धाःसा वइगु सोमवाः तक जक दु। बार्सा नेयमारयात दछिया लोनय् हयाः उ किया पलेसा डिफेन्डर जे क्लेर टोडिबो, मिडिफिल्डर इभान राकाटिक व फरवार्डर ओसमान डेम्बलेयात पिएसजीइ लोनय् छ्वयेगु प्रस्ताव नं तःगु खः, तर थ्व प्रस्तावयात स्वम्हं कासामितय्सं नं अस्वीकार याःगु दु । लियोनार्डों धाःगु दु, ‘नेयरमारयात छ्वयेगु निंतिं जिमिगु माग बारे सकसिनं सिउ । तर आःतक वःगु प्रस्ताव जिमिगु निंतिं मान्य कथं वःगु मदु। आः ट्रान्सफरया निंतिं स्वन्हु जक ल्यं दनि, तर आः तक छुं सम्झौता धाःसा जूगु मदुनि ।’ नेयरमा सन् २०१७ य् बार्सिलोना पाखें २२२ मिलियन युरों पिएसजी वंगु खः ।"
https://nepalbhasatimes.com/22649,कासाख्य:,  ,अर्जेन्टिनायात बुकाः ब्राजिल कोपा अमेरिकाया फाइनलय्,"फरवार्डत ग्राबिएल जिसस व रोबोर्टो फिर्मिनों छगू छगू गोल यायेवं ब्राजिलं थः परम्परागत प्रतिद्वन्दी अर्जेन्टिनायात २–० गोलं बुकाः कोपा अमेरिकाया फाइनालय् दुहां वंगु दु । थुकिया लिसें कप्तान लियोनल मेसीया अर्जेन्टिनाया निंतिं तःधंगु उपाधी त्याकेगु म्हगस हाकनं छक्वः त्वाःदःगु दु ।                                                         जिससं कासाया १९ औं मिनेटय् फिर्मिनोया लोक्रसय् न्हापांगु गोल याःगु खः । अर्जेन्टिनाया निंतिं सजिर्यो अग्वेरो व लियोनल मेसी बांलाःगु प्रदर्शन याःगु खःसां तःधंगु धेंधेंबल्लाखय् ब्राजिलयात हाकनं छक्वः बुकेमफुत । तःधंगु धेंधेंबल्लाखय् अर्जेन्टिनां ब्राजिलयात सन् २००५ निसें पराजित यायेमफुत । अर्जेन्टिनायात हाकनं छक्वः पराजित यायेगु झ्वलय् कासाया ७१ औं मिनेटय् फिर्मिनों थप छगू गोल याःगु खः । ब्राजिलं आः चिली व पेरु दथुइ जुइगु सेमिफाइनलय् त्याःगु टिम लिसे फाइनल कासा म्हिती ।कोपा अमेरिकाय् सेमिफाइलनं पिने लाःसां थ्व पालय् धाःसा लियोनल मेसी अर्जेन्टिनी टिम लिसे हे दइगु खनेदुगु दु । निदँ न्ह्यः कोपाया हे फाइनलय् चिलीपाखें पराजित जुइवं मेसीं राष्ट्रिय टिमपाखें संन्यास कयाःगु घोषणा याःगु खः, तर लिपा राष्ट्रपति लिसें यक्वसिनं ह्ययेकाः वयात हाकनं टिमय् हःगु खः । थ्व पालय् धाःसा सेमिफाइनलय् हे पराजित जूसां मेसीं टिम त्वःतेगु छुं खँ न्ह्यथँगु मदुनि ।बार्सिलोनाया निंतिं २९ गू उपाधी त्याकेधुंकूम्ह मेसीं अर्जेन्टिनाया निंतिं धाःसा २००८ या ओलम्पिकय् स्वर्ण त्याकेगु बाहेक आःतक छुं उपाधी त्याकेफुगु मदुनि ।"
https://nepalbhasatimes.com/21636,कासाख्य:,  ,नोभाक जोकोभिच फ्रेन्च ओपनया क्वार्टरफाइनलय्,"विश्व नं. १ नोभाक जोकोभिच झ्वःलाक झिक्वःखुसी फ्रेन्च ओपनया क्वार्टरफाइनलय् प्रवेश याःगु दु । सर्बियाया जोकोभिच सोमवाः पेरिसय् जूगु प्रिक्वार्टर फाइनलय् जर्मनीया जान लेनार्डयात बुकूगु खः । जोकोभिचं झ्वःलाक्क झिक्वःतक फ्रेञ्च ओपनया क्वार्टरफाइनलय् थ्यंम्ह न्हापांम्ह कासामि नं जूगु दु ।                                                         जोकोभिचं जर्मन कासामि जान लेनार्डयात ३–० या तप्यंगु सेटय् बुकूगु खः । थ्व झ्वलय् जाकोभिचं १ घण्टा ३३ मिनेट ई दुने ६–३, ६–२ व ६–२ या सेटं कासा थःगु ल्हातय् लाकूगु खः । थुगुसी रोल्यान्ड गारोसय् छगू सेटय् पराजय मफःनिम्ह जोकोभिचं थः तसकं लय्ताःगु खँ धाःगु दु । ‘जि थःगु हरेक कासाय् लय्ताया च्वनागु दु । फुक्कं खँ न्ह्यइपुक बांलाक न्ह्यानाच्वंगु थें जुयाच्वंगु दु । थुगुसी क्ले कोर्टय् जिं थःगु दकलय् उत्कृष्ट कासा न्ह्यब्वया च्वनागु थें च्वं’ विजय लिपा जोकोभिचं धाःगु दु । जोकोभिचं क्वार्टरफाइनलय् न्यागुगू वरियताया जर्मन कासामि एलेक्जेन्डर जेभेरे नाप म्हिती । एलेक्जेन्डर गुंगू वरियताया इटलीयन कासामि फाबिओ फोग्निनीयात ३—६, ६—२, व ७—६ (७—५)या सेटं बुकाः क्वार्टरफाइनल प्रवेश याःम्ह खः ।"
https://nepalbhasatimes.com/22622,कासाख्य:,  ,पाराग्लाइडिङ्गय् स्वंगू अवार्ड,पल्सर स्पोर्टस् अवार्ड                                                          येँ – वंगु एशियाली कासाय् पाराग्लाइडिङ्ग पाखें नेपाःयात रजत पदक त्याकेत मू भूमिका म्हितूम्ह युकेश गुरुङ्ग पल्सर स्पोर्ट अवार्ड २०७५ या उत्कृष्ट मिजं कासामि जूगु दु । टिम इभेन्टय् रजत पदक त्याकूगु थुगु टिम अवार्डय् उत्कृष्ट टिम नं जूगु दुसा थुकिया हे प्रशिक्षक योगेश भट्टराई उत्कृष्ट प्रशिक्षक जूगु दु । मंगलवाः नेपाल प्रज्ञा प्रतिष्ठानय् जूगु छगू ज्याझ्वलय् उत्कृष्ट कासामिपिंत अवार्ड लःल्हाःगु खः । एशियाली कासाय् रजत त्याकूगु नेपाःया पाराग्लाइडिङ्ग टिम उबलय् २.७ अंकं जक स्वर्ण पदकं लिउने लाःगु खः । म्हिगः जूगु अवार्डय् राष्ट्रिय फुटबल टिमया सावित्रा भण्डारी उत्कृष्ट मिसा कासामि जुलसा पिपल्स च्वाइस अवार्ड भलिबलया रश्मि भण्डारीं त्याकेत ताःलात । एसएमएस भोटिङ्गया आधारय् जूगु पिपल्स च्वाइस अवार्डय् भण्डारीं ३४ प्रतिशत मत कायेत ताःलाःगु खः । तर थुगु विधाय् नोमिनेशनय् लाःम्ह विश्वय् हे नांजाःम्ह क्रिकेट कासामि सन्दीप लामिछानें धाःसा ५ प्रतिशत मत कायेत नं असफल जुल । नेपाल खेलकूद पत्रकार मञ्चय् दँय्दसं बिया वयाच्वंगु थ्व अवार्डया झिंखुक्वःगु संस्करणय् एथलेटिक्सया भेट्रान कासामि हरिबहादुर रोकायायात लाइभटाइम एचिभमेन्टं सम्मान याःगु खः । रोकाया स्वक्वः तक एभरेष्ट म्याराथुन त्याकेगु लिसें थ्व म्याराथुनय् विश्व रेकर्ड तयातःम्ह कासामि खः । एभरेस्ट म्याराथुनय् रोकायां तयातःगु रेकर्ड आःतक सुनां नं त्वाथले मफुनि । एथलेटिक्सया हे अजित कुमार यादवं उत्कृष्ट ल्याय्म्ह कासामिया अवार्ड ल्हातय् लाकल । यादवं छुं ई न्ह्यव हंगकंगय् जूगु एथलेटिक्सय् स्वर्ण पदक त्याकूगु खः । थौंकन्हय् इन्डोनेशियाय् क्लब फुटबल म्हिताच्वंम्ह रोहित चन्दयात विशेष अवार्ड बिउगु खःसा पारा एथलेटिक्सपाखे ब्लाइन्ड क्रिकेट कासामि मनकेशी चौधरीयात अवार्ड लःल्हाःगु खः । ज्याझ्वलय् पाकिस्तान खेलकूद पत्रकार अमजद अजिज मल्लिकयात एसियन स्पोर्टस् जर्नलिस्ट अवार्ड नं लःल्हाःगु खः ।
https://nepalbhasatimes.com/21637,कासाख्य:,  ,बार्सिलोनाया न्हूगु जर्सी,"स्पेनिस च्याम्पियन बार्सिलोनां न्हूगु सिजनया निंतिं न्हूगु जर्सी सार्वजनिक याःगु दु । नांजाःगु कम्पनी नाइकं सन् २०१९–२० सिजनया निंतिं मंगलवाः छगू ज्याझ्वलय् बार्र्सिलोनाया न्हूगु जर्सी सार्वजनिक याःगु खः । बार्सिलोनाया न्हूगु जर्सी चेकबोर्डया डिजाइनय् दु ।                                                         बार्साया कप्तान लियोनल मेसी, जेरार्ड पिके व मेपिं कासामिपिंसं जर्सी पुनाः न्हूगु जर्सी सार्वजनिक याःगु खः । बार्साया डिफेन्डर जेरार्ड पिकें जर्सी छुं भचा फरक जूसा थ्व शतप्रतिशत बार्साया जूगु व डिजाइन अझ अप्वः बांलाःगु खँ धाःगु दु ।"
https://nepalbhasatimes.com/20907,कासाख्य:,  ,इंग्ल्याण्ड ६ विकेटं त्यात,"एजेन्सि- इंग्ल्याण्डं पाकिस्तानलिसेया एकदिवसीय क्रिकेट सिरिजया स्वंगूगु कासाय् पाकिस्तानयात ६ विकेट बुकूगु दु । पाकिस्तानं बिउगु ३५९ रनया लक्ष्य इग्ल्याण्डं ४४.५ ओभरय् प्यंगू विकेटया क्षतिइ पूवंकूगु खः । इंग्ल्याण्डया ओपनर जोनी बेयरस्टों शतक दयेकूगु खः । जोनीं ९३ बलय् १५ चौका व न्यागू छक्का प्रहार यानाः १२८ रन दयेकूगु खः । अथेहे इंग्ल्याण्डया निंतिं जोसन रोएं ७६ , मोइन अलीं ४६, जो रुटं ४३, बेन स्टोक्सं ३७ व कप्तान ओइन मार्गनं अविजित १७ रन दयेकल ।                                                         टस बुनाः न्हापां ब्याटिङ्ग याःवःगु पाकिस्तानं निर्धारित ५० ओभरय् ९ विकेटया क्षतिइ ३५८ रन दयेकूगु खः । पाकिस्तानया इमाम उल हकं १३१ बलय् १६ चौका व छगू छक्का प्रहार याना १५१ रन दयेकाः उत्कृष्ट प्रदर्शन याःगु खः । उल हकया एकदिवसीय कासाय् थ्व उत्कृष्ट रन खःसा वयागु थ्व खुगूगु शतक खः । अथेहे आशिफ अलीं ५२, हरिस सोहिलं ४१, सरफराज अहमिद २७, इमाद वासिमं २२, हसन अलीं १८ व बाबर आजमं १५ रन दयेकूगु खः । त्र्रिmस वोक्सं इंग्ल्याण्डया निंतिं प्यंगू विकेट काल । अथेहे टम करनं निगू, डेभिड विल्ली व लियाम प्लन्केट छगू छगू विकेट काल । पाकिस्तानया निंतिं जुनैद खान, फहिम असरार्फ व इमाद वासिमं छगू छगू विकेट काःगु खः । न्यागू एकदिवसीय शृङ्खलाय् इंग्ल्याण्डं २–० अग्रता काःगु दु । न्हापांगु कासा वा वयाः बराबरी जूगु खःसा निगूगु कासा पाकिस्तान १२ रन पराजित जूगु खः । सिरिजया प्यंगूगु कासा शुक्रवाः जुइ ।"
https://nepalbhasatimes.com/21674,कासाख्य:,  ,फेडेरर व नाडालं फ्रेन्च ओपनया सेमिफाइनलय् म्हितीगु,"रोजर फेडेरर व राफेल नाडाल फ्रेन्च ओपनया सेमिफाइनलय् प्रवेश याःगु दु । क्वार्टरफाइनलय् स्वीस कासामि फेडेररं थःगु हे देय्या स्टानिसलास वावरिन्कायात व नाडालं जापानया केइ निशिकोरीयात बुकाः सेमिफाइनलय् प्रवेश याःगु खः । आः सेमिफाइनलय् फेडेरर व नाडाल दथुइ धेंधेंबल्ला जुइ ।                                                         फेडेररं वावरिन्कायात ७—६ (७—४), ४—६, ७—६ (७—५) व ६—४ या सेटं बुकाः सेमिफाइनलय् थाय् दयेकूगु खः । नीक्व तकया ग्राण्डसलाम विजेता फेडेररयात कासा त्याकेत ३ घण्टा व १७ मिनेट ई माल । अथेहे मेगु सेमिफाइनलय् नाडालं निशिकोरीयात ३–० या तप्यंगु सेटं बुकल । नाडालं ६—१, ६—१ व ६—३ या सेटं कासा त्याकूगु खः । फेडेररं उपाधि हे ल्हातये लायेधुंकाः जक थःगु म्हगस पूवनीगु खँ धाःगु दु । फेडेररं वंगु निगू दँय् झ्वलाक क्वार्टरफाइनलय् पराजित जूगु खः । नाडालं सेमिफाइनलय् फेडेरर नापया धेंधेंबल्लाः विशेष जुइगु व उकीया निंतिं थः उत्साहित दुगु खँ धाःगु दु ।नाडाल व फेडेरर दथुइ ३८ क्वः धेंधेंबल्लाः जुइधुंकूगु दु । नाडाल २३ क्व त्याःगु दुसा फेडेरर १३ क्व जक त्याःगु दु । फ्रेन्च ओपनय् नाडाल व फेडेररया थ्व खुक्वःगु धेंधेंबल्लाः खः । फ्रेन्च ओपनय् फेडेररं नाडालयात आःतक बुकेफुगु मदुनि । नाडालं झिंछक्व फ्रेन्च ओपन उपाधि त्याकेधुंकूगु दुसा फेडेररं मुक्कं छक्व जक थ्व उपाधि त्याकूगु दु ।"
https://nepalbhasatimes.com/21703,कासाख्य:,  ,भाग्य मदुम्ह दक्षिण अफ्रिका,"नकतिनि हे भारत र दक्षिण अफ्रिका दथुया कासा क्वचाल, इंग्ल्यान्ड व वेल्सय् जुयाच्वंगु विश्वकपय् । गन भारतया नितिं थ्व विश्वकपय् सुरुआत खः, अन हे दक्षिण अफ्रिकाया नितिं वया नितिं विश्वकप हे क्वचाल कि धयागु ग्याचिकु दु । विराट कोहलीया भारतं साउथह्याम्पटनय् जूगु कासा तसकं अःपुक हे खुगू विकेटं त्याकल ।                                                         निक्वः च्याम्पियन जुइ धुंकूगु भारत थुगुसीया विश्वकपय् उपाधिया नितिं बल्लाःगु प्रत्यासी खः, वयाबारे ख“ ल्हायेगु लिपा हे जक जुइ । आः थथें दक्वसिया मिखा धाःसा दक्षिण अफ्रिकी टिमपाखे हे दु । भारतविरुद्धया कासा वं आःया विश्वकपय् म्हितूगु स्वंगूगु खः । अले थुपिं स्वंगुलिं कासाय् पराजय फःगु दु । दक्षिण अफ्रिका न्हापांगु कासाय् इंग्ल्यान्डनाप १०४ रनं बुत । अनलिं निगूगु कासा बंगलादेशनाप २१ रनं बुत । थुगुसीया विश्वकपय् मुक्कं झिगू टिमं ब्वति कयाच्वंगु दु, अले न्हापांगु चरण राउन्ड रोबिनया ल्याखं कासा जुइ । अथे धयागु छगू टिमं मेगु टिमनाप छक्वः म्हिती । थ्व ल्याखं छगू टिमं राउण्ड रोबिनय् गुंगू कासा म्हिती । आःया ल्याखं दक्षिण अफ्रिका थुपिं गुंगू कासामध्ये न्हापांगु स्वंगुलिइ बुइ धुंकल । अथे जूबलय् वया सेमिफाइनल थ्यनेगु सम्भावना लगभग क्वचाःगु दु । छुं नाटकीय प्रदर्शन मजुल धाःसा दक्षिण अफ्रिका आः सेमिफाइनल थ्यनी मखुत । अले थ्व बाखं जुइ– दक्षिण अफ्रिकाया विश्व क्रिकेटय् वियोगान्त यात्राया । थ्व टिमया समर्थन यायेगु धयागु खालि निराश जुइगु जक खः, छाय्धाःसा विश्वकप थेंज्याःगु तःधंगु अवसरय् टिमं गुबलें बांलाक म्हितीमखु । विश्वकप सुरु जुइ न्ह्यः टिमया मू बलर कगिसो रबाडां धाःगु खः, ‘दक्षिण अफ्रिकी क्रिकेटया यात्रा धयागु हे सेक्सपियरया बाखं थें खः, गुकिया प्रत्येक अन्त्य दुःखद हे जुइ, वियोगान्त हे जुइ । थुपिं बाखंयात आधार दयेका यक्व मेगु नाटक व सिनेमा तयार जुइधुंकूगु दु । थुपिं स्वये क्वचायेवं तसकं म्हाइपुसे च्वनी । दक्षिण अफ्रिकी क्रिकेटया समर्थकतय्त नं न्ह्याब्लें थथे हे जुइ । थुकिं हे दक्षिण अफ्रिकी टिमयात चोकर्स नं धायेगु याः । अथे धयागु कासाय् गुबलय् निर्णायक मोड वइ, उबलय् हे टिमं बांलाक म्हिते फइमखु । सन् १९९१ निसें दक्षिण अफ्रिकाया अन्तर्राष्ट्रिय क्रिकेटय् पुर्नआगमन जूगु खः । थ्ययां न्ह्यः ताः ई प्रतिबन्धय् हे लात । उबलेनिसें आःतक वं गुलि नं म्हितल मुक्कं छक्वयां छक्वः छगू उपाधि त्याकूगु दु, व खः– सन् १९९८ य् बंगलादेशय् जूगु मिनि विश्वकप । थुकियात आः वया च्याम्पियन्स ट्रफि धायेगु याः । थ्व छगू अपवाद त्वःताः दक्षिण अफ्रिकां गुबलें छुं त्याकाक्यंगु मदु । प्यद“ न्ह्यःया विश्वकपय् दक्षिण अफ्रिकां छुं याइगु विश्वास ब्वलंगु खः । थुकिया झ्वलय् टिम सेमिफाइनल तक नं थ्यन । तर उबले नं व न्युजिल्यान्डया ल्हातं पराजित जुल । उबले छगू कथं दक्षिण अफ्रिकाया निंतिं सेमिफाइनल थ्यनेगु हे तःधंगु हे उपलब्धी सावित जुल । छुं तःधंगु धेंधेंबल्लाः न्ह्यः सकसिनं दक्षिण अफ्रिकी टिमपाखें तःधंगु आश याइ । टिमया कासामित तसकं बांलाः । छम्ह थे छम्ह स्टार कासामि । थथे जुइवं आश याइगु स्वभाविक नं खः । तर अन्त्यय् थुपिं हे कासामितय् प्रदर्शन धाःसा फ्यासुसे च्वनी, गथे आः जुयाच्वंगु दु । दक्षिण अफ्रिकाया प्रदर्शन थथे छाय् कमजोर जुइ, थुकिया थ्याक्क पाय्छि लिसः सुयाकें मदु । क्रिकेटय् जक मखु, मेमेगु कासाय् नं दक्षिण अफ्रिका थेंज्याःगु तसकं अभाग्यशाली टिम दयाच्वनी । आःया टिम कप्तान पाफ डे फ्लेसिसं धाःगु नं पाय्छि हे खः– ‘छता निता ख“ कासामिया ल्हातय् दइमखु, भाग्यया ल्हातय् दइ ।’ झीसं आःयात थुलि हे जक भलसा काये कि दक्षिण अफ्रिकां आःया विश्वकपया ल्यं दनीगु कासा त्याकाः छुं चमत्कार याइ कि ?"
https://nepalbhasatimes.com/21782,कासाख्य:,  ,"‘मेसी, रोनाल्डों नं म्यानचेस्टर युनाइटेडयात बचे यायेफइमखु’","थौंकन्हय्या सुपरस्टारपिं लियोनल मेसी, क्रिस्टियानो रोनाल्डो, गारेथ बेल वा सर्जियो रामोस थेंज्याःपिं सुं छम्हेसित टिमय् हयेवं तुं म्यानचेस्टर युनाइटेडया समस्या ज्यंके मफइगु खँ धाःगु दु । म्यानचेस्टरया पुलांम्ह कप्तान वाइने रोनीं थ्व खँ धाःगु खः । थौंकन्हय् अमेरिकाय् डिसी युनाइटेडपाखें एमएलएस म्हिताच्वंम्ह रोनीं वइगु सिजनय् प्रशिक्षक वले गनर साल्स्क्जरया टिमं प्र्रिमियर लिग उपाधिया निंतिं धेंधेंबल्लाः यायेफइगु खँय् नं थःत विश्वास मदुगु खँ धाःगु दु ।                                                         ‘दकलय् न्हापां ला वलें थःगु टिमयात नं बल्लाके माःगु दु । छम्ह निम्ह स्टार कासामितय्त करोड पाउण्ड पुला हयेवं तुं टिमयात ग्वाहालि जुइ थें जितः मताः’ ३३ दँया इंग्ल्यान्डया पुलांम्ह कप्तान रोनीं धाःगु दु । बिबिसी रेडियो ५ लिसे खँ ल्हासें बरु ओलें ३०–४० मिलियन पाउण्ड खर्च यानाः सम्भावना दुपिं थप कासामि हयेमाःगु सल्हा बिसें रोनीं धाःगु दु, ‘रोनाल्डो, मेसी, रोमास वा बेल थेंज्याःपिं कासामि हयेबलय् ३५० मिलियन पाउण्ड खर्च जुइ, तर उपिं निदँया निंतिं जक ज्या वइ । उकिया पलेसा बरु म्हो खर्च यानाः सम्भावना दुपिं ल्याय्म्ह कासामि हयेमाः ।’  "
https://nepalbhasatimes.com/21217,कासाख्य:,  ,फिफां कतार विश्वकपय् ४८ टिम म्हितकेगु बिचाः हिल,"विश्व फुटबल महासघं फिफां सन् २०२२ य् कतारय् जुइगु विश्वकपय् ४८ गू टिमयात म्हितकेगु योजनाय् हिउपाः हःगु दु । थ्वयां न्ह्यव फिफां सन् २०२६ विश्वकपय् जक सहभागी टिमयात ३२ टिमं अप्वयेकाः ४८ टिम दयेकेगु योजना दयेकातःगु खः । तर वंगु दँय् फिफाया अध्यक्ष जियानी इन्फान्टिनों सन् २०२२ या विश्वकप निसें हे थ्व योजना लागु यायेगु धयादीगु खः ।                                                         तर आः हाकनं कतार छगुलिं जक उलिमछि टिमया व्यवस्थापन यायेमफइगु जुइवं फिफां थःगु योजना हिउगु खः ।फिफां तःगू अध्ययन व परामर्श लिपा वइगु विश्वकपय् टिम संख्या थपे मयायेगु जानकारी बिउगु खः । फिफां अध्ययनया झ्वलय् कतार याकःचा जक ४८ टिम सहभागी जुइगु विश्वकप आयोजन यायेत थाकुइगु निष्कर्स पिकाःगु खः । यदि टिम अप्वेकेगु खःसा कतारं मेगु राष्ट्र नाप सह–आयोजना यायेमालि । सहआयोजक सहित यायेगु सम्भावना दुसां इलं मलाये धुंकूगु खँ नं फिफां धाःगु दु । युइएफएया अध्यक्ष एलेक्सन्डर सिफेरिनं कतार विश्वकपय् १६ टिम थप यायेबलय् तःगू हे समस्या वइगु खँ धाःगु दु । फिफां जानकारी बिउकथं आः सन् २०२६य् जुइगु विश्वकपय् जक ४८ गू दय् सहभागी जुइ । सन् २०२६ या विश्वकप अमेरिका, क्यानेडा व मेक्सिको जानाः याइगु जुइ ।  "
https://nepalbhasatimes.com/21078,कासाख्य:,  ,म्यानचेस्टर सिटीयात एफए कप,म्यानचेस्टर सिटीं एफए कपया उपाधि त्याकाः घरेलु उपाधिइ ह्याट्रिक याःगु दु । एफए कपया उपाधि त्याके न्ह्यः सिटीं काराबाओ कप व प्रिमियर लिग उपाधि त्याकेधुंकूगु दु । सिटी छगू हे सिजनय् स्वगुलिं घरेलु उपाधि त्याकूगु न्हापांगु टिम जूगु दु ।एफए कपया फाइनलय् सिटीं वार्टफोर्डयात ६—० गोलया तःधंगु अन्तरं बुकूगु खः ।                                                         सिटीया घरेलु मैदानय् जूगु कासाय् रहिम स्टर्लिङ व ग्राबिल जिसस निगू गोल यात । अथेहे डेभिड सिल्भा व केविन डि ब्रुयन छगू छगू गोल याःगु खः ।सिटीं न्हापांगु हाफय् निगू व लिपांगु हाफय् प्यंगू गोल याःगु खः । आक्रामक कासा म्हितूगु सिटी सिल्भाया गोल कासाया २६ औं मिनेटय् अग्रता काल । न्हापांगु हाफया ३८ औं मिनेटय् जिससं गोल यानाः सिटीयात निगू गोलया अग्रता बिल । निगू्गु हाफया ६१ औं मिनेटय् डि ब्रुयन गोल यातसा ६८ औं मिनेटय् जिसस व्यक्तिगत निगूगु गोल यासें सिटीयात प्यंगू गोलया अग्रता बिल । रहिम स्ट्रलिङं कासाया ८१ आंै व ८७ आंै मिनेटय् झ्वःलाक निगू गोल यानाः वार्टफोर्डयात ६–० गोलं बुकूगु खः । म्यानचेस्टर सिटीया कप्तान भिन्सेन्ट कोम्पनीं उपाधि त्याकेधुकाः म्यानचेस्टर सिटी विश्वया उत्कृष्ट टिम जूगु खँ धाःगु दु । लिसें कोम्पनीं म्यानचेस्टर सिटी त्वःतेगु घोषणा नं याःगु दु । कोम्पनी सिटी पाखें ११ दँ कासा म्हितूगु खः । ३३ दँ दुम्ह डिफेन्डर कोम्पनी सिटीया निंतिं ३६० गू कासा म्हिताः २० गोल याःगु दु ।
https://nepalbhasatimes.com/21162,कासाख्य:,  ,‘एमबाप्पें पिएसजी त्वःतीमखु’,"फ्रान्सया स्टार कासामि केलियन एमबाप्पें पेरिस सेन्ट जर्मेन (पिएसजी) मत्वतीगु जूगुु दु । एमबाप्पें क्लब त्वतीगु खँ पिहां वयाच्वंगु इलय् पिएसजीं एमबाप्पे मेगु सिजनय् क्लबय् हे च्वनीगु खँ धाःगु खः । क्लबं धाःगु दु, ‘वइगु सिजनय् नं एमबाप्पेनाप क्लबं इतिहास दयेकीगु जुइ ।’                                                         पिएसजी छगू व्यक्तव्य हे पिकयाः एमबाप्पे व पिएसजी दथुइ बांलाःगु सम्बन्ध दुगु व उकिं यानाः क्लब व एमबाप्पेयात छगू हे यानाः खँ धाःगु दु । पिएसजी थ्व फ्रेञ्च लिग वानया उपाधि त्याकेधुंकूगु दु ।पिएसजीया स्ट्राइकर केलियन एमबाप्पेयात आइतवाः लिग वानया ‘प्लेयर अफ द इयर’या अवार्ड बिउगु खः । अवार्ड कायेधुकाः न्ववासें २० दँ दुम्ह एमबाप्पें न्हूगु प्रोजेक्ट बिचाः यानाच्वनागु खँ धाःगु खः । न्हूगु प्रोजेक्ट बारे छु जुइ धइगु न्ह्यसलय् धाःसा एमबाप्पें जिं धाये माःगु धायेधुन धकाः लिसः बिउगु खः । एमबाप्पे सन् २०१७य् मोनाकाें पिएसजी वंगु खः । पिएसजीया निंतिं एमबाप्पें ८६ गू कासा म्हिताः ५९ गोल यायेधुंकूगु दु । एमबाप्पें निगू लिग वान व छगू फ्रेन्च कप त्याकेधुंकल । जारी सिजनय् एमबाप्पे लिग वानया सर्वाधिक गोल याःम्ह कासामि नं ख ः ।  "
https://nepalbhasatimes.com/17931,कासाख्य:,  ,"बार्सिलोना त्यात, मेसीया पेनाल्टी मिस","स्पेनिस ला लिगाय् शीर्ष थासय् च्वंगु बार्सिलोना रियल भालाडोलिडयात १—० गोलं बुकूगु दु । बार्सिलोनाया घरेलु मैदान नाउ क्याम्पय् जूगु कासाय् कप्तान लियोन मेसीं कासाया ४३ औं मिनेटय् छगू जक पेनाल्टी गोल याःगु खः । जेरार्ड पिकेयात मिसेलं फल तयेवं बार्सिलोनायात थ्व पेनाल्टी चूलाःगु खः ।                                                         निगुगू हाफया ८५ औ मिनेटय् फिलिप कान्टिहोयात किको ओलिभासं दयेकेवं बार्सिलोनायात मेगु पेनाल्टी नं चूलाःगु खः, तर मेसीं हे थ्वाःगु थ्व पेनाल्टी धाःसा भालाडोलिडया गोलरक्षक जोर्डी मासिप पनाबिल । गोलरक्षक मासिप बार्सिलोनाया तःगू हे प्रहार पंगु खः । रियल भालाडोलिडयात बुकूगु बार्सिलोना लिगया शीर्ष थासय् दु । मेखे लियोनल मेसी थ्व सिजनय् म्हितूगु दक्व धेंधेंबल्लाखय् याःगु गोल ३० गू थ्यंगु दु । मेसीं लिपांगु ११ सिजनय् म्होतिं नं ३० गू गोल याःगु दु ।अथेहे ला लिगाया मेगु कासाय् रायोे भालाकोनोयात १–० बुकाः एथलेटिको म्याड्रिड लिगया निगूगु थासय् थहां वंगु दु । एथलेटिकोया एन्टोनी ग्रिजम्यानं कासाया ७४ औं मिनेटय् गोल याःगु खः । एथलेटिको म्याड्रिड शीर्ष थासय् लानाच्वंगु बार्सिलोना सिबे ७ अकं लिउने दु । छगू कासा कम म्हितूगु रियल म्याड्रिड लिगया स्वंगूगु थासय् दु । ला लिगा अन्र्तगत जूगु मेगु कासाय् सेल्टा डी भिगोयात लेभान्टें ४—१ गोलं व रियल सोसिडाडं लेगानेसयात ३–० गोलं बुकूगु दु ।"
https://nepalbhasatimes.com/20949,कासाख्य:,  ,सारापोभां फ्रेन्च ओपनं नां लित काल,निक्व तक फ्रेन्च ओपन त्याकेधुंकूम्ह मारिया सारापोभां थुगुसी फ्रेन्च ओपनं नां लित काःगु दु । ३२ दँँ दुम्ह शारापोभां ब्वहया चोटया कारणं नां लित काःगु खः । सारापोभायात ताःई न्ह्यवनिसें ब्वहया समस्यां दुःख बियाच्वंगु दु । वंगु फ्रेबुअरीं सारापोभां चिधंगु अप्रेशन नं यायेधुंकल । सारापोभां सन् २०१२ व सन् २०१४य् फ्रेन्च ओपन त्याकूगु खः । वंगु सिजनय् सारापोभा क्वाटरफाइनलय् पराजित जूगु खः । फ्रेन्च ओपन मे २६निसें ९ जुन तक जुइ ।
https://nepalbhasatimes.com/21120,कासाख्य:,  ,"बार्सा बराबरीइ, मेसीया ५० गोल","स्पेनिस ला लिगाया अन्तिम कासाय् बार्सिलोनां बराबरीइ चित्त बुझे् यायेमाःगु दु । ला लिगा उपाधि त्याकेधुकूगु बार्सिलोनां एइबर नाप निगू निगू गोलया बराबरी म्हितुगू खः । बराबरी लिसे बार्सिलोनां ३८ कासाय् मुक्क ८७ अकं दयेकल । थ्व झ्वलय् बार्सां २६ गू कासा त्याकलसा, ९ थू बराबरी म्हिताः स्वंगुलिइ पराजय फयेमाल ।                                                         आइतवाः जूग अन्तिम लिग कासाय् जूगु प्यंगुलिं गोल न्हापांगु हाफय् जूगु खः । कासाया २० आंै मिनेटय् एइबरं मार्क कुकुरिलाया गोलं अग्रता काःगु खः । तर ११ मिनेट लिपा बार्सिलोनाया कप्तान लियोनल मेसीं झ्वलाक निगू गोल यात । मेसीं छगू मिनेट दुने निगू गोल याःगु खः । कासाया ३१ औं व ३२ औं मिनेटय् थ्व गोल जूगु खः । न्हापांगु हाफया अन्तिम इलय् एइबरया डि ब्लासिस बराबरी गोल यानाबिल ।ला लिगाया मेगु कासाय् रियल म्याड्रिड धाःसा पराजित जुल । थ्व सिजनय् खराब प्रर्दशन याना वयाच्वगु रियल म्याड्रिडयात रियल बेटिसं २—० गोल बुकूगु खः । न्हापांगु हाफ बराबरी जूगु कासाय् लिपांगु हाफया ६१ औ मिनेट बेटिसया मोरोनं व ७५ औं मिनेटय् जेसें गोल याःगु खः । रियल म्याड्रिड लिगय् ३८ गू कासा म्हिताः २२ गू त्याकूगु दुसा न्यागू बराबरी म्हिताः झिंनिगुलिं पराजित जूगु खः । रियल थ्व सिजनय् स्वंगूगु थासय् लाःगु दु ।ला लिगाया अन्तिम कासाय् निगू गोल यासें मेसीं थ्व सिजनय् थःगु व्यक्तिगत ५० औं गोल नं पूवंकल । मेसीं ला लिगाय् ३६, च्याम्पियन्स लिगय् १२ व कोपा डेल रेय् निगू गोल याःगु खः । ला लिगाय् दकलय् अप्वः गोल यानाः मेसीं खुक्वःगुखुसी पीचीची अवार्ड नं त्याकल । अथेहे जारी सिजनय् ५० गोल यानाः मेसी गोल्डेन शुया निंतिं प्रमुख दावेदार नं जूगु दु ।"
https://nepalbhasatimes.com/17986,कासाख्य:,  ,विश्वकप लिपा गेलया संन्यास,वेष्टइण्डिजया ब्याट्सम्यान क्रिस गेलं विश्वकप लिपा संन्यास कायेगु घोषणा याःगु दु । विश्व क्रिकेटय् विस्फोटक ब्याट्सम्यानया म्हसिका दुुम्ह गेल थ्व हे दँय् इंग्ल्याण्ड व वेल्सय् जुइत्यंगु एक दिवसिय विश्वकप लिपा संन्यास कायेगु खँ धाःगु खः । विश्वकप थ्व हे मे ३० निसे जुलाई १५ तक जुइ ।                                                         एकदिवसीय क्रिकेटय् क्रिस गेलं २३ गू शतक व ४९ गू अर्धशतक दयेकेधुंकूगु दु । गेलं एकदिवसीय क्रिकेटय् आतक ९७२७ रन दयेके धुंकूगु दु । थ्व लिसें गेल वेष्टइण्डिजया दकलय् अप्व रन दयेकूम्ह निम्हम्ह कासामि नं जुयाच्वंगु दु । गेलं २५४ कासा म्हिताः २७९ इनिङ्सय् थ्व रन दयेकूगु खः । दकलय् अप्वः रन दयेकूम्ह कासामिया धलखय् न्हापांगु थासय् ब्रयान लारा दु । लारां १०४०७ रन दयेकातःगु दु । गेल सन् १९९९ भारत विरुद्ध जूगु कासाय् डेब्यु याःगु खः । गेलं छगू हे कासाय् आःतक सर्वाधिक २१५ रन दयेकूगु रेकर्ड दु । सन् २०१५ या विश्वकपय् गेलं जिम्बाबे विरुद्ध दोहोरो शतक प्रहार याःगु खः । विश्वकपय् दोहोरो शतक प्रहार याःम्ह गेल न्हापांम्ह कासामि नं खः । अथेहे एकदिवसीय कासाय् दोहोरो शतक प्रहार याःम्ह गेल खुम्हम्ह कासामि खः । अलराउण्डरया रुपय् नं न्ह्यःने लाःम्ह गेलं १६५ विकेट नं कायेधुंकूगु दु ।गेलं वइगु बुधवाः निसे इंग्ल्याण्ड विरुद्ध जुइगु न्यागू एकदिवसीय शृङ्खलाय् नं म्हितेत्यंगु दु ।  
https://nepalbhasatimes.com/17784,कासाख्य:,  ,च्याम्पियन्स लिग म्यानचेस्ट व पोर्टो पराजित,च्यापियन्स लिग अन्र्तगत क्वार्टरफाइनलपाखे न्हापागु लेगय् जूगु कासाय् म्यानचेस्टर युनाइटेड थःगु घरेलु मैदानय् फ्रेन्च क्लब पिएसजीपाखें पराजित जुगू दु । चोटया कारणं स्टार कासामि नेयमार व कभानी मम्हितूगु कासाय् पिएसजीं इग्लिस क्लब म्यानचेस्टरयात २—० गोलं बुकूगु खः ।                                                         युनाइटेडयात बुकेगु झ्वलय् पिएसजीया केलियन एमबाप्पे व प्रेसनियल किमपेम्बे गोल याःगु खः। जोसे माउरिन्होया बर्खास्त लिपा अन्तरिम प्रशिक्षक ओल गुनार सोल्सकेएरं टिमया नेतृत्व काये धुंकाः युनाइटेड न्हापांखुसी पराजित जूगु खः । झ्वलाक्क ११ गू कासा अपराजित म्यानचेस्टर युनाइटेड १२ औं कासाय् वयाः बूगु खः । म्यानचेस्टरया घरेलु मैदान वल्र्ड ट्राफोर्ड मैदानय् जूगु कासा न्हापांगु हाफ बराबरीइ क्वचाःगु खः । कासाया निगूगु हाफया ५३ औं मिनेटय् किमपेम्बेया गोलया ग्वाहालिं पिएसजीं अग्रता काःगु खः । कासाया निगूगु गोल केलियन एमबाप्पे ६० औं मिनेटय् याःगु खः। कासाया अन्तिम इलय् म्यानचेस्टरया पाउल पोग्बां निगू म्हासुगु कार्ड नयाः मैदान त्वःतेमाःगु खः। म्यानचेस्टर व पिएसजी दथुइ निगूगु लेग मार्च ६ य् पिएसजीया मैदानय् जुइ ।अथेहे मेगु कासाय् इटालियन क्लब रोमां पोर्चुगिज क्लब एफसी पोर्टोयात २–१ गोलं बुकूगु दु । रोमायागु घरेलु मैदानय् जूगु कासाय् न्हापांगु हाफ बराबरीइ क्वचाःगु खः । एफसी पोर्टोयात बुकेगु झ्वलय् निगुलिं गोल रोमाया १९ दँ दुम्ह कासामि जानिओलों याःगु खः । जानिओला च्याम्पियन्स लिगय् मारियो बालाटोली धुंका कम उमेरय् गोल याःम्ह इटालियन कासामि जूगु दु । जानिओला निगूगु हाफया ७० औं व ७६ औं मिनेटय् गोल याःगु खः । एफसी पोर्टोया निंतिं छगू जक गोल कासाया ७९ औं मिनेटय् लोपेजं याःगु खः । पोर्टों पेनाल्टीसुट आउटय् बाहेक मेगु कासाय् २६ गू कासातक अपराजित जुयाच्वंगु खः। निगूगु लेग मार्च ६ य् पोर्टोया मैदानय् जुइ ।
https://nepalbhasatimes.com/21909,कासाख्य:,  ,कमाइलय् मेसी दकलय् च्वय्,"अर्जेन्टिनी फुटबल कासामि लियोनल मेसीं कमाइया मामिलाय् पोर्चुगिज कासामि क्रिस्टियानो रोनाल्डोयात लिउने लाकूगु दु । फोक्र्सं पिकाःगु धलखय् मेसीं संसारय् दकलय् अप्वः कमे याइम्ह कासामि जूगु दु । फोब्र्सया कथं मेसीं सन् २०१८ य् १२ करोड ७० लाख अमेरिकी डलर (१४ अर्ब १२ करोड तका) कमे याःगु दु ।                                                         रोनाल्डों १० करोड ९ लाख अमेरिकी डलर कमे याःगु दुसा स्वंगूगु थासय् लाःम्ह ब्राजिलया नेयमारं १० करोड ५ लाख अमेरिकी डलर कमे याःगु दु ।फोब्र्सं सन् २०१८ य् दछियंकंया तलब, त्याकूगु पुरस्कार रकम व मेमेगु व्यावसायिक आम्दानी जोडे यानाःगु थ्व धलः पिकाःगु खः । सन् १९९० निसें धलः पिकाये सुरु यासां निसें शीर्ष स्वंगू थासय् फुटबल कासामित लाःगु थ्व हे न्हापांखुसी खः । दकलय् अप्वः कमे याःपिं सछिम्ह कासामिपिनि धलखय् धाःसा दकलय् अप्वः अमेरिकायापिं ६२ म्ह कासामि दुथ्याःगु दु । थुकी दकलय् अप्वः बास्केटबल कासामि ३५ म्ह, अमेरिकी फुटबलया १९ म्ह व बेसबलया १३म्ह व फुटबलया झिंनिम्ह, बक्सिङ्ग, गल्फ व टेनिसया न्याम्ह न्याम्ह कासामि लाःगु दु ।थ्व धलखय् छम्ह जक मिसाम्ह कासामि सेरेना विलियम्स ६३ औं थासय् दु । वयागु कमाइ थगुने निगू करोड ९२ लाख थ्यन ।"
https://nepalbhasatimes.com/22056,कासाख्य:,  ,उरुग्वें इक्वेडरयात बुकल,कोपा अमेरिकाया कीर्तिमानी विजेता उरुग्वें नं थुगुसी नं विजय सुरुवात याःगु दु । झिंन्याक्वः तक कोपा अमेरिका त्याकेधुंकूगु उरुग्वें म्हिगः चान्हय् इक्वेडरयात ४–० गोलं बुकल । निकोलस लोडेइरों उरुग्वेयात दकलय् न्हापां अग्रता बीधुंकाः स्टार कासामिपिं लुइस स्वारेज व इडिसन काभानिं नं छगू छगू गोल यात ।                                                         मेगु छगू गोल धाःसा इक्वेडरया अर्टुरो मिनां याःगु आत्मघाती गोलपाखें जुल । कासाया २४ औं मिनेटय् जोसे क्वन्टेरोयात ह्याउँकार्ड नकेगुलिं नं उरुग्वेयात झिम्हय् सीमित इक्वेडरयात बुकेत अःपुल । कासाया खुगू मिनेटय् हे मिडफिल्डर लोडेइरों उरुग्वेयात अग्रता बिउगु खः । कासाया ३३ औं मिनेटय् पेरिस सेन्ट जर्मनया काभानीं एक्रोब्याटिक बाइसाइकल किक पाखें मेगु गोल यातसा ४४ औं मिनेटय् बार्साया स्टार लुइस स्वारेजं गोल यासें थःगु अन्तर्राष्ट्रिय गोल ल्याः ५७ गू थ्यंकल । न्हापांगु हाफय् ३–० गोलं लिउने लायेधुंकूगु इक्वेडरयात निंतिं ७८ औं मिनेटय् मिनां आत्मघाती गोल यानाबिल ।म्हिगः हे समूह बीइ पाराग्वे व कतार दथुइया कासा २–२ गोलया बराबरीइ क्वचाःगु दु ।
https://nepalbhasatimes.com/18006,कासाख्य:,  ,नेपाःया मैदानय् एकदिवसीय श्रृंखला जुइला ?,"नेपालं वंगु छुं दिं न्ह्यः जक संयुक्त अरब इमिरेटस् (युएई)य् जूगु स्वंगू एकदिवसीय व टि–२० क्रिकेटया श्रृंखला हे त्याकेत सफल जूगु खः । थ्व नेपाली कासामि, कासाख्यः व कासाप्रेमीया निंतिं लसताया खँ खः । तर थ्व खँ न्यने मात्रं अजू चायापु कि, एकदिवसीय व टि–२०या श्रृंखला त्याकेत सफल जूगु नेपालय् छगू नं एकदिवसीय श्रृंखला म्हितकेगु मैदान धाःसा मदु ।                                                         एकदिवसीय मान्यता प्राप्त याःगु करिब दछिया अवधि दुने नेपाली क्रिकेटं निगू अन्तर्राष्टिय एकदिवसीय श्रृंखला म्हितल । न्हापांगु श्रृंखला बराबरीइ क्वचाःगु खःसा निगूगु श्रृंखलाय् नेपालं ऐतिहासिक विजय प्राप्त यायेत सफल जुल । अझ टि–२० इ ला न्हापांगु श्रृंखला तकं त्याकेत सफल जूगु दु । तर, नेपालय् धाःसा श्रृंखला आयोजना यायेगु अवस्था आतक नं मदु । दतं फतं छगू जक मैदान किपुलिइ च्वंगु त्रिवि मैदान नं दँदँ न्ह्यवंनिसें मर्मत जुइ फयाच्वंगु मदु । किपुलिइ च्वंगु त्रिवि मैदानं जक कःघाना वयाच्वंगु नेपाली क्रिकेटया साख ल्यंका तयेत आः गबले तक थ्व मैदानया भरय् च्वना च्वनेगु खः ? धइगु न्ह्यसः ब्वलनाच्वंगु दुसा थुकिया लिसे नेपाली क्रिकेटया सरोकारवाला जिम्मेवार पदाधिकारीलसे नं मदु । क्रिकेट मैदानया पित हरेक प्यदँय् मर्मत यायेमाः तर त्रिविया क्रिकेट मैदान च्यादँ दयेधुंकाः नं आतक नं मर्मत जुइ मफुगुलिं थुकिया गुणस्तर नं कुहां वनाच्वंगु दु । नेपालय् एकदिवसीय श्रृंखला म्हितके फइ कि फइमखु धकाः आः नकतिनि हे जक अध्ययन शुरु जूगु दु । एकदिवसीय मान्यता कायेधुंकाः नेपालं नं घरेलु मैदानय् श्रृंखला आयोजना यायेगु निंतिं चिउताः क्यना वयाच्वंगु दु । अन्तर्राष्ट्रिय क्रिकेट काउन्सिल (आइसीसी)या प्रतिनिधि एण्डी अट्किन्सन नेपाः वःगु खः । एण्डीं किपूया क्रिकेट मैदानया निरीक्षण नं याःगु खः । अथे हे मूलपानीइ निर्माणाधीन अवस्थाय् दुगु मुलपानी क्रिकेट मैदानया नं निरीक्षण याःगु खः । वय्कलं मैदानया अवस्थाया बारे आइसीसीयात प्रतिवेदन लःल्हानादी । तर क्रिकेटया आधिकारिक निकाय नेपाल क्रिकेट संघ (क्यान) निलम्बनय् लानाच्वंगु दुसा छगू जक अन्तर्राष्ट्रिय धयातःगु किपूया त्रिवि क्रिकेट मैदान पुनःनिर्माण यायेमाःगु अवस्थाया कारणं नेपालय् तत्काल श्रृंखला आयोजना यायेगु अवस्था नं मदु । नेपाःया मैदान एकदिवसीय श्रृंखला म्हितकेत योग्य जू कि मजू धकाः जाँच याये छुं दिं न्ह्यः अन्तर्राष्ट्रिय क्रिकेट काउन्सिल (आइसीसी)या प्रतिनिधि एण्डी अट्किन्सन नेपाः वःगु खः । एण्डीं किपूया क्रिकेट मैदानया निरीक्षण नं याःगु खः । अथे हे मूलपानीइ निर्माणाधीन अवस्थाय् दुगु मुलपानी क्रिकेट मैदानया नं निरीक्षण याःगु खः । वय्कलं मैदानया अवस्थाया बारे आइसीसीयात प्रतिवेदन लःल्हानादी । आइसीसीं एण्डीया हे प्रतिवेदनया लिधंसाय् नेपाःया क्रिकेट मैदान श्रृंखला म्हितकेत योग्य जू कि मजू धइगु क्वःछी । नेपाली राष्ट्रिय क्रिकेट टोलीया मुख्य प्रशिक्षक जगत टमाटां धयादिल, ‘एण्डीं प्रतिवेदन बुझे यायेधुंकाः आइसीसीं त्रिवि क्रिकेट मैदानयात एकदिवसीय कासाया निंतिं योग्य यायेत यायेमाःगु आवश्यक ज्याया बारे सुझाव बी, अले व हे कथं सुधार याये फत धाःसा नेपाःयात एकदिवसीय क्रिकेटया श्रृंखला आयोजना यायेगु लँपु नं चाली ।’ त्रिवि क्रिकेट मैदानया सुरक्षाया विषयय् आइसीसीं चिउताः क्यंगु दु । उकिं सरकारं सुरक्षाया विषययात कयाः आइसीसीयात विश्वस्त याये फयेकेमाः । भौतिक पूर्वाधार निर्माणय् नं सरकारं हे ज्या यायेमाःगु जुइ । क्यान निलम्बनया अवस्थाय् राष्ट्रिय खेलकुद परिषद् (राखेपं) बजेट छुटे यानाः ज्या याःसा जक त्रिवि क्रिकेट मैदानय् एकदिवसीय श्रृंखला म्हितेगु मान्यता काये फइ । हालय् जक युएईइ जूगु श्रृंखलाय् नेपाली क्रिकेट कासामिपिंसं नायकत्वया प्रर्दशन यायेधुंकूगु दु । अझ छुं कासामिं ला विचाः याःगु स्वयां नं च्वय्या स्तरया प्रदर्शन यानाः नेपाली क्रिकेट कासाया भविष्य उज्वल जूगु संकेट तकं बीधुंकूगु दु । तर स्तरीय पूर्वाधार मदुगुलिं व क्यान निलम्बनया फुकुवाया निंतिं उचित पहल मजुयाच्वंगुलिं नेपाली कासामिं क्यंगु क्रिकेटया उज्वल भविष्यया संकेत गनं खिउँगु थासय् वा ध्यानकुनय् जकं लाः वनीगु खःला धइगु आशंका नं ब्वलना वयाच्वंगु दु । युवा तथा खेलकुद मन्त्री जगतबहादुर विश्वकर्मां किपूया मैदान मर्मतया निंतिं मन्त्रालयं ताकेता यायेगु जुइ धयादिल । वय्कलं धयादिल, ‘आइसीसीं धाःथें विधान संशोधन जुइधुंकूगु दु, क्यानया निर्वाचित पदाधिकारीं अदालतय् दायर याःगु मुद्दा लित कायेगु निंतिं नं प्रक्रिया शुरु जुइधुंकूगु दु, आः याकनं हे क्यानया निलम्बन फुकुवा जुइ ।’ कासामिपिंत म्हितेगु उचित वातावरण, पूर्वाधार व पारिश्रमिकया निंतिं सरकार प्रतिवद्ध दुगु धासें वय्कलं म्हिताः भविष्य सुनिश्चित याये फइगु अवस्थाय् थ्यंकेत सरकार प्रतिवद्ध दुगु जिकिर यानादिल । वय्कलं मुलपानी क्रिकेट मैदान निदँत्याया दुने निर्माण सम्पन्न जुइगु न्ह्यथँसें थः मन्त्री जुइ न्ह्यःया दक्वं समस्या सामाधान यानाः निर्माण प्रक्रिया शुरु जुइधुंकूगु धयादिल । क्रिकेट प्रशिक्षक राजु बस्नेतं नेपाली क्रिकेटयात छगू उचाइलय् थ्यंकूगु दु धासें पूर्वाधान निर्माण मजुइगु धइगु दुःखद् विषय खः धयादिल । वय्कलं धयादिल, ‘नेपाः स्वयां नं कम वरियता प्राप्त जूगु देसय् नेपाःया स्वयां नं आपालं पूर्वाधारया विकास जूगु दु, झीगु अवस्था धाःसा तसकं लज्जा चायापु ।’ एकदिवसीय मान्यता प्राप्त याःगु दछि पूवनेत्यंगु इलय् नेपालं आतक जम्मा निगू जक श्रृंखला म्हितूगु दु । थगुने चैत महिनाय् एकदिवसीय मान्यता प्राप्त याःगु नेपाली क्रिकेटं नेदरल्याण्डस व युएई विरुद्ध इमिगु हे घरेलु मैदानय् श्रृंखला म्हितूगु खः । नेपाली क्रिकेटया निंतिं थप सफलताया त्वाथः गयेत जक मखसे आः प्राप्त जूगु उपलब्धियात ल्यंका तयेगु नं चुनौतिपूर्ण जू । थुकिया निंतिं क्यानयात तयातःगु आइसीसीया निलम्बन फुकुवा अत्यावश्यक जू । झिदँ न्ह्यः डिभिजन–५ य् दुगु नेपालं प्रतिकूल घरेलु वातावरया बावजूद नं एकदिवसीय मान्यता प्राप्त याःगु खः ।  "
https://nepalbhasatimes.com/22102,कासाख्य:,  ,जापानयात चिलीया ४ गोल,कोपा अमेरिकाया म्हिगः सुथय् जूगु कासाय् चिलीं जापानयात ४–० गोलं बुकल । जापानयात बुकेगु झ्वलय् म्यानचेस्टर युनाइटेडया एलेक्स साञ्चेजं न्याला लिपा थःगु न्हापांगु गोल याःगु दु ।सन् २०१८ जनवरीइ युनाइटेड वंसां निसें चोटया समस्यां फर्मय् मदुम्ह साञ्चेजं कासाया ८२ औं मिनेटय् गोल याःगु खः ।                                                         वंगु जनवरी २५ य् एफए कपय् आर्सेनल विरुद्ध गोल यायेधुंकाः छुं नं धेंधेंबल्लाखय् साञ्चेजया थ्व न्हापांगु गोल खः । चिलीया विजयया निंतिं धाःसा इरिक पुल्गरं न्हापां अग्रता बिउगु खःसा इडुआर्डो भार्गसं निगू गोल यात । थ्व विजय लिपा चिल समूह ‘सी’इ उरुग्वे लिसें शीर्षस्थानय् दु । उरुग्वें नं आइतवाः इक्वेडरयात ४–० गोलं हे बुकूगु खः । जापानं कोपा अमेरिकाय् कतारलिसे पाहाँ टिम कथं ब्वति कयाच्वंगु दु । दक्षिण अमेरिकी धेंधेंबल्लाः कोपा अमेरिकाय् दक्षिण अमेरिकाया झिगू देश लिसें पिनेया निगू देय्यात पाहाँ कथं ब्वनेगु याना वयाच्वंगु दु । थ्व पालय् कतार व जापानयात एसियन च्याम्पियन व रनरअपया ल्याखं कोपाय् निमन्त्रणा याःगु खः ।
https://nepalbhasatimes.com/21833,कासाख्य:,  ,युवराजपाखें संन्यास घोषणा,"भारतया विस्फोटक ब्याट्सम्यान युवराज सिंहं अन्तर्राष्ट्रिय क्रिकेटं संन्यास काःगु दु । मुम्बइया साउथ होटलय् छगू पत्रकार सम्मेलन यासें सिंहं संन्यासया घोषणा याःगु खः । ३७ दँया युवराज सिंहं भारतया निंतिं वंगु २०१७ जून ३०य् अन्तिम एकदिवसीय क्रिकेट म्हितूगु खः । अथेहे २०१७ फेब्रुअरी १य् इंग्ल्यान्ड विरुद्ध अन्तिम टि २० कासा म्हितूगु खःसा २०१२ डिसेम्बरय् इंग्ल्यान्ड विरुद्ध टेस्ट म्याच म्हितूगु खः ।                                                         निदँ तक भारतया निंतिं छुं हे कासा म्हितेमखंम्ह युवराजं म्हिगः जक अन्तर्राष्ट्रिय क्रिकेटं संन्यासया घोषणा य ाःगु खः । युवराजं थःगु अन्तर्राष्ट्रिय क्रिकेट क्यारियरया झ्वलय् २०११य् विश्वकप त्याकूगु दु । थःगु संन्यासया घोषणा ज्याझ्वलय् न्ववासें युवराजं २०११ विश्वकप त्याकागु, २००७ य् टि ट्वान्टी कासाय् छगू ओभरया खुगू बलय् खुगू हे छक्का थ्वानागु व २००४ य् न्हापांगु टेस्ट सतक थ्वानागु खँ थःगु लुमंकेबहःगु कासा जूगु खँ धाःगु खः ।"
https://nepalbhasatimes.com/22017,कासाख्य:,  ,अर्जेन्टिना न्हापांगु कासाय् बुत,"थुगुसीया कोपा अमेरिका धेंधेंबल्लाखय् अर्जेन्टिनां पराजयपाखें सुरुवात यायेमाःगु दु । सुपरस्टार लियोनल मेस्सीया अर्जेन्टिनायात कोलम्बियां झिंनिदँ लिपा न्हापांखुसी पराजित याःगु खः । मेसी व सर्जिया अग्वेरां तसकं दबाब बियाच्वंसां कोलम्बियाया निंतिं निगूगु हाफय् रोजर मार्टिनेज व डुवान जापातां छगू छगू गोल याःगु खः ।                                                         समूह ‘बी’इ लानाच्वंगु अर्जेन्टिना पराजित जुइवं मेसीं तसकं म्हाइपुगु खँ धाःगु दु । न्याक्वःतकया बालन डे’ओर त्याकेधुंकूम्ह मेसीं धाःगु दु, ‘जिमिसं थज्याःगु सुरुवात चाहे जुयागु मखु ।’अर्जेन्टिनां झिंप्यक्वः कोपा अमेरिका कप त्याकेधुंकूगु दु, तर वंगु १९९३ निसें धाःसा छक्वः नं त्याकेफुगु मदुनि । लिपांगु निगू कोपा अमेरिकाया संस्करणय् अर्जेन्टिना फाइनलय् थ्यंगु खःसा निक्वलं चिलीपाखें पराजित जूगु खः । म्हिगः चान्हय् जूगु कासाय् बार्सिलोनाया मेसीं गोल यायेगु बांलाःगु ह्वःताः सितिकं छ्वल । कोलम्बियाया निंतिं सब्स्टिच्यूट मार्टिनेजं जेम्स रोड्रिग्वेजया पासय् ७१ औं मिनेटय् न्हापांगु गोल यात । जापाटां ८६ औं मिनेटय् मेगु गोल याःगु खः । अर्जेन्टिनां मेगु कासा पाराग्वे लिसे म्हिती ।"
https://nepalbhasatimes.com/22182,कासाख्य:,  ,अर्जेन्टिनायात महत्वपूर्ण अंक,"कप्तान लियोनल मेसीया पेनाल्टि गोलं अर्जेन्टिनां कोपा अमेरिकाय् महत्वपूर्ण १ अंक कायेत ताःलाःगु दु । म्हिगः सुथय् जूगु कासाय् पराग्वे लिसे छगू छगू गोलया बराबरी जुइवं अर्जेन्टिनां १ अंकं चित्त बुझे यायेमाःगु खः । कासाया न्हापांगु हाफया ३७ औं मिनेटय् रिचार्ड साञ्चेजं गोलं यासें पाराग्वेयात अग्रता बीधुंकूगु खः ।                                                         छगू गोलं लिउने लाःगु अर्जेन्टिनाया निंतिं मेसीं ५७ औं मिनेटय् पेनाल्टिपाखें गोल याःगु खः । थ्व बराबरी लिपा अर्जेन्टिना निगू कासा म्हितेधुंकाः समूह बी १ अंक कयाः दकलय् लिउने दु ।‘जिपिं भाग्यमानी जूगु दु, छाय्धाःसां जिपिं अझं धेंधेंबल्लाखय् ल्यनिगु सम्भावना पिहां वःगु दु’ प्रशिक्षक लियोनल स्कालोनीं धाःगु दु । अर्जेन्टिनां वइगु आइतवाः कतारलिसे लिग चरणया अन्तिम कासा म्हिती ।‘न्हापांगु हाफ जिमिगु ला बांमलात । जिमिसं तसकं निराशापूर्ण कासा म्हिता । न त कासा नियन्त्रणय् दत, न आक्रमण हे यायेफत । जिमिके त्याकेगु स्पष्ट योजना दुगु खः, तर उकियात कार्यान्वयन यायेमफुत’ प्रशिक्षक स्कालोनीं धाःगु दु । मेसीं बराबरी गोल याःगु छगू मिनेट लिपा हे पाराग्वेयात नं पेनाल्टिया ह्वःताः वःगु खः । तर डेर्लिज गोञ्जालेजया प्रहारयात अर्जेन्टिनी किपर फ्रान्को अर्मानीं पञ्च यानाबिल । किपर फ्रान्को गोञ्जालेजयात हे न्हापांगु हाफया अन्तपाखे फल तःगुलिं ह्याउँगु कार्ड नयेगु पाखें बचे जूम्ह खः । ‘जिमित फ्रान्को प्रति विश्वास दु । व जिमि टिमया सुरुं निसेंया गोलकिपर खः । वं पेनाल्टि बचे यानाः जीवनदान बिउगु दु । वयागु प्रदर्शनप्रति गर्व दु’ स्कालोनीं धाःगु दु । शनिवाःया न्हापांगु कासाय् कोलम्बियापाखें पराजित अर्जेन्टिनायात धेंधेंबल्लाखय् च्वनाच्वनेगु निंतिं आइतवाः कतार लिसे जुइगु कासा त्याके हे माःगु दु । मेखे कोलम्बियां कतारयात १–० गोलं बुकाः समूह बी शीर्षस्थानय् कब्जा याःगु दु । कतारलिसे बराबरी म्हितूगु पाराग्वे २ अंक सहित निगूगु थासय् दु । मेगु कासाय् कोलम्बियायात पराजित यायेफत धाःसा पाराग्वे तप्यंक क्वार्टरफाइनलय् दुहां वनीगु जुइ ।"
https://nepalbhasatimes.com/18023,कासाख्य:,  ,नेपाः न्हापांगु कासाय् विजयी,"येँ –  थाइल्याण्डय् जुयाच्वगु आइसीसी महिला टि—२० विश्वकपया एसिया क्षेत्रिय छनोटय् नेपालं थःगु न्हापांगु कासा त्याकूगु दु । नेपाल न्हापांगु कासाय् मलेसियायात ३४ रनं बुकूगु खः। बैंककया तेर्थाइ मैदानय् जूगु कासाय् नेपालं न्हापां ब्याटिङ्ग यासें निर्धारित २० ओभरय् ५ विकेटया क्षतिइ १२६ रन दयेकूगु खः ।                                                         १२७ रनया लक्ष्य ज्वनाः मैदानय् वःगु मलेसियां धाःसा निर्धारित २० ओभरय् ७ विकेटया क्षतिइ मुक्कं ९२ रन जक दयेकेफत । मलेसियायात बुकेगु झ्वलय् नेपाःया करुणा भण्डारी व सरिता मगरं निगू—निगू विकेट काःगु खः । अथेहे सिता रानामगर व कविता कुँवरं छगू छगू विकेट काल । टस त्याकाः न्हापां ब्याटिङ्ग याःगु नेपाःया निंतिं ओपनर सिता रानामगरं दकलय् अप्वः रन दयेकूगु खः । प्लेयर अफ द म्याच जूम्ह उपकप्तान रानामगरं ४० बलय् निगू चौका सहित ४२ रन दयेकूगु खः । अथेहे कप्तान रुविना चौधरीं २५ बलय् ३ चौका सहित नटआउट ३३ रन दयेकलसा इन्दु वर्मां १४ बलय् १३ रन दयेकल । अथेहे भेट्रान कासामि नेरी थापां १३ बलय् ६ रन दयेका रन आउट जुल । काजल श्रेष्ठं ४६ बलया साझेधारी यासें २९ बलय् ३ चौका सहित १६ रन दयेकूगु खः । सरिता मगरं छगू जक बल म्हिताः छगू हे रन दयेकल । ममता चौधरी धाःसा छगू हे रन मकासे रन आउट जूगु खः । मलेसियाया निंतिं जुमिका आजमी, साषा आजमी व विन्फ्रिड दराइसिङ्गमं छगू छगू विकेट काःगु खःसा क्रिष्टिना वारेतं दकलय् अप्व २५ रन दयेकूगु खः। राउण्ड रोबिन लिगया आधारय् जुयाच्वंगु छनोट कासाय् शीर्ष थासय् लाःगु टिम मेगु चरणय् वनी । थुगु छनोटय् नेपाःलिसें न्हय्गू टिमया सहभागीता दु । नेपाः लिसें थ्व धेंधेबल्लाखय् युएइ, मलेसिया, थाइल्याण्ड, चीन, हङकङ व कुवेत दु । नेपाः लिगया शीर्ष थासय् दु ।"
https://nepalbhasatimes.com/19848,कासाख्य:,  ,चेल्सी लिगया स्वंगूगु थासय्,वेष्ट ह्यामयात बुकाः चेल्सी इंग्लिस प्रिमियर लिगया स्वंगूगु थासय् थहां वःगु दु । चेल्सीं थःगु घरेलु मैदानय् वेष्ट ह्यामयात २–० गोलं बुकूगु खः । चेल्सीपाखें उत्कृष्ट कासा म्हितूम्ह इडेन हजार्डं निगुलिं गोल याःगु खः । हजार्डं न्हापांगु हाफया २४ औं मिनेटय् न्हापांगु गोल यानाः चेल्सीयात अग्रता बिउगु खः । निगू हाफया ९० औं मिनेटय् हजार्ड व्यक्तिगत निगूगुु गोल यासें चेल्सीयात विजय चूलाकाबिउगु खः ।                                                         थ्व विजय लिपा ल्याः धखलय् न्यागूगु थासय् लानाच्वंगु चेल्सी स्वंगूगु थासय् थहां वंगु दु । लिगया शीर्ष थासय् लिभरपुल दु । लिभरपुल स्वयां छगू कासा म्हो म्हितूगु म्यानचेस्टर सिटी निगुगू थासय् दुसा स्वंगूगु थासय् थहांवःगु चेल्सी स्वयां छगू कासा म्हो म्हितूगु टोटनह्याम व आर्सनल छसिकथं प्यंगूगु व न्यागूगु थासय् दु ।
https://nepalbhasatimes.com/20102,कासाख्य:,  ,"बार्सिलोना व आयाक्स सेमिफाइनलय्, रोनाल्डोया यात्रा क्वचाल",बार्सिलोना व आयाक्स च्यापियन्स लिगया सेमिफाइनलय् थ्यंगु दु । च्याम्पियन्स लिगया क्वार्टरफाइनलय् बार्सिलोनां म्यानचेस्टर युनाइटेडयात व आयाक्सं युभेन्टसयात बुकाः अन्तिम प्यंगू थासय् थाय् दयेकूगु खः।क्वाटरफाइनलया निगूगु लेग अन्तर्गत जूगु कासाय् बार्सिलोना म्यानचेस्टरयात ३–० गोलं बुकूगु खः ।                                                         क्वार्टरफाइनलया न्हापांगु लेगय् नं म्यानचेस्टरयात १–० गोलं बुकूगु बार्सिलोना समग्रय् ४–० गोलं कासा त्याकाः सेमिफाइनलय् दुहां वंगु खः । बार्साया घरेलु मैदान नाउ क्याम्पय् कासाय् कप्तान लियोनल मेसीं निगू व फिलिप काउन्टिन्हो छगू गोल यात । मेसीं न्हापांगु हाफया १६ औं व २० औं मिनेटय् गोल याःगु खः । कासाया १६ औं मिनेटय् मेसीं बांलाःगु कासा न्ह्यब्वसें २० यार्ड तापाकं गोल याःगु खः । थ्वयां प्यंगू मिनेट लिपा हे म्यानचेस्टरया गोलकिपर डेभिड डि गियाया गल्तीइ बार्सां मेगु गोेल यात । निगूगु हाफय् बार्सिलोनाया निंतिं काउन्टिन्हो मेगु छगू गोल याःगु खः । कासाया ११ औं मिनेटय् बार्सिलोनायात पेनाल्टीया अवसर वःगु जूसां भिएआर स्वयाः पेनाल्टी मजूगु निर्णय याःगु खः । बार्सिलोना विरुद्ध युनाइटेडं कासाय् बांलाःगु प्रर्दशन यायेमफुत । युनाइटेडया निंतिं ४० औं सेकेण्डय् मार्कोस रासफोर्डं याःगु प्रहार बारय् लानाः लिहा वःगु खःसा ९० औं मिनेटय् साञ्चेजं याःगु बांलाःगु प्रहार बार्साया गोलकिपरं पनाबिल । बार्सिलोना प्यदँ लिपा च्याम्पिन्स लिगया सेमिफाइनलय् थ्यंगु खः । सन् २०१५ य् बार्सिलोना सेमिफाइनलय् थ्यंबलय् च्याम्पियन्स लिगया उपाधी नं त्याकूगु खः।मेगु क्वाटरफाइनल कासाय् उत्कृष्ट कासा म्हिताः डच क्लब आयाक्स सन् १९९७ लिपा न्हापांखुसी सेमिफाइनल थ्यंगु दु । आयाक्स इटालियन सिरि ए या शीर्ष थासय् च्वंगु युभेन्टसयात २–१ गोलं बुकूगु खः । क्वाटरफाइनलया न्हापांगु लेगय् १–१ गोलया बराबरी म्हितूगु आयाक्सं समग्रय् ३–२ गोलं कासा त्याकाः सेमिफाइनलय् प्रवेश याःगु खः । युभेन्टसया मैदानय् जूगु कासाय् स्टार कासामि क्रिष्टियानो रोनाल्डों कासाया २८ औ मिनेटय् हेड गोल यानाः अग्रता काःगु खः । तर थ्वयां खुगू मिनेट लिपा ३४ औं मिनेटय् भान डि विकं बराबरी गोल यानाबिलसा ६७ औं मिनेटय् आयाक्सया १९ दँ तिनि दुम्ह मथेइज डि लिग्टं हेड मार्फत उत्कृष्ट गोल यानाः युभेन्टसयात बुकल । डि लिग्ट च्याम्पियन्स लिगया नकआउट कासा म्हितूम्ह दकलय् म्हो उमेरया कासामि नं जूगु दु । थ्व पराजय लिसें थुगु सिजनय् जक युभेन्टस वःम्ह स्टार कासामि क्रिष्टियानो रोनाल्डोया च्याम्पियन्स लिगया यात्रा नं क्वचाःगु दु । रोनाल्डो सन् २०१० लिपा न्हापांखुसी च्याम्पियन्स लिगया क्वाटरफाइनलं पिने लाःवंगु खः ।
https://nepalbhasatimes.com/19865,कासाख्य:,  ,"च्याम्पियन्स लिग लिभरपुल व टोटनह्याम त्यात, म्यानचेस्टर सिटी पराजित","च्यापियन्स लिगया क्वाटरफाइनल कासा शुरु जूगु दु । क्वार्टरफाइनल अन्र्तगत मंगलवाः जूगु कासाय् लिभरपुल व टोटनह्याम त्याःगु दु । लिभरपुलं पोर्टोयात व टोटनह्यामं म्यानचेस्टर सिटीयात बुकूगु खः ।मंगलवाः जूगु क्वाटरफाइनलया न्हापांगु लेगय् प्रिमियर लिगया शीर्ष थासय् लानाच्वंगु लिभरपुलं पोर्चुगलया एफसी र्पोटोयात २—० गोलं बुकूगु खः।                                                         र्पोटोयात दबाबय् तयातःगु लिभरपुलं निगूलि गोल न्हापांगु हाफय् हे याःगु खः । कासाया न्यागू मिनेटय् नेबी केइता गोलं यानाः लिभरपुल यात अग्रता बिउगु खः । रोबर्टो फिर्मिनो २६ आंै मिनेटय् मेगु गोल याःगु खः । फिर्मिनाें अलेक्जेन्डर आरनलन्डया पासय् गोल याःगु खः । र्पोटोयात गोल यायेगु ह्वःताः चूलाःगु जूसां लिभरपुलया गोलरक्षक एलिसनं वयात बिफल यानाबिल । निगूगु लेग पोर्टाेया मैदानय् अप्रिल १७ तारिखय् जुइ ।अथेहे मेगु क्वाटरफाइनल कासाय् सन ह्युङ मिनं याःगु छगू जक गोलया ग्वाहालिं टोटनह्यामं म्यानचेस्टर सिटीयात १–० गोलं बुकल । न्हापांगु हाफ बराबर जूगु कासाय् सन ह्युङ मिनं निगूगु हाफया ७८ औं मिनेटय् गोल याःगु खः । टोटनह्यामयात दबाबय् तःसां सिटी गोल यायेमफुत । म्यानचेस्टर सिटीयात पेनाल्टी नं चूलाःगु खः, तर सर्जियो अग्युरोया प्रहार टोटनह्यामया गोलरक्षक ह्युगो लोरिसं पनाबिल । थ्व कासाय् टोटनह्यामया कप्तान हेरी केन घाइते नं जूगु दु । चोटया कारणं केनं बाँकी सिजन म्हिते मखनिगु जूगु दु । निगूगु लेग म्यानचेस्टर सिटीया मैदानय् अप्रिल १७ तारिखय् जुइ ।"
https://nepalbhasatimes.com/19111,कासाख्य:,  ,"युभेन्ट्सया अपराजित यात्रा क्वचाल, बार्सा व लिभरपुल त्यात",इटालियन सिरी ए अन्तर्गत जूगु कासाय् युभेन्टसं थ्व सिजनय् न्हापांखुसी पराजय फःगु दु । च्याम्पियन्स लिगय् ह्याट्रिक याःम्ह स्टार कासामि क्रिष्टियानो रोनाल्डो मम्हितूगु कासाय् जेनोआं युभेन्टसया अपराजित यात्रा दिकाबिउगु खः । थःगु घरेलु मैदानय् जूगु कासाय् जेनोआ युभेन्टसयात २–० गोलं स्तब्ध याःगु खः ।                                                         जेनोआया निंतिं न्हापागुं गोल कासाया निगूगु हाफया ७२ औ मिनेटय् युभेन्टसया हे पूर्वकासामि स्टेफानो स्टुराराें यात । स्टेफानों गोल याःगु ९ मिनेट लिपा हे गोरानो पानदेवं मेगु गोल याना युभेन्टसयात बुकूगु खः । युभेन्टसया निति पाउलो डिबालां याःगु गोलं धाःसा भिएआरं अफसाइड क्यनाबिल । युभेन्टस ‘सिरी ए’य् सन् २०१८ या अप्रिल २२ य् पराजित जुसां निसें छगू नं कासा बूगु मदुनि । युभेन्टस आः नं निगूगु थासय् लानाच्वंगु नापोली सिबें १८ अकं न्ह्यःने दु । मेखे ला लिगाय् कप्तान लियोनल मेसीया ह्याट्रिकया ग्वाहालिं बार्सिलोनो रियल बेटिसयात ४—१ गोलं बुकल । बार्सिलोनाया निंतिं मेगु छगू गोल लुइस स्वारेजं याःगु खः । कासाया न्हापांगु हाफय् मेसीया निगू गोलं बार्सायात २–० या अग्रता बिल । १८ औं मिनेटय् २० यार्ड तापाक प्रहार याःगु फ्रिकिक गोल जूगु खः । न्हापांगु हाफया इन्जुरी ईया ४७ औं मिनेटय् मेसीं स्वारेजया ब्याकहिल पासय् निगूगु गोल यात । निगूगु हाफय् बार्सिलोनां थप निगू गोल यात । स्वारेजं ६३ आंै मिनेटय् याकःचां बल यंका गोल यात । ८२ औं मिनेटय् बेटिसया लोरेन मोरनं गोल यानाः गोल अन्तर चिब्या याःगु खःसां थ्व गोल जूगु स्वंगू मिनेट लिपा हे मेसीं ह्याट्रिक पूवंकाः तब्याःगु गोल अन्तरं विजय चूलाकाबिल । ला लिगाय् मेसीया थ्व ३३ औं ह्याट्रिक खः । इंग्लिस प्रिमियर लिगय् लिभरपुलं फुलह्यामयात २—१ गोलं बुकल । लिभरपुलं न्हापागु हाफय् छगू व लिपांगु हाफ छगू गोल याःगु खः । फुलह्यामं निगूगु हाफ छगू जक गोल यात । साडियो मानें कासाया २६ औं मिनेटय् गोल यानाः लिभरपुलयात अग्रता बिउगु खः । फुलह्यामया रायन बाबेलं ७४ औं मिनेटय् गोल यानाः कासा बराबरीइ हल । तर ८१ औं मिनेटय् चूलाःगु पेनाल्टीइ गोल यानाः लिभरपुलं विजय चूलाकल । लिभरपुलया निंतिं जेम्स मिलनेर पेनाल्टीइ विजयी गोल याःगु खः । प्रिमियर लिगया हे मेगु कासाय् चेल्सी एर्र्भटनलिसे २–० गोलं पराजित जुल । एर्भटनया निंतिं कासाया ४९ औ मिनेटय् रिचालिसन व ७२ मिनेटय् सिगुडर्सनं गोल याःगु खः । थ्व पराजय लिपा चेल्सी शीर्ष प्यंगूगु टिम च्वनाच्वनेत नं थाकुइगु खनेदुगु दु ।
https://nepalbhasatimes.com/19188,कासाख्य:,  ,नेपालं इतिहास दयेकी ः प्रशिक्षक खड्का,"येँ – विराटनगरय् जुयाच्वंगु महिला साफ फुटबल च्याम्पियसिपया फाइनलय् थौं नेपालं भारतलिसें धेंधेंबल्लाः यायेत्यंगु दु । बुधवाः जूगु सेमिफाइनलय् नेपाल श्रीलंकायात ४–० गोलं बुकाः प्यक्वःखुसी फाइनलय् थ्यंगु खः । थ्वयां न्ह्यव स्वक्वःतक फाइनलय् थ्यनेधुंकूगु जूसां नेपालं उपाधी धाःसा त्याकेफुगु मदुनि ।                                                         मेगु सेमिफाइनलय् बंगलादेशयात ४–० गोलं हे बुकाः भारत न्याक्वःखुसी फाइनलय् थ्यंगु खः । भारतं लगातार प्यक्वः उपाधी त्याकेधुंकूगु दु । फाइनलसिबे न्ह्यः बिहिवाः जूगु पत्रकार सम्मेलनय् प्रशिक्षक हरि खड्कां थुगसीया उपाधी नेपालं त्याकाः इतिहास दयेकीगु दावी यानादीगु दु । ‘नेपाःया टिम उत्कृष्ट लयय् दुगुलिं उपाधी नेपालं हे त्याकी’ खड्कां धाल । ‘शुक्रवाः भचा मिहेनत यातकि थ्व न्हि झीगु जुइ, उकी घरेलु मैदान जूगुलिं नं फाइदा याइ’ व धाःगु दु ।पत्रकार सम्मेलनय् नेपाःया कप्तान निरु थापां भारत बल्लाःगु टिम खःसां प्रशिक्षकं धाःथे म्हितेफत धाःसा भारतयात बुकेफइगु विश्वास प्वंकल । नेपालं भारतनाप म्हितूगु लिपागुुं निगू कासाय् छगू कासाय् १–१ गोलया बराबरी क्वचाःगु खःसा छगुलि भारतयात २—१ गोलं बुकूगु खः ।    "
https://nepalbhasatimes.com/20019,कासाख्य:,  ,नेपालं मलेसियायात ८ विकेटं बुकल,"आइसिसी यु—१९ विश्वकप एसिया क्षेत्र छनोटय् नेपालं मलेसियायात ८ विकेटं बुकूगु दु । मलेसियां बिउगु ९३ रनया लक्ष्य नेपाल १३ ओभरय् निगू विकेटया क्षतिइ पूवंकूगु खः । नेपाःया निंतिं ओपनर रित गौतमं नटआउट ३९ रन दयेकूगु खःसा आसिफ शेखं २६, पवन सर्राफं १६ व रोहितकुमार पौडेलं ६ रन दयेकल ।                                                         टस त्याकाः न्हापा फिल्डिङ्ग याःगु नेपालं मलेसियायात ९२ रनय् अलआउट याःगु खः । निर्धारित ५० ओभरया कासाय् मलेसिया ३३ ओभरय् अलआउट जूगु खः । मलेसियायात ९२ रनया म्हो स्कोरय् आउट यायेगु झ्वलय् नेपाःया कुशल मल्ल व पवन सरार्फं स्वंगू स्वंगू विकेट काःगु खः । अथेहे कमल सिंह ऐरीं निगू व सागर ढकालं छगू विकेट काल । मलेसियाया छम्ह कासामि रन आउट जूगु खः ।न्हापांगु कासाय् सिंगापुरयात २१७ रनं बुकूगु नेपाल निगूगु कासाय् वा वःगुलिं म्हितेमफइगु जुइवं युएइ नाप डकवर्थ लेविस मेथडया कारणं मुक्कं छगू रनं पराजित जूगु खः । थ्व धेंधेंबल्लाय् शीर्ष थासय् लाःगु छगू जक टिमं विश्वकप म्हितेखनी । नेपालं आः विश्वकप म्हितेगु निंतिं ल्यं दुगु दक्व कासा त्याकाः जक मगाः, आःतक अपराजित युएइ नं छगू कासाय् पराजित जुइमाली ।"
https://nepalbhasatimes.com/19864,कासाख्य:,  ,च्याक्वःगु वृहत् राष्ट्रिय खेलकुद शुरु,"येँ – च्याक्वःगु वृहत् राष्ट्रिय खेलकुद बुधवाःनिसें शुरु जूगु दु । नेपालगञ्जय् वैशाख ५ गते औपचारिक उद्घाटन जुइत्यंगु जूसां न्यागू कासा बुधवाः निसे शुरु जूगु खः । राष्ट्रिय खेलकुद परिषदं ताःहाकः म्हितेमाःगु कासात उद्घाटन न्ह्यः हे शुरु यायेमाःगु खँ धाःगुु दु । उद्घाटन न्ह्यः बुधवाःनिसें टेबलटेनिस, कुस्ती, लनटेनिस, स्क्वास व मिजंतय्गु हकी कासा सुरु जूगु खः ।                                                         अथेहे उद्घाटन न्ह्यः बक्सिङ, कबड्डी, जुडो, बास्केटबल, बुद्धिचाल, फुल कन्ट्याक्ट कराँते, साइक्लिङ, फेन्सिङ व गल्फ नं जुइ । च्याक्वःगु वृहत् राष्ट्रिय खेलकुदय् ३५ गू कासाय् धेंधेंबल्लाः जुइत्यंगु दु । राष्ट्रिय खेलकुदया इतिहासय् हे न्हापाखुसी थुगुसी प्याराग्लाइडिङ धेंधेंबल्लाः नं जुइत्यंगु दु । अथेहे एनआरएनया समूह नं न्हापांखुसी ब्वति कायेत्यंगु दु । च्याक्वगःगु वृहत् राष्ट्रिय खेलकुदय् न्हय्गू प्रदेश, स्वंगु विभागीय टिम व एनआरएनया यानाः २८२५ म्ह मिजं कासामि व २३८६ म्ह मिसा कासामि यानाः मुक्कं ५२११ म्ह कासामितय्सं ब्वति कयाच्वंगु दु । थ्व धेंधेंबल्लाखय् ३७२ गू स्वर्ण , ३७२ गू रजत व ५६३ गू कास्य पदकया निंतिं धेंधेंबल्लाः जुइ । राष्ट्रिय खेलकुदय् दुथ्याःगु ३५ गू कासा मध्येय् १८ गू कासा बाँकेय् जुइसा मेगु कासा बर्दिया, दाङ, रुपन्देही व कपिलवस्तुइ जुइ । समापन समारोह वैशाख ११ गते जुइ ।  "
https://nepalbhasatimes.com/19841,कासाख्य:,  ,रोनाल्डिन्होया काय थःगु म्हसिकाः सुचुकाः ब्राजिलियन क्लबय्,"ब्राजिलया महान कासामि रोनाल्डिन्होया काय् जोएओ मेन्डिस थःगु क्षमतां ब्राजिलया क्रुजएइरो क्लबय् अनुबन्धित जूगु दु । सुं नं महान कासामिया सन्तानं थः मांअबुपाखें थःगु क्यारियरया निंतिं ग्वाहालि याइ धयागु आशा याइगु न्हूगु खँ मखु तर रोनाल्डिन्होया १४ दँ दुम्ह काय मेन्डिस ट्रायल बीत क्रुजएइरो वःबलय् थः अबुया नां सुचुकल । मेन्डिसं अबुया नामं मखसे थःगु क्षमतां ट्रायल पास यायेत वन, अले सफल नं जुल ।                                                         ट्रायल पास जुइधुकाः तिनि मेन्डिसं थः रोनाल्डिन्होया काय जूगु जानकारी क्लबयात बिउगु खः । क्रुजएरो क्लबं धाःगु दु ‘मेन्डिस रोनाल्डिन्होया काय खःसां वं थः चर्चित कासामि रोनाल्डिन्होया काय धकाः मधाः, थःगु क्षमतां न्हापां ट्रायल पास यात, अले जक क्लबयात थः अबुया बारे जानकारी बिल ।’ रोनाल्डिन्हो ब्राजिलया हे छम्ह उत्कृष्ट कासामि खः । विश्वकप त्याकेधुंकूम्ह रोनाल्डिन्हाें बार्सिलोना, पिएसजी व एसी मिलानं म्हितेधुंकूगु दु ।क्लबया निर्देशक अमारिल्दो रिबेरों धाःगु दु ‘रोनाल्डिन्होया काय छम्ह बांलाःगु शारिरीक बनोट व उच्च दक्षता दुम्ह कासामि खः । व एरिया कासामि व सेकेण्ड स्ट्राइकर जुयाः नं म्हितेफु । वयागु स्पीड व फिनिस नं बांलाः ।’ मेन्डिस सन् २०२५ तकया निंतिं क्लबय् अनुबन्धित जुइधुंकूगु दु । अनुबन्ध लिपा मेन्डिसं थःगु म्हगस पूवंगु व क्लबया फ्यानया निंतिं गोल यायेगु खँ धाःगु दु ।  "
https://nepalbhasatimes.com/19187,कासाख्य:,  ,जर्मनी व सर्बिया बराबर,"जर्मनी व सर्बिया दथुइ जूगु मैत्रीपूर्ण कासा बराबरी क्वचाःगु दु । जर्मनीया घरेलु मैदानय् जूगु कासाय् जर्मनी व सर्बिया छगू छगू गोलया बराबरी म्हितूगु खः । न्हापांगु हाफय् गोल यानाः सर्बियां अग्रता काःगु खःसा जर्मनीं लिपांगु हाफय् बराबरी गोल याःगु खः । कासाया १२ औं मिनेटय् लुका जोविकया गोलं सर्वियां अग्रता काःगु खः ।                                                         जर्मनी निगूगु हाफया ६९ औं मिनेटय् लियोन गोरट्ज्काया गोल बराबरी यात । कासाय् जर्मनीं सर्वियायात दबाबय् तःगु खःसां सर्बिया गोलरक्षक मार्को डिमट्रोभिकं उत्कृष्ट प्रर्दशन यायेवं मेगु गोल धाःसा याये मफुत । कासाया इन्जुरी ईया ९३ औं मिनेटय् सर्बियाया पाभकोभं लिरोयन सानेयात फल तयेवं ह्याउँ कार्ड नःगु खः । जर्मन प्रशिक्षक जोकिम लों कासा लिपा सानेयात बांमलाक फल याःसां चोट धाःसा मलाःगु खँ धाःगु दु । प्रशिक्षक aलोया कथं अज्याःगु फलय् क्वँय् त्वःधुलेफुगु खः, तर भाग्यं छु मजू धाःगु दु । जर्मनीं आइतवाः नेदरल्याण्ड लिसे युरोकप २०२० या छनोट कासा म्हिती । अथेहे सर्बियां सोमवाः र्पोचुगल लिसे म्हिती ।"
https://nepalbhasatimes.com/19410,कासाख्य:,  ,ब्राजिल व अर्जेन्टिना त्यात,"मैत्रीपूर्ण कासा                                                          प्रिमियरलिग कासामित रोबोर्टो फिर्मिनो व गाब्रिएल जिससया गोलया ग्वाहालिं ब्राजिलं बुधवाः जूगु मैत्रीपूर्ण कासाय् चेक रिपब्लिकयात ३–१ गोलं बुकूगु खः । प्रागय् जूगु कासाया ३७ औं मिनेटय् डेभिड पाभेल्काया गोलया ग्वाहालिं चेक रिपब्लिकां न्हापां अग्रता काःगु खःसां निगूगु हाफ सुरु जूगु प्यंगू मिनेट दुने हे लिभरपुलया फिर्मिनों गोल यासें कासा बराबरीइ हःगु खः । थ्व धुंकाः कासा क्वचायेत झिगू मिनेट ल्यं दनिबलय् म्यानेचस्टर सिटीया जिससं निगू गोल यासें ब्राजिलयात विजय चूलाकाबिउगु खः । जिससं कासाया ८३ आंै व ९० औं मिनेटय् छगू छगू गोल याःगु खः ।मेखे ब्राजिलया दक्षिण अमेरिकी प्रतिद्वन्द्वी अर्जेन्टिनां नं बुधवाः विजय चूलाकूगु दु । मोरक्को लिसे जूगु मैत्रीपूर्ण कासाय् एन्जेलो कोरियाया छगू गोलया ग्वाहालिं अर्जेन्टिनां विजय चूलाकूगु खः । वंगु शुक्रवाः जक भेनेजुएलापाखें ३–१ गोलं बूगु अर्जेन्टिनां म्हिगः नं विजयया निंतिं तःधंग संघर्ष यायेमाल । कप्तान लियोनल मेसी बिना मैदानय् कुहां वःगु अर्जेन्टिनाया निंतिं ८३ औं मिनेटय् कोरियां छगू जक गोल याःगु खः । वंगु शुक्रवाः जूगु कासाय् चोट लायेवं मेसी म्हिगःया कासाय् अनुपस्थित जूगु खः । मेसीया लिसें सर्जियो अग्युरो, एन्जेल डि मारियाया अनुपस्थितिइ म्हिगः अर्जेन्टिनाया आक्रमणया जिम्मा पाउलो डेबालाया ल्हातय् लाःगु खः । बुधवाः हे जूगु मेगु मैत्रीपूर्ण कासाय् आइभरी कोस्टं लाइबेरियायात १–० गोलं, नाइजेरियां इजिप्टयात १–० गोलं, जापानं बोलिभियायात १–० गोलं, दक्षिण कोरियां कोलम्बियायात २–० गोलं, सेनेगलं मालीयात २–१ गोलं, अल्जेरियां ट्युनिसियायात १–० गोलं व इस्टोनियां गिब्रल्टारयात १–० गोलं बुकलसा अमेरिकाया व चिली दथुया कासा १–१ गोलया बराबरीइ क्वचाःगु दु ।"
https://nepalbhasatimes.com/18785,कासाख्य:,  ,सिटी व बार्सा विजयी,"इग्लिस प्रिमियर लिगया म्हिगः चान्हय् जूगु कासाय् शीर्ष थासय् लानाच्वंगु म्यानचेस्टर सिटीं वाटफोर्डयात बुकल । घरेलु मैदानय् जूगु कासाय् सिटीं वाटफोर्डयात ३–१ गोलं बुकूगु खः । थ्व झ्वलय् रहिम स्ट्रलिड्डं ह्याट्रिक याःगु खः । वाटफोर्डया निंतिं जिरार्ड डेउलोफेउं छगू जक गोल यात । कासाया प्यंगुलिं गोल निगूगु हाफय् जूगु खः ।                                                         निगूगु हाफया ४६ औं मिनेटय् रहिम स्ट्रलिड्डं न्हापांगु गोल याःगु खः । थ्व गोलयात वाटफोर्ड अफ साइड धाःसां रेर्फीं अफसाइड मजूगु निर्णय याःगु खः । न्हापांगु गोल जूगु प्यंगू मिनेट लिपा हे स्ट्रलिड्डं रियाद महरेजया क्रसय् मेगु गोल यातसा ५९ औं मिनेटय् डेभिड सिल्भाया पासय् गोल ह्याट्रिक गोल यात । थ्व ह्याट्रिकया लिसें स्ट्रलिड्डया थ्व सिजनय् गोल ल्याः १८ थ्यंगु दु । स्वंगू गोलं लिउने लानाच्वंगु वाटफोर्डया निंतिं डेउलोफेउं कासाया ६६ औं मिनेटय् गोल याःगु खः । प्रिमियर लिगय् जूगु मेगु कासाय् साउथह्याम्पटनं लिगया स्वंगूगु थासय् लानाच्वंगु टोटनह्यामयात २–१ गोलं बुकल । लिभरपुल लिगया निगूगु थासय् दु । उखे स्पेनिस ला लिगाया शीर्ष थासय् च्वंगु बार्सिलोनां रायो भालेकानोयात बुकाः निगूगु थासय् लानाच्वंगु एथ्लेटिको म्याड्रिडनाप ७ अंकया अग्रता कायम याःगु दु । बार्सिलोनां भालेकानोयात थःगु मैदानय् ३–१ गोलं बुकूगु खः । बार्सिलोनाया निंतिं कप्तान लियोनल मेसी, लुइस स्वारेज व जेरार्ड पिकें गोल याःगु खः । भालेकानोया नितिंं डि तोमस गोमेजं छगू जक गोल याःगु खः । कासाया न्हापांगु हाफय् निगू व निगूगु हाफय् निगू गोल जूगु खः । कासाया सुरुइ रायो भालेकानों अग्रता काःगु खः । रियल म्याड्रिडं भालेकानोय् लोनय् वःम्ह तोमसं कासाया २४ औं मिनेटय् २० यार्ड तापाकं प्रहार यानाः गोल याःगु खः । छगू गोलं लिउने लाःगु बार्सिलोनां न्हापागुं हाफया ३८ औं मिनेटय् बराबरी गोल यात । लियोनल मेसीं प्रहार याःगु फ्रि–किकय् जेरार्ड पिकें हेड यानाः बराबरी गोल याःगु खः । निगूगु हाफया ५१ औं मिनेटय् बार्सिलोनां पेनाल्टी गोलं अग्रता काल । बार्साया निंतिं मेसी पेनाल्टी गोल याःगु खः । मेसीं ला लिगाय् २५ गू कासा म्हिताः २६ औं गोल याःगु खः । कासाया ८२ औं मिनेटय् स्वारेजं मेगु गोल याःगु खः ।ला लिगाय् जूगु मेगु कासाय् निगूगु थासय् लानाच्वंगु एथ्लेटिको म्याड्रिडं लेगानेसयात १–० गोलं बुकल । छगू कासा कम म्हितूगु रियल म्याड्रिड लिगया स्वंगूगु थासय् दु ।  "
https://nepalbhasatimes.com/18826,कासाख्य:,  ,"लिभरपुलया दबाब, म्याड्रिडया उत्कृष्ट प्रर्दशन","प्रिमियर लिगय् लिभरपुल बर्नलीयात बुकाः उपाधिया धेंधेंबल्लाः यानाच्वंगु म्यानचेस्टर सिटीयात दबाब बिउगु दु । कासाया खुगू मिनेटय् हे छगू गोलं लिउने लाःगु लिभरपुलं बर्नलीयात ४—२ गोलं बुकूगु खः । लिभरपुलया घरेलु मैदान एन्फिल्डय् जूगु कासाय् न्हापागुं हाफय् स्वगूं व निगुगूं हाफय् निगू गोल जूगु खः।                                                         बर्नली विरुद्ध साडियो माने व रोबर्टो फिर्मिनों निगू निगू गोल यात । अथेहे बर्नलीया निंतिं एस्ले वेष्टवुड व बर्ग गुडमुनसनं छगू छगू गोल याःगु खः । कासाया खुगू मिनेटय् बर्नलीया वेष्टवुडं प्रहार याःगु कर्नर किक गोल जूगु खःसां लिभरपुलं १३ मिनेट दुने बराबरी गोल यात । कासाया १९ औं मिनेटय् मोहम्मद सालाहया क्रसय् फिर्मिनों गोल याःगु खः । न्हापागुं हाफया २९ औं मिनेटय् मानें गोल यानाः लिभरपुल अग्रता बिल । निगूगु हाफया ६८ औं मिनेटय् फिर्मिनाें व्यतिmगत निगूगु गोल यात । अथेहे इन्जुरी ईया ९१ औं मिनेटय् बर्नलीया गुडमुनसनं गोल यानाः कासा ३–२ या अन्तरय् हःगु खः, तर निगू मिनेट लिपा हे मानें मेगु गोल यायेवं बर्नलीं ४–२ गोलं पराजय फयेमाल । थ्व विजय लिपा लिभरपुल शीर्ष थासय् लानाच्वगुं म्यानचेस्टर सिटीं सिबे छगू अकं जक लिउने दु ।मेगु कासाय् म्यानचेष्टर युनाइटेड आर्सनल नाप २–० गोलं पराजित जुल । आर्सनलया निंतिं न्हापांगु हाफया १२ औं मिनेटय् ग्रानेट जाका व निगूगु हाफय् पेनाल्टी पाखें ६९औ मिनेटय् एमरिकं गोल याःगु खः । प्र्रिमियर लिगय् जोसे माउरिन्हो बर्खास्त लिपा ओल गुनार सोल्सकेएरं प्रशिक्षकया जिम्मा कायेधुंकाः युनाइटेड न्हापांखुसी पराजित जूगु खः । आर्सनल लिगया प्यंगूगु व युनाइटेड न्यागूगु थासय् दु । स्वंगूगुु थासय् लानाच्वंगु टोटनह्याम सिबें आर्सनल छगू अकं जक लिउने दु । अथेहे मेगु कासाय् लिगया खुगूगु थासय् लानाच्वंगु चेल्सीं वुल्भस नाप छगू छगू गोलया बराबरी म्हितल । उखे स्पेनिस ला लिगाय् रियल म्याड्रिडं रियल भालाडोलिडयात बुकूगु दु । खराब प्रर्दशन यानाच्वंगु म्याड्रिडं म्हिगः उत्कृष्ट कासा म्हिताः भालाडोलिडयात ४—१ गोलं बुकूगु खः । न्हापागुं हाफया २९ औं मिनेटय् मोहमेदया गोलं भालाडोलिडं अग्रता काःगु खःसां न्यागू मिनेट लिपा हे रफाएल भरानं बराबरी गोल यात । न्हापांगु हाफ बराबरी जूगु कासाया निगूगु हाफय् म्याड्रिडं स्वंगू गोल यात । थुकी बेन्जिमां ५१ औं मिनेटय् पेनाल्टी व ५९ औं मिनेटय् हेड यानाः निगू गोल याःगु खः । कासाया ८५औं मिनेटय् मोड्रिकं थप छगू गोल यात । कासाया ८० औ मिनेटय् कसमिरो निगू म्हासु कार्ड नयाः मैदान त्वःतेमागु खः । थ्व विजय लिपा नं रियल म्याड्रिड शीर्ष थासय् च्वंगु बार्सिलोना सिबें १२ अंकं लिउने दु । मेखे म्हिगः विजय चूलाकूसां म्याड्रिडया प्रशिक्षक सान्टियागो सोलारीया भविष्य छु जुइ धायेफुगु मदुनि । म्याड्रिड बार्सिलोनानाप कोपा डे रेया सेमिफाइनलय् ३–० गोलं, ला लिगाय् १–० व च्यापियन्स लिगय् अयाक्सनाप ४—१ गोलं पराजित जुइवं सोलारीयात संकट वःगु खः । रियल म्याड्रिड २२ दँ लिपा च्याम्पियन्स लिगया क्वाटर्रफाइनलं हे पिने लाःवनेधुंकूगु दु ।"
https://nepalbhasatimes.com/19441,कासाख्य:,  ,विश्वकप फुटसल : नेपाली टिम अर्जेन्टिनापाखे,"येँ – विश्वकप फुटसलय् ब्वति कायेगु निंतिं नेपाली टिम अर्जेन्टिना वंगु दु । गृहमन्त्री रामबहादुर थापां विश्वकप फुटसलय् ब्वति कायेत वनीपिं नेपाली टिमयात बिहिवाः मन्त्री निवास पुल्चोकय् बिदाइ यानादीगु दु । विदाइ समारोहय् न्ववासें गृहमन्त्री थापां नेपालं बांलाःगु प्रदर्शन याइगु खँय् थः आशावादी जूगु खँ धयादिल ।                                                         विश्वकप फुटसलया झिंनिक्वःगु संस्करणय् ब्वति कायेगु निंतिं बुधवाः जक नेपाली राष्ट्रिय टोलीया घोषणा जूगु खः । समीर कार्की कप्तान जुइगु नेपाली पुचलय् दीपेन्द्र रसाइली, वरदान लामा, दिनेश श्रेष्ठ, विशाल थापा, सुजन बलामी, साहिल राना, राजु बुढाथोकी, अनुप राना, गौरव श्रेष्ठ, सञ्जीव तामाङ्ग व ग्रिजेशमान श्रेष्ठ लाःगु दु । प्रशिक्षक कमल विष्ट जुयाच्वंगु दु । समूह ‘डि’ इ लानाच्वंगु नेपाली टिमं क्यानडा, क्याटलना (स्पेन) व फ्रान्सलिसे धेंधेंबल्लाः याइ । न्हापांगु कासाय् चैत १८ गते क्यानडालिसे म्हितीसा निगूगु कासा क्याटलनालिसे १९ गते म्हिती, अथेहे दकलय् लिपांगु कासा चैत २० गते फ्रान्सलिसे म्हिती । शीर्षस्थानय् लाःगु निगू टिम क्वार्टरफाइनलय् दुहां वनी । विश्वकप फुटसलय् नेपाः वाइल्ड कार्ड पाखें सहभागी जूगु खः ।"
https://nepalbhasatimes.com/19221,कासाख्य:,  ,म्हगस थें जूगु स्वर्ण,"वंगु सोमवाः हङकङय् जुनियर कासामितय्सं ब्वति काइगु ‘स्वक्वःगु एशियाली युवा एथलेटिक्स च्याम्पियन्स’ त्याकूम्ह झिंन्हय्दँया अजित कुमार यादवयात थ्व स्वर्ण धाथें म्हगस थें हे जुल । मजुइगु नं गनं ? धेंधेंबल्लाखय् ब्वति काःवनेगु निन्हु न्ह्यव तक ला हङकङ वनेगु भिसा तकं वयागु ल्हातिइ मलाःनि ।                                                         वं ला उबलय् थः प्रशिक्षक धनीराम चौधरीयात धाःगु नं खः, ‘गुरु जिगु भाग्यय् विदेशय् वनेगु द हे मदु खनी, त्वःता बिउ ।’तर प्रशिक्षक चौधरी हारे मचाः, अले वयात तःधंगु साथ बिल एथलेटिक्स संघया पुलांम्ह महासचिव सुनिल राजवंशीं । महासचिव राजवंशीया साथ जक मदुगु खःसां नं वं थ्व धेंधेंबल्लाः म्हिते तकं मखनीगु खइ, छाय्कि एथलेटिक्स संघ ला राजनीतिक गुटबन्दीं यानाः आन्तरिक विवादय् हे तक्यनाच्वंगु दु । संघं ला छुं याःगु हे मखु । महासचिव राजवंशीं हे हङकङ वनेगु निंतिं माःगु फुक्क पत्राचार यानाबिल । तर धेंधेंबल्लाखय् ब्वति काये निन्हु न्ह्यव तक नं भिसा ल्हातय् मलायेवं हाकनं व हे राजवंशीया दौडधूप सुरु जुल । राजवंशीया थ्व हे दौडधूपं यादव हङकङय् ब्वाँय् वनेखन, अले नेपालं ऐतिहासिक सफलता चूलाकेफत । यादवया नां आः एशियाली जुनियर स्तरया ३००० हजार मिटर एथलेटिक्सय् स्वर्ण पदक त्याकूम्ह न्हापांम्ह नेपाली धावक कथं इतिहासय् च्वनेधुंकूगु दु । अले थ्व इतिहास च्वयेगु लँ धाःसा धाथें फिल्मया बाखं थें हे जुयाबिल । दकलय् न्हापां ला वं धेंधेंबल्लाखय् थःगु नां दुथ्याकेत नेपाःया एम्योचर एथलेटिक्स संघय् संघर्ष यायेमाल । थ्व लिपा भिसा कायेगु निंतिं नं उतिकं सास्ती नयेमाल ।धेंधेंबल्ला छन्हु न्ह्यव सुथय् जक हङकङया एयरपोर्टय् प्रशिक्षक चौधरीलिसें थ्यंम्ह यादवयात कायेत आयोजक पाखें सुं हे मवः । अझ लिबाक थ्यंगुलिं धेंधेंबल्लाखं नां हे चिइकेधुंकूगु खः ला धयागु चिन्ता । होटलय् थ्यंनेवं हाकनं काचाकाचां ग्वसाः खलकय् वनाः थःगु नां निं कन्फर्म यायेमाल । कन्हय्कुन्हु ब्वाँय् वने त्ययेकाः नेपाःया नां दुगु जर्सी तकं मदु । ब्वाँय् वने न्ह्यः न्हापांगु कलय् प्राविधिकं धावकतय् जर्सी स्वःवल । सकसिनं थःथःगु देय्या नां अंकित जर्सी फिनावल, तर अन्तर्राष्टिय अनुभवहीन यादवयाके थज्याःगु जर्सी तकं मदु । प्राविधिकयाके अनुनय विनय यानाः बल्ल ब्वाँय् वनेगु स्वीकृति काल । धेंधेंबल्ला त्याकेगु सम्भावना दुपिं तःन्हु न्ह्यव हे ग्वसाः देशय् वनाः अनया लकसलिसे घुलमिल जुइगु स्वइ, तर यादवं तसकं हे कठीन परिस्थिति फयेमाल । तर थज्याःगु अवस्थाय् नं वं स्वर्ण त्याकाहल । ‘न्हापां ला जि तसकं ग्याःगु खः, तर जब ब्वाँय् वनेगु सुरु जुल, जिगु ग्याःचिकु गायब जुल, न्ह्यागुसां छगू पदक त्याके धयागु जुल’ वं थःगु अनुभव कंगु दु । ‘अन्तिम ल्याप न्ह्यः सकसितं लिउने लाकेधुनागु खः, आः जितः सुनां लिलाकः वइला धयागु जक ग्याःचिकु जुल । अन्तिम ल्यापय् सुनां लिलाकेमफइकथं ब्वाँय् वनाच्वना, अन्तिम बिन्दूतक’ वं थःगु ऐतिहासिक विजयया क्षण थुकथं लुमंकूगु दु । ‘जितः झोलाय् नेपाःया ध्वाँय् तयाः बिदा बिउगु खः, जि व झोला मचायेकूसे लिहां वये चाहे मजुया । जब ४५ गू देय् न्ह्यःने नेपाःया ध्वाँय् ब्वयेकाः राष्ट्रिय म्येँ हाला, व शब्द बयान यायेमफु ।’सप्तरीया यादवं निर्धारित दूरी ८ मिनेट ३०ः३२ सेकेण्डं पूवंकाः स्वर्ण ल्हातय् लाकूगु खः ।"
https://nepalbhasatimes.com/18617,कासाख्य:,  ,आरसिटी बी डिभिजन च्याम्पियन,"येँ – शहीद स्मारक बी डिभिजन लिगया उपाधि रानी पोखरी टिम (आरसीटीं) त्याकूगु दु । सातदोबाटोया एन्फा मैदानय् जूगु अन्तिम चरणया कासाय् श्री भगवतीयात १—० गोलं बुकाः आरसीटीं उपाधि त्याकूगु खः । आरसीटीया निंतिं कासाया २५ औं मिनेटय् लोकेन्द्रबहादुर कार्कीं छगू जक गोल याःगु खः । बी डिभिजन लिगया उपाधि लिसें आरसीटीं ८ लाख तका नगद नं त्याकल ।                                                         लिग त्याकूसां आरसीटी ए डिभिजनय् धाःसा वने खनीमखु । थुगुसी जूगुु शहिद स्मारक ए डिभिजन लिगय् रेलिगेशन मजूगुलिं आरसीटी च्याम्पियन जूसा ए डिभिजनय् वने मखंगु खः ।लिगया उपविजेता श्री भगवतीयात ५ लाख, स्वंगूगु थासय् लाःगुु टुसाल युथ क्लबयात ३ लाख व प्यंगूगु थासय् लाःगु सातदोबाटो युथ क्लबयात २ लाख नगद बिउगु खः । बी डिभिजन लिगय् १२ गू क्लबं ब्वति काःगु खः । लिगय् आरसिटी, श्री भगवती, टुसाल युथ क्लब, सातदोबाटो युथ क्लब, नयाँ बस्ती युवा क्लब, ब्वाइज युनियन, पुल्चोक, मध्यपुर युथ एसोसिएसन, झम्सिखेल युवा क्लब व खुमलटार युवा क्लब ब्वति काःगु खः ।"
https://nepalbhasatimes.com/18895,कासाख्य:,  ,जिदान हाकनं रियलया प्रशिक्षक,"जिनेदिन जिदान हाकनं रियल म्याड्रिडया प्रशिक्षकय् नियुतm जूगु दु । रियल म्याड्रिड त्वःतावंगु झिला लिपा जिदान रियल लिहां वःगु खः । जिदानं आः सन् २०२२ तक क्लबया जिम्मेवारी काःगु दु । जिदानं त्वःतेधुकाः जुलियन लोपोतेगी क्लबयात जिम्मेवारी बिउगु खःसा लोपोतेगीयात खराब प्रदर्शनया कारणं बर्खास्त यानाः सान्टियागो सोलारीयात जिम्मा बिउगु खः ।                                                         सान्टियागोया नेतृत्वय् नं क्लबं बांलाःगु कासा म्हिते मफुत । सान्टियागोयात क्लबय् वःगु न्याला लिपा हे बर्खास्त यानाः जिदानयात हे जिम्मा बिउगु खः । जिदानं रियलयात लगातार स्वक्वःतक च्याम्पियन्स लिगया उपाधि त्याका बिउगु खः ।जिदान क्लबय् लिहां वयेधुंकाः थःत छेँय् लिहां वया थें तसकं लय्ताःगु खँ धाःगु दु । सोमवाः जूगु ज्याझ्वलय् न्ववासें जिदान क्लबयात हाकनं पुलांगु हे थासय् हयेगु खँ धाःगु खः । जिदानं धाःगु दु, ‘पिने स्वयेबलय् थ्व तसकं थाकु, अय्सां जि क्लबया प्रशिक्षक जुइत तयार दु ।’ रियल म्याड्रिडया अध्यक्ष फ्लोरेन्टिनो पेरेजं संसारया उत्कृष्ट प्रशिक्षक हाकनं क्लब लिहां वःगु खँ धाःगु दु । पेरेज थःपिनिगु उद्देश्य छगू हे जूगु नं धाःगु दु ।रियल म्याड्रिड थ्व सिजनया च्यान्पियन्स लिगं पिने लाःवनेधुंकूगु दु । रियल २२ दँ लिपा थथे प्रिक्वाटरफाइनलं पिने लाःगु न्हापांखुसी खः । ला लिगाय् नं रियल स्वंगूगु थासय् दु ।"
https://nepalbhasatimes.com/18908,कासाख्य:,  ,"युभेन्टस व सिटी क्वार्टरफाइनलय्, रोनाल्डोया च्यागूगु ह्याट्रिक","इटालियन सिरी ‘ए’या शीर्ष थासय् लानाच्वंगु युभेन्ट्स व इंग्लिस प्रिमियर लिगया शीर्ष थासय् लानाच्वंगु म्यानचेस्टर सिटी च्याम्पियन्स लिगया क्वार्टरफाइनलय् प्रवेश याःगु दु । युभेन्टसं स्पेनिस क्लब एथ्लेटिको म्याड्रिडयात व म्यानचेस्टर सिटी जर्मन क्लब शाल्केयात बुकूगु खः । मंगलवाः जूगु प्र्रि–क्वाटरफाइनलया निगूगु लेगय् युभेन्टसं एथ्लेटिको म्याड्रिडयात ३–० गोलं बुकूगु खः ।                                                         न्हापागुं लेगय् २–० गोलं पराजित जूगु युभेन्टसं थ्व विजय लिपा समग्रय् ३–२ गोलं त्याकाः क्वार्टरफाइनलय् दुहांवंगु खः । न्हापागुं लेगय् पराजित जुयाः दबाबय् लानाच्वंगु युभेन्टसया निंतिं थ्वहे सिजन निसें रियल म्याड्रिडं युभेन्टस वःम्ह स्टार कासामि क्रिष्टियानो रोनाल्डाें ह्याट्रिक याःगु खः । रोनाल्डों न्हापांगु हाफ छगू व निगूगु हाफय् निगू गोल याःगु खः । कासाया २७ औं मिनेटय् रोनाल्डाें न्हापागुं गोल याःगु खःसा निगूगु हाफया ४९ औं मिनेटय् निगूगु व ८६ औं मिनेटय् पेनाल्टी पाखें स्वंगूगु गोल याःगु खः । रोनाल्डोया च्याम्पियन्स लिगय् थ्व च्यागूगु ह्याट्रिक खःसा च्याम्पियन्स लिगय् १२४ गू गोल थ्यंगु दु । थुकिया लिसें रोनाल्डाें च्याम्पियन्स लिगय् लियोनल मेसीया रेकर्डया बराबरी नं याःगु दु । मेसीं नं च्यागू हे ह्याट्रिक यायेधुंकूगु दु । मेगु कासाय् म्याचेस्टर सिटीं शाल्केयात ७–० गोलया तःधंगु अन्तरं बुकल । न्हापांगु लेगय् ३–२ गोलं कासा त्याकूगु सिटीं निगूगु लेगय् ७–० गोलं बुकाः समग्रय् १०–२ गोलं कासा त्याकाः क्वार्टरफाइनलय् ¦वेश याःगु खः । न्हापांगु हाफय् स्वंगू गोल याःगु सिटी निगूगु हाफय् थप प्यंगू गोल याःगु खः । न्हापांगु हाफय् अग्युरों निगू व सानें छगू गोल यातसा निगूगु हाफय्् रहिम स्ट्रलिङ्ग, बर्नाडो सिल्भा, फोडेन व ग्रबिल जिससं छगू छगू गोल याःगु खः । अग्युराें कासाया ३५ औं मिनेटय् पेनाल्टी पाखें न्हापांगु गोल यातसा वया थ्वयां स्वंगू मिनेट लिपा ३८ औं मिनेटय् निगूगु गोल याःगु खः । कासाया ४२ औ मिनेटय् सानें गोल यानाः सिटीयात स्वंगू गोलया अग्रता बिल । अथेहे निगूगु हाफया ५६ औं मिनेटय् रहिम स्ट्रलिङ्ग, ७१ औं मिनेटय् बर्नाडो सिल्भा, ७८ औं मिनेटय् फोडेन व ८४ औं मिनेटय् जिससं छगू छगू गोल याःगु खः । म्यानचेस्टर सिटीं शाल्केया पोस्टय् १५ गू प्रहार याःगु खःसा शाल्कें मुक्कं निगू जक प्रहार यायेफत ।"
https://nepalbhasatimes.com/19092,कासाख्य:,  ,ऐतिहासिक एकदिवसीय मान्यताया दछि,"नेपाली क्रिकेटं गबलें नं ल्वःमंके मफइगु मिति खः मार्च १५ अर्थात नेपालं एकदिवशीय मान्यता काःगु दिं । थनिं दछि (थौं नं प्यन्हु) न्ह्यः नेपालं अन्तर्राष्ट्रिय क्रिकेट काउन्सिल (आइसीसी)पाखें प्यदँया निंतिं ‘वान डे’ मान्यता प्राप्त याःगु खः । अन्तराष्ट्रिय क्रिकेटय् पलाः न्ह्याकूगु २२ दँ लिपा नेपाली क्रिकेटं उगु ऐतिहासिक सफलता प्राप्त याःगु खः ।                                                         उगु सफलता नेपाली क्रिकेट व कासा ख्यलं न्ह्याबलें नं लुमंका तयेगु याइ । उगु सफलतां सकल नेपाःमियात लसता बिउगु खः । उकिं नेपाली कासाख्याःया ह्यमिपिंसं मार्च १५या दिंयात न्ह्याबलें नं लुमंका तयेगु याइ । एकदिवसीय मान्यता प्राप्त याःगु थ्व दछिया अवधि दुने नेपालं एकदिवशीय व टि–२० क्रिकेट श्रृंखलातकं त्याकेधुंकूगु दु । थनिं लछि न्ह्यः नेपालं युएईविरुद्ध छगू एकदिवसीय व टि–२० श्रृंखा त्याकाः एकदिवसीय मान्यताया सार्थकता पूवंकेधुंकूगु दु । थगुने मार्च महिनाय् प्यदँया निंतिं नेपालं न्हापांखुसी एकदिवसीय मान्यता कायेधुंकाः नेपालं अगष्टय् नेदरल्याण्ड नापं न्हापांगु एकदिवसीय श्रृंखला म्हितूगु खः । नेपालं नेदरल्याण्डनाप न्हापांगु एकदिवसीय श्रृंखला म्हितूगु खः । निगू कासाया उगु ऐतिहासिक श्रृंखला नेपालं १–१या बराबरीइ क्वचायेकल । ऐतिहासिक श्रृंखला म्हितूगु खुला लिपा नेपालं युएइलिसें लछिति न्ह्यः टि–२० व एकदिवसीय श्रृंखला म्हितूगु खः । उगु निगुलिं श्रृंखला नेपालं थःगु पक्षय् यायेत सफल जुल । निगू कासाया उगु ऐतिहासिक श्रृंखला नेपालं १–१या बराबरीइ क्वचायेकल । ऐतिहासिक श्रृंखला म्हितूगु झण्डै खुला लिपा वयाः नेपालं युएइलिसें लछि न्ह्यः जक टि–२० व एकदिवसीय श्रृंखला म्हितूगु खः । उगु निगुलिं श्रृंखला नेपालं थःगु पक्षय् यायेत सफल जुल । डिभिजन –५पाखें यात्रा न्ह्याकूगु नेपालं थ्व स्वयां न्ह्यः सन् २०१४ य् विश्वकप छनोट म्हिताः एकदिवसीय मान्यता कायेगु निंतिं कुतः याःगु खः, तर न्यूजिल्याण्डय् जूगु उगु छनोटय् कमजोर प्रदर्शन यायेवं नेपाः गुंगूगु थासय् सीमित जुयाः डिभिजन–३ य् घटुवा जूगु खः । उगु इलय् हङकङ, युएई, स्कटल्याण्ड, पपुवा न्यूगिनीं एकदिवसीय राष्ट्रया मान्यता प्राप्त याःगु खः । नेपालं एकदिवसीय मान्यता प्राप्त याःगु दिंयात लुमंकेबलय् विश्वकप छनोटतक थ्यंकेत महत्वपूर्ण भूमिका म्हितूम्ह करण केसीयात लुमंकेगु याः । डिभिजन–२ अन्तर्गत क्यानाडा विरुद्धया कासाय् एक विकेटया रोमाञ्चक व सनसनीपूर्ण विजयय् करण नायक जूगु खः । # मान्यता ल्यंकेत चुनौति प्यदँया निंतिं प्राप्त एकदिवसीय मान्यता ल्यंका तयेगु निंतिं धाःसा नेपाःयात तसकं चुनौति दु । निलम्बित नेपाल क्रिकेट संघ (क्यान) या अध्यक्ष चतुरबहादुर चन्द क्यान निलम्बन, पूर्वाधार निर्माणय् जुयाच्वंगु ढिलासुस्ती लगायतया कारणं नेपालं एकदिवसीय मान्यता ल्यंकेत थाकुगु खँ धयादी । वय्कलं धयादिल, ‘घरेलु क्रिकेटया व्यवस्थापननिसें संरचनातक दक्वं अन्योलग्रस्त अवस्थाय् दु, झीत एकदिवसीय मान्यता ल्यंका तयेत तसकं थाकु ।’ एकदिवसीय मान्यता ल्यंकातयेत तत्काल प्रदेशस्तरीय कासाया संरचना निर्माण यायेगु ज्या न्ह्याकेमाःगु व न्हू पुस्ताया कासामि उत्पादनय् बः बीगु आवश्यक जूगु वय्कःया सुझाव दु । नेपाली राष्ट्रिय क्रिकेट टीमया प्रशिक्षक जगत टमाटां घरेलु क्रिकेटया संरचना, भौतिक पूर्वाधार, कासामिपिनिगु सुसाःकुसाः लगायत प्रोफेसनल सेटअप यायेमाःगु हाथ्या नेपाःयाके दुगु धयादिल । वय्कलं धयादिल, ‘बांलाःगु संरचना दयेकाः न्ह्याः वनेगु खः धइगु जूसा एकदिवसीया मान्यता प्यदँया निंतिं जक मखु, न्ह्याबलेंया निंतिं कायम याना तये फइ ।’ नेपाली क्रिकेट टीमया कप्तान पारस खड्कां क्रिकेटया पदाधिकारी व सरोकारवालां जिम्मेवारी पूवंके फुसा जक एकदिवसीय मान्यता ल्यंका तये फइगु तर्क तयादिल । ‘सरकार व थःपिंत क्रिकेटया स्टेक होल्डरं थःगु जिम्मेवारी पूमवंकूगुलिं नेपालं प्राप्त याःगु सफलता छखे लाइगु खतरा दु । क्रिकेटया विकासया निंतिं सक्षम क्रिकेट बोर्ड व घरेलु संरचनायात बल्लाके फत धाःसा एकदिवसीय मान्यता ल्यंका तये फइ’ खड्काया धापू दु ।  "
https://nepalbhasatimes.com/20416,कासाख्य:,  ,च्याम्पियन्स लिग सेमिफाइनल आयाक्सं टोटनह्यामयात बुकल,डच क्लब आयाक्सं च्याम्पियन्स लिग अन्तर्गत जूगु सेमिफाइनलया न्हापागुं लेगय् विजयी चूलाकूगु दु । युवा कासामिं जाःगु आयाक्सं इंग्लिस क्लब टोटनह्यामयात वयागु हे मैदानय् १–० गोलं बुकूगु खः । आयाक्सं कासाया १५ औं मिनेट याःगु छगू हे जक गोल निर्णायक जूगु खः । डोनी भान डे थ्व गोल याःगु खः ।                                                         आयाक्सं उत्कृष्ट कासा म्हितूगु जूसा थप गोल धाःसा यायेमफुत । निगूगु हाफय् आयाक्सया डेविड नेरेसया प्रहार पोष्टय् लानाः लिहां वःगु खः । टोटनह्यामं नं निगूगु हाफय् आक्रामक कासा म्हितूसां गोल यायेमफुत । टोटनह्यामया निम्ह मू कासामि मदुगुया लबः कायेत आयाक्स सफल जूगु खः । टोटनह्यामया मू कासामि ह्यारी केन चोटया कारणं व सन हेउङ मिन प्रतिबन्धय् लाःगु कारणं म्हितेमखंगु खः। थुगुसी बांलाःगु प्रदर्शन यानाच्वंगु आयाक्सं प्रि–क्वार्टरफाइनलय् डिफेन्डिङ च्याम्पियन्स रियल म्याड्रिड व क्वार्टरफाइनलय् क्रिष्टियानो रोनाल्डोया युभेन्टसयात पराजित याःगु खः । च्याम्पियन्स लिगय् न्हापांखुसी सेमिफाइनलय् थ्यंगु टोटनह्यामं डर्टमनयात प्रि–क्वार्टरफाइनलय् व क्वार्टरफाइनलय् म्यानचेस्टर सिटीयात बुकूगु खः । अवे मैदानय् कासा त्याकूगुलिं आयाक्सयात फाइनल प्रवेश यायेत अःपुइगु खनेदु । निगूगु लेग मे ८ तारिखय् आयाक्सया मैदानय् जुइ ।
https://nepalbhasatimes.com/20132,कासाख्य:,  ,लिभरपुल व टोटनह्याम सेमिफाइनलय्,"च्याम्पियन्स लिगया सेमिफाइनलय् लिभरपुलं बार्सिलोना व आयाक्सं टोटनह्याम नाप धेंधेंबल्ला याइगु जुइगु दु । लिभरपुल एफसी पोर्टोयात बुकाः सेमिफाइनल प्रवेश याःगु खःसा टोटनह्याम अवे गोलया आधारय् म्यानचेस्टर सिटीयात लिउने लाकाः सेमिफाइनलय् थ्यंगु खः । थ्वयां न्ह्यवः बार्सिलोनां म्यानचेस्टर युनाइटेड व आयाक्सं युभेन्टसयात बुकाः सेमिफाइनलय् थ्यनेधुंकूगु खः ।                                                         प्रिमियर लिगया शीर्ष थासय् लानाच्वंगु लिभरपुलं पोर्चुगिज क्लब एफसी पोर्टोयात क्वाटरफाइनलया निगूगु लेगय् ४–१ गोलं बुकल । न्हापांगु लेगय् पोर्टोयात २–० गोलं बुकूगु लिभरपुल समग्रय् पोर्टोयात ६–१ गोलं बुकाः सेमिफाइनलय् थ्यंगु खः । न्हापांगु हाफया २६ औं मिनेटय् साडियो मानेया गोेलं अग्रता काःगु लिभरपुलं निगूगु हाफय् स्वंगू गोल यात । कासाया ६५ औं मिनेटय् मोहम्मद सलाह, ७७ औं मिनेटय् रोर्बटो फिर्मिनो व ८४ औं मिनेटय् भान डिजिकं गोल याःगु खः । एफसी पोर्टोया निंतिं छगू जक गोल निगूगु हाफया ६५ औं मिनेटय् मिलटाओं यात । मेगु क्वाटरफाइनलय् अवे गोलया आधारय् म्यानचेस्टर सिटीयात स्तब्ध यानाः टोटनह्याम न्हापांखुसी च्याम्पियन्स लिगया सेमिफाइनलय् थ्यंगु खः । न्हापांगु लेगय् सिटीयात १–० गोलं बुकूगु टोटनह्याम निगूगु लेगय् ४–३ गोलं पराजित जूसा, समग्रय् ४—४ गोलया बराबरी जूगुलिं अवे गोलया आधारय् सेमिफाइनलय् थ्यंगु खः । न्हापांगु हाफया २१ मिनेट दुने न्यागू गोल जूगु कासाय् निगूगु हाफय् थप निगू गोल जुल ।"
https://nepalbhasatimes.com/20339,कासाख्य:,  ,प्रमोद व सुमनयात उपाधि,"झिंछक्वःगु सहिद स्मृति कप ब्याडमिन्टन क्वचाल                                                          किपू – युवा खेलकुद समूह किपूया ग्वसालय् जूगु झिंछक्वःगु सहिद स्मृति कप ब्याडमिन्टनय् प्रमोद÷सुमन महर्जनया ज्वलिं राजकुमार पाखरेल व सविन श्रेष्ठया ज्वःयात २१–१०, १४–२१ व २१–१६ या सेटं बुकाः उपाधि ल्हातय् लाकूगु दु । धेंधेंबल्लाखय् नवीन महर्जन व श्यामभक्त महर्जनया ज्वः व अमित महर्जन र जितेन्द्र महर्जनया ज्वः स्वंगूगु थासय् लाःगु खः । अथेहे वर्ष कासामि २०७५ या निंतिं राजेन्द्र श्रेष्ठया नां घोषणा याःगु खःसा खुम्हेसित उदयमान कासामि नं घोषणा याःगु खः । विजयी कासामितय्त मू पाहाँ नेमकिपाका केन्द्रीय बैकल्पिक सदस्य व प्रदेश नं. ३ या सांसद सुरेन्द्र राज गोसाईं, काठमाडौं ब्याडमिन्टन संघका अध्यक्ष दयाराम डंगोल, पुलांम्ह अध्यक्ष दुर्कमान महर्जनपिंसं ट्रफी, प्रमाणपत्र, मेडल व दां सिरपाः लःल्हाःगु खः ।  "
https://nepalbhasatimes.com/20532,कासाख्य:,  ,न्यू क्यासलयात बुकाः लिभरपुल शीर्ष थासय्,"प्रिमियर लिगया उपाधिया निंतिं म्यानचेस्टर सिटी लिसे धेंधेंबल्लाः यानाच्वंगु लिभरपुल शीर्ष थासय् वःगु दु । म्हिगः जूगु कासाय् लिभरपुल न्युक्यासलयात ३–२ गोलं बुकाः शीर्ष थासय् वःगु खः । न्युक्यासलया मैदानय् लिभरपुलं न्हापागु हाफया १३ औं मिनेटय् भर्जिल भान डिजेकया गोलं अग्रता काःगु खः ।                                                         न्युक्यासलया क्रिष्टियन अट्सुं २० औं मिनेटय् बराबरी गोल याःगु खःसां थ्वयां ८ मिनेट लिपा हे मोहम्मद सलाह गोल यानाः हाकनं लिभरपुलयात अग्रता बिल । निगूगु हाफया ५४ औ मिनेटय् न्युक्यासलं हाकनं गोल यानाः कासा बराबरीइ हल । थ्व पालय् न्युक्यासलया निंतिं रोन्डोनं गोल यात । कासाया ८८ औं मिनेटय् लिभरपुलया ओरिगीं गोलं यानाः न्यु क्यासलयात बुकूगु खः । लिभरपुलं आः लिगया छगू जक कासा म्हिते ल्यंदनि । शीर्ष थासय् च्वंगु लिभरपुलया ३७ कासा म्हिताः ९४ अकं दु । छगू कासा म्हो जक म्हितूगु म्यानचेस्टर सिटीया ९२ अंक दु । लिग त्याकेगु लागि लिभरपुलं अन्तिम कासा त्याकां जक मगाः सिटी पराजित जूगु नं स्वयेखनेमाः । लिभरपुलं अन्तिम कासा वुल्भसलिसे म्हिती ।लिगया मेगु कासाय् टोटनह्याम बर्नमाउथनाप १–० गोलं पराजित जुल । कासाय् पराजित जुइव टोटनह्याम शीर्ष प्यंगुलिइ च्वनाः लिग सिधेयेकेगु खँय् तःधंगु दबाब लाःगु दु । बर्नमाउथयात बुकूगु जुसा टोटनह्याम शीर्ष प्यंगुलि लाइगु निश्श्चित दुगु खः । निगु ह्याउँगु कार्ड नयाः गुम्ह कासामिइ सीमित जूगु टोटनह्यामं गोल यासे मफुसां ९० मिनेटतक गोल नं मनःगु खः, तर कासा क्वचाये त्ययेकाः इन्जुरी टाइमय् बर्नमाउथया एकें गोल यानाबिल । टोटनह्यामया सन हेङ मिनं कासाया ४३ औ मिनेटय् व फोथं ४८ औं मिनेटय् ह्याउँगु कार्ड नःगु खः। टोटनह्याम आः ३७ गू कासा म्हिता ७० अकं सहित लिगया स्वंगूगु थासय् दु । प्रिमियर लिगया मेगु कासाय् वुल्भ्सं फुलह्यामयात १–० गोलं, वेष्ट ह्यामं साउथह्याम्पटनयात ३–० व क्रिष्टल प्यालेसं कार्डिफ सिटीयात ३–२ गोलं बुकल । क्रिष्टल प्यालेसनाप बूगु कार्डिफ सिटी रेलिगेशनय् लाःगु दु ।"
https://nepalbhasatimes.com/20131,कासाख्य:,  ,कुवतेयात ८ विकेटं बुकूसां नेपाः विश्वकपं पिने,"नेपाः सन् २०२०य् जुइगु यु—१९ विश्वकप म्हितेमखनीगु जूगु दु । अन्तिम कासाय् कुवेतयात ८ विकेटं बुकूसां नेपाल छनोट जुइमफुगु खः । छनोटया मेगु कासाय् युएइं ओमानयात १० विकेटं बुकेवं नेपाःया विश्वकप म्हितेगु म्हगस क्वचाःगु खः । युएइ अपराजित जुयाः विश्वकपया निंतिं छनोट जूगु खः ।                                                         नेपाः थःगु निगूगु कासा वां प्रभावित जुइवं डकवर्थ लुइसया आधार युएइनाप मुक्कं छगू रनं बुइवं विश्वकप छनोटय् बाधक जूगु खः । उगु कासाय् नेपालं युएइयात २४८ रनया लक्ष्य बिउगु खःसां युएइ ३० ओभरय् स्वंगू विकेटया क्षतिइ १२२ रन दयेकूबलय् वा वःगु खः । नेपाः छनोटय् डकवर्थ लुइसया आधारय् छगू कासाय् जक बूगु खः, मेगु फुक्क कासा तःधंगु अन्तर त्याःगु खः । अथे खःसां थ्व धेंधेंबल्लाखं छगू जक टिम विश्वकपया निंतिं छनोट जुइगु जूगुलिं नेपाः अभागी जुल । निदय्ँ छक्व जुइगु थ्व धेंधेंबल्लाखय् नेपाः सन् २००० निसे २००८ तक झ्वलाक न्याक्वः तक छनोट जूगु खःसा सन् २०१२ व २०१६ य् नं छनोट जूगु खः । थ्व लिपा सन् २०१८या निंतिं छनोट मजूगु नेपाः २०२० य् जुइत्यंगु विश्वकपय् नं छनोट जुइमफुत । छनोटया अन्तिम कासाय् कुवेतयात बुकेगु झ्वलय् १५८ रनया लक्ष्य ज्वनावःगु नेपालं २८ ओभरय् निगू विकेटया क्षति पूवंकूगु खः । नेपाःया निंतिं रित गौतमं ६२, पवन सरार्फ ५३, आसिफ शेखं ३३ व सन्दिप जोरा ५ रन दयेकूगु खः । नेपाःया निंतिं कप्तान रोहित कुमार पौडेलं स्वंगू विकेट काःगु खः । अथेहे रासिद खान, सूर्य तामाङ व कुशल मल्लं निगू निगू विकेट काःगु खः ।  "
https://nepalbhasatimes.com/20340,कासाख्य:,  ,भर्जिल भान पिएफए वर्ष कासामि,"लिभरपुलया डिफेन्डर भर्जिल भान डाइकं प्रोफेशनल फुटबलर्स एसोसिएसन (पिएफए)या २०१८—१९ प्लेयर अफ द इयरया अवार्ड त्याकूगु दु । मिस्तय्पाखे आर्सनलया भिभियन मेडिमायात (पिएफए) २०१८—१९ प्लेयर अफ द इयरया अवार्ड बिउगु दु । भान डाइक व भिभियन मेडिमा निम्हं डच कासामि खः ।                                                         भान डाइकं लिभरपुलया साडियो माने, चेल्सीया इडेन हजार्ड, म्यानचेस्टर सिटीया सर्जियो एग्युरो, बर्नाडो सिल्भा व रहिम स्ट्रलिङ्गयात लिउने लाकाः थ्व अवार्ड त्याकूगु खः।पिएफए युवा कासामिया अवार्ड म्यानचेस्टर सिटीया रहिम स्ट्रलिङ्गं त्याकल । रहिम स्ट्रलिङ्ग लिसें थ्व अवार्डया मनोनयनय् सिटीया बर्नाडो सिल्भा, म्यानचेस्टर युनाइटेडया मार्कस रास्फोर्ड, बर्नमाउथया डेभिड ब्रोक्स, लिभरपुलया टे«न्ड आर्नोल्ड व वेस्टह्यामया डिक्लेन राइस लाःगु खः । मिसापाखेया युवा कासामिया अवार्ड नं म्यानचेस्टर सिटीया जर्जिया स्टेनवें त्याकल ।"
https://nepalbhasatimes.com/15893,कासाख्य:,  ,मनाङ्ग लिगय् न्हूगु रेकर्ड तयेगु पाखे,"येँ –  न्हय्क्वः तकया लिग च्याम्पियन व थौंकन्हय्या डिफेन्डिङ्ग च्याम्पियन मनाङ्ग मस्र्यांङ्गदी क्लब जारी ए डिभिजन लिगय् छगू हे कासाय् पराजित मजुसे न्हूगु कीर्तिमान तयेगु लँपुइ न्ह्याः वनाच्वंगु दु । जारी लिगय् झिगू कासा तक छगलिइ नं पराजित मजूनिगु मनाङ्ग ल्यं दनिगु स्वंगू कासा नं त्याकेफत धाःसा ६४ वर्ष लिपा लिगय् न्हूगु इतिहास कायम याइगु जुइ ।                                                         मनाङ्गया प्रशिक्षक सुमन श्रेष्ठं धयादीगु दु, ‘उपाधि लगभग सुरक्षित जुइधुंकूगु दु, तर आः जिमिगु लक्ष्य उपाधी जक मखु, लिगय् ल्यं दुगु स्वंगू कासा नं त्याकाः न्हूगु कीर्तिमान कायम यायेगु खः । जिपिं छुं नं कासाय् पराजित वा बराबरी मजुसे फुक्कं त्याकाः न्हूगु कीर्तिमान तये चाहे जुयाच्वनागु दु । ’ ‘जिं जिमि कासामिपिंत विश्वास याना, कासामितय्सं नुगः क्वसायेकाः म्हिताच्वंगु दु’ प्रशिक्षक श्रेष्ठं धयादीगु दु, ‘कासामितय् हे कारणं जिपिं थन तक थ्यंगु खः । कासामि, अफिसयल सकलें उपाधी त्याकेगु जक मखु, फुक्कं कासा त्याकाः कीर्तिमान दयेके चाहे जुयाच्वंगु दु ।’ मनाङ्गं आः ११ औं चरणय् संकटा, १२ औं चरणय् हिमालयन शेर्पा व १३ औं चरणय् फ्रेन्डस क्लबलिसे म्हिती । संकटा बाहेक मेगु निगुलिं क्लब तुलनात्मक रुपं कमजोर टिम खः । लिगया इतिहासय् छगू कासा मबुसे लिग त्याकूगु इ तिहास दुसां लगातार झिगू कासा त्याकूगु रेकर्ड धाःसा अझं मदुनिगु खँ धाःगु दु । ‘नेपालय् लिग फुटबल सुरु जूगु थ्यंमथ्यं ६४ दँ दयेधुंकल, तर थ्व दथुइ झिगू कासा त्याकूगु क्लब धाःसा आःतक छुं लूगु मदुनि’ लिग निर्देशक सञ्जीव मिश्रं धाःगु दु । वय्कलं धयादीगु दु, ‘फुटबल क्षेत्रय् जि लगे जुयागु ३०–३५ दँ दयेधुंकल, तर थुकथं झिगू कासा लगातार धाःसा सुनां त्याकूगु जिं मसिउ ।’"
https://nepalbhasatimes.com/17355,कासाख्य:,  ,नेपाली क्रिकेटया ऐतिहासिक सफलता,"ल्याय्म्हपिं कासामिपिं दुथ्याःगु नेपालं न्हापांगु एकदिवसीय व टी–२० श्रृंखला त्याकूगु दु । घरेलु टोली संयुक्त अरब इमिरेट्स (युएई)नाप स्वंगू एकदिवसीय व स्वंगू टी–२० म्हितूगु नेपालं निगुलिं श्रृंखला समान २–१या अन्तरं त्याकूगु खः । निगुलिं श्रृंखला अन्तर्गत न्हापांगु कासाय् पराजय फःगु नेपालं लिपांगु निगू कासाय् उत्कृष्ट प्रदर्शन यानाः उपाधि रक्षा याःगु खः ।                                                         उपाधि त्याकूगु लगत्तै हे नेपाली राष्ट्रिय क्रिकेट टीमया कप्तान पारस खड्कां धयादिल, ‘जिमिके बांलाःगु टिम दु, निगूगु सहभागिताय् श्रृंखला त्याकेत सफल जूगु दु । थुकिं जिमित अझ आत्मविश्वासी दयेका बिउगु दु, जिमिगु निंतिं थ्व श्रृंखला महत्वपूर्ण जू । विश्वकप न्ह्यःने वयाच्वंगु दु । थुकिं पक्का नं जिमित फाइदा जुइ । स्वला–प्यलानिसें तयारी यात धाःसा उत्कृष्ट लिच्वः हयेगु जुइ । ’कप्तान खड्कां करण केसी व अभिनाश बोहरां बलिङय् बांलाःगु प्रदर्शन यायेगु नापं सोमपाली कामी व सन्दीप लामिछाने लगायतया भूमिकायात कयाः नं खुल्ला रुपं च्वछायादिल । न्हापांगु ओभरय् सन्दीपं आपालं रन खर्च याःसां नं निगूगु ओभरय् बांलाःगु बलिङ यात ।‘थुगु विजयया आधार धइगु फिल्डिङ खः । प्रदर्शनं तसकं लय्तायाच्वनागु दु’, खड्कां धयादिल । निम्हेसिया विश्व रेकर्ड युएईलय् जूु कासाय् नेपाःया निम्ह कासामिं विश्व रेकर्डतकं कायम याःगु दु । रोहितकुमार पौडेल एकदिवसीय कासाय् अर्धशतक दयेकूम्ह दकलय् चिधिकःम्ह क्रिकेट कासामि जूगु दु । रोहितं सचिन तेन्दूल्कर (भारत) व शाहिद आफ्रिदी (पाकिस्तान)या रेकर्ड त्वाःथःगु खः । अथे हे सन्दीप जोरा टी–२० कासाय् अर्धशतक दयेकूम्ह दकलय् चिधिकःम्ह कासामि जूगु दु । टी–२० श्रृंखला म्हिते न्ह्यः नेपालं युएई विरुद्ध स्वंगू एकदिवसीय श्रृंखला म्हितूगु खः । नेतृत्वविहीन क्रिकेटया सफलता नेपाली क्रिकेट नेतृत्वविहीन जुयाच्वंगु स्वदँ दयेकाः ऐतिहासिक सफलता प्राप्त यायेत सफल जूगु दु । नेपाल क्रिकेट संघ (क्यान) निलम्बनय् लाःगु स्वदँ दयेधुंकूगु दु । थ्व दथुइ राष्ट्रिय टोलीं स्वंगू ऐतिहासिक सफलता प्राप्त याःगु जक मखसे दँदँ न्ह्यवंनिसें विश्व क्रिकेटय् एकछत्र राज यानाच्वंपिं भारतीय व पाकिस्तनया कासामिं तयातःगु विश्व रेकर्ड तकं नेपाली कासामिं त्वाःथलेत सफल जूगु दु । साधारणसभा व न्हूगु नेतृत्व ल्ययेगु विषययात कयाः क्यान विवादं उग्र रुप कायेवं अन्तर्राष्ट्रिय क्रिकेट परिषद् (आइसीसीं) २०७३ साल बैशाखय् क्यानयात निलम्बन यायेवं नेपाली क्रिकेट नेतृत्वविहीन अवस्थाय् दु । क्रिकेट संघ निलम्बनय् लानाच्वंगु अवस्थाय् हे थगुने जक एकदिवसीय मान्यता काःगु नेपालं आः एकदिवसीय श्रृंखला व टि–२० श्रृंखला त्याकाः विश्व क्रिकेटया ध्यान थःपाखें सालेत सफल जूगु दु । ‘थौंया आवश्यकता सक्षम नेतृत्वसहितया राजनीतिक हस्तक्षेपमुक्त स्वायत्त क्रिकेट बोर्ड खः । गुकिं राष्ट्रिय व अन्तर्राष्ट्रिय क्षेत्रया सरोकार निकायलिसें समन्वय यानाः समग्र नेपाली क्रिकेटया विकासय् नेतृत्वदायी भूमिका म्हितेमाः’, क्यानया पुलांम्ह नायः विनयराज पाण्डें धयादी । क्रिकेटया विकासया निंतिं सक्षम क्रिकेट बोर्ड व घरेलु संरचनायात बल्लाकेमाःगु दबाव थुगु सफलतां वःगु दु । नेपाली क्रिकेटया अन्तर्राष्ट्रिय यात्रा अन्तर्राष्ट्रिय क्रिकेट काउन्सिल (आईसीसी)या सदस्यता प्राप्त याःगु झण्डै ३० दँ लिपा नेपालं थगुने जक प्यदँया निंतिं एकदिवसीय क्रिकेटया मान्यता प्राप्त याःगु खः । सन् १९८८ लय् आईसीसीया दुजः जूगु नेपालं सन् १९९६ य् एशोसियट राष्ट्रया मान्यता प्राप्त याःगु खःसा नामिबियाय् थगुने जूगु आईसीसी विश्व क्रिकेट लिग डिभिजन–२ लय् उपविजेता जुयाः एकदिवसीय मान्यता काःगु खः । वि.सं. २०७३ बैशाखय् क्यान निलम्बन जुइवं आतक नेपाली क्रिकेट कासामिपिं अभिभावक विना हे तःधंगु कासाय् ब्वति कया वयाच्वंगु दुसा नेपाली क्रिकेटया व्यवस्थापकीय पक्ष दक्वं आईसीसीं हे स्वया वयाच्वंगु दु । निलम्बन फुकुवा यायेगु विषयय् ताःई न्ह्यवंनिसें पहल शुरु जूसां उकिं सार्थकता काये फयाच्वंगु मदु । आईसीसीया निलम्बन फुकुवाया निंतिं मार्गप्रशस्त यायेत तःक्वः ताकेता याःसां नं निलम्बित क्यानं राष्ट्रिय खेलकुद परिषद् (राखेप)यात विपक्षी दयेकाः सर्वोच्च अदालतय् दायर याःगु मुद्दा लित कायेत निवेदन दर्ता याकूगु दु । ‘आईसीसीं निलम्बन फुकुवाया निंतिं तःगु शर्त थःपिंसं पुरा यायेधुंगु दु, फेब्रुअरीइ आईसीसीया बैठक च्वनेत्यंगु दुसा व हे बैठकं निलम्बन फुकुवा याइगु खँय् थःपिं विश्वस्त दु’, क्यानया अध्यक्ष चतुरबहादुर चन्दं धयादिल । वि.सं. २०७२ य् राखेपं निर्वाचित क्यानयात मान्यता मबिसे रमेश सिलवालया नेतृत्वय् तदर्थ समिति गठन यायेवं क्यान पदाधिकारीं सर्वोच्चय् मुद्दा दायर याःगु खः । वयां प्यला लिपा २०७३ बैशाखय् क्रिकेटय् सरकारी हस्तक्षेप जूगु धासें आईसीसीं नेपाली क्रिकेटयात निलम्बन याःगु खः । सीमित स्रोतसाधनया दथुइ नं नेपालय् क्रिकेटया गतिविधि विस्तार च्वन्ह्याः वनेगु झ्वलय् २०४४ सालंनिसें शुरु जूगु अन्तर्राष्ट्रिय सम्बन्धं देय् दुने क्रिकेटया विस्तारया निंतिं थप योगदान बीगु ज्या जुल । न्हापांखुसी २०५२ सालय् मलेशियाया क्वालालम्पुरय् जूगु एसिसी ट्रफीइ नेपालं अन्तर्राष्ट्रिय सहभागिता प्वंकूगु खः । वि.सं. २०५५ सालय् नेपालं न्हापांखुसी अन्तर्राष्ट्रिय क्रिकेटया ग्वसाः ग्वयेगु अवसर चूलाकल । उगु दँय् एसिसी ट्रफी आयोजना याःगु इलय् नेपालं भौतिक पूर्वाधार निर्माणय् तःधंगु हिउपाः हयेत ताःलात । किपू व पूच्वय् च्वंगु क्रिकेट मैदान व हे इलय् दयेकूगु खः । कासाय् नेपालं छगू नं कासा त्याके मफुसां निगू अन्तराष्ट्रियस्तरया मैदान दयेकेत सफल जूगु धइगु नं नेपाली क्रिकेटया निंतिं तःधंगु उपलब्धि खः । सन् २००२ लय् सिंगापुरय् जूगु एसिसी ट्रफीइ नेपाः उपविजेता जुल । उपाधि युएईं त्याकल । उगु हे दँय् इमर्जिङ नेसन्स कप ग्वसाः ग्वःगु इलय् भुटान व मालदिभ्सयात अःपुक हे बुकाः नेपाली उपाधि हे त्याकल । वयां लिपा लगातार अन्तर्राष्ट्रिय क्रिकेट कासाय् मिश्रित सफलता प्राप्त यायां न्ह्याः वनाच्वंगु नेपाली क्रिकेटं सन् २००८ य् विश्व क्रिकेट लिग डिभिजन–५ म्हितेत जर्सीया भ्रमण यात । समूह ‘ए’या शीर्ष टोली जुयाः सेमीफाइनल थ्यंगु नेपाः अन्तिम प्यंगुलिइ अफगानिस्तानलिसें बुतसा अमेरिकायात प्लेअफय् बुकाः नेपालं स्वंगू थाय् कायेत सफल जुल । सन् २०१०या फेब्रुअरीइ येँ जूगु डिभिजन–५या उपाधि नेपालं त्याकाल । अमेरिकायात फाइनलय् बुकाः त्याकूगु व नेपाःया न्हापांगु उपाधि खः । उगु हे दँय् जूगु डिभिजन–४ य् नेपाः स्वंगूगु थासय् लायेवं रेलिगेसनपाखें बचे जुल । सन् २०१२ य् डिभिजन–४ त्याकाः डिभिजन–३ य् थहां वनेत ताःलाःगु नेपालं सन् २०१३ या मार्चय् जूगु डिभिजन–३ या विजेता जुयाः डिभिजन–२ लय् थहां वंगु खः ।"
https://nepalbhasatimes.com/15275,कासाख्य:,  ,वुल्भ्सपाखें चेल्सी पराजित,"प्रिमियर लिग                                                          इंग्लिस प्रिमियर लिगय् चेल्सी वुल्भ्सनाप पराजित जूगु दु । लिगया झिंनिगूगु थासय् लानाच्वंगु वुल्भ्सं चेल्सीयात छगूया विरुद्ध निगू गोलं बुकूगु खः । कासा याःगु १८ औं मिनेटय् लोफ्टस चेकया गोलं चेल्सीं अग्रता काःगु खः, तर गोल याये धुकाः नं चेल्सी दबाब लात । छगू गोलं लिउने लानाच्वंगु वुल्भ्स कासाया निगूगु हाफय् प्यंगू मिनेट दुने निगू गोल याःगु खः । वुल्भ्सया निंतिं ५९ औं मिनेटय् राउल जिमिनेज व ६३ औं मिनेटय् डिओगो जोटां गोल याःगु खः । चेल्सीया धाःसा थुगुसी लिगय् आःतकया दकलय् खराब कासा जूगु दु । प्रिमियर लिगया हे मेगु कासाय् म्यानचेष्टर युनाइटेड व आर्सनलं निगू निगू गोलया बराबरी म्हितल । निक्वः तक लिउने लायेधुंकूगु म्यानचेष्टर युनाइटेडं उत्कृष्ट प्रर्दशन यानाच्वंगु आर्सनलयात बराबरीइ पनेत ताःलाःगु खः । न्हापांगु हाफया २६ औ मिनेटय् आर्सनलया मुस्ताफीं गोल यासें आर्सेनलयात अग्रता बिउगु खः, तर थ्वयां प्यंगू मिनेट लिपा हे म्यानचेष्टर युनाइटेडं बराबरी गोल यात । कासाया ३० औं मिनेटय् म्यानचेष्टर युनाइटेडया निंतिं एन्थोनी मार्सलं गोल याःगु खः । निगूगु हाफया ६८ औं मिनेटय् युनाइटेडया मार्कस रोजो आत्माघाती गोल यायेवं आर्सनलं हाकनं अग्रता काल तर थ्वयां छगू मिनेट लिपा हे जेसी लिङ्गार्ड बराबरी गोल यानाः युनाइटेडयात पराजयपाखें बचे यानाबिल ।"
https://nepalbhasatimes.com/17610,कासाख्य:,  ,आइसीसीं क्रिकेटरतय् तलब छ्वयाहल,"येँ – अन्तर्राष्ट्रिय क्रिकेट परिषदं (आइसीसी) नेपाल क्रिकेट संघ (क्यान)यात निलम्बन यानातःगुलिं तलब काये मखनाच्वंपिं राष्ट्रिय कासामितय्सं निदँया तलब कायेखनीगु जूगु दु । आइसीसीं मबिसे तयातःगु निदँया तलब शुक्रवाः छ्वयाहःगु दु । आइसीसीं नीछम्ह कासामितय् निंतिं निदँया तलब कथं एकमुष्ठ छगू करोड २७ लाख ८७ ७८२ तका छ्वयाहःगु खः राष्ट्रिय खेलकूद परिषदं धाःगु दु ।                                                         राखेपया हे पहलय् आइसीसीं थ्व ध्यबा छ्वयाहःगु खः । आइसीसी पाखें न्हापा निसें तलब कयाच्वंपिं नीछम्ह कासामित लिसे राखेपं सम्झौता यानाः छ्वया बीधुंकाः आइसीसीं तलब छ्वयाहःगु खः । आइसीसीं कासामित लिसें राष्ट्रिय प्रशिक्षक जगत टमाटा व व्यवस्थापक रमण शिवाकोटीया निंतिं नं निदँया हे तलब छ्वयाहःगु दु । आइसीसीं सन् २०१७ व १८ य् नेपाली क्रिकेटरतय्त स्वंगू ब्वय् ब्वथलाः तलब बीगु क्वःछिनातःगु खः । उबलय् आइसीसीं क श्रेणीया कासामितय्त लय् ३५ हजार, ख श्रेणीया कासामिपिंत लय् नीन्याद्वः व सी श्रेणीया कासामिपिंत लय् १५हजार बीगु क्वःछिनातःगु खः । न्हापाया थ्व हे निर्णय कथं आः तलब छ्वयाहःगु खः । आइसीसीं ब्वथलातःगु कासामि धलखय् कप्तान पारस खड्का, उपकप्तान ज्ञानेन्द्र मल्ल, शरद भेषावकर, वसन्त रेग्मी, सोमपाल कामी, दीपेन्द्र सिंह ऐरी व सन्दीप लामिछाने क श्रेणीइ, आरिफ शेख, करण केसी, ललित भण्डारी, अनिलकुमार साह, रोहित पौडेल, ललित राजवंशी व शक्ति गौचन ख श्रेणी व सुवा खकुरेल, सागर पुन, दिलिप नाथ, सुनिल धमला, सुसन भारी, प्रदीप ऐरी व विनोद भण्डारी ग श्रेणीइ लाः । क श्रेणीइ लाःपिंसं निदँया तलब कथं छक्वलं च्यागू लाख ४० हजार, ख श्रेणीयापिंस. खुगू लाख व ग श्रेणीयापिं स्वंगू लाख तलब कायेखनीगु जूगु दु ।"
https://nepalbhasatimes.com/15265,कासाख्य:,  ,"मनाङ, थ्रीस्टार व च्यासल त्यात","येँ –  शहीद स्मारक लिग अन्तर्गत बुधवाः जूगु कासाय् मनाङ मस्र्याङ्दी, थ्रीस्टार व च्यासल क्लब त्याःगु दु । थ्व विजय लिपा मनाङ शीर्षस्थानय् हे दुसा थ्रीस्टार निगूगु थासय् थहां वःगु दु । मनाङं जावलाखेल युथ क्लबयात बुकूगु दु । झ्वलाक खुगू कासा त्याकेगु झ्वलय् मनाङ जावलाखेलयात १–० गोलं बुकूगु खः।                                                         एन्फा कम्प्लेक्स जूगु कासाय् लिगया शीर्ष थासय् लानाच्वंगु मनाङयात कमजोर नालातःगु जावलाखेलयात बुकेत धाःसा तसकं थाकुल । न्हापांगु हाफ गोलरहित बराबरीइ क्वचागु खःस निगूगु हाफया ६२ औ मिनेटय् जक पेनाल्टीया ग्वाहालिं मनाङं विजय गोल चूलाकेफुगु खः । पेनाल्टिइ अञ्जन विष्टं गोल याःगु खः । अफिज ओलवाअ‍ेयात डिबक्सय् फल तयेवं मनाङयात पेनाल्टी चूलाःगु खः। मेखे थ्रीस्टारं सरस्वती युवा क्लबयात २–१ गोलं बुकल । छगू गोलं लिउने लायेधुंकूगु थ्रीस्टारं निगू गोल यानाः विजय चूलाकूगु खः । थ्रीस्टारया निंतिं निराजन खड्का व रञ्जित धिमालं छगू छगू गोल यात । कासाया स्वंगूगु मिनेटय् हे सरस्वतीं पेनाल्टि पाखें गोल यासें कासाय् अग्रता काःगु खः । सरस्वतीया कासामि फ्रान्सिस ओनेमां थ्वाःगु बल डिबक्स दुने पिटर सगुनया ल्हातय् लायेवं सरस्वतीयात पेनाल्टिया ह्वःताः वःगु खः । थुकी भिक्टर अमोबीं पेनाल्टि थ्वानाः गोल यासें अग्रता बिउगु खः । कासाया १६ औ मिनेट थ्रीस्टारयात नं पेनाल्टिया ह्वःताः चूलात । सरस्वतीयात पेनाल्टिया ह्वःताः वः थें हे थ्रीस्टारया अनिल गुरुङं थ्वाःगु बल सरस्वतीया डिफेन्डरया ल्हातय् लायेवं पेनाल्टि बिउगु खः । थुकी रञ्जित धिमालं गोल यासें कासा बराबरीइ हःगु खः । कासाया ३५ औं मिनेटय् रञ्जन विस्टं बिउगु पासय् निराजन खड्कां हेडपाखें गोल याःगु खः । थ्व हे गोल थ्रीस्टारया निंतिं विजयी गोल जुल । च्यासल क्लबं नं हिमालयन शेर्पायात २–१ गोलं हे बुकल । न्हापांगु हाफय् छगू गोलं लिउने लायेधुंकूगु च्यासलं निगूगु हाफय् निगू गोल यासें कासा त्याकूगु खः । कासाया १५ औं मिनेटय् हिमालयन शेर्पाया त्रिदेव गुरुङं गोल यासें अग्रता काःगु खः । च्यासलया निंतिं ५६ औं मिनेटय् सन्तोष साहुखलः नं न्हापांगु गोल याःगु खःसा ७३ औं मिनेटय् वैकल्पिक कासामि सुनिल खड्कां गोल याःगु खः ।"
https://nepalbhasatimes.com/15167,कासाख्य:,  ,तेक्वान्डो राष्ट्रिय खेलकूदय्  दुमथ्याइगु सम्भावना,"निगू संघया विवाद येँ – च्याक्वःगु राष्ट्रिय खेलकूदय् तेक्वान्दो दुमथ्याःगु सम्भावना ब्वलना वःगु दु । राष्ट्रिय खेलकूदय् दुथ्याःगु ३५ गू कासा मध्ये नीगू कासाया जिल्ला छनोट सुरु जुइधुंकूगु अवस्थाय् आकाझाकां तेक्वान्डोया जिल्ला छनोट दिकेवं थ्व सम्भावना ब्वलंगु खः । राष्ट्रिय खेलकूद परिषदं हे तेक्वान्डोया जिल्ला छनोट पनाबिउगु खः ।                                                         परिषदं जिल्ला खेलकूद विकास समितिया पौ हे छ्वयाः तेक्वान्डोया छनोट ज्या दिकेत निर्देशन बिउगु खः । ताःई न्ह्यवनिसें तेक्वान्डो संघय् खने दयाच्वंगु विवादया कारणं राखेपं कासामि छनोटय् नं समस्या दुगु धासें छनोट ज्या दिकेत निर्देशन बिउगु खः । थौंकन्हय् तेक्वान्डो कासाय् निगू संघ सक्रिय जुयाच्वंगु दु । निगू संघ दुगु कारणं कासामि छनोटय् ज्या मछिंउगु खँ राखेपं धाःगु दु । राखेपं निगू संघ मर्ज मजुइकं राष्ट्रिय खेलकूदय् तेक्वान्डोयात दुमथ्याकेगु खँ धाःगु दु ।राखेपया ११० औं बोर्ड बैठकं तेक्वान्डोया विवाद छवाः दुने समाधान यायेत इनाप यासें वंगु कात्तिक २७ गते हे निगुलिं संघयात पौ छ्वःगु खः । तर निगुलिं संघ दथुइ ब्वलनाच्वंगु विवाद मज्यनेवं राखेपं छनोट ज्या हे दिकाबिउगु खः ।थौंकन्हय् प्रकाश शम्शेर राणाया नेतृत्वय् नेपाल तेक्वान्डो संघ व शिव कोइरालाया नेतृत्वय् नेपाल तेक्वान्डो युनियन सक्रिय जुयाच्वंगु दु । राणाया संघयात विश्व तेक्वान्डो महासंघं सम्बन्धन बियातःगु दु । राखेपं आः समस्या समाधान मजूगुलिं निगुलिं संघयात विघटन हे यायेमालेफुगु खँ धयाच्वंगु दु । तेक्वान्डो नेपालय् लोकंह्वाःगु व अन्तर्राष्ट्रिय ख्यलय् नेपालं पदक त्याकेधुंकूगु कासा खः । नेपाःया तेक्वान्डों एसियन खेलकूदय् न्हापांखुसी रजत त्याकूगु दुसा दक्षिण एशियाली कासाय् दकलय् अप्वः स्वर्ण थ्व हे कासा पाखें त्याकातःगु दु । अथेहे नेपालं छनोट चरण पार यानाः ओलम्पिकय् म्हितेखंगु नं थ्व हे छगू जक कासा खः । च्याक्वःगु राष्ट्रिय खेलकूदया छनोट ज्या वंगु मंसिर १४ गते निसें सुरु जूगु खः । च्याक्वःगु राष्ट्रिय खेलकूद वइगु माघ २५ निसें फागुन १ गते तक बाँक, बर्दिया, दाङ, रुपन्देहीया थीथी थासय् जुइत्यंगु दु ।"
https://nepalbhasatimes.com/15699,कासाख्य:,  ,थ्रीस्टारया उपाधी त्याकीगु सम्भावना कमजोर,येँ – हीद स्मारक लिग अन्तर्गत बुधवाः जूगु निगुलिं कासा बराबरीइ क्वचाःगु दु । थ्रीस्टार व आर्मी दथुइ जूगु कासा लिसें ब्रिगेड ब्वाइज व नेपाल पुलिस दथुइ जूगु कासा १–१ गोलया बराबरीइ क्वचाःगु खः । एन्फा कम्प्लेक्सय् जूगु लिपांगु कासाय् थ्रीस्टारं ७० औं मिनेटय् निराजन खड्काया गोलया ग्वाहालिं अग्रता काःगु खः ।                                                         तर आर्मीया जर्ज प्रिन्स कार्कीं कासा क्वचायेत निगू मिनेट जक न्ह्यः फ्रिकिक पाखें गोल यासें कासा बराबरीइ हःगु खः । थ्व बराबरीइं यानाः थ्रीस्टार व आर्मीया उपाधी त्याकेगु सम्भावना धाःसा कमजोर जूवंगु दु । थ्रीस्टार गुंगू कासा म्हितेधुंकाः आः २२ अंक दु । थ्व ल्याः धयागु शीर्ष थासय् लानाच्वंगु मनाङ्गया स्वयां ५ अंकं म्हो खः । लिगय् आःतक म्हितूगु फुक्क कासा त्याका वयाच्वंगु मनाङया गुंगू कासा म्हिताः २७ अंकं दु । मनाङ्गयात धाःसा संकटां २४ अंक सहित टक्कर बियाच्वंगु दु । बुधवाः हे जूगु मेगु कासाय् कासा १ –१ गोलया बराबरीइ क्वचायेवं ब्रिगेड व पुलिसं नं ल्याः इना काःगु खः । थ्व कासा बराबरीइ जुइवं पुलिसया आः १५ ल्याः थ्यंगु दुसा ल्याः धलखय् न्यागूगु थासय् लाःगु दु । मेखे बिग्रेड ब्वाइज धाःसा ५ अंक सहित झिंछगूगु थासय् दु । बुधवाः जूगु कासाय् ब्रिगेड ब्वाइजं कासाया न्यागूगु मिनेटय् हे अग्रता काःगु खः । ब्रिगेडया ऋतिक खड्काः कासााि न्यागूगु मिनेटय् विदेशी कासामि काजिमया पासय् गोल याःगु खः । निगूगु हाफया ७५ औं मिनेटय् अभिषेख रिजालं गोल यायेवं पुलिसं कासा बराबरीइ हःगु खः । अभिषेखं हेम तामाङ्गया पासय् गोल याःगु खः ।
https://nepalbhasatimes.com/15799,कासाख्य:,  ,इपीएल उपाधि यलं त्याकल,येँ- एभरेष्ट प्रिमियर लिग (इपीएल) ट्वान्टी–२० क्रिकेटया उपाधि ललितपुर प्याट्रियट्सं त्याकूगु दु । म्हिगः उपाधिया निंतिं जूगु फाइनलय् नेपाली राष्ट्रिय टोलीया उपकप्तान ज्ञानेन्द्र मल्लया कप्तानीइ दुगु ललितपुरं शरद भेषवाकरया नेतृत्वय् दुगु भैरहवा ग्लाडिउटर्सयात १४ रनं बुकाः उपाधि त्याकूगु खः ।                                                         सर्वाधिक पुरस्कार राशिया उपाधिलिसें ललितपुरं २५ गू लाख तका ल्हातय् लाकूगु दुसा उपविजेता भैरहवां १० लाखय् चित्त बुझे याःगु दु । भैरहवा निक्वःखुसी उपविजेता जूगु खः । थ्व स्वयां न्ह्यः थगुने जूगु कासाय् नं भैरहवा उपविजेताय् सीमित जूगु खः । थनया त्रिवि क्रिकेट मैदानय् जूगु कासाय् टस बुनाः न्हापां ब्याटिङ याःगु ललितपुरं भैरहवायात १५६ रनया लक्ष्य बिउगु खः । तर भैरहवां २० ओभरय् ९ विकेटया क्षतिइ १४१ रन जक दयेकेत सफल जुल । टस बुनाः न्हापां ब्याटिङ याःगु ललितपुर १९ दशमलव १ ओभरय् १५५ रन दयेकाः अलआउट जूगु खः । ललितपुरया जयकिशन कोल्शावालां अर्धशतकीय पारी म्हितूगु खःसा कासाय् प्लेयर अफ द म्याचया उपाधि ललित राजवंशी व प्लेयर अफ द सिरिजया उपाधि रविइन्दर सिंहं प्राप्त यात ।
https://nepalbhasatimes.com/18514,कासाख्य:,  ,"इंग्लिस प्रिमियरशीप लिग सिटी, युनाइटेड, वेस्टह्याम त्यात","इंग्लिस प्रिमियर लिगय् शनिवाः चान्हय् जूगु कासाय् म्यानचेस्टर सिटी, म्यानचेस्टर युनाइटेड, ब्रिघटन, क्रिस्टल प्यालेस, वेस्ट ह्याम व उल्फहार्मप्टनं विजय चूलाकूगु दु । सिटीइ बर्नमाउथयात १–० गोलं बुकूगु खः । थ्व विजय लिपा सिटी ७१ अंकं सहित शीर्षस्थानय् थहां वंगु दु । सिटी स्वयां छगू कासा म्हो म्हितूगु लिभरपुलया ६९ अंक दु ।                                                         सिटीया विजयया निंतिं रियाद माहरेजं कासाया ५५ औं मिनेटय् निर्णायक गोल याःगु खः । माहरेजं बर्नार्डा सिल्भाया पासय् उत्कृष्ट गोल याःगु खः । शनिवाः चान्हय् जूगु मेगु कासाय् सिटीया शहरी प्रतिद्वन्द्वी म्यानचेस्टर युनाइटेडं नं साउथह्याम्पटनयात बुकल । थःगु घरेलु मैदान ओल्ड ट्राफोर्डय् जूगु कासाय् युनाइटेडं साउथह्याम्प्टनयात ३–२ गोलं बुकूगु खः । युनाइटेडया निंतिं रोमेलु लुकाकुं निगू व आन्द्रेस परेरां छगू गोल याःगु खःसा साउथह्याम्प्टनया निंतिं भान भालिरे व जेम्स वार्डं छगू छगू गोल यात । युनाइटेड न्हापांगु हाफय् छगू गोलं लिउने लाःगु खःसां ५४ औं मिनेटय् पेरेरां गोल यानाः कासा बराबरीइ हयाबिउगु खः । थ्व लिपा परेराया पासय् ५९ औं मिनेटय् लुकाकुं गोल यासें युनाइटेडयात अग्रता बिल । ७५ आंै मिनेटय् जेम्सं गोल यानाः साउथह्याम्प्टनयात हाकनं कासा बराबरीइ हयाबिउगु खः । कासा क्वचायेत १ मिनेट ल्यंदनिबलय् लुकाकुया गोलं युनाइटेडं विजय चूलाकूगु खः । मेखे आर्सेनलं धाःसा टोटनह्याम लिसे १–१ गोलया बराबरीइ चित्त बुझे यायेमाल । बिघ्रटनं हडर्सफिल्डयात १–० गोलं, क्रिस्टल प्यालेसं बर्नलेयात ३–१ गोलं, उल्भहार्मप्टनं कार्डिफयात २–० गोलं व वेस्टह्यामं न्यूकास्टलयात २–० गोलं बुकूगु खः ।"
https://nepalbhasatimes.com/15469,कासाख्य:,  ,भैरहवा ग्लाडियटर्स प्लेअफय्,"येँ – एभरेस्ट प्रिमियर लिगया प्लेअफय् थ्यंगु न्हापांगु टिम भैरहवा ग्लाडियटर्स जूगु दु । बुधवाः जूगु कासाय् विराटनगर वारियर्सयात प्यंगू विकेटं बुकुसें भैरहवाः प्लेअफय् थ्यंगु खः । विराटनगरं न्हापां ब्याटिङ्ग यासें मुक्कं ९२ रन जक दयेकूगु खः । भैरहवाः १९.४ ओभरय् ६ विकेटया क्षतिइ विजय रन चूलाकूगु खः ।                                                         भैरहवाया निंतिं रायन टेन डोसकाटें २० रन दयेकल । कप्तान शरद भेषवाकरं १६ रन, रवी इन्दर सिंहं १२, प्रदीप ऐरीं १० रन, रोहित पौडेलं अविजित ७ रन दयेकूगु खः । विराटनगरया निंतिं भान डेर मेर्वीं निगू विकेट काःगु खः । टस त्याकाः न्हापां ब्याटिङ्ग याःगु विराटनगरं १८ ओभर ४ बलय् फुक्कं विकेटया क्षतिइ ९१ रन जक दयेकूगु खः । विराटनगरया निंतिं भान डेर मेर्वीं २५, करण केसीं १८, सुमित महर्जनं १५ रन व हरिबहादुर चौहानं अविजित १३ रन दयेकूगु खः ।भैरहवाया निंतिं मोहम्मद नाभिदं प्यंगू, कृष्ण कार्की व अविनाश बोहोरां निगू निगू विकेट काःगु खः ।"
https://nepalbhasatimes.com/15387,कासाख्य:,  ,काठमाडौं इलेभेनं  चितवनयात बुकल,"येँ –  स्वक्वःगु एभरेस्ट प्रिमियर लिग (इपिएल) अन्तर्गत सोमवाः जूगु मेगु कासाय् काठमाडौं किंग्स इलेभेनं चितवन टाइगर्सयात खुगू विकेटं बुकूगु दु । किपूया त्रिभुवन विश्वविद्यालयया क्रिकेट मैदानय् जूगु कासाय् चितवनं बिउगु १६१ रनया चुनौतीयात काठमाडौं किंग्सं १८.५ ओभरय् प्यंगू विकेटया क्षतिइ पूवंकूगु खः ।                                                         काठमाडांै किंग्सया निंतिं भारतीय कासामि सुब्रमण्यम आनन्दं अविजित ४३ रन, सागर पुनं ३९, नरेश बुढाऐरं २२, अमित श्रेष्ठं १८ रन दयेकूगु खः । काठमाडौंया निंतिं सम्शाद सेख, प्रदीप साहुं स्वंगू स्वंगू विकेट व सागर पुन, अमरसिंह राउटेला व केभिन ओ ब्रायनं छगू छगू विकेट काःगु खः । न्हापां ब्याटिङ्ग याःवःगु चितवनं १९.५ ओभरय् फुक्कं विकेटया क्षतिइ १६० रन दयेकूगु खः । चितवनया निंतिं दीपेन्द्र सिंह ऐरीं ४५ रन, पल स्टर्लिङ्गं ३४ रन, सन्दीप सुनारं २५ रन, पृथु बास्कोटां अविजित २० व भीम सार्कीं ७ रन दयेकूगु खः ।"
https://nepalbhasatimes.com/18534,कासाख्य:,  ,"युभेन्टसयात १६ अंकया अग्रता, लिभरपुल बराबरीइ, एथ्लेटिको त्यात",एजेन्सी- इटालियन सिरी ए अन्तर्गत जूगु कासाय् शीर्ष थासय् लानाच्वगुं युभेन्ट्सं निगूगु थासय् च्वगुं नापोलीयात बुकूगु दु । युभेन्टसं नापोलीयात वयागु हे मैदानय् २–१ गोलं बुकूगु खः । युभेन्टसं कासाया न्हापागुं हाफय् निगू गोल याःगु खःसा नापोलीं निगूगु हाफय् छगू जक गोल याःगु खः । थ्व कासाय् निगुलिं टिमया कासामिं छगू छगू ह्याउँगु कार्ड नं नल । कासाया २५ औं मिनेटय् नापोलीया गोलकिपर एलेक्स मरेटं क्रिष्टियानो रोनाल्डोयात फल तयेवं तप्यंक हे ह्याउँगु कार्ड बिउगु खःसा युभेन्टसयात फ्रि—किक नं बिउगु खः । कासाया २८ औं मिनेटय् मिरालेम पियानिजं फ्रि—किकय् गोल याःगु खः । न्हापांगु हाफया ३९ औं मिनेटय् इम्रे क्यानं गोल यानाः युभेन्टसयात निगू गोलया अग्रता बिउगु खः । निगूगु हाफया ४८ औं मिनेटय् युभेन्टसया पियानिजं निगू म्हासुगु कार्ड नयेवं निगुलिं टिम झिम्ह कासामिइ सीमित जूगु खः । कासाया ६१ औं मिनेटय् जोसे कालेजोनं नापोलीया निंतिं छगू गोल याःगु खः । कासाया अन्तिम इलय् पेनाल्टीया अवसर वःगु खःसां लारेजाें पेनाल्टी मिस यायेवं नापोलीं पराजय फयेमाःगु खः । नापोलीयात बुकेवं युभेन्टसं ल्याः धलखय् १६ अकं अग्रता काःगु दु । थ्व विजय लिपा उत्कृष्ट कासा म्हिताच्वंगु युभेन्टसयात उपाधी त्याकेत अझ अःपूगु दु । शीर्ष थासय् लानाच्वंगु युभेन्टसया ७२ अकं दुसा निगूगु थासय् लानाच्वंगु नापोलीया ५६ अकं दु । सिरी ए य् आः युभेन्टसं १२ गू कासा जक म्हिते ल्यंदनि । उखे इग्लिस प्रिमियर लिगय् लिभरपुलं एर्भटनलिसे बराबरी म्हितूगु दु । एर्भटनया मैदानय् जूगु कासाय् लिभरपुलं एर्भटनयात दबाबय् तःगु खःसां गोल यायेमफयेवं गोलरहित बराबरीइ चित्त बुझे यायेमाःगु खः । एर्भटनया गोलकिपर जोर्डन पिकफोर्ड लिभरपुलया निंतिं बाधक जुयाबिल । थ्व कासा बराबरी जुइवं लिभरपुल शीर्ष थासय् थहां वने मफुत । समान कासा म्हिताः शीर्ष थासय् दुगु म्यानचेस्टर सिटीसिबें लिभरपुल छगू अंकं जक लिउने दु । म्यानचेस्टर सिटीया ७१ अकं दुसा लिभरपुलया ७० अंक दु । स्वंगूगु थासय् लानाच्वंगु टोटनह्यामया ६१ अकं दु । प्रिमियर लिगया मेगु कासाय् चेल्सीं फुलह्यामयात २—१ गालं बुकूगु दु । चेल्सीया निंतिं हिग्विन व जर्जिनाें गोल याःगु खःसा फुलह्यामपाखें च्यामर्बसं गोल याःगु खः । अथेहे स्पेनिस ला लिगाय् एथ्लेटिको म्याड्रिडं रियल सोसिडाडयात २–० गोलं बुकूगु दु । एथ्लेटिकोया निंतिं चेल्सीं लोनय् वःम्ह अलबारो मोराटाें निगुलिं गोल याःगु खः । मोराटों स्वंगू मिनेट दुने निगू गोल याःगु खः । न्हापागुं हाफया ३० औं व ३३ औं मिनेटय् मोराटो गोल याःगु खः । कासाया ६२ औं मिनेटय् कोकें ह्याउँगु कार्ड नयेवं एथ्लेटिको झिम्ह कासामिइ सीमित जूगु खःसां सोसिडाडं उकिया फाइदा काये मफुत । निगूगु थासय् च्वगुं एथ्लेटिको म्याड्रिडयात ५३ अंक थ्यंगु दु । शीर्ष थासय् लानाच्वंगुु बार्साया ६० अंकं दु । रियल म्याड्रिड ४८ अंक सहित स्वंगूगु थासय् दु
https://nepalbhasatimes.com/18397,कासाख्य:,  ,"इग्लिस प्रिमियर लिग लिभरपुल, सिटी चेल्सी, आर्सनल त्यात","इग्लिस प्रिमियर लिग अन्तर्गत जूगु कासाय् लिभरपुल, म्यानचेस्टर सिटी, चेल्सी, म्यानचेस्टर युनाइटेड व आर्सनल विजयी जूगु दु । प्रिमियर लिगया शीर्ष थासय् च्वनाच्वंगु लिभरपुलं वाटफोर्डयात ५–०या तःधंगु अन्तरं बुकूगु खः । लिभरपुलया लागि साडियो मानें निगू, भान डिजेकं निगू व ओरिजिं छगू गोल याःगु खः ।                                                         लिभरपुलं न्हापांगु हाफय् निगू व निगूगु हाफय् स्वंगू गोल याःगु खः । साडियो मानें कासाया ९ आंै व २० औं मिनेटय्, ओरिजि ६६औं मिनेटय् व भान डिजेक ७९ औं व ८२ औं मिनेटय् गोल याःगु खः । मेगु कासाय् लिगया निगूगु थासय् लानाच्वंगु म्याचेस्टर सिटीं वेस्टह्याम युनाइटेडयात १–० गोलं बुकल । कासाया छगू जक गोल म्यानचेस्टर सिटीया सर्जियो अग्युराें ५९ औं मिनेटय् पेनाल्टीपाखें याःगु खः।अथेहे लिगया स्वंगूगु थासय् च्वंगु टोटनह्याम धाःसा पराजित जूगु दु । टोटनह्यामयात चेल्सी २–० गोलं बुकूगु खः । निगूगु हाफया ५७ औं मिनेटय् चेल्सीया पेड्रो रोड्रिग्वेजं न्हापांगु गोल याःगु खःसा मेगु गोल आत्मघाती जूगु खः । कासाया ८४ औं मिनेटय् ट्रिपियरं आत्मघाती गोल याःगु खः । पराजित जूसां टोटनह्याम लिगया स्वंगूगु थासय् दु । थ्व कासाय् चेल्सीया गोलकिपर केपा एरिजाबलागायात मम्हितुगु खः । म्यानचेस्टर सिटी नाप जूगु कारबाओ कपया फाइनलय् प्रशिक्षकया खँ मन्यंगुलिं केपायात मम्हितुकूगु खः । मेगु कासाय् आर्सनलं बोर्नमाउथयात ५–१ गोलं बुकल । आर्सनलया लागि मेसुट ओजिल ४ औं, हेनिरिक मखितार्यान २७ औं, कोसिएल्नी ४७ औ, पिएर एमरिकं ५९औं व एलेक्जेन्डर लाकाजेतीं ७८ औं मिनेटय् गोल याःगु खः । बोर्नमाउथया मोउसेन्टं ३० औं मिनेटय् गोल याःगु खः । आर्सनल लिगया प्यंगूगु थासय् थहावंगु दु । अथेहे न्यागूगु थासय् लानाच्वंगु म्यानचेस्टर युनाइटेडं क्रिष्टल प्यालेसयात ३–१ गोलं बुकल । युनाइटेडया रोमेलु लुकाकुं कासाया ३३ औं मिनेटय् व ५२औं मिनेटय् व एस्ले योङं ८३ औं मिनेटय् गोल याःगु खः । क्रिष्टल प्यालेसया वार्डं छगू गोल याःगु खः ।"
https://nepalbhasatimes.com/15495,कासाख्य:,  ,संकटा व सरस्वति त्यात,येँ –  शहीद स्मारक ए डिभिजन लिग अन्तर्गत बिहिवाः जूगु कासाय् सरस्वती युवा क्लब व संकटा क्लब त्याःगु दु । थौंया विजय लिपा संकटां शीर्ष थासय् लानाच्वंगु मनाङ्ग मस्र्याङ्गदी लिसें अंक बराबरी यायेत ताःलाःगु दु । मनाङ्ग धाःसा संकटां स्वयां छगू कासा म्हो जक म्हितूगु दु ।                                                         संकटां बिहिवाः जूगु कासाय् हिमालयन शेर्पायात २–० गोलं बुकूगु खः । थ्व विजय लिपा संकटाया च्यागू कासा लिपा २१ अंक थ्यंगु दुसा आःतक पराजय मफःनिगु मनाङ्गया नं ७ गू कासा म्हिताः २१ अंकय् दु । संकटाया निंतिं सेडरिक अबा व दिपेश आलेमगरं छगू छगू गोल याःगु खः । कासा सुरु जूगु ११ औं मिनेटय् सेडरिकं न्हापांगु गोल याःगु खःसा थ्वयां स्वंगू मिनेट लिपा हे दिपेशं हिमालयन शेर्पा डिफेन्डरतय् कमजोरीया लबः कयाः मेगु गोल याःगु खः । निगू गोलं लिउने लायेधुंकाः नं हिमालयन शेर्पां संकटायात दबाबय् लाकूगु खःसां गोल धाःसा यायेमफुत । संकटा लिसेया पराजय लिपा हिमालयन शेर्पा ११ अंकय् हे सीमित जूगु दुसा ल्याः धखलय् खुगूगु थासय् लानाच्वंगु दु । मेखे सरस्वतीं धाःसा एनआरटीयात १–० गोलं बुकल । न्हापांगु हाफ गोलरहित बराबरीइ क्वचाःगु खःसा निगूगु हाफया ७३ औं मिनेटय् सरस्वतीया भिक्टर एमओबीं पेनाल्टिपाखें विजयी गोल याःगु खः । एनआरटीया कासामिं बक्स दुने ह्याण्ड यायेवं सरस्वतीयात पेनाल्टि वःगु खः । थ्व विजय लिपा सरस्वती ९ अंक कयाः ल्यां धखलय् नं गुंगूगु हे थासय् दुसा एनआरटी धाःसा लगातार न्हयगूगु पराजय फयाः ल्याः धलखय् अन्तिम थासय् दु ।
https://nepalbhasatimes.com/18571,कासाख्य:,  ,राष्ट्रिय फुटबल टिमया न्हूगु जर्सी,येँ – अखिल नेपाल फुटबल संघ (एन्फां) पत्रकार सम्मेलन यानाः राष्ट्रिय फुटबल टिमया न्हूगु लोगो व जर्सी सार्वजनिक याःगु दु । सोमवाः सार्वजनिक याःगु न्हूगु जर्सीइ नं निगू रङ ह्याउँगु व वँचुगु हे दु । न्हापा राष्ट्रिय झण्डा दुगु जर्सीया देपा पाखे एन्फाया लोगोे दु । राष्ट्रिय ध्वाँय् जर्सीया लिउनेया ब्वय् दु । जर्सी न्ह्यःने सगरमाथाया प्रतीक दु ।                                                         जर्सीइ एन्फाया न्हूगु लोगो दु । लोगोय् सगरमाथा व नेपालया राष्ट्रिय ध्वाँय् दयेकातःगु दु । अथेहे न्हय्गू प्रदेशया प्रतिनिधित्व याइगु न्हय्गू हे रङ नं लोगोय् दु । एन्फाया न्हूगु लोगो सन्दीप तिवारीं डिजाइन याःगु खः । पत्रकार सम्मेलन यानाः एन्फां तिवारीयात सम्मान स्वरुप ५० हजार तका नं बिउगु खः । एन्फां न्हूगु जर्सी व लोगो डिजाइनया खुल्ला छनोटया निंतिं विज्ञापन बिउगु खः ।एन्फां थ्व निक्वःगुखुसी लोगो हिउगु खः । एन्फां राष्ट्रिय टिमया न्हूगु म्येँ नं सार्वजनिक याःगु खः ।
https://nepalbhasatimes.com/18528,कासाख्य:,  ,राष्ट्रिय फुटबल टिमया न्हूगु जर्सी,येँ – अखिल नेपाल फुटबल संघ (एन्फां) पत्रकार सम्मेलन यानाः राष्ट्रिय फुटबल टिमया न्हूगु लोगो व जर्सी सार्वजनिक याःगु दु । सोमवाः सार्वजनिक याःगु न्हूगु जर्सीइ नं निगू रङ ह्याउँगु व वँचुगु हे दु । न्हापा राष्ट्रिय झण्डा दुगु जर्सीया देपा पाखे एन्फाया लोगोे दु । राष्ट्रिय ध्वाँय् जर्सीया लिउनेया ब्वय् दु । जर्सी न्ह्यःने सगरमाथाया प्रतीक दु ।                                                         जर्सीइ एन्फाया न्हूगु लोगो दु । लोगोय् सगरमाथा व नेपालया राष्ट्रिय ध्वाँय् दयेकातःगु दु । अथेहे न्हय्गू प्रदेशया प्रतिनिधित्व याइगु न्हय्गू हे रङ नं लोगोय् दु । एन्फाया न्हूगु लोगो सन्दीप तिवारीं डिजाइन याःगु खः । पत्रकार सम्मेलन यानाः एन्फां तिवारीयात सम्मान स्वरुप ५० हजार तका नं बिउगु खः । एन्फां न्हूगु जर्सी व लोगो डिजाइनया खुल्ला छनोटया निंतिं विज्ञापन बिउगु खः । एन्फां थ्व निक्वःगुखुसी लोगो हिउगु खः । एन्फां राष्ट्रिय टिमया न्हूगु म्येँ नं सार्वजनिक याःगु खः ।
https://nepalbhasatimes.com/18570,कासाख्य:,  ,"युभेन्टसयात १६ अंकया अग्रता, लिभरपुल बराबरीइ, एथ्लेटिको त्यात",इटालियन सिरी ए अन्तर्गत जूगु कासाय् शीर्ष थासय् लानाच्वगुं युभेन्ट्सं निगूगु थासय् च्वगुं नापोलीयात बुकूगु दु । युभेन्टसं नापोलीयात वयागु हे मैदानय् २–१ गोलं बुकूगु खः । युभेन्टसं कासाया न्हापागुं हाफय् निगू गोल याःगु खःसा नापोलीं निगूगु हाफय् छगू जक गोल याःगु खः । थ्व कासाय् निगुलिं टिमया कासामिं छगू छगू ह्याउँगु कार्ड नं नल ।                                                         कासाया २५ औं मिनेटय् नापोलीया गोलकिपर एलेक्स मरेटं क्रिष्टियानो रोनाल्डोयात फल तयेवं तप्यंक हे ह्याउँगु कार्ड बिउगु खःसा युभेन्टसयात फ्रि—किक नं बिउगु खः । कासाया २८ औं मिनेटय् मिरालेम पियानिजं फ्रि—किकय् गोल याःगु खः । न्हापांगु हाफया ३९ औं मिनेटय् इम्रे क्यानं गोल यानाः युभेन्टसयात निगू गोलया अग्रता बिउगु खः । निगूगु हाफया ४८ औं मिनेटय् युभेन्टसया पियानिजं निगू म्हासुगु कार्ड नयेवं निगुलिं टिम झिम्ह कासामिइ सीमित जूगु खः । कासाया ६१ औं मिनेटय् जोसे कालेजोनं नापोलीया निंतिं छगू गोल याःगु खः । कासाया अन्तिम इलय् पेनाल्टीया अवसर वःगु खःसां लारेजाें पेनाल्टी मिस यायेवं नापोलीं पराजय फयेमाःगु खः । नापोलीयात बुकेवं युभेन्टसं ल्याः धलखय् १६ अकं अग्रता काःगु दु । थ्व विजय लिपा उत्कृष्ट कासा म्हिताच्वंगु युभेन्टसयात उपाधी त्याकेत अझ अःपूगु दु । शीर्ष थासय् लानाच्वंगु युभेन्टसया ७२ अकं दुसा निगूगु थासय् लानाच्वंगु नापोलीया ५६ अकं दु । सिरी ए य् आः युभेन्टसं १२ गू कासा जक म्हिते ल्यंदनि । उखे इग्लिस प्रिमियर लिगय् लिभरपुलं एर्भटनलिसे बराबरी म्हितूगु दु । एर्भटनया मैदानय् जूगु कासाय् लिभरपुलं एर्भटनयात दबाबय् तःगु खःसां गोल यायेमफयेवं गोलरहित बराबरीइ चित्त बुझे यायेमाःगु खः । एर्भटनया गोलकिपर जोर्डन पिकफोर्ड लिभरपुलया निंतिं बाधक जुयाबिल । थ्व कासा बराबरी जुइवं लिभरपुल शीर्ष थासय् थहां वने मफुत । समान कासा म्हिताः शीर्ष थासय् दुगु म्यानचेस्टर सिटीसिबें लिभरपुल छगू अंकं जक लिउने दु । म्यानचेस्टर सिटीया ७१ अकं दुसा लिभरपुलया ७० अंक दु । स्वंगूगु थासय् लानाच्वंगु टोटनह्यामया ६१ अकं दु । प्रिमियर लिगया मेगु कासाय् चेल्सीं फुलह्यामयात २—१ गालं बुकूगु दु । चेल्सीया निंतिं हिग्विन व जर्जिनाें गोल याःगु खःसा फुलह्यामपाखें च्यामर्बसं गोल याःगु खः । अथेहे स्पेनिस ला लिगाय् एथ्लेटिको म्याड्रिडं रियल सोसिडाडयात २–० गोलं बुकूगु दु । एथ्लेटिकोया निंतिं चेल्सीं लोनय् वःम्ह अलबारो मोराटाें निगुलिं गोल याःगु खः । मोराटों स्वंगू मिनेट दुने निगू गोल याःगु खः । न्हापागुं हाफया ३० औं व ३३ औं मिनेटय् मोराटो गोल याःगु खः । कासाया ६२ औं मिनेटय् कोकें ह्याउँगु कार्ड नयेवं एथ्लेटिको झिम्ह कासामिइ सीमित जूगु खःसां सोसिडाडं उकिया फाइदा काये मफुत । निगूगु थासय् च्वगुं एथ्लेटिको म्याड्रिडयात ५३ अंक थ्यंगु दु । शीर्ष थासय् लानाच्वंगुु बार्साया ६० अंकं दु । रियल म्याड्रिड ४८ अंक सहित स्वंगूगु थासय् दु  
https://nepalbhasatimes.com/41772,कासाख्य:,???? ???????? दशमी,पारस खड्कां अन्तर्राष्ट्रिय क्रिकेटं संन्यास काल,"एजेन्सी- नेपाः राष्ट्रिय क्रिकेट टिमया पूर्व कप्तान पारस खड्कां अन्तर्राष्ट्रिय क्रिकेटं सन्यास काःगु दु । मंगलवाः सुथय् सामाजिक सञ्जालय् छगू विज्ञप्ति पिकासें खड्कां अन्तर्राष्ट्रिय क्रिकेटं सन्यास कायेगु घोषणा याःगु खः । विज्ञप्तिइ पारस खड्कां दक्व नेपाली क्रिकेट समर्थक व सरोकारवालातय्त कृतज्ञता प्वंकुसें अन्तर्राष्ट्रिय क्रिकेटं सन्यास कायेगु क्वःछिना धयातःगु दु । खड्कां नेपाःया निंतिं म्हितागु जीवनया सर्वश्रेष्ठ उपलब्धस् जूगु धाःगु दु ।                                                         विज्ञप्तिइ पूर्व कप्तान खड्कां सन् २००२ लय् थः १५ दँ दुबलय् निसेंयागु क्रिकेट यात्राय् साथ, समर्थन, माया व हौसला बिउपिं दक्व प्रशिक्षक, कासामि, प्रशंसक,सरोकारवाला,मिडियाकर्मी, थःगु परिवार व पासापिं प्रति न्ह्याबलें ऋणी जुयाच्वनी धाःगु दु । खड्कां अन्तराष्ट्रिय क्रिकेट यात्रा क्वचाःगु खःसां क्रिकेटया निंतिं थःम्हं खनागु म्हगस अझं पूमवंनी धाःगु दु । सकलें जानाः नेपाःया क्रिकेटयात च्वन्ह्याकीगु खँय् थःत विश्वास दुगु नं खड्का धाःगु दु । पारस खड्कां सन् २००२ निसें नेपाःया क्रिकेट यात्रा न्ह्याकूगु खः । खड्कां सन् २००९ निसें सन् २०१९ तक नेपाःया राष्ट्रिय क्रिकेट टिमया कप्तान जुयाः टिमया नेतृत्व याःगु खः । नेपाःया निंतिं खड्कां झिगू अन्तर्राष्ट्रिय एकदिवसीय कासा व ३३ गू टी–२० कासा म्हितूगु दु । पारसया कप्तानीं नेपाःयात डिभिजन ५ निसें एकदिवसीय कासाय् अन्तराष्ट्रिय मान्यता बिइत सफल जूगु खःसा नेपालं खड्काया कप्तानीं सन् २०१४य् जूगु टि–२० विश्वकप नं म्हितल । संन्यास लिपा पारस खड्का क्रिकेटया व्यवस्थापनय् ज्या यायेगु धाःगु दु । निदँ लिपा जुइगु क्रिकेट संघया चुनावय् ब्वति कायेगु खड्कां धाःगु दु । क्रिकेट संघया चुनावय् ब्वति कायेत क्रिकेट त्वःतूगु निदँ दयेमाःगु नियम दु । खड्कां क्रिकेटय् दुगु विकृतिविरुद्ध ल्वायेमाःगु व थ्व ज्या याकःचां जक सम्भव मदुगुलिं सकसिनं साथ बिइ धयागु आशा याना धाःगु दु । क्रिकेट संघं धाःसा पारसया संन्यास अप्रत्यासित धाःगु दु ।"
https://nepalbhasatimes.com/25751,कासाख्य:,  ,प्यक्वःगु ताम्रकार फुटसल उपाधि भैरवनाथ आइरनयात,"यल – ताम्रकार फुटसलया प्यक्वःगु संस्करणया उपाधि भैरवनाथ आइरन इण्डष्ट्रिजं त्याकल । ताम्र्रकार समाजया युवा तथा खेलकुद उपसमितिया ग्वसालय् वंगु शनिवाः उपाधिया निंतिं जूगु प्रतिस्पर्धात्मक फाइनलय् भैरवनाथं वि.के. सुनचाँदी पसलयात १–० गोलं बुकाः उपाधि ल्हातय् लाकूगु खः ।                                                         द ब्रिटिस कलेजया मुख्य प्रायोजनय् जूगु कासाय् फाइनलय् दुहां वनेगु झ्वलय् भैरवनाथं टेक म्याक्स टाइगरयात १–० गोलं व वि.के. सुनचाँदीं लिपांगु संस्करणया विजेता करुणामय मेटल क्राफ्टयात ट्राइब्रेकरय् २–१ गोलं बुकूगु खः । शनिवाः हे जूगु अण्डर १४ कासाया फाइनलय् ड्रागन ह्याण्डिक्राफ्टं सिटी ह्याण्डिक्राफ्टयात २–० गोलं बुकाः उपाधि ल्हातय् लाकल । अथे हे मिसापाखे खुल्ला, १० दँ क्वय्या व भेट्रान टीमया दथुइ मैत्रीपूर्ण कासा नं जूगु खःसा मेखे आयोजक ताम्रकार अल स्टार व मुख्य प्रायोजक ब्रिटिस कलेज दथुइ जूगु मैत्रीपूर्ण कासाय् ताम्रकार अल स्टार ५–२ गोलया अन्तरं विजयी जुइत सफल जुल । असोज ४ व ११ गते शनिवाः सानेपाया फिल्ड फुटसल ग्राउण्डय् जूगु कासाय् भैरवनाथया युमन ताम्रकार उत्कृष्ट गोलरक्षक, वि.के. सुनचाँदीया दीप वाराही उत्कृष्ट कासामि, दिल ह्याण्डिक्राफ्टया लिउसन राजकर्णिकार व दिनेश ताम्रकार भैरवनाथया आशिष ताम्रकारं मंकाःकथं उच्च गोलकर्ताया अवार्ड ल्हातय् लाकेत सफल जुल । अथे हे अण्डर १४ य् सिटी ह्याण्डिक्राफ्टया रेहान बाराही उत्कृष्ट कासामि घोषित जुल ।विजेता व उपविजेता टीमयात नेपाल प्रहरीया प्रहरी नायब महानिरीक्षक पिताम्बर अधिकारी, समाजया नायः रविन्द्रराज ताम्रकार, मुख्य प्रयोजक ब्रिटिस कलेजया प्रिन्सिपल जोय फोस्टर इलिस, कासा उपसमितिया संयोजक सजेश ताम्राकार, कासाया संयोजक अनिस ताम्रकार लगायतं ट्रफी, पदक, दसिपौ व नगद सिरपाः लःल्हानादीगु खः । कासाया विजेता भैरवनाथं उपाधिलिसें नीद्वः तका ल्हातय् लाकूगु दुसा उपविजेता वि.के. सुनचाँदी झिद्वः तका प्राप्त याःगु दु । विजेता व उपविजेता निगुलिं टीमं थःपिंत प्राप्त जूगु नगद सिरपाः समाजया ज्येष्ठ नागरिक कोषयात निंतिं लःल्हाःगु खः ।"
https://nepalbhasatimes.com/25722,कासाख्य:,  ,"बार्सिलोना त्यात, रियल बराबरीइ","म्याड्रिड दर्बी एथलेटिको म्याड्रिड लिसे बराबरीइ म्हितूसां रियल म्याड्रिड ला लिगाया ल्याः धखलय् शीर्षस्थानय् हे लाःगु दु । म्हिगः जूगु कासाय् निगुलिं टिमं गोल यायेमफयेवं कासा बराबरीइ क्वचाःगु खः । थ्व कासा लिपा रियल म्याड्रिडया न्हय्गू कासा म्हिताः १५ ल्याः दु । बराबरीइ म्हितूगु एथलेटिकोया १ ल्याः म्हो जूगुलिं ग्रानाडा लिसें निगूगु थासय् दु ।                                                         बार्सिलोनायात स्तब्ध याना वःगु ग्रानाडा म्हिगः लेगानेसयात १–० गोलं बुकाः १४ अंक सहित निगूगु थासय् थहां वःगु खः । बार्सिलोनां नं म्हिगः गेटाफेयात २–० गोलं बुकाः स्वंगूगु थासय् थहां वःगु खः । बार्सिलोनाया आः शीर्षस्थानय् लानाच्वंगु रियलया स्वयां २ अंक जक म्हो दु । रियल व एथलेटिको दथुया कासा म्हिगः रियलया डिएगो कोस्टा, गारेथ बेलं गोलया निंतिं बांलाःगु प्रहार याःगु खःसां गोल जुइमफयेवं कासा बराबरीइ क्वचाःगु खः । मेखे बार्सिलोनाया निंतिं लुइस स्वारेज व जुनियर फिर्पो छगू छगू गोल यासें विजय चूलाकाबिउगु खः । स्वारेजं कासाया ४१ औं मिनेटय् न्हापांगु गोल याःगु खःसा निगूगु हाफ सुरु जूगु प्यंगू मिनेट लिपा फिर्पों अग्रता निदुगं यानाबिउगु खः । कासाया च्यागू मिनेट ल्यः दनिबलय् धाःसा बार्सा झिम्हय् सीमित जूगु खः । बार्साया क्लेमेन्ट लेंग्लेटयात निगूगु म्हासुगु कार्ड क्यँसें मैदानं पिने छ्वःगु खः ।"
https://nepalbhasatimes.com/26050,कासाख्य:,  ,रोनाल्डोया ७०० गोल पूवन,"क्रिष्टियानो रोनाल्डो थःगु व्यक्तिगत ७०० गोलया अतिविशिष्ट सफलता चूलाकेत ताःलाःगु दु । सोमवाः युक्रेन विरुद्ध जूगु युरो २०२०या छनोट कासाय् गोल यासें रोनाल्डो थ्व ल्यान्डमार्क चूलाकेत ताःलाःगु खः । रोनाल्डों व्यक्तिगत सफलता चूलाकूगु थ्व कासा धाःसा पोर्चुगल २–१ गोलं पराजित जुल ।                                                         थुकी रोनाल्डों पेनाल्टिपाखें गोल यासें ७०० गोलया सफलता चूलाकूगु खः । थःगु व्यक्तिगत ७०० गोल थ्यंकेगु झ्वलय् रोनाल्डों ९७३ गू म्याच म्हितेमाल, गुकी ४५८ गू कासाय् म्होतिं नं छगू गोल याःगु खः । थ्व गोल लिसें रोनाल्डों ७०० गोल पूवंकूपिं इलाइट गु्रपय् दुहां वंगु दु । तर अप्वः गोल याःगु कीर्तिमान तयेत धाःसा रोनाल्डों अझं सछिगुलिं मल्याक गोल याये ल्यंदनि । आःतक दकलय् अप्वः गोल याःगु रेकर्ड चेक–अष्ट्रियन कासामि जोसेफ बिकानया नामय् दु । विकानं थःगु क्यारियरय् ८०५ गोल याःगु खः ।"
https://nepalbhasatimes.com/26309,कासाख्य:,  ,च्याम्पियन्स लिग बार्सिलोना शीर्षस्थानय्,"लियोनल मेसी च्याम्पियन्स लिगया झ्वःलाक्क झिंन्यागू कासाय् गोल याःम्ह न्हापांम्ह कासामि जूगु दु । बुधवाः चान्हय् जूगु कासाय् बार्सिलोनां स्लाभिया प्रागयात २–१ गोलं बुकेगु झ्वलय् मेसीं थ्व कीर्तिमान तःगु खः । कासाया स्वंगूगु मिनेटय् हे मेसीं गोल यासें बार्सिलोनायात अग्रता बिउगु खः ।                                                         चेक च्याम्पियन स्लाभिया प्रागया निंतिं कासाया ५० औं मिनेटय् जान बोरिलं गोल यासें कासा बराबरीइ हःगु खः, तर थ्वयां न्हय्ग मिनेट लिपा हे स्लाभियाया पेटर ओलायिन्कां आत्मघाती गोल यानाबिइवं बार्सां विजय चूलाकूगु खः । कासाया ५७ औं मिनेटय् मेसीं थ्वाःगु फ्रिकिकय् वःगु पास लुइस स्वारेजं पोस्टपाखे थ्वाःगु खः, तर उगु बल ओलायिन्काया तुतिइ लानाः आत्मघाती गोल जूगु खः । थ्व विजय लिपा ला लिगाय् शीर्षस्थानय् लानाच्वंगु बार्सिलोनां फुक्क कथंया धेंधेंबल्लाखय् झ्वःलाक खुगू कासा त्याकूगु दु । थ्व विजय लिपा बार्सा च्याम्पियन्स लिगया समूह एफय् नं ७ अंक कयाः शीर्षस्थानय् थ्यंगु दु । बार्सा इन्टरमिलान व बोरुसिया डर्टमन्ड स्वयां ३ अंकं च्वय् दु ।"
https://nepalbhasatimes.com/26077,कासाख्य:,  ,युरोकप २०२० अन्तिम इलय् स्पेन छनोट,"स्वक्वःतकया च्याम्पियन स्पेन युरो २०२०या निंतिं छनोट जूगु दु । स्वीडेनलिसे १–१ गोलया बराबरी यासें स्पेनं युरोय् थाय् दयेकूगु खः । छगू गोलं लिउने लानाच्वंगु स्पेनया निंतिं रोड्रिगों इन्जुरी इलय् बराबरी गोल यानाबिउगु खः । छनोटया निंतिं स्पेनयात मुक्कं १ अंक जक आवश्यक जुयाच्वंगु खः ।                                                         तर कासाया ९१ मिनेट तक पराजयय् लँय् हे लानाच्वंगु खः, तर कासाया ९२ औं मिनेटय् रोड्रिगों फाबिएन रुइजया पासय् गोल यासें थ्व पालय् हे छनोट याके बिउगु खः । कासाया ५० औं मिनेटय् मार्कुस बर्गं गोल यासें स्वीडेनयात अग्रता बिउगु खः । थ्वयां लिपा डेभिड डे गियां रोविन क्वीसनया हेडयात उत्कृष्ट बचाउ याःगु खः । . थ्व कासाय् घाःपाः जूम्ह म्यानचेस्टर युनाइटेडया गोलकिपर गियां प्रिमियरशीपया आइतवाः लिभरपुललिसे जुइगु कासा म्हिते मफयेफुगु खँ धाःगु दु । मेखे आयरल्यान्डं धाःसा युरो छनोटया निंतिं मेगु कासा पिइमालीगु जूगु दु । स्वीटल्यान्डलिसे घरेलु मैदानय् २–० गोलं पराजित जुइवं आयरल्यान्डं मेगु कासा पिइमालीगु जूगु खः । समुह डीइ शीर्षस्थानय् लानाच्वंगु आयरल्यान्डया न्हय्गू कासा लिपा १२ अंक दु, आः छनोटया अन्तिम कासा डेनमार्कलिसे म्हिती । थ्व कासाय् त्यात धाःसा आयरल्यान्ड युरो कपय् छनोट जुइसा, पराजित जुल धाःसा मेपिनिगु कासाया लिच्वः पिइमालीगु जुइ । मेखे न्हापा हे छनोट जुइधुंकूगु इटलीं मंगलवाः चान्हय् जूगु कासाय् लेचेस्टाइनयात न्यागू गोल नकूगु दु ।"
https://nepalbhasatimes.com/27376,कासाख्य:,११४० थिंलाथ्व नवमी,साइक्लिङय् नेपाःयात निगू स्वर्ण,"येँ – झिंस्वक्वःगु दक्षिण एशियाली कासा (साग)या स्वन्हुया न्हि कुन्हु नं नेपालं खुगू स्वर्ण ल्हातय् लाकूगु दु । थ्व प्यंगू स्वर्ण लिसें नेपाः २९ गू स्वर्ण त्याकाः पदक धलखय् दकलय् न्ह्यःने दु । नेपालं बुधवाः साइकलिङ, तेक्वान्डो, कराते व उसुइ स्वर्ण त्याकूगु खः । उसुपाखे दिपक हमालं मिजंतय् नान क्वातय् भारतया साजन लामायात बुकसें स्वर्ण त्याकूगु खः ।                                                         थ्व विधाय् पाकिस्तानया मोहम्मद दाउदं कास्य त्याकल । अथेहे अनुपमा मगरं करातेया ६८ केजी तौल समूहय् स्वर्ण त्याकूगु खः । मगरं पाकिस्तानया कासामियात लिउने लाकुसे स्वर्ण ल्हातय् लाकूगु खः । तेक्वान्डोय ६२ केजी समूह संगीता बस्याल व ८७ केजीं क्वय्या तौल समूह सक्षम कार्कीं स्वर्ण त्याकूगु खः । गोकर्णय् जूगु साइक्लिङय् नेपालं निगू स्वर्ण ल्हातय् लाकूगु खः । साइक्लिङया १ किलोमिटर दूरीया डाउनहिलय् राजेश मगरं स्वर्ण त्याकूगु खः । थ्व प्रतिस्पर्धा नेपाःया हे नीरव श्रेष्ठं रजत ल्हातय् लाकल । मगरं १ मिनेट ४९ सेकेन्डं उगु दूरी पूवंका स्वर्ण ल्हातय् लाकूगु खः । मिस्तय् पाखे नं निश्मा श्रेष्ठं स्वर्ण व जमुना थापां रजत त्याकूगु खः । मंगलवाः जूगु भलिबलया फाइनलय् धाःसा नेपाःया मिस्तय् टिम भारतपाखें पराजित जूगु खः । तसकं प्रतिस्पर्धात्मक कासाय् भारतं नेपाःयात ३–२या सेटं बुकूगु खः । न्हापांगु सेटय् पराजित जुइधुंकाः नं नेपालं मेगु निगू सेट झ्वःलाक त्याकूगु खः । तर लिपांगु निगू सेट धाःसा भारतं त्याकाः स्वर्ण ल्हातय् लाकल ।"
https://nepalbhasatimes.com/27349,कासाख्य:,११४० थिंलाथ्व अष्टमी,श्रीलंकालिसे म्हाइपुक बराबरी,येँ- झिंस्वक्वःगु दक्षिण एशियाली कासा (साग) अन्तर्गत मिजं फुटबल कासाय् नेपालं श्रीलंकालिसे १–१ गोलया बराबरी म्हितल । म्हिगः जूगु कासाय् नेपालं न्हापांगु हाफय् १–० गोलं अग्रता काःगु खः । नेपालं कप्तान सुजल श्रेष्ठया गोलं अग्रता काःगु खः । श्रीलंकाया कासामिं  नेपाःया कासामियात डीबक्स दुने फाउल प्रहार यायेवं नेपाःयात पेनाल्टीया अवसर वःगु खः । कप्तान सुजलं कासाया ३६ औं मिनेटय् प्राप्त पेनाल्टीयात सदुपयोग यासें नेपाःयात अग्रता बिउगु खः । निगूगु हाफया अन्तिम इलय् तक नं विजयया न्ह्यःने थ्यनेधुंकूगु नेपाः इन्जुरी टाइमय् वयाः बराबरीइ चित्त बुझे यायेत बाध्य जूगु खः । श्रीलंकां इन्जुरीय टाइमय् गोल यानाः कासायात बराबरीइ हःगु खः । नेपाःया गोलरक्षक विकास कुथु घाःपाः जुइवं ८ मिनेट कासा थप जूगु खः । नेपाः कप्तान सुजलं थुकियालिसें जारी सागय् स्वंगू गोल यायेधुंकूगु दु । श्रीलंकालिसे बराबरी लिपा नेपाःया ४ अंक जूगु दु । थ्व स्वयां न्ह्यः नेपालं भुटानयात ४–० गोलं बुकूगु खः ।
https://nepalbhasatimes.com/27377,कासाख्य:,११४० थिंलाथ्व नवमी,फुटबलय् नेपाः व श्रीलंका बराबर,येँ – झिंस्वक्वःगु दक्षिण एशियाली कासा (साग) अन्तर्गत मिजं फुटबल कासाय् नेपालं श्रीलंकालिसे १–१ गोलया बराबरी म्हितल । म्हिगः जूगु कासाय् नेपालं न्हापांगु हाफय् १–० गोलं अग्रता काःगु खः । नेपालं कप्तान सुजल श्रेष्ठया गोलं अग्रता काःगु खः । श्रीलंकाया कासामिं पेनाल्टी नेपाःया कासामियात डीबक्स दुने फाउल प्रहार यायेवं नेपाःयात पेनाल्टीया अवसर वःगु खः ।                                                         कप्तान सुजलं कासाया ३६ औं मिनेटय् प्राप्त पेनाल्टीयात सदुपयोग यासें नेपाःयात अग्रता बिउगु खः । निगूगु हाफया अन्तिम इलय् तक नं विजयया न्ह्यःने थ्यनेधुंकूगु नेपाः इन्जुरी टाइमय् वयाः बराबरीइ चित्त बुझे यायेत बाध्य जूगु खः । श्रीलंकां इन्जुरीय टाइमय् गोल यानाः कासायात बराबरीइ हःगु खः । नेपाःया गोलरक्षक विकास कुथु घाःपाः जुइवं झण्डै १० मिनेट कासा थप जूगु खः । नेपाः कप्तान सुजलं थुकियालिसें जारी सागय् स्वंगू गोल यायेधुंकूगु दु । श्रीलंकालिसे बराबरी लिपा नेपाःया ४ अंक जूगु दु । थ्व स्वयां न्ह्यः नेपालं भुटानयात ४–० गोलं बुकूगु खः ।
https://nepalbhasatimes.com/27004,कासाख्य:,११४० कछलागा त्रयोदशी ,"पोखराय् च्यागू कासा, ६६२ म्ह कासामि","येँ – झिंस्वक्वःगु दक्षिण एशियाली खेलकूद (साग) अन्तर्गत पोखराय् जुइगु च्यागू कासाय् जक ६६२ म्ह कासामितय्सं ब्वति काइगु जूगु दु । मंसिर १५ गते निसें २४ गते तक जुइगु सागय् २७ गू कासा दुथ्यानाच्वंगु दु । मेखे नेपालं पदकया आशा यानातःगु प्याराग्लाइडिङ्ग धाःसा मजुइगु जूगु दु ।                                                         नेपाः बाहेक मेगु देय्पाखें प्याराग्लाइडिङ्गया निंतिं सुं कासामिया नां दर्ता मयायेवं थ्व कासा मजुइगु निश्चित जूगु खः । प्याराग्लाइडिङ्ग मजुइगु जुइवं मुक्क २६ गू कासा मध्ये पोखराय् जक च्यागू कासा जुइत्यंगु खः । पोखराय् जुइगु च्यागू कासाय् ४०१ म्ह मिस्त व २६१ म्ह मिजं कासामितय् सहभागी जुइगु खँ पोखराया प्रचारफ्रसार संयोजक केशव पाठकं धयादीगु दु । अथेहे पोखराय् जुइगु कासाय् १७२ म्ह अफिसियल सहभागी जुइ । थन जुइगु च्यागुलिं कासाय् नेपालं ब्वति कयातःगु दु, गुकी नेपाःपाखें १०२ म्ह मिस्त व ५२ म्ह मिजं कासामिं ब्वति काइसा ३० म्ह अफिसियल दइ ।माल्दिभ्सं आर्चरी, भारोत्तोलन व ट्रायथोलनय् ब्वति काःगु मदु । माल्दिभ्सं म्हितीगु न्यागू कासाय् ६१ म्ह मिसा व २६ म्ह मिजं कासामि दुथ्यानाच्वंगु दु । भारतं आर्चरी व क्रिकेट बाहेक फुक्कं धेंधेंबल्लाखय् ब्वति काइ । भारतपाखें ४१ म्ह मिजं व ६१ म्ह मिसा कासामिं ब्वति काइ । बंगलादेशपाखें खुगू कासाय् मिजं ४४ म्ह व मिसा ५५ म्ह कासामिं ब्वति काइ । बंगलादेशं मिस्तय् फुटबल व ट्रायथोलनय् ब्वति मकाः । पाकिस्तानं नं मिस्तय् फुटबल , मिस्तय् क्रिकेट व ट्रायथोलनं ब्वति मकाः । पाकिस्तानं मिजं ३८ म्ह व मिसा ३५ म्ह कासामिं ब्वति काइ । श्रीलंकां च्यागुलिं धेंधेंबल्लाखय् ब्वति काःगु दु । थुकीया निंतिं ४६ म्ह मिजं व ८१ म्ह मिसा कासामितय्सं धेंधेंबल्लाः याइ । भूटानं ह्याण्डबल, मिस्तय् फुटबल, बीच भलिबल व ट्रायथोलनं ब्वति मकाः । भूटानपाखेंप्य.गू कासाया निंतिं मिजंत १४ म्ह व मिस्तय् खुम्हेस्यां ब्वति काःगु खः । पोखराय् जुइगु कासा मध्ये ब्याडमिन्टन १५ गते ब्याडमिन्ट कभर्ड हलय् जुइ । मिस्तय् क्रिकेट १६गते पोखरा रंगशाला दुनेया क्रिकेट मैदानय् जुइसा आर्चरी व ट्रायथोलन १६ गते निसें सुरु जुइ । मिस्तय् व मिजंतय् ह्याण्डबल १८ गते व बीच भलिबल, भारोत्तोलन व मिस्तय् फुटबल ९ गते निसें सुरु जुइ । बिच भलिबल बाराहीघाटय् च्वंगु बीच भलिबल कोर्टय् जुइ । भारोत्तोलन माटेपानीइ च्वंगु केसी क्याटरिङ्ग हलय् जुइ ।"
https://nepalbhasatimes.com/27090,कासाख्य:,११४० थिंलाथ्व पारू ,बिच भलिबलय् स्वर्ण त्याकेगु आशा,"येँ – थ्व मंसिर १५ निसें २४ गते तक नेपालय् जुइत्यगु झिंस्वक्वःगु दक्षिण एशियाली खेलकूद (साग)य् बिच भलिबल थुगुसी न्हापांखुसी दुथ्याकूगु दु । पोखराया फेवातालया सिथय् बाराहीघाटय् जुइगु थ्व धेंधेंबल्लाः सहभागी फुक्कं देय्या निंतिं न्हापांगु अनुभव जुइ । फि लायातःगु भलिबल कोर्टय् जुइगु जूगुलिं थुकियात बिच भलिबल धयातःगु खः ।                                                         मिजं व मिसा यानाः निगू विधाय् निगू स्वर्ण, निगू रजत व निगू कास्य पदकया निंतिं भूटान बाहेक खुगू देशं धेंधेंबल्लाः यायेत्यंगु दु । थ्व धेंधेंबल्लाः मंसिर १९ गतेनिसें सुरु जुइ । धेंधेंबल्लाया तयारीया निंतिं मिजं व मिस्तय् नेपाली राष्ट्रिय टिमं वंगु असार १५ निसें प्रशिक्षण यानाच्वंगु दु । वंगु असार ५ निसें ९ गते तक पोखराय् जूगु खुक्वःगु मिसा व न्हय्क्वःगु मिजंतय् बिच भलिबल धेंधेंबल्लाः यानाः सागया निंतिं कासामि ल्यःगु खः । घरेलु मैदानय् जुइगु धेंधेंबल्लाखय् नेपाः पदक त्याकेगुली दृढ खनेदु । थ्व धेंधेंबल्लाखय् दुथ्याःगु देय् मध्ये श्रीलंका, माल्दिभ्स व भारतयात पदकया दकलय् दावेदार तायेकातःसां घरेलु मैदानया दर्शकतय् लबः कयाः नेपाली टिमं स्वर्ण त्याकेगु लक्ष्य ज्वनाचवंगु दु । धेंधेंबल्लाःया तयारीया निंतिं नेपाली टिमं श्रीलंकाय् झिन्हुया बन्द प्रशिक्षण नं याःगु खः । थ्व झ्वलय् अनया राष्ट्रिय टिम लिसे जूगु प्यगू मैत्रीपूर्ण कासाय् नेपालं छगू त्याकेत ताःलाःगु खः । नेपाली टिमया प्रशिक्षक सुदेश रिमालं घरेलु मैदानया लबः कयाः स्वर्ण त्याकेगु तयारी जुयाच्वंगु खँ कनादिल । वय्कलं धयादीगु दु, ‘होम ग्रान्ड व दर्शकतय् लबः झीत दइ, तर जिमिसं अझं मैदानय् अभ्यास याये खंगु मदुनि । छन्हु निन्हुं अभ्यास याये खनीला ?’ थःपिंत म्हितेत मैदान हे समस्या जुयाच्वंगु खँ प्रशिक्षक रिमालं धयादीगु दु । नेपाली टिमय् मानबहादुर श्रेष्ठ व दिलबहादुर सुनार, अथेहे सञ्जय शाह व राजु विकया ज्वः दु । मिस्तय् पाखेया प्रशिक्षक कौशिल्ला कार्की नं कासामितय् निंतिं अभ्यास यायेगु थाय् तयार मजूगुलिं चिन्तित जुयाच्वंगु दु । ओलम्पिकय् सहभागी जुइधुंकूगु श्रीलंका बल्लाः टिम जूगु खँ न्ह्यथँसें प्रशिक्षक खत्रीं धयादिल, ‘श्रीलंकालिसे अभ्यास यानाः उमिगु बल्लाःगु व बमलाःगु पक्ष सिइकागु दु । धेंधेंबल्लाःया निंतिं उकथं हे रणनीति दयेकेगु जुइ ।’ नेपाःया मिस्तय् टिमय् कोपिला उप्रेती व मनिषा चौधरीया लिसें विनिता बुढाथोकी व नेविका चौधरीया ज्वः दु ।"
https://nepalbhasatimes.com/29991,कासाख्य:,११४० चौलाथ्व सप्तमी,ओलम्पिकया न्हूगु मिति सार्वजनिक,येँ – कोरोना भाइरस (कोभिड–१९)या महामारीया कारणं दच्छिया निंतिं लिछ्याःगु टोकियो ओलम्पिकया न्हूगु मिति सार्वजनिक याःगु दु ।                                                         सोमवाः च्वंगु अन्तर्राष्ट्रिय ओलम्पिक्स कमिटी (आइओसी)या मुँज्यां सन् २०२१या जुलाई २३ निसें अगस्त ८ तारिकया न्हूगु मिति घोषणा याःगु खः । सन् २०२१य् जुइगु जूसां थुगु ओलम्पिकयात ‘टोकिया २०२०’ हे धायेगु निर्णय नं उगु मुँज्यां याःगु दु । अथेहे सन् २०२०या अगस्त २४ निसें जुइगु धाःगु प्यारा ओलम्पिकया मिति सन् २०२१या अगस्त २४ निसें सेप्टेम्बर ५ तक यायेगु निर्णय याःगु दु । (ने. सं. ११४० चौलाथ्व ७/ वि. सं २०७६ चैत १८ मंगलवाः)
https://nepalbhasatimes.com/32120,कासाख्य:,११४० तछलागा अष्टमी,लाइपजिग बल्ला:गु स्थितिइ,बर्लिन (एजेन्सी) – डानी ओल्मों निगू मिनेट दुने निगू गोल यायेवं जर्मन बुंडेसलिगाय् आरबी लाइपजिगं होफेनहामइमात शुक्रवा: २-० बुकूगु दु । थ्व कासा त्यायेवं लाइपजिगं निगूगु थासय् च्वंगु बोरुसिया डर्टमुन्डनापया अन्तर छगू ल्याखय् क्वका:गु दु । लाइपजिगया ६२ ल्या: जूगु दु । थ्व स्थितिइ लाइपजिग मेगु सिजनया युरोपेली च्याम्पियन्स लिगय् छनोट जुइगु निश्चित थें जूगु दु । थुगुसी नं वं च्याम्पियन्स लिगया क्वाटरफाइनल म्हितिगु निश्चित याये धुंकूगु दु ।
https://nepalbhasatimes.com/32123,कासाख्य:,११४० तछलागा अष्टमी,युभेन्ट्स फाइनलय् थ्यन,टुरिन (एजेन्सी) – युभेन्ट्स शुक्रवा: इटालियनकपया फाइनलय् थ्यंगु दु । वं सेमिफाइनल निगूगु लेगय् झिम्ह कासामिइ सीमित एसी मिलाननाप गोलरहित बराबरी म्हितल । थ्व नापं इटालीइ स्वला लिपा फुटबल नं लिहाँ व:गु दु । अवे गोलया ल्याखं युभेन्ट्स फाइनल थ्यंगु ख: । न्हापांगु लेगया सेमिफाइनल मिलानया सानसिरोय् जूगु ख: । उगु कासा १-१ या बराबरीइ क्वचा:गु ख: । युभेन्ट्सया नितिं थ:गु छेंय् जूगु कासाय् क्रिस्टियानो रोनाल्डो पेनाल्टीपाखें गोल यायेत असफल जूगु ख: ।
https://nepalbhasatimes.com/30856,कासाख्य:,११४० बछलाथ्व त्रयोदशी ,ला लिगा जुन निसें,"म्याड्रिड – स्पेनी ला लिगा जुननिसें हाकनं न्ह्याकिगु जूगु दु । कोरोना भाइरस संक्रमणया महामारीका कारणं निलानिसें स्पेनय् फुटबल जुइफूगु मदु । स्पेनी सरकारं तयार या:गु ज्याझ्व कथं कासामितय्सं थ्व वा:निसें व्यक्तिगत प्रशिक्षण न्ह्याकेफइ । लिगया प्रमुख ज्याभिएर टेबासं सकसियां उसाँययात उत्तिकं ध्यानय् तया: लिग सुरु याये त्यना:गु ख: धयादिगु दु । वयकलं थुगुसीया सिजन २०१९-२०२० लिग पूरा जुइगु नं विश्वास प्वंका दिगु दु । आ: याकनं नं कासामितय्त कोभिड-१९ या परिक्षण याइ, अले उकिया लिच्व: लिपा जक कासामितय्स प्रशिक्षक न्ह्याकेफइ ।"
https://nepalbhasatimes.com/28955,कासाख्य:,११४० सिल्लागा एकादशी,लिभरपुल मेगु सिजनया च्याम्पियन्स लिगय् छनाैट,"एजेन्सी- थुगु सिजनया च्याम्पियन्स लिगया नकआउट चरण हे सुरु मजूनिबलय् प्रिमियर लिग क्लब चेल्सी मेगु सिजनया निंतिं छनोट जूगु दु । म्हिगः जूगु कासाय् चेल्सीं म्यानचेस्टर युनाइटेडयात बुकेत असफल जुइवं लिभरपुल मेगु सिजनया निंतिं च्याम्पियन्स लिगय् छनोट जूगु न्हापांगु टिम जूगु खः ।                                                         सोमवाः चान्हय् जूगु कासाय् चेल्सी म्यानचेस्टर पाखें २–० गोलं पराजित जुइवं थुगु सिजनया प्रिमियर लिगय् लिभरपुल शीर्ष प्यंगूगु क्लबय् लाइगु पक्का जूगु खः । प्रिमियर लिगय् शीर्ष प्यंगूगु थासय् लाःगु टिमं तप्यंक च्याम्पियन्स लिग म्हितेदइगु नियम दु । जर्गन क्लोपया नेतृत्वय् दुगु लिभरपुल न्यागूगु थासय् लानाच्वंगु टोटनह्याम स्वयां स्पष्ट ३६ अंकं न्ह्यःने दु । प्रिमियर लिगय् लिभरपुलं १२ गू कासा म्हिते ल्यं दनि । लिभरपुल थ्व फुक्कं कासाय् पराजित जूसां मेगु सिजनय् च्याम्पियन्स लिग म्हिते दइगु जुइ । वइगु कासाय् टोटनह्यामलिसे म्हितेत्यंगु चेल्सीं ११गू कासा जक म्हिते ल्यं दनि । थ्व फुक्कं कासा त्याकूसां मुक्कं ७४ अंक जक जुइ, अले लिभरपुल फुक्कं कासा बूसां चेल्सी लिभरपुल स्वयां लिउने हे लाइ । मेखे म्यानचेस्टर सिटी मेगु सिजन निसें च्याम्पियन्स लिगय् प्रतिबन्धीत जूगुलिं प्रिमियर लिगया न्यागूगु थासय् लाःगु टिमं नं च्याम्पियन्स लिग म्हितेखनीगु जुयाच्वंगु दु ।"
https://nepalbhasatimes.com/32126,कासाख्य:,११४० तछलागा अष्टमी,भ्यालेन्सिया व गेटाफेयात धक्का,म्याड्रिड (एजेन्सी) – झिम्ह कासामिइ सीमित लेभान्टें ९८ मिनेटय् पेनाल्टीपाखें गोल यायेवं स्पेनी ला लिगाय् शुक्रवा: भ्यालेन्सियां १-१ या निराजनक बराबरी म्हितूगु दु । न्हापांगु प्यंगु थाय्या नितिं ल्वाना च्वंगु मेगु क्लब गेटाफे ग्रेनेडाया ल्हातं २-१ बुत । आ: थ्व लिच्व:या लव: एटलेटिको म्याड्रिड व रियल सोसिडाडं कायेफइ । भ्यालेन्सियां ८९ मिनेटय् रोडरिगो मोरेनोया गोलं अग्रता का:गु ख: । तर गोन्जालो मेलेरों कासाया अन्त्यपाखे बराबरीया गोल या:गु ख: । मेगु कासाय् ग्रेनेडा छगू गोलं ल्युने ला:गु स्थिति थ: अनुकुल यायेत ता: ला:गु ख: ।
https://nepalbhasatimes.com/32361,कासाख्य:,११४० दिल्लाथ्व पारू ,लिभरपुलं अझ पिमालिगु,लिभरपुल (एजेन्सी) – लिभरपुल न्हापांगु खुसीइ इंग्लिस प्रिमियर लिग उपाधि त्याकेया नितिं अझ पिमालिगु जूगु दु । लिगय् आइतवा: जूगु कासाय् लिभरपुलयात मर्सिसाइड डर्बीइ एभरटनं गोलरहित बराबरीइ पन ।                                                         आ: लिभरपुलयात ३० दँ लिपा न्हापांगु लिग उपाधि त्याकेगु न्यागू ल्या:या आवश्यक जुइ । लिभरपुलया ८३ ल्या: दुसा म्यानचेस्टर सिटी ६० ल्याखय् निगूगु थासय् दु । आइतवा:या मेगु कासाय् चेल्सीं एस्टन भिल्लायात बुका: लिगया प्यंगूगु थासय् थ:ग पकड बल्लाकल । बुइवं एस्टन भिल्ला रेलिगेसनय् लाइगु सम्भावना अझ अप्व:गु दु ।
https://nepalbhasatimes.com/32391,कासाख्य:,११४० दिल्लाथ्व दुतिया,म्यानचेस्टर सिटीया न्यागु गोल,म्यानचेस्टर (एजेन्सी) – म्यानचेस्टर सिटीं इंग्लिस प्रिमियर लिगय् सोमवा: बर्नलीयात ५-० बुकल । सिटीया नितिं फिल फोडेन व रियाद मेहरेजं निगू निगू गोल या:गु ख: । थ्व कासा त्यायेवं सिटी व लिग धलखय् दकलय् च्वये च्वनाच्वंगु लिभरपुलदथुया अन्तर २० ल्याखय् कुहाँ व:गु दु । आ: लिभरपुलं लिग उपाधि त्याकेत अझ छुं ई पिमालिगु जुइ । सिटी बर्नलीविरुद्ध च्याम्ह कासामि परिवर्तन यासें म्हितुकूगु ख:सां थ्व प्रभावशाली जित निकायेत ता: ला:गु ख: । फोडेनं २२ व ६३ मिनेटय् निगू गोल यात । मेहरेजया छगू गोल पेनाल्टीपाखें सम्भव जूगु ख: । कासाया मेगु छगू गोल डेविड सिल्भां या:गु ख: ।
https://nepalbhasatimes.com/32394,कासाख्य:,११४० दिल्लाथ्व दुतिया,रोनाल्डोया पेनाल्टीइ गोल,मिलान (एजेन्सी) – इटालीया सिरी ए या सोमवा: जूगु कासाय् युभेन्ट्सं बोलोग्नायात २-० बुकूगु दु । थ्व जितय् क्रिस्टियानो रोनाल्डों पेनाल्टीपाखें न्हापांगु गोल या:गु ख: । कोपा इटालियाय् रोनाल्डो एसी मिलानविरुद्ध पेनाल्टीं गोल यायेत असफल जूगु ख: । बोलोग्नाविरुद्ध निगूगु गोल पउल डेबेलां यात । युभेन्ट्सया आ: २७ कासापाखें ६६ ल्या: जूगु दु । थ्व निगूगु थासय् च्वंगु लाजियोसिबें प्यंगु ल्या: अप्व: ख: । बुधवा: लाजियों एटलान्टाविरुद्ध म्हिती । थ्व कासा त्यायेवं युभेन्ट्स प्रशिक्षक मउरिजो सारीयात जुयाच्वंगु दबाब कम जूगु दु ।
https://nepalbhasatimes.com/32162,कासाख्य:,११४० तछलागा दशमी,रियलया प्रभावशाली जित,"म्याड्रिड (एजेन्सी) – रियल म्याड्रिडं स्पेनी ला लिगाय् आइतवा: बहनि आइबरयात अपुक ३-१ बुकल । थ्व कासा त्यायेवं रियलं न्हापांगु थासय् लानाच्वंगु बार्सिलोनानापया दूरी हाकनं निगूगु ल्याखय् ह:गु दु । रियलया थ्व प्रभाविशाली जितय् टोनी क्रुसं न्हापांगु गोल या:गु ख: । अनलिं सर्जियो रामोस व मार्सेलों गोल या:गु ख: । आइबरपाखें पेड्रो बिगासं छगू गोल यात । आइतवा:या हे मेगु निगू कासाय् एथलेटिको बिलबाओ व एटलेटिको म्याड्रिड, रियल सोसिडाड व ओसासुनां समान १–१ या बराबरी म्हितूगु ख: ।"
https://nepalbhasatimes.com/32437,कासाख्य:,११४० दिल्लाथ्व चौथी,रियल हाकनं च्वये,म्याड्रिड (एजेन्सी) – सर्जियो रामोसं फ्रि किकपाखें या:गु सनसनीपूर्ण गोलया ग्वाहालिं रियल म्याड्रिडले बुधवा: रियल मार्लोकायात २-० बुकल व हाकनं ला लिगाया शीर्ष स्थानय् थ्यन । भिनिसियस जुनियरं न्हापांगु गोल यायेवं रोमासं फ्रि किक पाखें सुन्दर गोल या: ख: ।                                                         अल्फ्रेडो स्टेफानो स्टेडियमय् प्राप्त थ्व जितलिपा रियल व बार्सिलोनाया समान ६८ ल्या: जूगु दु । रियल निगू टिम दथुइ हेड टु हेडया ल्याखं शीर्ष स्थानय् थ्यंगु ख: ।
https://nepalbhasatimes.com/32440,कासाख्य:,११४० दिल्लाथ्व चौथी,लिभरपुल लिग उपाधिपाखे,"लन्डन (एजेन्सी) – लिभरपुल ३० दँ लिपा न्हापांगु लिग उपाधि त्याकिगु स्थितिइ थ्यंगु दु । बुधवा: लिभरपुलं एनफिल्डय् जूगु कासाय् क्रिस्टल प्यालेसयात ४-० बुकल । म्यानचेस्टर सिटीं बिहीवा: चेल्सीनाप म्हिते त्यंगु दु व थ्व कासाय् सिटी स्पष्ट जित लिकायेत असफल जुल धा:सा लिभरपुलं लिग त्याकिगु निश्चित जुइ ।                                                         सिटी व कासाय् त्यात धा:सा जुलाई २ थुपिं हे निगू टिम दथुइ सनसनीपूर्ण कासा जुइगु जुइ, सिटीविरुद्ध लिभरपुल । योर्गन क्लोपया नितिं प्यालेसविरुद्ध धा:सा ट्रेन्ट एलेक्जान्डर आर्नोल्ड, मोहम्मद सलाह, फाबिनो व साडियो मानें गोल यात । थ्व कासा त्यायेवं लिभरपुल २३ ल्याखं दकलय् च्वये दु । बुधवा: या मेगु महत्त्वपूर्ण कासाय् म्यानचेस्टर युनाइटेडं सेफिल्ड युनाइटेडयात ३-० बुकल व मुेगु सिजन युरोपेली च्याम्पियन्स लिगय् म्हितेगु सम्भावना कायम यात । युनाइटेडया थ्व जितय् एन्थोनी मार्टिएलं ह्याट्रिक यात ।"
https://nepalbhasatimes.com/32191,कासाख्य:,११४० तछलागा दशमी,सेभियायात बराबरीइ घाटा,"म्याड्रिड (एजेन्सी) – मेगु सिजनया युरोपेली च्याम्पियन्स लिगय् छनोट जुइत कुत: याना च्वंगु सेभियां सोमवा: बहनि स्पेनी ला लिगाय् बराबरी म्हितल । डिएगो कार्लोसया आत्मघाती गोलया कारणं सेभियां लेभान्टेनाप १-१ या बराबरी म्हितूगु ख: । गेटाफें लुक डे जोङया गोलं अग्रता का:गु ख: । जुलियन लेपोटेगीया टिम लिग धलय् स्वंगुगु थासय् दु । वयात स्वंगुगु व प्यंगुगु थाय्या नितिं एटलेटिको म्याड्रिड, भ्यालेन्सया, ग्रेनेडा व भिल्लारियलं चुनौती बिया वयाच्वंगु दु । सोमवा: बहनिया मेगु कासाय् रियल बेटिस र ग्रेनेडां २-२ या बराबरी म्हितल ।"
https://nepalbhasatimes.com/32463,कासाख्य:,११४० दिल्लाथ्व पञ्चमी,लिभरपुल जुल इंग्लिस च्याम्पियन,"लन्डन (एजेन्सी) – लिभरपुल ३० दँ लिपा इंग्लिस च्याम्पियन जूगु दु । इंग्लिस प्रिमियर लिगय् बिहीवा: बहनि निगूगु थासय् च्वंगु म्यानचेस्टर सिटी चेल्सीपाखें २-१ पराजित जुइवं लिभरपुलं उपाधि त्याकिगु निश्चित जूगु ख: । चेल्सीया स्टायनफोर्ड ब्रिजय् जूगु कासाय् सिटी बुइवं लिभरपुलं लिग धलखय् २३ ल्या:या लिकाकेमफूगु अग्रता का:गु ख: ।                                                         लिभरपुलं सन् १९८९-१९९० य् अन्तिम पटक लिग त्याकूगु ख: । उब्ले प्रिमियर लिग धा:सा सुरु मजुनि, पुलांगु न्हापांगु डिभिजनया लिग जुइगु ख: । सन् ७० व ८० या दशकया दकलय् सफल क्लब लिभरपुलं मुक्कं लिग त्याकूगु धा:सा थ्व १९ क्व:गु पालय् ख: । लिग त्या:गु निश्चित जुइवं लिभरपुलया व्यवस्थापक योर्गन क्लोपं क्लबया सफलता समर्थकतय् द्यछा:गु दु । वं धा:गु ख:, ‘लिभरपुलया थ्व उपाधिया सफलता सकलें समर्थकतय् समर्पित या:ना च्वना ।’"
https://nepalbhasatimes.com/32213,कासाख्य:,११४० तछलागा एकादशी,बार्सिलोनां लेगानेसयात बुकल,बार्सिलोना (एजेन्सी) – लियोनल मेसीया उत्कृष्ट लय कायम जुया च्वनेवं बार्सिलोनां स्पेनी ला लिगाय् मंगलवा: बहनि लेगानेसयात २-० बुकल । थ्व कासाय त्यायेवं लिगय् न्हापांगु थासय् लाना च्वंगु बार्सिलोनां रियल म्याड्रिडयात दबाब नं बिल । मेसीं पेनाल्टीं गोल या:गु ख: । थ्व सिजनया लिगय् मेसीं या:गु गोल ल्या: २६ थ्यंगु दु । लिपांगु च्यागु कासाय् वं न्ह्यगु गोल याना मेगु च्यागु गोललय् एसिस्ट नं या:गु दु । बार्सिलोनाया नितिं मेगु गोल अन्सु फातिं या:गु ख: । मंगलवा:या मेगु कासाय् भिल्ला रियलं रियल मार्लोकायात १-० बुकल धा:सा गेटाफे व इस्पनयोलदथुया कासा गोलरहित बराबरीइ क्वचाल ।
https://nepalbhasatimes.com/32216,कासाख्य:,११४० तछलागा एकादशी,बायर्नं हाकनं त्याकल जर्मन बुंडेसलिगा,म्युनिक (एजेन्सी) – बायर्न म्युनिकं मगलवा: बहनि झ्वलाक च्याक्व:गु खुसी जर्मन बुंडेसलिगा त्याकूगु दु । थुकिया नितिं रोबर्ट लेवनडोस्कीया निर्णायक गोलं बायर्न भेरडाआ ब्रेमेनयात १-० बुकल । थ्व हे दिनय् पार्डाबोन धा:सा बुंडेसलिगां रेलिगेसनय् ला:गु दु । कोरोना भाइरस संक्रमणमा महामारी दथुइ सुरु जूगु बुंडेसलिगाय् बयार्न लिपांगु च्यागु कासाय् लगातार जित नं चुलाकूगु दु । प्रशिक्षक हान्स फ्लिक वयेवं धा:सा बायर्नं त्याकूगु थ्व न्हापांगु उपाधि ख: । मंगलवा:या मेगु कासाय् पारडाबोन युनियन बर्लिननाप १-० पराजित जुल । थ्व कासा त्यायेवं युनियन बर्लिन लगातार निगूगु सिजन बुंडेसलिगाय् कायम जुइगु निश्चित जूगु दु । अथेंतु मेगु निगू कासाय् फ्राइबर्गं हेर्था बर्लिनयात २-१ व बोरुसिया मुन्छेडनग्लाडबाखं वोल्फ्सबर्गयात ३-० बुकल ।
https://nepalbhasatimes.com/32287,कासाख्य:,११४० तछलागा त्रयोदशी ,रियलया नितिं बेन्जेमाया कीर्तिमान प्रदर्शन,म्याड्रिड (एजेन्सी) – करिम बेन्जेमा रियल म्याड्रिडया नितिं दकलय् अप्व: गोल याम्ह कासामिया धलय् न्यागूगु थासय् थ्यंगु दु । वया निगू गोलया ग्वाहालिं रियलं बिहीवा: बहनि भ्यालेन्सियायात अपुक ३-० बुकल । थ्व कासा त्यायेवं रियलं लिगया शीर्ष स्थानय् च्वंगु बार्सिलोनानापया दूरी हाकनं निगू ल्याखय् क्वका:गु दु ।                                                         फ्रान्सेली ३२ दँया बेन्जेमां रियलया नितिं सकतां कथंया धेंधेंबल्लाखय् या:गु गोलया ल्या: २४३ थ्यंगु दु । वं थुकिया झ्वलय् फेरेक्न पुस्कासयात ल्युने लाकूगु ख: । एडन हेजार्डया पासय् न्हापांगु गोल यायेवं बेन्जेमां या:गु निगूगु व्यक्तिगत गोल तसकं सुन्दर सावित जुल । थुकिया दथुइ एसेन्सों कासाया निगूगु गोल यात । थ्व प्रदर्शन लिपा बेन्जेमायात रियलया इतिहासय् दकलय् उत्कृष्ट स्ट्राइकरमध्ये छम्ह कथं काइगु जुइ । विहीवा:या मेगु कासाय् एलाभेसं रियल सोसिडाडयात २-० बुकल । रियलया नितिं दकलय् अप्व: गोल या:पिं कासामि १. क्रिस्टियानो रोनाल्डो – ४५० गोल २. राउल – ३२३ गोल ३. अल्फ्रेडो डि स्टेफानो – ३०८ गोल ४. सानटिलाना – २९० गोल ५. करिम बेन्जेमा – २४३ गोल ६. फेरेन्क पुस्कास – २४२ गोल
https://nepalbhasatimes.com/32145,कासाख्य:,११४० तछलागा नवमी,बायर्न लिग उपाधि लिक्क,बर्लिन (एजेन्सी) – बायर्न म्युनिक झ्वलाक्क च्याक्व:गु खुसी जर्मन बुंडेसलिगा उपाधि त्याकेत छगू कासा जक ल्युने थ्यंगु दु । थुकिया नितिं वं शनिवा: बहनिया कासाय् बोरुसिया मुन्छेनग्लाडबाखयात २-१ बुकल । थुकिइ कासाया अन्त्यपाखे लियोन गोरट्ज्कां निर्णायक गोल या:गु ख: । थ्व जितलिया बायर्नं लिग धल:या शीर्ष स्थानय् हाकनं न्ह्यगु ल्या:या अग्रता का:गु दु । थ्वंया न्ह्य: निगूगु थासय् च्वंगु बोरुसिया डर्टमुन्डं फोर्टुना डुसलफोर्डयात १-० बुकूगु ख: ।
https://nepalbhasatimes.com/32254,कासाख्य:,११४० तछलागा द्वादशी ,सिटीं बुकल आर्सनलयात,"लन्डन (एजेन्सी) – इंग्लिस प्रिमियर लिग (ईपीएल) बुधवा: बहनिनिसें हाकनं सुरु जूगु दु व थुकिया न्हापांगु दिं म्यानचेस्टर सिटीं १० कासामिइ सीमित आर्सनललाई अपुक ३-० बुकल । थ्वया न्ह्य: एस्टन भिल्ला व सेफिल्ड युनाइटेड दथुया कासा गोलरहित बराबरीइ क्वचाल । सिटी थ्व कासा त्यायेवं न्हापांगु थासय् च्वना च्वंगु लिभरपुलनापया दूरी २२ ल्याखय् कुहाँ व:गु दु । सिटीया जितय् रहिम स्टर्लिङ, केभिन डे ब्रुन व फिल फोडनं गोल यात । आर्सनल धा:सा थ्व कासाय् बुइवं वया युरोपेली च्याम्पियन्स लिगय् छनोट जुइगु सम्भावना कमजोर जूगु दु । सेफिल्ड धा:सा खुगूगु थासय् थ्यन ।"
https://nepalbhasatimes.com/32142,कासाख्य:,११४० तछलागा नवमी,नेपोली फाइनलय्,मिलान (एजेन्सी) – ड्रिस मार्टेन्सया निर्णायक गोलया ग्वाहालिं नेपोलीं शनिवा: बहनि इन्टर मिलानयात निगू लेगया सेमिफाइनलय् बुका: इटालियन कपया फाइनल थ्यंगु दु । बुधवा: जुइगु फाइनलय् नेपोलीं युभेन्ट्सया सामना याइ । नेपोलीं समग्र २-१ या अग्रता का:गु ख: । निगूगु लेगया कासा १-१ या बराबरी क्वचा:गु ख: । सानसिरोय् जूगु न्हापांगु लेगया कासाय् नेपोली १-० त्या:गु ख: । मार्टेन्स थुकिया झ्वलय् नेपोलीया नितिं दकलय् अप्व: गोल याम्ह कासामि नं जूगु दु । वं क्लब नितिं या:गु गोल १२२ थ्यंगु दु ।
https://nepalbhasatimes.com/32148,कासाख्य:,११४० तछलागा नवमी,बार्सिलोनाया त्याकेत मेसीया योगदान,"म्याड्रिड (एजेन्सी) – लियोनल मेसीं छगू गोलयासें व मेगु निगू गोलय् ‘एसिस्ट’ यायेवं बार्सिलोनां स्पेनी ला लिगाय् शनिवा: रियल मार्कोकायात ४-० बुकल । कोरोना भाइरस संक्रमणया महामारीया कारण दिनाच्वगु लिग हाकनं न्हयायेवं बार्सिलोनाया थ्व न्हापांगु जित ख: । बार्सिलोनाया नितिं मेसीनापं आरटुरो भिडाल, मार्टिन ब्रेथवेट व जोर्डि अल्बां छगू छगू गोल यात । मेसीया धा:सा थ्व सिजनया व्यक्तिगत २५ औं गोल ख: । शनिवा:या मेगु कासाय् इस्पनयोलं एलाभेसयात २–०, भिल्ला रियलं सेल्टा भिगोयात १-० व रियल भालाडोलिडं लेगानेसयात २-१ बुकल ।"
https://nepalbhasatimes.com/32257,कासाख्य:,११४० तछलागा द्वादशी ,नेपोलीं त्याकल इटालियन कप,रोम (एजेन्सी) – नेपोलीं युभेन्ट्सयात पेनाल्टीइ ४-२ बुंका बुधवा: बहनि खुक्व:गु खुसी इटालियन कप त्याकूगु दु । स्वकुमि मदूगु स्टाडियो ओलम्पिकोय् जूगु कासाया निर्धारित ९० मिनेटया कासा गोलरहित बराबरीइ क्वचा:गु ख: । टाइब्रेकरय् युभेन्ट्सया नितिं पउल ड्याबेला व डानिलो गोल याये मफुत । नेपोलीपाखे आरकाडिज्स मिलिकं निर्णायक गोल या:गु ख: । सन् २०१४ लिपा नेपोलीं त्याकूगु थ्व न्हापांगु उपाधि ख: । अथेंतु प्रशिक्षकया ल्याखं नेपोलीया जेनारो गटुसोया नं थ्व न्हापांगु उपाधि ख: । डिसेम्बरय् कार्लो एन्सेलोटी वर्खास्त जुइवं गटुसोयात नेपोलीइ अवसर व:गु ख: ।
https://nepalbhasatimes.com/32316,कासाख्य:,११४० तछलागा चर्हे,बार्सिलोना सेभियाविरुद्ध बराबरीइ,म्याड्रिड (एजेन्सी) – स्पेनी ला लिगय् सेभियां शुक्रवा: बहनि बार्सिलोनायात गोलरहित बराबरीइ पंगु दु । लिग धलखय् स्वंगूगु थासय् च्वंगु सेभियां बल्ला:गु रक्षापंक्ति न्ह्यब्वयेवं बार्सिलोनां बांला:गु अवसर तक सिर्जना यायेमफुत । थ्व कासा लिपा लिग उपाधिया होड खुल्ला जूगु दु । बार्सिलोनाया ६५ ल्या: दु । रियल म्याड्रिडं आइतवा: रियल सोसिडाडयात बुका: बार्सिलोनानाप ल्याखय् बराबरी याये फइ । शुक्रवा:या मेगु कासाय् भिल्ला रियलं ग्रेनेडायात १-० बुकल धा:सा मार्लोका व लेगानेसं १–१ या बराबरी म्हितल ।
https://nepalbhasatimes.com/32319,कासाख्य:,११४० तछलागा चर्हे,टोटनहम व म्यानचेस्टर बराबरीइ,लन्डन (एजेन्सी) – इंग्लिस प्रिमियर लिगय् शुक्रवा: बहनि टोटनहम व म्यानचेस्टर युनाइटेडं १-१ या बराबरी म्हितूगु दु । पउल पोग्बाविरुद्ध फल जुइवं म्यानचेस्ट पेनाल्टीया निर्णय त्याकूगु ख: । उकियात ब्रुनो फर्नान्डेजं गोलय् परिणत यात । थ्वयां न्ह्य: स्टेफन बर्गविनं टोटनहमया नितिं गोल या:गु ख: । थ्व कासा लिपा जोसे मोउरिन्होया टिम मेगु सिजनय् युरोपेली च्याम्पियन्स लिगया नितिं छनोट जुइगु सम्भावना कमजोर जूगु दु । टोटनहम ४२ ल्याखय् खूगुगु थासय् दु । शुक्रवा: या मेगु कासाय् लिग धलखय् अन्तिम स्थानय् च्वंगु नरविच साउथह्याम्पटनया ल्हातं ३-० पराजित जुल ।
https://nepalbhasatimes.com/30987,कासाख्य:,११४० बछलाथ्व पुन्हि,बुंडेसलिगा मे १५ निसें न्ह्याइगु,बायर्न (एएफपी)– जर्मनीया बुंडेसलिगा व वया क्वय च्वंगु निगुगु डिभिजनमा फुटबल मे १५ निसें हाकनं न्ह्याइगु पक्का जूगु दु । चान्सलर एन्जेला मार्केल व प्रान्तीय नेतातय्सं अनुमती बिवं बुधवा: बहनि थुकियात कया: घोषणा जूगु ख: । कासा स्वकुमि मदूगु बन्द रंगशालाय् जुइ । अथेंतु कासामितय्त नियमित कोरोना भाइरस परिक्षण नं जुयाच्वनिगु जुइ । जर्मनी भाइरस संक्रमण पनेत लागू जुयाच्वंगु लकडाउन बुलुहुं चायेकूगु ज्या जुयाच्वंगु दु । घोषित ज्याझ्व: कथं जर्मनीइ फुटबल सुरु जुल धा:सा युरोपया प्रमुख फुटबल देय्तमध्ये लिग हाकनं न्ह्याइगु न्हापांगु जुइ । लिग आयोजकं कासा न्ह्याकेगु झ्वलय् जर्मन सरकारं घोषणा या:ना त:गु सकतां नियम पुवंक पालना यायेगु नं धा:गु दु ।
https://nepalbhasatimes.com/31024,कासाख्य:,११४० बछलागा पारू ,क्लोज बायर्नया सहायक प्रशिक्षक,"बायर्न (एएफपी) – जर्मनीया नितिं दकलय् अप्व: गोल याम्ह मिरोस्लाभ क्जोजं मेगु सिजनया नितिं सहायक प्रशिक्षकय् बायर्न म्युनिखनाप अनुबन्ध या:गु दु । सन् २०१६ निसें निदँया नितिं बायर्नया हे युथ टिममा प्रशिक्षक ख: । कासा जीवनपाखें सन्यास काये धुंका: व पूर्णकालीन प्रशिक्षक जुइगु लँय् दु । सन् २००७ निसें प्यदँ बायर्नया नितिं म्हितुम्ह क्लोजं थुकिया झ्वलय् लिग व कप निगुलिं त्याकूगु ख: । सन् २०१४ या विश्वकप विजेता जर्मन टिममा कासामि ४१ दँया क्लोज पोल्यान्डय् बुम्ह ख: । वं बायर्न नापं काइजरस्लर्टन, वेडर ब्रेमन व इटालीया लाजियोया नितिं नं म्हितूगु ख: ।"
https://nepalbhasatimes.com/30891,कासाख्य:,११४० बछलाथ्व चतुर्दशी,युभेन्ट्सय् प्रशिक्षण न्हयात,टुरिन (एएफपी) – जर्जियो चिलिनीया नेतृत्वय् युभेन्ट्सया कासामित मंगलवा: निसें व्यक्तिगत प्रशिक्षणय् कुहाँ व:गु दु । इटालीइ लिहाँ वये धुंकुम्ह क्रिस्टियानो रोनाल्डो धा:सा निवा:या क्वारेन्टाइनय् दु । क्लबया स्पोर्टस सेन्टरय् न्ह्या:गु व्यक्तिगत अभ्यासय् न्हापालाक चिलिनीनापं इटालीया डिफेन्डर लियोनार्डो बोनुची व आरोन राम्सीं ब्वति का:गु ख: । युभेन्ट्सका कथ व्यक्तिगत प्रशिक्षणया झ्वलय् इटालीमा सरकार क्वछिया त:गु सकतां सावधानी नाला काइगु जुइ । प्रशिक्षक न्हयाय् न्हय: थुकिइ ब्वति काइपिं सकलें कासामितय् कोरोना भाइरस परिक्षण नं जूगु ख: ।
https://nepalbhasatimes.com/32335,कासाख्य:,११४० तछलागा आमै,प्यालेस व उल्भ्सया मिखा युरोपय्,लन्डन (एजेन्सी) – इंग्लिस प्रिमियर लिगय् शनिवा: बहनि क्रिस्टल प्यालेसं बर्नमाउथयात २-० बुकूगु दु । उकिइ लुका मिलिभोजेभिच व जोर्डन एयुं छगू छगू गोल यात । अथेतुं मेगु कासाय् एडम ट्राओरेया कासापाखें प्रभावित उल्भ्सं वेस्ट ह्यामयात समान २-० या स्कोरं बुकल । थुपिं कासा त्यायेवं प्यालेस व उल्भ्सया मेगु सिजन युरोपेय् म्हितिगु महत्त्वकांक्षा अप्व:गु दु । शनिवा:या मेगु महत्त्वपूर्ण कासाय् धा:सा आर्सनल ब्राइटनया ल्हातं २-१ पराजित जुल । आर्सनलया थ्व झ्वलाक निगूगु हार ख: । थ्वंया न्ह्य: आर्सनल म्यानचेस्टर सिटीनाप नं बूगु ख: । थ्व लिच्व: लिपा आर्सनलया युरोपय् म्हितेगु सम्भावना कमजोर जूगु दु ।
https://nepalbhasatimes.com/32338,कासाख्य:,११४० तछलागा आमै,एटलेटिको स्वंगूगु थासय्,म्याड्रिड (एजेन्सी) – एटलेटिको म्याड्रिडं शनिवा: बहनि रियल भालाडोलिडयात १-० बुकल । थ्व कासा लिपा एटलेटिको स्पेनी ला लिगाया स्वंगूगु थासय् थ्यनेत सफल जुल । कासाया निर्णायक गोल सब्टिच्युट भिटोलों हेडपाखें या:गु ख: । ‘भार’ या निर्णय लिपा जक वया गोलं मान्यता कायेखंगु ख: । थ्व कासा त्यायेवं एटलेटिकोया ३० कासापाखें ५२ ल्या: जूगु दु । भालाडोलिड धा:सा ३३ ल्याखय् १५ गु थासय् दु । शनिवा:या मेगु कासाय् एथलेटिको बिलबाओं रियल बेटिसयात १-० व लेभान्टें स्पनयोलयात ३-१ बुकल । गेटाफे व आइबरया कासा १-१ या बराबरी क्वचाल ।
https://nepalbhasatimes.com/32358,कासाख्य:,११४० दिल्लाथ्व पारू ,बार्सिलोनासिबें रियल न्हय्ने,सान सेबास्टिन (एजेन्सी) – रियल म्याड्रिड स्पेनी ला लिगाय् आइतवा: रियल सोसिडाडयात २-१ बुकल । थ्व कासा त्यायेवं रियल बार्सिलोनायात ल्युने लाका लिग धलखय् न्हापांगु थासय् थ्यंगु दु । रियल कप्तान सर्जियो रामोसया गोलं अग्रता कायेवं करिम बेन्जेमां निगूगु गोल यात । सोसिडाडपाखें मेरिनां छगू गोल यात । जिनेजिन जिदानया रियल व बार्सिलोनाया समान ६५ ल्या: दु । निगू टिम दथुया हेड टु हेडया ल्याखं रियल न्ह्यने ला:गु ख: । आइतवा:या मेगु कासाय् भ्यालेन्सियां ओसासुनायात २-० व सेल्टा भिगों एलाभेसयात ६-० बुकल ।
https://nepalbhasatimes.com/31064,कासाख्य:,११४० बछलागा दुतिया,भारतीय कासामित क्वारेन्टाइनय् च्वनेत तयार,"मुम्बई (एजेन्सी) – अष्ट्रेलिया विरुद्धया प्यंगु टेस्टया सिरिज सम्भावना कायम यायेत भारतीय क्रिकेट कासामित क्वारेन्टाइन च्वनेत तयार जूगु दु । भारतीय क्रिकेट बोर्ड बीसीआईया उच्च पदाधिकारी थुकिया पुष्टि या:गु दु । सन् २०२० या अन्त्यपाखे भारत सिरिज म्हितेत अष्ट्रेलिया वने त्यंगु ख: । तर कोरोना भाइरस संक्रमणया महामारीया कारणं थ्व सिरिज जुइगु खँय् शंका ब्वलंगु ख: । कोभिड-१९ संक्रमण वयेवं तयार जूगु न्हूगु नियम कथं अष्ट्रेलिया वनिपिं सकसियां १४ क्वारेन्टाइन च्वनेमा: । थ्व हे कारणं भारतीय कासामित नं सिरिज म्हिते न्ह्य: अष्ट्रेलिया थ्यंका क्वारेन्टाइन च्वनेत तयार जूगु ख: । टेस्ट वरीयता शीर्ष निगू टिमदथुया थ्व सिरिज सकसियां पियाच्वंगु दु, अले थुकिया आयोजना क्रिकेट अष्ट्रेलिया आर्थिक समस्या नं कम जुइगु विश्वास याना त:गु दु ।"
https://nepalbhasatimes.com/31154,कासाख्य:,११४० बछलागा पञ्चमी,आईपीएल मजुसा ५३ करोड डलर घाटा,"मुम्बई (एएफपी) – थुगुसीया इन्डियन प्रिमियर लिग (आईपीएल) कोरोना भाइरस संक्रमण महामारीया कारण जुइमफुत धा:सा त:धंगु घाटा जुइगु अनया क्रिकेट बोर्ड बीसीसीआईं मंगलवा: धा:गु दु । आईपीएल न्ह्या:गु १२ दँ लिपा स्थगित जुइगु लगभग निश्चित स्थिति दु । भारतय् कोभिड १९ संक्रमण अझ तच्वयाच्वंगु स्थितिइ बोर्डं आईपीएलया स्थिति थथे हे जुइ धका: धायेफयाच्वंगु मदु । पूर्व निर्धारित ज्याझ्व: कथं थुगुसीया आईपीएल मार्च २८ य् जुया क्वचाये मा:गु ख: । तर बीसीसीआईं आईपीएल यायेगु मिति लिछ्याना च्वंगु दु । बीसीसीआईया दाँभरी अरुण धुमलया कथं आईपीएल मजुल धा:सा त:धंगु क्षति जुइ, अले थ्व ५३ करोड डलर तक थ्यनेफु ।"
https://nepalbhasatimes.com/28180,कासाख्य:,११४० पोहेंलागा अष्टमी,मनाङ व थ्रीस्टार बराबरीइ,येँ (नेपालभाषा टाइम्स)÷ परम्परागत प्रतिद्वन्द्वी मनाङ मस्र्याङदी व थ्रीस्टार दथुया कासा बराबरीइ क्वचाःगु दु । सहीद स्मारक ए डिभिजन लिग अन्तर्गत म्हिगः जूगु कासाय् निगूलिं टिमं निगू निगू गोल थ्वायेवं कासा बराबरीइ क्वचाःगु खः । कासाया १९ औं मिनेटय् भारतीय कासा लालरम्मावियां फ्रिकिक पाखें गोल यासें थ्रीस्टारयात अग्रता बिउगु खः । लालरम्मावियाया लिगय् थ्व डेब्यु कासा खः । न्हापांगु हाफय् छगू जक गोल जुइवं थ्रीस्टारं अग्रता कयाच्वंगु खःसा निगूगु हाफय् स्वंगू गोल जुल । लिपांगु हाफ सुरु जूगु ४ मिनेट लिपा हे मनाङयात पेनाल्टिया ह्वःताः चूलात । अशोक खवासं पेनाल्टि बक्स दुने अन्जन विष्टयात क्वःदयेकेवं वःगु पेनाल्टिइ अञ्जनं हे गोल यासें कासा १–१ गोलया बराबरीइ हःगु खः । कासाया ६७ औं मिनेट अञ्जनं हे मेगु थप छगू गोल यासें मनाङ २–१ गोलं अग्रता बिउगु खः । कमल श्रेष्ठं थ्वाःगु फ्रिकिकय् अन्जनं हेड यासें गोल याःगु खः । कासाया ८४ औं मिनेटय् लालरम्मावियां हे मेगु गोल याना बिइवं थ्रीस्टार बराबरी यायेत ताःलाःगु खः । म्हिगःया कासा लिपा मनाङ न्हय्गू कासाय् १३ अंक कयाः शीर्षस्थानय् थ्यंगु दुसा थ्रीस्टार ११ अंक सहित प्यंगूगु थासय् दु । म्हिगः हे जूगु मेगु कासाय् पुलिस क्लबं जावलाखेल युथ क्लबयात २–० गोलं बुकल । पुलिसया निंतिं सौजन राई व कप्तान सुमन सुवेदीं छगू छगू गोल याःगु खः ।
https://nepalbhasatimes.com/31168,कासाख्य:,११४० बछलागा षष्ठी,ट्रेनिङय् ट्याकल तकं यायेमदु,"लन्डन (एजेन्सी) – कोरोना भाइरस सक्रमणया महामारीका कारण स्थगितया स्थिति दूगु इंग्लिस प्रिमियर लिग (आईपीएल) या नितिं बेलायती सरकारं कासामिया ट्रेनिङया नितिं कडा नियम दयेकूगु दु । बीबीसीनापं मेमेगु बेलायती मिडियायात प्राप्त सरकारी नियमकथं ट्रेनिङया झ्वलय् कासामितय्सं ट्याकल तकं याये खनिमखु । लिगया २० टिमत बुलुहुं ट्रेनिङय् लिहाँवया वया च्वंगु दु । अयनं लिग गुब्ले न्ह्याइ धका: दिं धा:सा निश्चित जुइफूगु मदुनि । सरकारी नियम कथं ट्रेनिङ लिपा कर्नर फ्लायग, बल, कोन्स, गोलपोस्ट व मैदान तकं सफा यायेमा: । अथेतुं छवा:य् निक्व: कासामियत संक्रमित दु मदु धका: परिक्षण यायेमा: । ट्रेनिङ न्ह्य: प्रत्येक कासामिया तापक्रम कायेगु ज्या जुइ । ट्रेनिङय् वयेत कासामिं सार्वजनिक यातायात नं छ्यल दइमखु ।"
https://nepalbhasatimes.com/27239,कासाख्य:,११४० थिंलाथ्व षष्ठी,१३ क्वःगु साग कासा उलेज्या समारोह (फोटोफिचर),                 
https://nepalbhasatimes.com/27286,कासाख्य:,११४० थिंलाथ्व सप्तमी,न्हापांगु न्हिकुन्हु नेपाःयात १५गू स्वर्ण,"झिंस्वक्वःगु दक्षिण एशियाली कासा                                                          न्हापांगु स्वर्ण मण्डेकाजीयात  ट्रायथोलनय् ऐतिहासिक स्वर्ण येँ – नेपालय् जुयाच्वंगु झिंस्वक्वःगु दक्षिण एशियाली कासा (साग)य् न्हापांगु न्हि कुन्हु नेपालं झिंन्यागू स्वर्ण त्याकूगु दु । नेपाःया निंतिं मन्डेकाजी श्रेष्ठं न्हापांगु स्वर्ण त्याकूगु खः । श्रेष्ठं व्यक्तिगत मिजंतय् एकल काताय् स्वर्ण त्याकूगु खः । पाकिस्तानी कासामि निएमातुल्हायात बुकाः स्वर्ण ल्हातय् लाकूगु खः । न्हापांगु न्हि कुन्हु नेपालं कराते व तेक्वान्डोय् न्हय्गू न्हय्गू व ट्रायथोलनय् छगू स्वर्ण त्याकूगु खः । दक्षिण एशियाली कासाय् ट्रायथोलनपाखे नेपालं स्वर्ण त्याकूगु थ्व हे न्हापांखुसी खः । मण्डेकाजीं करातेया काताय् निगू दशक लिपा न्हापांखुसी नेपाःयात स्वर्ण त्याकाबिउगु खः । च्याक्वःगु सागय् गंगाराम महर्जनं काताय् स्वर्ण त्याकेधुंकूसां निसें नेपाःया सुं नं कासामिं काताय् स्वर्ण त्याकेफुगु मदुनि । न्हापांगु स्वर्ण त्याकेवं श्रेष्ठं थःगु म्हगस पूवंगु खँ धयादीगु दु । स्वक्वः तकया राष्ट्रिय च्याम्पियन ३४ दँया श्रेष्ठया सागय् थ्व न्हापांगु स्वर्ण खः । मण्डेकाजीं काताया टिम इभेन्टपाखें नं स्वर्ण त्याकूगु दु । टिम इभेन्टय् महसुस तामाङ व प्रवीण महर्जनलिसे जानाः स्वर्ण त्याकूगु खः । मिस्तय्पाखे धाःसा काताय् चञ्चला दनुवारं रजत त्याकूगु दु । फाइनलय् पाकिस्तानया साहिदालिसे पराजित जुइवं चञ्चला रजतय् सीमित जूगु खः । ट्रायथोलनय् एतिहासिक स्वर्ण पोखराय् जुयाच्वंगु ट्रायथोलनय् मिस्तय् पाखें नेपाःया सोनी गुरुङं ऐतिहासिक स्वर्ण त्याकूगु खः । फेवातालया सिथय् गौरीघाटय् जूगु ट्रायथोलनय् फेवातालय् ७५० मिटर स्वीमिङ्ग, २० किलोमिटर साइकलिङ्ग व ५ किलोमिटर दौड १ घन्टा १३ मिनेट ४५ सेकेन्डं पूवंकुसें गुरुङं थ्व ऐतिहासिक स्वर्ण ल्हातय् लाकूगु खः । नेपाः, भारत व श्रीलंकाया निम्ह निम्ह कासामितय्सं ब्वति काःगु थुगु धेंधेंबल्लाखय् भारतया सरोजिनीदेवी व प्रज्ञना मुन्नां छसिकथं रजत व काश्य त्याकूगु खः । मिजंतय् पाखे धाःसा नेपाःया वसन्त थारु कास्य जक त्याकेत ताःलात । मिजंतय् धेंधेंबल्लाखय् भारतया आदर्श एमएन सिनिमलं १ घन्टा २ मिनेट ३१ सेकेन्ड निर्धारित दूरी पूवंकाः स्वर्ण त्याकूगु खःसा भारतया हे विश्वरिज्टी साइकमं १ घन्टा २ मिनेट ५९ सेकेन्डं दूरी पूवंकाः रजत त्याकल । नेपाःया थारुं १ घन्टा ३ मिनेट ६ सेकेन्डं दूरी पूवंकूगु खः । तेक्वान्डोय् प्यंगू स्वर्ण नेपालं न्हापांगु न्हिु कुन्हु तेक्वान्डोय् न्हय्गू स्वर्ण त्याकल । नेपाःया निंतिं आयशा शाक्य, पार्वती गुरुङ, सीना मादेन व कमल श्रेष्ठ, निशा दर्नाल, स्वस्तिका तामाङ, सन्जिला तिमिल्सिना, निता गुरुङ व सुशीला राईं स्वर्ण त्याकूगु खः । तेक्वान्डोया एकल पुम्सें मिस्तय् पाखे आयशा शाक्यं २९ दँ स्वयां च्वय्या विधाय्, पार्वती गुरुङं २३ निसें २९ दँ तकया विधाय् व सीना मोदनं २३ दँ स्वयां क्वय्या विधाय् स्वर्ण त्याकूगु खःसा मिजंतय्पाखे कमल श्रेष्ठं २३ निसें २९ दँया समूहय् स्वर्ण त्याकूगु खः । करातेय् न्हय्गू स्वर्ण करातेया काताय् मन्डेकाजीं एकल व टिमय् यानाः निगू स्वर्ण त्याकूगु खःसा मिस्तय् पाखे टिम काताय् नं स्वर्ण त्याकूगु दु । मिस्तय्पाखेया टिम काताय् निर्माला तामाङ, संगीता मगर व सरु कार्कीं म्हितूगु खः । करातेय् मेगु छगू छगू स्वर्ण लक्ष्मण तामाङ, विप्लवमान प्रधान व कुसुम खड्कां त्याकूगु खः । विप्लवमानं ८४ केजी स्वयां च्वय्या समूहय् पाकिस्तानी कासामितयात बुकुसें स्वर्ण त्याकूगु खःसा तामाङ्गं ५५ केजी तौल समूहय् बंगलादेशी कासामियात बुकाः स्वर्ण त्याकूगु खः । अथेहे खड्कां मिस्तय् ४५ केजी स्वयां क्वय्या समूहय् बंगलादेशी कासामियात बुकाः स्वर्ण ल्हातय् लाकूगु खः ।"
https://nepalbhasatimes.com/27295,कासाख्य:,११४० थिंलाथ्व सप्तमी,भूटानविरुद्ध नेपाः ४ गोलं त्यात,"तेजनारायण महर्जन                                                          येँ – झिंस्वक्वःगु दक्षिण एशियाली कासा (साग) फुटबलय् नेपालं विजयी सुरुवात याःगु दु । मंगलवाः क्वचाःगु कासाय् नेपालं भूटानयात ४–० गोलं बुकूगु खः । नेपाःया निंतिं कप्तान सुजल श्रेष्ठं निगू गोल यातसा अभिषेक रिजाल व मिक्चेन तामाङ छगू छगू गोल यात । भूटानविरुद्धया कासाय् दकलय् न्हापां नेपाःया निंतिं साग कासाय् डेब्यु याःम्ह मिक्चेन तामाङं कासाया ७७ औं मिनेटय् याःगु गोल दकलय् स्वयेबहःगु जुल । तामाङं पोष्ट जवपाखें थ्वाःगु फ्रिकिक बल स्विङ्ग जुयाः प्यंक विपक्षीया पोस्टय् दुहां वंगु खः । कासाय् कप्तान श्रेष्ठं खुगूगु मिनेटय् हे न्हापांगु गोलयासें नेपाःया अग्रता बिउगु खः । न्हापांगु हाफय् थ्व लिपा मेगु गोल जुइमफुतसा निगूगु हाफय् नं श्रेष्ठं कासा सुरु जूगु खुगूगु मिनेटय् हे मेगु छगू गोल यासें अग्रता निदुगं यानाबिउगु खः । थ्व लिपा ६६ औं मिनेटय् रिजालं छगू गोल यातसा ७७ औं मिनेटय् मिक्चेनं मेगु गोल याःगु खः । कासा लिपा जूगु पत्रकार सम्मेलनय् न्ववासें नेपाःया प्रशिक्षक बालगोपाल श्रेष्ठं प्यलाया मेहनतया लिच्वः बांलाःगु पिहां वःगु खँ धयादिल । प्यला तकया प्रशिक्षण लिपा कासामितय्सं थःगु निर्देशन कथं म्हितूगुलिं सहज विजय चूलाकेफुगु खँ वय्कलं धयादिल । ‘जिमिगु रणनीतिं न्हापांगु झिगू मिनेट दुने हे गोल यायेगु धयागु खः, गुगु सफल जुल । थ्व गोल लिपा भूटानं दबाब तल, तर निगूगु हाफय् उपिं त्यान्नुगुया लबः जिमिसं कया’ प्रशिक्षक महर्जनं धयादीगु दु । निगू गोल याःम्ह सुजल श्रेष्ठं न्यादँ लिपा रंगशालाय् म्हिताः गोल यायेदुगुलिं तसकं लय्ताःगु खँ धयादिल । ‘त्याःसां लसता न्यायेकेगु ई मदु, कन्हय् हे मेगु कासा म्हितेमानी । अले थथे हे विजय चूलाके मानि’ वय्कलं धयादिल । भारत व पाकिस्तानं ब्वति मकाःगु थुगुसीया सागया फुटबल राउन्ड रोविन आधारय् म्हितकूगु दुसा छगू कासा म्हिताः कन्हय् कुन्हु हे मेगु कासा म्हितेमाःगु जुयाच्वंगु दु । थुकिं यानाः कासामित त्यान्नुया म्हिते मफइगु धासें प्रशिक्षकतय्सं विरोध याःगु खः । अथेहे खःसां सहभागी दक्वं टिमं म्हिताच्वंगु दु । भूटानं सोमवाः जक बंगलादेश लिसे म्हितूगु खः । म्होतिं नं ४८ घन्टा आराम लिपा जक मेगु कासा म्हितेगु परम्परा दुगु खःसां भूटानं छन्हु लिपा हे नेपाःलिसे मेगु कासा म्हितेमाःगु खः । अथेहे नेपालं नं मंगलवाः जूगु कासा लिपा बुधवाः हे श्रीलंका लिसे धेंधेंबल्लाः यायेत्यंगु दु । भूटानया प्रशिक्षक पेमां थःपिनि कासामि त्यान्नुगुलिं बांलाक म्हिते मफुगु खँ धयादिसें धयादिल, ‘कासामित गोरु ला मखुनि उमित जोते यायेत । अय्सां म्हतेमाल । तर थौंया प्रदर्शनं जिमिगु कासामि खनाः लय् हे ताः । नेपाःया बांलाःगु टिम खः, उकिं त्यात ।’"
https://nepalbhasatimes.com/28607,कासाख्य:,११४० सिल्लाथ्व एकादशी,नेपाः ओमानपाखें पराजित,येँ – विश्वकप क्रिकेट लिग २ अन्तर्गत म्हिगः निसें सुरु जूगु त्रिकोणात्मक शृङ्खलाया न्हापांगु कासाय् नेपाः ओमान पाखें पराजित जूगु दु । किपूया क्रिकेट मैदानय् जूगु कासाय् नेपाःयात ओमानं १८ रनं पराजित याःगु खः ।                                                         ओमानं न्हापां ब्याटिङ्ग यासें निर्धारित ५० ओभरय् ९ विकेटया क्षतिइ १९७ रन दयेकूगु खः । लिसलय् ब्याटिङ्ग याःवःगु नेपाः ४६.५ ओभरय् १७९ रन जक दयेकाः अलआउट जूगु खः । नेपाःया निंतिं म्हिगः करण केसीं प्यंगू विकेट काःगु खःसां नेपाःया ब्याटिङ्ग धाःसा बांमलात । निम्ह प्रारम्भिक ब्याट्सम्यानत दोहोरो अंकया रन हे दयेके मलानिवं आउट जूगु खः । अथेहे कप्तान ज्ञानेन्द्र मल्लं मुक्कं १२ रन दयेकलसा अनुभवी कासामि पारस खड्का ला ३ रनय् हे आउट जुल । नेपाःया दकलय् अप्वः शरद भेषावकरं ५५ रन दयेकूगु खः । भेषावकरं १०८ बल थ्वाःगु खः । भेषवाकर अन्तर्राष्ट्रिय एकदिवसीय घरेलु मैदानय् अर्धसतक थ्वाःम्ह न्हापांम्ह नेपाली कासामि नं जूगु दु । अथेहे दिपेन्द्र सिंह एरीं ५७ बल म्हिताः न्यागू चौका व छगू छक्काया ग्वाहालिं ३६ रन दयेकल । ओमानया निंतिं दकलय् अप्वः मोहम्मद नदिमं रन थ्वाःगु खः । नदीमं ९६ बलय् अविजित ६९ रन थ्वाःगु खः ।
https://nepalbhasatimes.com/27299,कासाख्य:,११४० थिंलाथ्व सप्तमी,"नेपाःया स्वर्ण २३ गू थ्यन, १ मिलिसेकेन्डं सन्तोषीयात एथलेटिक्सय् स्वर्ण","येँ – झिंस्वक्वःगु दक्षिण एशियाली कासा (साग)य् नेपाःया स्वर्ण ल्याः नीस्वंगू थ्यंगु दु । मंगलवाः जूगु थीथी कासाय् नेपालं च्यागू स्वर्ण थप यायेवं नेपाः २३ गू स्वर्ण सहित पदक धलखय् शीर्षथासय् दु । सोमवाः झिंन्यागू स्वर्ण ल्हातय् लाकूगु नेपाःया निंतिं मंगलवाः उसुं निगू, करातें निगू, तेक्वान्डों निगू, ट्रायथोलन अन्तर्गतया डुआथलनं छगू व एथलेटिक्सं छगू स्वर्ण वःगु खः ।                                                         म्हिगःया दकलय् न्ह्यइपुगु स्वर्ण सन्तोषी श्रेष्ठं एथलेटिक्सया १०००० मिटर ब्वाज्याय् त्याकूगु स्वर्ण जुल । सन्तोषीं थ्व ब्वाज्या १ मिलिसेकेन्डं जक त्याकाः स्वर्ण ल्हातय् लाकूगु खः । सन्तोषीं थ्व ब्वाज्या ३५ मिनेट ७.९४ सेकेन्डं पूवंकूगु खःसा वयात लिफ्यायेत वयाच्वंम्ह भारतया कविता यादव १ मिलिसेकेन्डं जक लिउने लाःगु खः । नेपालं मिस्तय् पाखे एथलेटिक्सय् दक्षिण एशियाली स्तरय् स्वर्ण त्याकूगु नं थ्व हे न्हापांखुसी जूगु दु । थ्वयां न्ह्यः श्रीलंकाय् जूगु २००६ या साग कासाय् कान्छिमाया कोजुं त्याकूगु रजत पदक हे आःतकया नेपाःया दकलय् उत्कृष्ट प्रदर्शन जुयाच्वंगु खः । तेक्वान्डोय् ४६ केजीं क्वय्या तौल समूहय् काजल श्रेष्ठं व ६८ केजी तौल समूहय् बीरबहादुर महरां स्वर्ण ल्हातय् लाकूगु खः । काजलं पाकिस्तानी कासामि ५०–१४या ल्याखं बुकूगु खःसा बीरबहादुरं नं पाकिस्तानी कासामियात हे ४१–३६या ल्याखं बुकूगु खः । अथेहे करातेय् कुमिते पाखे सुनिता महर्जनं ६८ केजी तौल समूहय् स्वर्ण त्याकूगु खःसा नवीन रसाइलीं ६७ केजी तौल समूहय् स्वर्ण त्याकूगु खः । सुनिता व नवीन निम्हेसिनं पाकिस्तानी प्रतिद्वन्द्वीयात बुकाः स्वर्ण ल्हातय् लाकूगु खः । अथेहे उसुया थाउलो छान्क्वानय् मिजंतय् पाखे विजय सिञ्जाली व मिस्तय् पाखे सुस्मिता तामाङं स्वर्ण त्याकूगु खः । सिञ्जालीं बंगलादेशी कासामि मोहम्मद ओमार व श्रीलंकाया सौम्य प्रभाकरयात लिउने लाकाः स्वर्ण ल्हातय् लाकूगु खःसा तामाङं बंगलादेशया नूर बहार बेगम व श्रीलंकाया थाग बाग्सालायात लिउने लाकूगु खः । पोखराय् जूगु डुआथलनय् हिमाल टमाटां स्वर्ण त्याकूगु खः । डुआथलनय् न्हापां ब्वाज्या, अनं साइकलिङ्ग, हाकनं ब्वाज्या जुइ । थ्व धेंधेंबल्लाखय् नेपाःया लक्ष्मण मल्लं रजत त्याकूगु खः ।"
https://nepalbhasatimes.com/25281,कासाख्य:,  ,क्यान निर्वाचनया न्हूगु तिथि क्वःछित,"येँ – नेपाल क्रिकेट संघ –क्यान)या केन्द्रीय कार्यसमितिया निर्वाचन वइगु असोज १० व ११ गते जुइगु जूगु दु । थ्वयां न्ह्यव असोज ३ व ४ गते निर्वाचन यायेगु क्वःछिनातःगु खःसां राष्ट्रिय खेलकूद परिषदं थःपिंके स्वीकृत मकासे याःगु निर्वाचनयात मान्यता मबीगु धाःगु खः ।                                                         अन्तर्राष्ट्रिय क्रिकेट परिषद (आइसिसी), क्यानया निर्वानया निंतिं गठन जूगु स्वतन्त्र समिति व राष्ट्रिय खेलकुद परिषद दथुइ मंगलवाः जूगु सहलह लिपा न्हूगु तिथि घोषणा याःगु खः । आइसिसीया कार्यवाहक अध्यक्ष इमराज ख्वाजा, रणनीतिक प्रबन्धक अमर शेखर व राखेप सदस्यसचिव रमेश सिलवाल दथुइ सोमवाः सहलह जूगु खः । सहमति कथं क्यानया निर्वाचत स्वतन्त्र समिति पाखें राखेपया प्रतिनिधितय् रोहवरय् जुइ । न्हूगु कार्यसमिति वयेवं आइसिसीं क्यानयात यानातःगु निलम्बन फुकुवा यायेगु निंतिं इनाप यायेगु सहमति नं जूगु दु । सोमवाः जूगु सहलहय् अक्टोवर १३ य् जुइगु आइसिसी बोर्ड बैठकय् निलम्बन फुकुवाया विषय यंकेगु बारे सहलह जूगु खः । निलम्बन फुकुवा जुइवं आइसिसीं नेपाली क्रिकेटया विकासय् तःधंगु ग्वाहालि यायेगु बचं बिउगु खँ राखेपया सदस्य सचिव रमेश सिलवालं धयादीगु दु । स्वदँ न्ह्यव क्यानय् सरकारी हस्तक्षेप जूगु व आर्थिक पार्दशिता मदुगु धासें आइसिसीं क्यानयात निलम्बन याःगु खः । आः राखेप व आइसिसी दथुइ जूगु वार्ताय् सहमति जूगुलिं विवाद ज्यंगु खँ धाःगु दु । आइसिसीं निलम्बन फुकुवा यायेगु निंतिं स्वतन्त्र समिति पाखें निर्वाचन याकेगु कथं लँपु ज्वंगु खः । थ्व कथं वंगु दँय् स्वतन्त्र समिति गठन याःगु खःसा थ्व समितिं जिल्ला क्रिकेट संघया वैधानिकता अध्ययन यानाः २० गू जिल्लाया निर्वाचन सदर याःगु खःसा १९ गू जिल्लाय् हाकनं निर्वाचन याकूगु खः । थ्व धुंकाः न्हय्गू प्रदेश समितिया निर्वाचन याकाः आः केन्द्रीय पदाधिकारीया निर्वाचन याकेत्यंगु खः ।"
https://nepalbhasatimes.com/25366,कासाख्य:,  ,"लिभरपुल, चेल्सी स्तब्ध, बार्सिलोना बराबरीइ",च्याम्पियन्स लिगया म्हिगः चान्हय् जूगु कासाय् डिफेन्डिङ्ग च्याम्पियन लिभरपुल लिसें चेल्सी स्तब्ध जुइमाःगु दुसा बार्सिलोना धाःसा पराजयपाखें बचे जूगु दु । थगुनेया च्याम्पियन लिभरपुलयात इटलीया नेपालीं २–० गोलं स्तब्ध याःबलय् प्रिमियरशीपय् लिभरपुलया मू प्रतिद्वन्द्वीप चेल्सीं नं स्पेनिस क्लब भ्यालेन्सियापाखें १–० गोलं बचे जुल ।                                                         मेखे बार्सिलोना धाःसा गोलकिपर मार्क अन्डर टेर स्टेगनं पेनाल्टि पनाबिउगुलिं जर्मन क्लब बोरुसिया डर्टमनलिसे बराबरी यायेत ताःलात । नेपोलीया घरेलु मैदानय् जूगु लिभरपुललिसेया रोमाञ्चक कासाय् ८१ मिनेट तक निगुलिं टिमं गोल यायेमफुगु खः । ८२ औं मिनेटय् ड्रिएस मेर्टिन्सं घरेलु टिमया निंतिं न्हापांगु गोल यात । लिभरपुलया एन्ड्रिउ रोबर्टसनं पेनाल्टि बक्सय् जोसे कोलेहनयात फल तयेवं वःगु पेनाल्टिइ मेर्टिन्सं न्हापांगु गोल याःगु खः ।मेगु गोल इन्जुरी इलय् जुल । कासाया ९२ औं मिनेटय् फर्नान्डो लोरेन्टें गोल यासें लिभरपुलयात स्तब्ध यानाबिउगु खः । लोरेन्टे थगुनेया फाइनलय् टोटनह्याम पाखें लिभरपुलविरुद्ध म्हितूम्ह कासामि खः । थगुने लिभरपुलपाखें पराजित जूगुलिं लोरेन्टें च्याम्पियन्स लिगया उपाधी ल्ह्वनेमखन ।मेखे गोलकिपर स्टेगनं डर्टमन्डया कप्तान मार्को रिउसया पेनाल्टियात उत्कृष्ट बचाउ याःगुलिं बार्सिलोनां गोलरहित बराबरी यासे पराजयपाखें बचे जुल । कासाजःछि डर्टमन्ड बार्साविरुद्ध तःगू हे आक्रमण याःगु खः । तर गोलकिपर स्टेगनं उत्कृष्ट बचाउ यानाच्वंगुलिं गोल यायेमफुत । कासाया ५७ औं मिनेटय् बार्साया नेल्सन सेमेडों डर्टमन्डया जेडन सान्चोयात क्वःदयेकेवं पेनाल्टि बिउगु खः । कप्तान रिउसं थ्वाःगु बलयात स्टेगन पूवंक डाइभ यासें बचे याःगु खः । थ्व कासाय् बार्साया १६ दँ दुम्ह कासामि अन्सु फातीं न्हूगु कीर्तिमान तःगु खः । व १६ दँ ३२१ न्हु दुकुन्हु मैदानय् कुहां वसें बार्सापाखें च्याम्पियन्स लिग म्हितूम्ह दकलय् चीधिकःम्ह कासामि जूगु दु । छुं न्हि न्ह्यव ला लिगय् गोल यासें बार्साया निंतिं गोल याःम्ह दकलय् चिधिकःम्ह कासामि नं जूगु खः । निगूगु हाफय् फातिया थासय् लिओनल मेसी मैदानय् दुहां वःगु खः । चोटया कारणं आराम यानाच्वंपिं मेसीं सिजनया न्हापांगु च्याम्पियन्स लिग कासाय् थःगु उपस्थिति क्यनमफुत । चेल्सी धाःसा थःगु घरेलु मैदानय् हे भ्यालेन्सियापाखें १–० गोलं पराजित जूगु खः । प्रिमियर लिगय् बांलाःगु कासा न्ह्यब्वयाच्वंम्ह मिडफिल्डर मेसन माउन्ट कासाया सुरुइ हे चोट लानाः मैदानं पिहां वनेवं चेल्सी दबाबय् लाःगु खः । अय्सां भ्यालेन्सियायात दबाबय् तयाच्वंसां भ्यालेन्सियाया रक्षापंक्ति त्वाःथले मफयेवं अःखतं पराजय फयेमाल । कासाया ७४ औं मिनेटय् ड्यानियल पारेजोया फ्रिकिकय् रोड्रिगों गोल यासें भ्यालेन्सियायात अग्रता बिउगु खः । थ्व हे छगू गोल चेल्सीया पराजयया निंतिं कुगात ।
https://nepalbhasatimes.com/25396,कासाख्य:,  ,ऐरी उपकप्तान,येँ – युवा ब्याट्सम्यान दीपेन्द्रसिंह ऐरी राष्ट्रिय क्रिकेट टिमया उपकप्तान जूगु दु । ऐरीयात सिंगापुर व ओमान भ्रमणया निंतिं उपकप्तान ल्यःगु खः । नेपालं सिंगापुरय् त्रिकोणात्मक टि २० शृङ्खला व ओमानय् न्यागू देय् दुथ्याःगु मैत्रीपूर्ण शृङ्खला म्हितेत्यंगु दु । थुगु धेंधेंबल्लाःया निंतिं म्हिगः प्रशिक्षक उमेश पटवाल व कप्तान पारस खड्कां झिंन्याम्हेसिया नां घोषणा याःगु खः ।                                                         थ्व कासायात डिसेम्बरय् जुइगु झिंस्वक्वःगु दक्षिण एशियाली खेलकूदया निंतिं तयारी कासा कथं कयातःगु दु । नियमित उपकप्तान ज्ञानेन्द्र मल्लं थ्व मैत्रीपूर्ण कासा म्हितेमखु धाःगुलिं ऐरीयात उपकप्तानी यायेगु ह्वःताः चूलाःगु खः । मल्लं व्यक्तिगत कारणं थ्व कासा मम्हितीगु जूगु खःसा वया थासय् उपकप्तानया सम्भावित कासामित शरद भेषवाकर व वसन्त रेग्मीयात नं आराम बिउगु खः ।
https://nepalbhasatimes.com/25674,कासाख्य:,  ,क्यान अध्यक्षय् चतुरबहादुर चन्द त्यात,"येँ – नेपाल क्रिकेट संघ (क्यान)या अध्यक्षयय् चतुरबहादुर चन्द विजयी जूगु दु । चन्द न्हापा नं क्यानया अध्यक्ष जुइधुंकूम्ह विनयराज पाण्डेयात २९ मतया अन्तरं पराजित यासें अध्यक्ष जुयादीगु खः । चन्दयात ४४ मत वःगु खःसा पाण्डेयात १५ मत जक वःगु खः । थ्व निर्वाचन लिपा क्यानयात अन्तर्राष्ट्रिय क्रिकेट परिषद (आइसिसी) यानातःगु निलम्बन चिलावनीगु सम्भावना ब्वलंगु दु ।                                                         क्यानयात आइसिसीं थ्यंमथ्यं स्वदँत्या न्ह्यवनिसें निलम्बन यानातःगु खः । म्हिगः जूगु निर्वाचनय् झिंन्हयम्ह केन्द्रीय कार्यसमितिइ नं चन्द समूहं हे बहुमत हःगु दु । चन्द समूहपाखें उपाध्यक्ष राजुबाबु श्रेष्ठ, सचिवय् अशोकनाथ प्याकुरेल, कोषाध्यक्ष रोशन कुमारी सिंह त्याःगु दु ।उपाध्यक्षय् श्रेष्ठं मिङ्मा डुन्डु शेर्पायात ४१–१७ मतं, सचिवय् प्याकुरेलं विनोद मैनालीयात ४३–१५ मतं व कोषाध्यक्षय् सिंहं उपेन्द्र भट्टराईयात ४५–१२ मतं बुकूगु खः । थ्व पालय् आइसिसीइ दयेकूगु स्वतन्त्र समितिपाखें राष्ट्रिय खेलकूद परिषदया रोहबरय् निर्वाचन याकूगु खः । निर्वाचन पर्यवेक्षण यायेगु निंतिं आइसिसीया प्रतिनिधित नं येँय् वःगु खः । आइसिसीं थ्व निर्वाचन लिपा निलम्बन फुकुवा यायेगु धयातःगुलिं थ्व निर्वाचनयात तसकं महत्व बिया स्वया वयाच्वंगु खः । न्हूगु कार्यसमितिया झिंस्वम्ह सदस्यया निंतिं जूगु निर्वाचनय् खुम्ह निर्विरोध जूगु खः । हरेक प्रदेश पाखें छम्ह सदस्य निर्वाचित जुइगु प्रावधान कथं प्रदेश २ पाखें दाउद अन्सारी, प्रदेश ४ पाखे ऋषि गौतम, प्रदेश ५ पाखे प्रशान्त विक्रम मल्ल, प्रदेश ६ पाखें पदम खड्का व प्रदेश ७ पाखें विक्रम विष्ट निर्विरोध जूगु खः । अथेहे मिसा सदस्यपाखे जयन्ती भट्ट नं निर्विरोध जुल ।प्रदेश १ व ३ पाखें छसिकथं कैलाश विस्ट व अमितवीर पाण्डे विजयी जगु दु । खुला सदस्यपाखे न्याम्ह सदस्यया निंतिं झिंछम्हेसिया उम्मेदवारी लाःगु खः । गुकी वीरेन्द्र बहादुर चन्द, दुर्गाराज पाठक, करण महोत्रा क्षेत्री, माधव कुमार कर्माचार्य व संजयराज सिंह त्याःगु दु ।"
https://nepalbhasatimes.com/27975,कासाख्य:,११४० पोहेंलाथ्व त्रयोदशी ,सन्तोष लिगय् सछिगू गोल पूवंकूम्ह न्हापांम्ह कासामि,"येँ-‍ सन्तोष साहुखलः ए डिभिजन लिगय् सछिगू गोल पूवंकूम्ह न्हापांम्ह कासामि जूगु दु । च्यासल युथ क्लबं म्हिताच्वंम्ह सन्तोषं म्हिगः नेपाल पुलिस क्लब विरुद्ध जूगु कासाया १८ आंै मिनेटय् गोल यासें थःगु सछिगू गोल पूवंकूगु खः । डेढ दशक न्ह्यवनिसें लिग म्हितेगु सुरु याःम्ह सन्तोषं झिगू लि ग कासा म्हितूगु दु । अखिल नेपाल फुटबल संघ (एन्फा)या आन्तरिक विवादं इलय् ब्यलय् लिग हे मजुइगु जूगुलिं सछिगू गोल पूवंकेत सन्तोषं झिंन्यादँ पीमाःगु खः । ए डिभिजन लिगय् सन्तोषं वि.सं. २०६० असार १० गते थ्रीस्टारं म्हिताः संकटा विरुद्ध न्हापांगु गोल याःगु खः । डेढ दशकया झ्वलय् वं थ्रीस्टारया लिसें मनाङ मस्र्याङ्दी, एपीएफ व च्यासलपाखें म्हितूगु दु । ६० सालय् डेब्यु यायेगु झ्वलय् खुगू गोल याःगु खःसा ६१ सालय् ६ गोल, ६२ सालय् ९, ६३ सालय् ११, ६६–६७ सालय् १९, ६८ सालय् १६, ६९ सालय् १७, ७० सालय् ९ गोल याःगु खःसा थुगुसी सिजनय् न्यागू कासा म्हिताः स्वंगू गोल यायेधुंकूगु दु ।"
https://nepalbhasatimes.com/25714,कासाख्य:,  ,ऐककरातेया विजयी कासामिपिंत सिरपाः लःल्हात,"येँ –  न्याक्वःगु कंकेश्वरी अन्तरविद्यालय खुल्ला ऐकायन कराते कासा वंगु शनिवाः क्वचाल । कासाय् थीथी विद्यालयपाखें तौल समूहय् प्रतिस्पर्धा याःगु खः । कासाया उलेज्या येँ महानगर पालिकाया प्रमुख विद्यासुन्दर शाक्यं यानादीगु खः । कासाया उलेज्या यासें येँ महानगर प्रमुख शाक्यं खेलकूद विश्वय् नेपाःयात म्हसीकेगु छगू बांलाःगु माध्यम खः धयादिल ।                                                         वय्कलं कासामि त्यात धाःसा देसं हे त्याकूगु जुइ धासें प्रत्येक कासामिं देय्या निंतिं नं पदक त्याके फयेमा धकाः भिंतुना नं बियादिल । कासाय् मिजंपाखे ३० केजी तौल समूहय् सजन तामाङ, शिशिर पुन मगर, संगम थपलिया छसिकथं न्हाप, लिउ व लियांलिउ लाःगु खःसा ३५ केजी तौल समूहय् गगन राउत न्हाप, सुदीप मगर लिउ व छेम्जुंग लामा लियांलिउ लाःगु खः । ४० केजी तौलय् रिजन पौडेल, नारायण लामा व अनिश भुसाल छसिकथं न्हाप, लिउ व लियांलिउ लायेत ताःलात । ४५ केजीइ मनिष श्रेष्ठ, सजाय राई व रविन तामाङ, छसिकथं न्हाप, लिउ व लियांलिउ कासाया ५५ केजी तौल समूहपाखे अजिस राई न्हाप, मनिष राई लिउ व राज श्रेष्ठ लियांलिउ लाःगु दु । थुकथं हे मिसातय् ४० केजी तौल समूहय् पुसन लामा, मनिषा लामा व रोजिना लामा न्हाप, लिउ व लियांलिउ लाःगु दुसा ५० केजी तौलय् मनिषा घले न्हाप, दीक्षा राई लिउ व रिना ढकाल लियांलिउ लाःगु दु । विजयी कासामिपिंत नेपाल बुदोकैदो कराते संघया अध्यक्ष काजीमान श्रेष्ठ, शान्ति निकुञ्मा मा.विया प्रधानअध्यापक राधेश्याम प्रधान, वरिष्ठ सितेरियो कराते प्रशिक्षक प्रकाश प्रधान, नेपाल ऐकायन कंकेश्वरी शाखाया सल्लाहकार शंकर महर्जन व येँ मनपा १९ वडा सदस्य मधुसुदन प्रधानं सिरपाः लःल्हानादिल ।"
https://nepalbhasatimes.com/27978,कासाख्य:,११४० पोहेंलाथ्व त्रयोदशी ,"थ्रीस्टार त्यात, च्यासल व पुलिस बराबरीइ","येँ – शहीद स्मारक ए डिभिजन लिग अन्तर्गत बुधवाः जूगु कासाय् थ्रीस्टारं बिग्रेड ब्वाइजयात बुकूगु दु । दशरथ रंगशालाय् जूगु न्हापांगु कासाय् थ्रीस्टारं ब्रिगेडयात ३–१ गोलं बुकूगु खः । थ्रीस्टारया विजयया निंतिं सुशान्त श्रेष्ठ, अनन्त तामाङ व वासिउ ओलादिरान आजमातं छगू छगू गोल याःगु खः ।                                                         कासाया १५ औं मिनेटय् सुशान्तं गोल यासें थ्रीस्टारयात अग्रता बिउगु खः । अशोक खवासया पासय् बक्सदुनें प्रहार यासें सुशान्तं न्हापांगु गोल याःगु खः । कासाया ४१ औं मिनेटय् अनन्तं मेगु गोल यायेवं थ्रीस्टारं न्हापांगु हाफय् २–०या अग्रता काःगु खः । अनन्तं मिक्चेन तामाङया कर्नरय् हेड यासें गोल याःगु खः । कासाया ५८ औं मिनेटय् थ्रीस्टारया निंतिं हाजमातं थप छगू गोल यानाबिउगु खः । ब्रिगेडया निंतिं कासाया ८९ औं मिनेटय् रोशन रानामगरं छगू जक सान्त्वना गोला याःगु खः । थ्व विजय लिपा थ्रीस्टार १० अंक कयाः ल्याः धलखय् न्यागूगु थासय् थ्यंगु दु । मेखे पुलांम्ह राष्ट्रिय कासामि सन्तोष साहुखलं नं लिगय् थःगु व्यक्तिगत सछिगू गोल पूवंकूगु च्यासल युवा क्लब व पुलिस क्लबया कासा धाःसा २–२ गोलया बराबरीइ क्वचाःगु दु । रंगशालाय् जूगु कासाय् पुलिस क्लबया निंतिं कासाया न्यागू मिनेटय् हे निरकुमार राईं न्हापांगु गोल यानाबिउगु खः । थ्व लिपा कासाया १८ औं मिनेटय् सन्तोष साहुखलः नं गोल यासें कासा बराबरीइ हल । सन्तोष थ्व गोल वयागु लिगय् व्यक्तिगत सछिगूगु गोल खः । थ्व लिपा ४० औं मिनेटय् सुमन लामां पुलिसया निंतिं मेगु गोल यात । न्हापांगु हाफय् २–१ गोलया ल्याखं लिउने लाःगु च्यासलयात बराबरीइ हयेगु निंतिं सन्तोषं हे मेगु गोल याःगु खः । कासाया निगूगु हाफ सुरु जूगु प्यंगू मिनेट दुने हे सन्तोषं बराबरीया गोल याःगु खः । हेमन्त थापां बिउगु क्रसय् हुलमुलया दथुइ सन्तोषं थ्व गोल याःगु खः । थ्व लिपा नं सन्तोषयात मेगु तःगू ह्वःताः चूलाःगु खःसां ह्याट्रिक यायेत धाःसा असफल जुल ।"
https://nepalbhasatimes.com/25598,कासाख्य:,  ,झिंखुला लिपा पिएसजी पराजित,पेरिस सेन्ट जर्मन (पिएसजी) झिंखुला लिपा न्हापांगुखुसी फ्रेञ्च लिगय् पराजित जूगु दु । ब्राजियन सुपरस्टार नेयमार म्हिता वयाच्वंगु डिफेन्डिङ च्याम्पियन पिएसजीयात म्हिगः रेइम्सं २–० गोलं बुकूगु खः । थ्वयां न्ह्यव पिएसजी घरेलु लिगय् वंगु मे २०१८ निसें अपराजित जुयाच्वंगु टिम खः । वंगु वालय् जक च्याम्पियन्स लिगय् पिएसजीं रियल म्याड्रिडयात ३–० गोलं बुकूगु खः ।                                                         रेइम्सया विजयया निंतिं हासाने कामारां न्हापांगु हाफय् हेड गोल याःगु खः । कासाया इन्जुरी इलय् बोउलाए डियां बाइसाइकल किक पाखें गोल यासें २–० गोलं विजय चूलाकाबिउगु खः । थ्व कासाय् पराजय जूसां पिएसजीं लिगया शीर्ष थासय् दु । न्हय्गू कासा लिपा पिएसजीया १५ ल्याः दु । मेखे स्पेनिस लिगय् रियल म्याड्रिडं ओसासुनायात २–० गोलं बुकूसें शीर्षस्थानय् थहां वंगु दु । थुगु सिजनया खुगू कासा म्हितेधुंकूगु रियल आःतक पराजित जूगु मदुनिसा १४ अंक कयाः शीर्षस्थानय् दु ।म्हिगःया कासाय् म्यानेजर जिनेदान जिदानें गारेथ बेल लिसें न्हापांगु सेटया छुं कासामितय्त आराम याके बिउगु खः । रियलया निंतिं भिनिसिउस जुनियरं थःगु न्हापांगु गोल यासें अग्रता बिउगु खः । थप छगू गोल राड्रेगों याःगु खः ।
https://nepalbhasatimes.com/28015,कासाख्य:,११४० पोहेंलागा दुतिया,मछिन्द्र क्लब लीगया शीर्ष स्थानय्,येँ – उपाधि त्याकेगु लक्ष्यलिसें न्ह्याः वनाच्वंगु मछिन्द्र क्लब थन न्ह्यानाच्वंगु शहीद स्मारक ए डिभिजन लिगया शीर्ष स्थानय् थहां वयेत सफल जूगु दु। मछिन्द्रं जावलाखेल युथ क्लबयात बुकाः लिगया शिर्ष स्थानय् वःगु खः ।                                                         शनिवाः जूगु लिगया न्हापांगु कासाय् मछिन्द्रं जावलाखेलयात १-० गोलं बुकूगु खःसा वयागु निंतिं छगू जक निर्णायक गोल विशाल राईं कासाया न्हापांगु हाफया ३१ औं मिनेटय् याःगु खः । म्हिगः हे जूगु कासाय् साविकया विजेता मनाङ मस्र्याङदी धाःसा गोलरहित बराबरीइ चित्त बुझे यायेमाल । उपाधिया दावेदारकथं कयातःगु डिफेन्डिब च्याीिम्पयन मनाङयातहिमालयन शेर्पां गोलरहित बराबरीइ पनाः अंक इनेत बाध्य याःगु खः । कासाया ७२ औं मिनेटय् सुरज विश्वकर्मा ह्याउँगु कार्ड नयाः पिहां वनेवं मनाब १० म्ह कासामिइ सीमित जूगु खः । मनाङं हिमालयनलिसे म्हितूगु बराबरीया लबः मछिन्द्रं काःगु खः । जारी लिगया म्हिगःनिसें शुरु जूगु खुगूगु चरणया न्हापांगु कासापाखें मछिन्द्र १३ अंकलिसें लिगया शीर्ष स्थानय् दुसा निगूगु थासय् लानाच्वंगु मनाबया समान कासापाखें १२ अंक जूगु दु।
https://nepalbhasatimes.com/27512,कासाख्य:,११४० थिंलाथ्व द्वादशी ,मेसीं ह्याट्रिकय् नं रोनाल्डोयात लिउने लाकल,बार्सिलोनाया स्टार कासामि लियोनल मेसी खुक्वःगु बालान डे’ओर उपाधी लसता प्वंकूगु कासाय् ह्याट्रिक यायेवं बार्सा हाकनं लिगया शीर्षस्थानय् थहां वंगु दु । मालोर्कायात ५–२ गोलं बुकेगु झ्वलय् मेसीं थःगु ३५ औं ह्याट्रिक पूवंकूगु खः । बार्साया घरेलु मैदान नोउ क्याम्पय् थुगु कासा सुरु जुइ न्ह्यव मेसीं थः परिवारलिसें बालान डे’ओर उपाधी ज्वनाः मैदानय् वयाः समर्थकत लिसे लसता प्वंकूगु खः ।                                                         मेखेया थ्व ह्याट्रिक लिपा रोनाल्डो ह्याट्रिकय् नं मेसी स्वयां लिउने लाःवंगु दु । न्याक्वः तक बालन डे ओ त्याके धुंकूम्ह रोनाल्डों ३४ गू ह्याट्रिक यानातःगु दु । बालान डे’ओर उपाधीइ नं मेसी स्वयां छगुलिं लिउने लाःवंम्ह रोनाल्डो ह्याट्रिकय् नं मेसी स्वयां छगुलिं लिउने लाःवंगु दु । शनिवाः चान्हय् जूगु कासाया न्हय्गूगु मिनेटय् एन्टोनी ग्रिजम्यानया गोलं बार्सिलोनां अग्रता काःगु खः । मेसीं कासाया १७ औं मिनेटय् ग्रिजम्यानया पासय् थःगु न्हापांगु गोल याःगु खःसा ४१ औं मिनेटय् मेगु गोल यात । थ्व दथुइ कासाया ३५ औं मिनेटय् मालोर्काया निंतिं एन्टे बुडिमिरं गोल याःगु खः । तर न्हापांगु हाफ क्वचायेत २ मिनेट ल्यं दनिबलय् लुइस स्वारेजं गोल यासें न्हापांगु हाफय् हे बार्सायात ४–१ गोलं अग्रता बिउगु खः । निगूगु हाफ सुरु जूगु १९ मिनेट लिपा एन्टे बुडिमिमरं मेगु गोल यासें कासा ४–२या स्थितिइ थ्यंकूगु खः । मेस्सीं ८३ औं मिनेटय् थप छगू गोल यासें ह्याट्रिक पूवंकूगु खः । थ्व विजय लिपा बार्सिलोना १५ गू कासा म्हिताः ३४ अंकसहित शीर्षथासय् दुसा ३४ हे अंक दुगु रियल म्याड्रिड गोलअन्तरं यानाः निगूगु थासय् दु । रियल म्याड्रिडं शनिवाः हे जूगु मेगु कासाय् इस्पानोयलयात २–० गोलं बुकूगु खः । रियलया निंतिं राफेल भेरानें कासाया ३७ औं मिनेटय् व करिम बेन्जमां कासाया ७९ औं मिनेटय् छगू छगू गोल याःगु खः ।
https://nepalbhasatimes.com/27511,कासाख्य:,११४० थिंलाथ्व द्वादशी ,बक्सिङ व जुडोय् नेपाः फाइनलय्,"येँ – झिंस्वक्वःगु दक्षिण एशियाली कासा अन्तर्गत आइवाः जूगु बक्सिङय् नेपाःया न्याम्ह मिसा बक्सरत फाइनलय् दुहां वंगु दु । नेपालं ४८ केजी तौल समूहय् ललिता महर्जन, ५४ केजी तौल समूहय् मिनु गुरुङ, ५९ केजी तौल समूहय् माला राई, ६० केजी तौल समूहय् संगीता सुना व ६४ केजी तौल समूहय् पुनम रावल फाइनलय् थ्यंगु खः ।                                                         अथेहे मिजंतय् पाखे नं निम्ह बक्सर फाइनलय् थ्यंगु दु । ९१ केजी तौल समूहय् आशिस दवाडी व ६४ केजी तौल समूहय् भुपेन्द्र थापामगर फाइनलय् दुहां वंगु खः। थ्व लिपा नेपाःया निंतिं बक्सिङय् न्हय्गू रजत पक्का जूगु दु । नेपालं दक्षिण एशियाली कासाय् आःतक मुक्कं स्वंगू जक कास्य त्याकातःगु दु । मिजंतय्पाखे सुशिल थापामगर, पुर्ण राइ व अर्जुन सिगुं कास्य पदक त्याकातःगु खः । जुडोय् निम्ह फाइनलय् आइतवाः जूगु जुडो धेंधेंबल्लाखय् इन्द्रबहादुर श्रेष्ठ व सन्जित डंगोल थःथःगु तौल समूहय् फाइनलय् दुहां वंगु दु । श्रेष्ठ ६६ केजी तौल समूहय् पाकिस्तानया हसनयात १–०या ल्याखं बुकसें फाइनलय् दुहां वंगु खःसा डंगोल ७३ केजी तौल समूहय् इस्लाम अमिरुलयात बुकुसें फाइनलय् दुहां वंगु खः । नेपाली सेनाया लगंख्यलय् च्वंगु कभर्ड हलय् आइतवाः निसें जुडो कासा सुरु जूगु खः । मिस्तय् क्रिकेटय् बंगलादेशयात स्वर्ण मिस्तय् क्रिकेटय् बंगलादेशं श्रीलंकायात २ रनं बुकुसें स्वर्ण त्याकूगु दु । पोखराय् जुयाच्वंगु टि–२० कासाय् बंगलादेशं निर्धारित २० ओभरय् ८ विकेटया क्षतिइ ९१ रन दयेकूगु खः । ९२ रनया लक्ष्य ज्वना वःगु श्रीलंकाया टिम मुक्कं ८९ रनय् अल आउट जुल । अन्तिम ओभरय् श्रीलंकायात ७ रन माःगु दु, तर ४ रन जक दयेकूबलय् ल्यंदुपिं निम्हं ब्याट्सम्यान रनआउट जुइवं बंगलादेशं उपाधी त्याकूगु खः । थ्व धेंधेंबल्लाखय् नेपालं कास्य त्याकूगु खः ।"
https://nepalbhasatimes.com/27523,कासाख्य:,११४० थिंलाथ्व त्रयोदशी ,फुटबलय् नेपाःयात स्वर्ण,"तेजनारायण महर्जन                                                          नेपालं झिंस्वक्वःगु दक्षिण एशियाली कासा (साग)या फुटबलय् स्वर्ण त्याकूगु दु । म्हिगः जूगु फाइनल कासाय् भूटानयात २–१ गो लं बुकुसें स्वर्ण ल्हातय् लाकूगु खः । तसकं प्रतिस्पर्धात्मक कासाय् नेपालं कासाया १६ औं मिनेटय् हे अभिषेक रिजालया गोलं अग्रता काःगु खः । अभिषेकया झिंस्वक्वःगु सागय् थ्व स्वंगूगु गोल खः । कासाया ३७ औं मिनेटय् भूटानया रोनाल्डो धाइम्ह चेन्चो ग्याल्चेनं गोल यासें कासा बराबरीइ हःगु खः । नेपाःया रक्षकतय्सं मार्क याये मफयेवं ताःहाकःगु पासय् वःगु बलयात बांलाःगु फिनिसिङ यासें ग्याल्चे नं पोस्टय् प्रहार याःगु खः । न्हापांगु हाफ बराबरीइ क्वचाये वं लिपांगु हाफ सुरु जूगु छगू मिने टय् हे नेपाःयात गोल यायेगु अवसर वःगु खः । तर भूटानी गोलकिपर डिबक्सं पिहां वयाः हेड यानाः बचे यात । थ्वयां खुगू मिनेट लिपा निगूगु हाफ सुरु जूगुयां न्हय्गूगु मिनेटय् हे सुनिल बलं गोल यासें नेपाःयात अग्रता बिउगु खः । जवगु विंगपाखें वःगु बलयात ब्याक हेडयासें सुनिलं गोल याःगु खः । थ्वयां न्यागू मिनेट लिपा नं नेपाःयात बांलाःगु मौका वःगु खः । भूटानी गोलकिपर याकःचा दुगु अवस्थाय् अभिषेकयात लंग पासय् बल वःगु खःसां भूटानी गोलकिपरं बांलाःगु बचाउ यात । थ्व लिपा निगुलिं टिमं गोल याये मफयेवं ने पाः २–१ गो लं विजय जूसें स्वर्ण त्याकूगु खः । दक्षिण एशियाली कासाया फुटबलय् ने पाःया थ्व प्यंगूगु स्वर्ण खः । थ्वयां न्ह्यव सन् १९८३, १९९३ व २०१६ य् जूगु झिनिंक्वःगु सागय् नेपालं स्वर्ण त्याकूगु खः ।"
https://nepalbhasatimes.com/27519,कासाख्य:,११४० थिंलाथ्व त्रयोदशी ,गौरिकाया नामय् प्यंगू स्वर्णया कीर्तिमान,"येँ- पौडीबाज गौरिका सिंहं झिंस्क्वःगु दक्षिण एशियाली कासाया स्वीमिङपाखे प्यंगू स्वर्ण त्याकाः न्हूगु इतिहास कायम याःगु दु । नेपाःया सुं नं कासामिं सागया छगू हे संस्करणय् प्यंगू स्वर्ण त्याकूगु मदुनि । सोमवाः जूगु १०० मिटर फ्रिस्टाइलय् स्वर्ण त्याकुसें गौरिकां थ्व इतिहास दयेकूगु खः । थ्वयां न्ह्यव आइतवाः जूगु ४ सय मिटर फ्रि स्टाइलय् स्वर्ण त्याकुसें गौरिकां स्वर्णय् ह्याट्रिक याःगु खः । अथेहे वंगु बिहिवाः २००मिटर फ्रि स्टाइलय् स्वर्ण त्याकुसें गौरिका दक्षिण एशियाली कासाय् स्वीमिङय् स्वर्ण त्याकूम्ह न्हापांम्ह नेपाःमि नं जूगु खः । गौरिकां मेगु स्वर्ण २०० मिटर ब्याकस्ट्रोकय् त्याकूगु खः ।                                                         सोमवाः जूगु १०० मिटर फ्रिस्टाइलय् ५८.१३ सेकेन्डं दुरी पूवंकुसें स्वर्ण त्याकूगु खः । थ्व झ्वलय् वं भारतया शिवांगी शर्मायात ०.०२ सेकेन्डं लिउने लाकूगु खः । आइतवाः जूगु ४ सय मिटर फ्रिस्टाइलय् नं भारतया शिवांगीयात हे लिउने लाकाः स्वर्ण त्याकूगु खः । थ्व झ्वलय् गौरिकां ४ मिनेट २५.२८ सेकेन्डं दूरी पूवंकूगु खःसा शर्मां ४ मिनेट २६.२२ सेकेन्डं दूरी पूवंकूगु खः । गौरिका १०० मिटर ब्याकस्ट्रोकय् धाःसा १ सेकेन्डं लिउने लानाः स्वर्ण त्याकेत असफल जूगु खः । थ्व प्रतिस्पर्धाय् भारतया मन्ना राजीव पटेलं १ मिनेट ०२.३५ सेकेन्डं दूरी पार याःगु खःसा गौरिकां १ मिनेट ०३.१५ सेकेन्डं पार याःगु खः । थ्व प्रतिस्पर्धाय् रजत त्याकेत ताःलाःम्ह गौरिकां ४०० मिटर रिलेय् नं नेपाली टिमलिसे जानाः कास्य पदक त्याकूगु खः । नेपाःया निंतिं ऐतिहासिक स्वर्ण त्याकूम्ह गौरिकायात धाःसा नेपाली हे मखु धाइपिं नं दु । थज्याःगु खं धाःसा व तसकं दुःखित जुयाच्वंगु दु । न्हापांगु स्वर्ण त्याकेधुंकाः वं धाःगु खः, ‘जि नेपाःमि खः, नेपाःया निंतिं स्वर्ण त्याकेदयाः जि तसकं लय्ताः ।’ वयात थथे नेपाली मखु धाइगु कारण धाःसा गौरिका बेलायतय् च्वनीगुलिं खः । मचां निसें बेलायतय् च्वनाच्वंम्ह गौरिकां लन्दनया क्याम्देन स्वीस कटेजय् एडम टेलरलिसे स्वीमिङ प्रशिक्षण कयाच्वंगु दु । तर गौरिकां धाःसा थःत नेपाःमि हे धकाः म्हसीका बिया वयाच्वंगु दुसा नेपालय् जुइगु राष्ट्रिय च्याम्पियनसीप लिसें मेमेगु हरेक धेंधेंबल्लाखय् ब्वति काः वयाच्वंगु दु । भारतय् जूगु झिंनिक्वःगु दक्षिण एशियाली कासाय् नं गौरिकां नेपाःया प्रतिनिधित्व याःगु खः । उबलय् छगू रजत व स्वंगू कास्य त्याकूगु खः । सन् २०१६ य् ब्राजिलय् जूगु रियो ओलम्पिकय् नं गौरिकां नेपाःया प्रतिनिधित्व याःगु खः । उबलय् ओलम्पिकय् म्हितःवःम्ह दकलय् चिधिकःम्ह कासामि जूगुलिं नं विश्वन्यंकं गौरिकाया नां बय्बय् जूगु खः । ओलम्पिक म्हितूबलय् वयागु उमेर १३ दँ २३५ न्हु जक थ्यंगु खः । गौरिका सन् २०२० य् जापानय् जुइगु टोकियो ओलम्पिकया निंतिं नं छनौट जुइधुंकूगु दु । गौरिकां थःगु लक्ष्य आः ओलम्पिकय् पदकय् त्याकेगु खँ धाःगु दु ।"
https://nepalbhasatimes.com/27522,कासाख्य:,११४० थिंलाथ्व त्रयोदशी ,"साग क्वचाल, नेपाःयात ऐतिहासिक सफलता","येँ- नेपालय् जुयाच्वंगु झिंस्वक्वःगु दक्षिण एशियाली कासा (साग) म्हिगः मंगलवाः औपचारि क रुपं क्वचाल । येँया दशरथ रंगशालाय् म्हिगः जूगु फुटबलया फाइनल कासा लिपा भव्य समापन समारोह यासें साग क्वचाःगु खः । साग समापन समारोहय् प्रधानमन्त्री केपी ओलीं भिडियो कन्फरेन्सपाखें सम्बोधन यासें सकलें कासामि, कासाह्यःमिपिंत भिंतुना दे छायादीगु खः। थःगु सम्बोधनय् प्रम ओलीं साग कासा सफलतापूर्वक क्वचाःगुलिं लसता प्वंकुसें दक्षिण एशियाया मिनि ओ लम्पिक धाइगु थ्व कासाया तःधंगु महत्व दुगु खँ धयादीगु खः ।                                                         समापन समारोहय् नं सहभागी फुक्कं देय्या कासामिपिंसं थःथःगु देय्या ध्वाँय् ज्वनाः मार्चपास याःगु खःसा थीथी साँस्कृतिक ज्याझ्वः नं न्ह्यब्वःगु खः । समारोहया अन्तय् आतिशवाजी याःगु खः । वंगु मंसिर १५ गते निसें सुरु जूगु झिंस्वक्वःगु सागय् नेपाः ५१ गू स्वर्ण त्याकाः पदक धलखय् लिउ लाःगु दु । नेपालं ५१ गू स्वर्णसहित ६० गू र जत व ९५ गू कास्य यानाः २०६ गू पदक त्याकूगु खः । भारत न्ह्याबलें थें दकलय् अप्वः पदक त्याकूगु देय् जुल । भारतं १७४ गू स्वर्ण, ९३ गू रजत व ४५ गू कास्य यानाः ३१२ गू पदक त्याकूगु खः । नेपालं ३५ दँया दक्षिण एशियाली खेलकूद इतिहासय् ५१ गू स्वर्ण त्याकूगु न्हापांखुसी खः । थ्वयां न्ह्यः दकलय् अप्वः च्याक्वःगु सागय् ३१ गू स्वर्ण त्याकाः पदक धलखय् लिउ लाःगु खः । नेपालं तेक्वान्डोय् झिंनिगू, कराते य् झिगू, उसुइ न्यागू, साइकलिङ व स्वीमिङय् प्यंगू प्यंगू, बक्सिङ व एथले टिक्सय् स्वंगू स्वंगू, ट्रायथोलनय्, भारत्तोलन, गल्फ व जुडोय् निगू निगू लिसें कुस्ती व फुटबलय् छगू छगू स्वर्ण त्याकूगु खः । स्वीमिङया गौरिका सिंह नेपाःया दकलय् सफल कासामि जूगु दु । गौरिकां स्वीमिङय् प्यंगू स्वर्ण त्याकाः छगू हे सागय् प्यंगू स्वर्ण त्याकेगु कीर्तिमान नं तःगु खः ।"
https://nepalbhasatimes.com/28031,कासाख्य:,११४० पोहेंलागा तृतीया,पुलिसविरुद्ध एनआरटीया जित,येँ – शहीद स्मारक ए डिभिजन लिगया म्हिगः जूगु कासा दर्शन गुरुङया छगू जक गोलया ग्वाहालिं एनआरटीं नेपाल पुलिस क्लब विरुद्ध महत्वपूर्ण विजय चूलाकूगु दु । म्हिगः जूगु कासाय् ७६ औं मिनेटय् गुरुङ छगू जक विजयी गोल याःगु खः । राजेश परियारया पासय् दर्शनं पेनाल्टि बक्सं बांलाःगु प्रहार यासें गोल याःगु खः ।                                                         लिगया थुगु सिजनया खुगू कासा म्हितेगु झ्वलय् एनआरटीं स्वंगू त्याकूगु दुसा छगू बराबरी व निगुलिइ पराजित जूगु खः । थ्व ल्याखं एनआरटीया १० ल्याः दयेमाःगु खःसा वंगु सिजनय् दकलय् लिउने लाःगुलिं २ अंक म्हो याःगुलिं आः एनआरटीया ८ ल्याः जक जूगु दु । पुलिस क्लबया नं ८ हे ल्याः दुसां गोल अन्तरया ल्याखं धाःसा एनआरटी स्वयां लिउने लाःवंगु दु । एनआरटी आः ल्याः धलखय् खुगूगु थासय् दुसा पुलिस क्लब न्हय्गूगु थासय् कुहांवंगु दु । मेखे म्हिगः हे जूगु च्यासल युथ क्लब व नेपाल एपिएफ क्लब दथुया कासा धाःसा बराबरीइ क्वचाल । निगुलिं टिमं गोल यायेमफयेवं कासा गोलरहित बराबरी जूगु खः । बराबरी लिपा च्यासलया ६ अंक जूगु दुसा एपिएफया ५ अंक  जूगु दु ।
https://nepalbhasatimes.com/28113,कासाख्य:,११४० पोहेंलागा पञ्चमी,आर्मी व संकटा बराबरीइ,येँ – शहीद स्मारक ए डिभिजन लिगया म्हिगः जूगु कासाय् त्रिभुवन आर्मी क्लब व संकटा क्लबं बराबरीया कासा म्हितूगु दु। दशरथ रंगशालाय् जूगु कासाय् निगुलिं टिमं छगू छगू गोल यायेवं कासा बराबरीइ क्वचाःगु खः ।                                                         कासाया न्हापांगु हाफय् नवयुग श्रेष्ठया गोलय् आर्मीं अग्रता काःगु खःसां लिपांगु हाफय् झिम्हय् सीमित जुइवं आर्मीं थःगु अग्रता कायम यानातये मफुगु खः । कासाया ५२ औं मिनेटय् युद्ध शाही निगू म्हासुगु कार्ड नयाः मैदानं पिहां वनेमालेवं आर्मी झिम्हय् सीमित जूगु खः । थ्वयां न्ह्यव न्हापांगु हाफया २९ औं मिनेटय् नवयुगं हेडपाखें याःगु गोलया ग्वाहालिं आर्मीं अग्रता काःगु खः । तर झिम्हय् सीमित जुइवं दबाबय् लाःगु आर्मीं कासाया ५५ औं मिनेटय् गोल नयेमाःगु खः । पेनाल्टि बक्सय् सुमन अर्यालं ह्याण्ड यायेवं संकटायात पेनाल्टिया ह्वःताः चूलाःगु खः । अमित तामाङं पेनाल्टिपाखें बराबरीया गोल याःगु खः । थ्व बराबरीं आर्मीया लिगय् शीर्षस्थानय् वनेगु ह्वःताः छखे लाःगु खः । आः मच्छिन्द्र व आर्मीया समान १३-१३ अंकं जूगु दु। थुपिं लिपा मनाङ मस्र्याङ्दीया १२ व थ्रीस्टारया १० अंक दु। थ्व कासा लिसें शहीद स्मारक लिगया खुगूगु चरणया कासा क्वचाःगु दु ।
https://nepalbhasatimes.com/27461,कासाख्य:,११४० थिंलाथ्व एकादशी,बंगलादेशयात बुकाः नेपाः फुटबलया फाइनलय्,तेज महर्जनपाखें                                                          येँ – नेपाः लगातार निक्वःखुसी दक्षिण एशियाली कासा (साग) अन्तर्गत फुटबलया फाइनलय् दुहां वनेत सफल जूगु दु । थन जुयाच्वंगु झिंस्वक्वःगु साग अन्तर्गत म्हिगः जूगु समूह चरणया कासाय् नेपालं बंगलादेशयात १–० गोलं बुकाः ल्याः धलखय् शीर्ष थासय् च्वनाः फाइनलय् दुहां वंगु खः । लगातार निन्हुयंकं कासा म्हितेमाःगुलिं नेपालं म्हिगःया कासा अपेक्षाकथं प्रदर्शन याये मफुत । आपालं कासामित त्यानुगु खने दुगु खःसां नेपालं न्हापांगु हाफय् याःगु छगू गोलया ग्वाहालिं फाइनलय् थाय् सुरक्षित याःगु खः । नेपाःया निंतिं छगू जक निर्णायक गोल कप्तान सुजल श्रेष्ठया पासय् सुनिल बलं याःगु खः । निगूगु हाफय् रक्षात्मक कासा म्हितेगुली हे अप्वः केन्द्रित जूगु नेपालं अन्तत कासा १–० गोलं त्याकल । थुगु विजय लिपा नेपाःया १० अंक जूगु दुसा निगूगु थासय् लाःगु भुटानं ९ अंक दु । फाइनलय् दुहां वनेत नेपालं बंगलादेश विरुद्धया कासा बराबरी जक याःसां गाःगु खः । म्हिगः जूगु कासाया इन्जुरी इलय् नेपाःया कासामियात ख्वालय् दायेवं बंगलादेशया कप्तान जमाल भुयानं ह्याउँगु कार्ड नःगु खः ।                
https://nepalbhasatimes.com/26631,कासाख्य:,११४० कछलाथ्व चतुर्दशी,मेस्सीया ह्याट्रिकं बार्सा शीर्षस्थान,"लियोनल मेस्सीं ह्याट्रिक यायेवं सेल्टा भिगोयात ४–१ गोलं बुकाः बार्सिलोनां ला लिगाय् शीर्षस्थान कायम हे याःगु दु । मेस्सीं निगू गोल आकर्षक फ्रिकिकपाखें याःगु खःसा छगू पेनाल्टि पाखें याःगु खः । कासाया २३ औं मिनेटय् मेस्सीं पेनाल्टि पाखें न्हापांगु गोल यासें बार्सायात अग्रता बिउगु खःसां लुकास ओलाजां कासाया ४२ औं मिनेटय् फ्रिकिक गोल यासें कासा बराबरीइ हःगु खः ।                                                         थ्वयां प्यंगू मिनेट लिपा हे हाफ टाइमया इन्जुरी इलय् मेस्सीं नं फ्रिकिक पाखें हे आकर्ष गोल यासें बार्सायात हाकनं अग्रता बिउगु खः । लिपांगु हाफ सुरु जूगु स्वंगू मिनेट लिपा हे मेस्सी हाकनं गोल यासें ह्याट्रिक पूवंकलसा थप छगू गोल कासाया ८५ औं मिनेटय् सर्जियो बुस्क्वेट्सं याःगु खः । थ्वयां न्ह्यव बार्साया परम्परागत प्रतिद्वन्द्वी रियल म्याड्रिडं नं इबरयात ४–० गालं बुकूगु खः । थ्व विजय छुं ईया निंतिं रियल ला लिगाया शीर्ष थासय् वःगु खःसां बार्सां नं विजय चूलाकेवं बार्सा हे हाकनं गोल अन्तरया ल्याखं शीर्षस्थानय् वःगु खः । बार्सा व रियल निगुलिंया १२–१२ गू कासा लिपा २५–२५ अंकं दु । बार्सा गोल अन्तरया ल्याखं जक न्ह्यःने दु ।रियलया निंतिं करिम बेन्जमां निगू, सर्जियो रामोसं छगू व फेडेरिको भाल्भेर्डें छगू गोल याःगु खः । बेन्जमां छगू व रोमासं छगू गोल पेनाल्टिपाखें याःगु खः ।"
https://nepalbhasatimes.com/26969,कासाख्य:,११४० कछलागा नवमी,माउरिन्हो टोट्नह्यामया प्रशिक्षक नियुक्त,"जोसे माउरिन्हो टोट्नह्यामया प्रशिक्षक नियुक्ती जूगु दु । नियमित प्रशिक्षक माउरिसिओ पोचेटिनोयात बर्खास्त यासें टोट्नह्यामं माउरिन्होयात हःगु खः । चेल्सी व म्यानचेस्टर युनाइटेडया पुलांम्ह प्रशिक्षक माउरिन्हों २०२२–२३ या सिजनतकया निंतिं सम्झौता याःगु खः । सम्झौता लिपा माउरिन्हों धाःगु दु, ‘टोटनह्यामया टिम व एकेदेमिं जितः आकर्षित याःगु दु ।                                                         थ्व टिम नाप ज्या यायेत तसकं आकर्षित याःगु दु ।’नियमित प्रशिक्षक पोचेटिनों थुगुसीया सिजनय् बांलाक प्रदर्शन याये मफयेवं वयात बर्खास्त यासें माउरिन्होयात हःगु खः । टोटनह्याम थ्व सिजनय् प्रिमियर लिगया झिंप्यंगूगु थासय् लानाच्वंगु दु । तर पोचेटिनोया हे प्रशिक्षणय् टोटनह्याम वंगु सिजनया च्याम्पियन्स लिगया फाइनल तक थ्यंगु खः । तर उबलय् लिभरपुलपाखें २–० गोलं बुइवं उपाधी पाखें बञ्चित जुइमाल । माउरिन्होया प्रदर्शन खास हे बांलानाच्वंगु मदु । थगुने जक वयात नं म्यानचेस्टर युनाइटेडं बर्खास्त याना हःगु खः । तर माउरिन्हों थ्वयां न्ह्यः चेल्सी, एफसी पोर्टो, रियल म्याड्रिड व इन्टर मिलानयात लिग उपाधी त्याका बीधुंकूगु दु ।"
https://nepalbhasatimes.com/26936,कासाख्य:,११४० कछलागा अष्टमी,कुवेतपाखें नेपाः पराजित,"येँ – सन् २०२२या विश्वकप फुटबलया छनोट चरण अन्तर्गत मंगलवाः जूगु कासाय् नेपाः कुवतेपाखें ०–१ गोलं बूगु दु । नेपाःया दशरथ रंगशाला तयार मजुइवं तटस्थ मैदान कथं भूटानय् जूगु कासाय् नेपाः पराजित जूगु खः । थ्वयां न्ह्यः जूगु न्हापांगु लेगया कासाय् नं नेपाः ७–० गोलं बूगु खः ।                                                         म्हिगः जूगु कासाय् कुवेतया निंतिं २८ औं मिनेटय् कप्तान बदर अल मतवाः छगू जक विजय गोल याःगु खः । नेपाःयात नं गोल यायेगु बांबांलाःगु ह्वःताः चूलाःगु खःसां सुजल श्रेष्ठ व अभिषेक रिजालं उकियात सदुपयोग यायेमफुत । विमल घर्तीमगरयात अनुशासनया कारवाही यानाः टिमं लिकायेवं अभिषेक रिजालयात अग्रपंक्तिया जिम्मेवारी बिउगु खः । घर्तीमगर लिसें बन्द प्रशिक्षणय् च्वनाच्वंपिं अञ्जन विष्ट, दिनेश राजवंशी, सन्तोष तामाङ क्याम्प त्वःताः चान्हय् डिस्कोय् वःगु प्रमाणित जुइवं उमित टिमं लिकाःगु खः । होम एण्ड अवे अन्तर्गत निगूगु लेगया कासाय् नेपालय् जुइमाःगु खः । तर एशियाली फुटबल महासंघया प्रतिनिधितय्सं याःगु सर्वेक्षणय् येँया रंगशाला तयार मजूगु प्रतिवेदन बिइवं खेलस्थल सरे याःगु खः। थ्व लिपा कुवेतं कतारय् कासा म्हितेगु निंतिं एन्फायात इनाप याःगु खःसां एन्फां नेपाःया वातावरण लिसे ज्वःलाःगु भूटानया थिम्पुइ च्वंगु चाङलिमिथाङ रंगशाला ल्यःगु खः । विश्वकप छनोट अन्तर्गत नेपालं आः अष्ट्रेलिया व चाइनिज ताइपेइ लिसे निगू कासा म्हिते ल्यं दनि । थ्व निगुलिं कासा धाःसा येँया दशरथ रंगशालाय् जुइगु खँ धाःगु दु ।"
https://nepalbhasatimes.com/26971,कासाख्य:,११४० कछलागा नवमी,युरोकपया निंतिं नीगू टिम छनोट,"सन् २०२० य् जुइगु युरो कपया निंतिं नीगू टिम छनोट जूगु दु । बुधवाः हंगेरीयात बुकुसें वेल्स युरोया निंतिं तप्यंक छनोट जूगु अन्तिम टिम जूगु दु । नीप्यंगू टिम दइगु थ्व धेंधेंबल्लाःया निंतिं आः मेगु प्यंगू टिम धाःसा प्लेअफ पाखें छनोट याइगु जुइ । प्यंगू टिमया निंतिं झिंन्यागू देय् दथुइ प्लेअफ जुइ ।                                                         युरो कपया निंतिं समूह ए पाखें इंग्ल्यान्ड व चेक रिपब्लिक, समूह बी पाखें युक्रेन व पार्चुगल, सी पाखें जर्मनी व नेदरल्यान्ड्स, डी पाखें स्वीट्जरल्यान्ड व डेनमार्क, ई पाखें क्रोएशिया व वेल्स, समूह एफ पाखें स्पेन व स्वीडेन, समूह जी पाखें पोल्यान्ड व अस्ट्रिया, एच पाखें फ्रान्स व टर्कि, आईपाखें बेल्जियम व रसिया व जे पाखें इटली व फिनल्यान्ड छनोट जूगु खः । आः मेगु प्यंगू थाय्या निंतिं कोसोभा, बुल्गेरिया, सर्भिया, नर्दन आयरल्यान्ड, बेलारुस, आयरल्यान्ड गणतन्त्र, जर्जिया, हंगेरी, स्लोभाकिया, नर्वे, रोमानिया, मेसेडोनिया, इजरायल, स्टकल्यान्ड व बोस्निया एण्ड हर्जगोभिना दथुइ प्लेअफ कासा जुइ । सन् २०२० या युरो कप जुन १२ निसें जुलाई १२ तक युरोपया थीथी झिंनिगू शहरय् जुइत्यंगु दु । म्हिगः वेल्सयात छनोटया निंतिं आरोन राम्सें निगू गोल यात । न्हापांगु हाफय् गारेथ बेलया क्रसय् राम्सें कासाया १५ औं मिनेटय् वेल्सयात अग्रता बिउगु खः । निगूगु हाफया ९० सेकेन्ड दुने राम्सें थप छगू गोल यासें छनोट पक्का याःगु खः । पेनाल्टि एरियाय् बलयात नियन्त्रण यासें राम्सें थ्व गोल याःगु खः ।"
https://nepalbhasatimes.com/26776,कासाख्य:,११४० कछलागा तृतीया,भारतपाखें नेपाः पराजित,"येँ – बंगलादेशय् सुरु जूगु एसिसी इमर्जिङ टिम्स एशिया कप क्रिकेट धेंधेंबल्लाखय् भारतं नेपाःयात न्हय्गू विकेटं बुकूगु खः । नेपालं न्हापां ब्याटिङ यानाः १९३ रन दयेकूगु खःसा भारतं थ्व लक्ष्य ४२ ओभरय् स्वंगू विकेटया क्षतिइ पूवंकेवं नेपालं पराजय फयेमाःगु खः । नेपाःया निंतिं पवन सर्राफ व शरद भेषवाकरं छसिकथं ५६ रन व ४४ रन दयेकेवं नेपालं ४४.५ ओभरय् दक्वं विकेटया क्षतिइ १९३ रन दयेकूगु खः ।                                                         थ्व धेंधेंबल्लाखय् पुलांम्ह कप्तान पारस खड्का व चर्चित बलर सन्दीप लामिछानें धाःसा मम्हितू । पारसं कप्तानी त्वःतेवं नेपाःया नेतृत्व यानाच्वंम्ह ज्ञानेन्द्र मल्ल धाःसा न्हापांगु ओभरय् आउट जुइवं भेषवाकरं कुशल भुर्तेललिसे ५४ रनया साझेदारी खः । साझेदारीया झ्वलय् भेषवाकरं ७६ बलय् ४४ रन दयेककूगु खः । भूर्तेलं धाःसा मुक्कं २८ रन दयेकलसा उपकप्तान दीपेन्द्र सिंह ऐरीं २४ व करण केसीं २० रन दयेकूगु खः ।भारतया निंतिं रवि सरथ व आर्यन जुयलं ७४ रनया साझेदारी याःगु खः । थ्व झ्वलय् सरथं ४९ रन दयेकलसा जुयलं २९ रन दयेकल । थ्व धुंकाः सनवीर सिंहं ५६ व अरमान जाफरं अविजित ५१ रन दयेकल । नेपाःपाखें सुसन भारती, ललितनारायण राजवंशी व करणं केसीं छगू छगू विकेट काःगु खः । भारतया निंतिं तेज बलर सौरभ दुबें २६ रन बियाः प्यंगू विकेट काःगु खः । दुबें कप्तान मल्ल लिसें सर्राफ, कामी व राजवंशीया विकेट काःगु खः । अथेहे यश राठोरं स्वंगू व पार्थ रेखाडें निगू विकेट काल । नेपालं थौं हंगकंग लिसे म्हिती । नेपाल, हंगकंग व ओमानया राष्ट्रिय टोली, भारत, पाकिस्तान, श्रीलंका, अफगानिस्तान व बंगलादेशया यु २३या कासामित म्हिताच्वंगु थ्व धेंधेंबल्लाःया म्हिगः हे जूगु मेगु कासाय् बंगलादेश व पाकिस्तान नं त्याःगु दु ।"
https://nepalbhasatimes.com/26665,कासाख्य:,११४० कछलाथ्व पुन्हि,कुवेतलिसेया कासा भुटानय् जुइगु,येँ – नेपालं कतार लिसे म्हितीगु विश्वकप छनोट अन्तर्गत निगूगु चरणया कासा भूटानय् जुइगु जूगु दु । अखिल नेपाल फुटबल संघ (एन्फां) सोमवाः छगू प्रेस विज्ञप्ति पितबिसें नेपाः व कुवेत दथुया कासा भूटानया चाङलिमिथाङ रंगशालाय् जुइगु खँ धाःगु खः । विश्वकप छनोटअन्तर्गत होम एण्ड अवे कासा जुइगु जूगुलिं नेपालं थःगु घरेलु मैदानय् हे थ्व कासा म्हिते माःगु खः ।                                                         थुकिया निंतिं नेपालं वइगु मंसिर ३ गते हे दशरथ रंगशालाय् थ्व कासा यायेगु तयारी यानातःगु खः । तर दशरथ रंगशाला दयेकाच्वंगु ज्या आःतक पूमवंगुलिं थ्व कासा भूटानय् म्हितःवने माःगु खः । एशियाली फुटबल महासंघं आः दयेकाच्वंगु रंगशालाय अन्तर्राष्ट्रिय मापदण्ड कथं मजूगु धासें कासा म्हितेगु थाय् हिलेत एन्फायात निर्देशन बिउगु खः । एएफसीया निर्देशन लिपा एन्फां थ्व कासा भूटानया चाङलिमिथाङय् म्हितेत सिफारिस याःगु खः । एएफसीं थुकियात स्वीकृति बिइधुंकूगु दु । विश्वकप छनोट अन्तर्गत नेपालं समूह बी पाखें फुक्कं अवे कासा म्हिते धुंकूगु दु । प्यंगू कासा म्हितेधुंकाः नेपाःया ३ अंक दु । नेपाः कुवेतलिसे ७–० गोलं बूगु खःसा चाइनिज ताइपेइयात २–० गोलं बुकूगु खः । अथेहे अष्ट्रेलिया लिसे ५–० गोलं व जोर्डनलिसे ३–० गोलं बूगु खः ।
https://nepalbhasatimes.com/27449,कासाख्य:,११४० थिंलाथ्व एकादशी,"फुटबलय् नेपाः फाइनललिक्क, भूटान फाइनलय्","तेजनारायण महर्जन                                                          झिंस्वक्वःगु दक्षिण एशियाली कासा (साग)या मिजंतय् फुटबलय् नेपाः फाइनलया लिक्क थ्यंगु दुसा भूटान फाइनलय् थ्यंगु दु । शनिवाः जूगु कासाय् श्रीलंकायात ३–० गोलं बुकुसें भूटान फाइनलय् दुहां वंगु खः । थ्वयां न्ह्यवया कासाय् ने पालं माल्दिभ्सयात २–१ गो लं बुकूगु खः । थ्व विजय लिपा नेपाः नंफाइनल लिक्क थ्यंगु दु । नेपाःयात फाइनलय् वनेगु निंतिं थौं जुइगु कासाय् बंगलादेशलिसे बराबरी जक याःसां गाः । शनिवाः श्रीलंकायात बुके वं भुटान लिग चरणय् छगुली पराजय व स्वंगू कासा त्याका ९ अंक सहित शीर्षथासय् दु । माल्दिभ्सयात बुकूगु ने पाःया ७ अंक दुसा बंगलादेशया ४ अंक दु । थौं जुइगु कासाय् बंगलादेशं ने पाःयात बुकल धाःसा निगुलिं टिमया ७–७ अंक जुइ । थ्व अवस्थाय् गो लअन्तर या ल्याखं नेपाः हे फाइनलय् वनीगु सम्भावना यक्व दु । शनिवाः जूगु कासाय् माल्दिभ्सं दकलय् न्हापां अग्रता काःगु खः । कासाया १८ औं मिनेटय् इब्राहिम महुदी हुसैनं गो ल यास ं माल्दिभ्सयात अग्रता बिउगु खः । तर कासाया न्हापांगु हाफ क्वचायेत निगू मिनेट ल्यं दनिबलय् अभिषेक रिजालं उत्कृष्ट गोल यासें कासा बराबरीइ हल । रिजालं पेनाल्टिया पिनेसं वःगु बलयात बांलाक नियन्त्रणय् कयाः थ्वाःगु बल गोलय् परिणत जूगु खः । न्हापांगु हाफ बराबरीइ क्वचाःगु खःसा लिपांगु हाफ सुरु जूगुया न्हय्गू मिनेट दुने नेपालं अग्रता काल । कासाया ५२ औं मिनेटय् नेपाःयात वःगु कर्नरय् अनन्त तामाङं हेडपाखें गोल याःगु खः । थ्व हे गोल नेपाःया निंतिं विजयी गोल नं जुयाबिल । माल्दिभ्स विरुद्धया कासाय् नं ने पालं उत्कृष्ट प्रदर्शन याःगु खः । कासाया झिगूगु मिनेटय् हे कप्तान सुजल श्रेष्ठं उत्कृष्ट प्रहार याःगु खः, तर बल पोलय् न्यानाः लिहां वन । थ्वयां लिपा २७ औं मिनेटय् वःगु कर्नरय् नं अनन्तं बांलाःगु हेड याःगु खः, उगु बल गोलकिपरयात पार याना वंगु खःसां मेम्ह कासामिं क्लियर यानाबिल ।"
https://nepalbhasatimes.com/27402,कासाख्य:,११४० थिंलाथ्व दशमी,क्रिकेटय् नेपाःया कीर्तिमान विजय,"येँ – झिंस्वक्वःगु दक्षिण एशियाली कासा (साग)य् म्हिगः जूगु क्रिकेटय् नेपालं न्हूगु कीर्तिमान सहित विजय चूलाकूगु दु । किपूया त्रिभुवन विश्वविद्यालयया मैदानय् जूगु कासाय् भूटानयात १३० रनया तःधंगु रनं बुकेगु झ्वलय् नेपालं ट्वान्टी ट्वान्टीया अन्तर्राष्ट्रिय क्रिकेटय् आःतकया दकलय् अप्वः रन दयेकेगु कीर्तिमान नं तल ।                                                         नेपालं म्हिगः कप्तान ज्ञानेन्द्र मल्लया सतक सहित २० ओभरय् स्वंगू विकेटया क्षतिइ २३६ रन दयेकूगु खः ।थुकिया निंतिं कप्तान मल्लं १०७ रनया योगदान बिल । मल्लं ५५ बलय् १०७ रन दयेकूगु खः, गुगु नेपाली कासामिया ट्वान्टी ट्वान्टीया अन्तर्राष्ट्रिय क्रिकेटय् आःतकया उच्च स्कोर नं खः । कप्तान मल्ल लिसें ब्याटिङ याःवःम्ह पुलांम्ह कप्तान पारस खड्कां नं अर्धसतक दयेकल । खड्कां २८ बलय् ९ चौका व छगू छक्का सहित ५७ रन दयेकूगु खः । कप्तान मल्लं १७.४ ओभरय् ५३ बल म्हिताः सतक पूवंकूगु खः । थ्व लिपा टोब्देन सिङेया बलय् क्याचआउट जुल ।नेपाःया निंतिं दीपेन्द्र सिंह ऐरीं २७ बलय् प्यंगू चौका व निगू छक्का सहित अविजित ४५ रन दयेकूगु खःसा आरिफ शेख ४ रन दयेकाः अविजित जुल । अथेहे रोहित पौडेलं ६ रन दयेकल । मेखे तःधंगु लक्ष्यसहित मैदानय् कुहां वःगु भूटानया ब्याटिङ्ग सुरुं निसें हे कमजोर जुल । भूटानया निंतिं दकलय् अप्वः रन्जुङ दोर्जीं २३ बलय् २७ रन दयेकूगु खः । भूटानी ब्याट्सम्यानत असफल जुइवं नेपालं १३० रनया तःधंगु अन्तरं विजय चूलाकूगु खः । नेपाःया निंतिं रनया ल्याखं नं थ्व आःतकया दकलय् तःधंगु विजय नं खः । नेपाःया निंतिं पारस खड्कां निगू, करण केसी, ललितनारायण राजवंशी व पवन सर्राफं छगू छगू विकेट काःगु खः ।"
https://nepalbhasatimes.com/27422,कासाख्य:,११४० थिंलाथ्व दशमी,नेपाः ऐतिहासिक सफलतापाखे,"दक्षिण एशियाया हे दकलय् तःधंगु कासा महोत्सव थुगुसी नेपालय् न्ह्यानाच्वंगु दु । झिंस्वक्वःगु दक्षिण एशियाली कासा (साग) थुगुसी नेपालं ग्वसाः ग्वःगु खः । अले थ्व कासा अन्तर्गत नीखुगू कासाय् स्वनिगःया लिसें पोखरा व जनकपुरय् जुयाच्वंगु दु । नीदँ लिपा नेपालय् लिहां वःगु दक्षिण एशियाली कासा महोत्सव नेपाःया निंतिं कासाय् थःगु शक्ति क्यनेगु ह्वःताः नं जुयाच्वंगु दु ।                                                         थ्व कासा महोत्सव सुरु जूगु प्यन्हुया दुने नेपालं थःगु शक्ति क्यनेगु झ्वलय् बांलाःगु प्रदर्शन नं यानाच्वंगु दु । कासा सुरु जूगु प्यन्हु (बिहीवाः सुथय् तक)या दुने नेपालं ३१ गू स्वर्ण सहित ७१ गू पदक त्याकेधुंकूगु दु । स्वर्ण पदकया ल्याखं नेपालय् जूगु च्याक्वःगु सागय् त्याकूगु स्वर्णया बराबरी खः । नेपालं मेगु नं स्वर्ण त्याकेफइगु कासा अझं म्हिताच्वंगु दनि । थ्व ल्याखं स्वयेबलय् दक्षिण एशियाली कासाय् नेपाःया थ्व आःतकया दकलय् बांलाःगु प्रदर्शन जुइ । उसुइ जूगु २२ गू स्वर्णया धेंधेंबल्लाखय् बुधवाः तक प्यंगू स्वर्णया निंतिं जक कासा जूगुलिं थुकी अझं स्वर्ण त्याकेफइगु ह्वःताः दनि । थुगुसी जुयाच्वंगु २६ गू कासा मध्ये नेपालं बुधवाः तकया दुने तेक्वान्डोय् दकलय् अप्वः झिंछगू स्वर्णसहित १५ गू पदक त्याकेधुंकूगु दु । अथेहे करातेय् झिगू स्वर्ण सहित १९ गू पदक ल्हातय् लाकल । थ्व धुंकाः उसुइ न्यागू स्वर्ण, साइकलिङ्गय् निगू, एथलेटिक्सय् छगू, ट्रायथोलनय् छगू, डुवाथोलनय् छगू स्वर्ण त्याकेधुंकूगु दु । नेपाःया वर्चश्व दुगु कराते व तेक्वान्डोय् आःतक दकलय् अप्वः पदक त्याकूसां च्याक्वःगु सागय् स्वयां धाःसा म्हो हे खः । नेपालय् हे सन् १९९९ य् जूगु च्याक्वःगु सागय् कराते व तेक्वान्डोय् झिंप्यंगू झिंप्यंगू स्वर्ण त्याकूगु खः । वंगु आइतवाः निसें न्ह्याःगु थुगुसीया साग धेंधेंबल्लाः नेपाःया मेमेगु कासाया निंतिं ऐतिहासिक जुयाबिउगु दु । एथलेटिक्स, साइकलिङ, ट्रायथोलन, डुवाथोलनय् नेपालं थुगुसी न्हापांगुखुसी स्वर्ण त्याकल । एथलेटिक्स १०००० मिटर ब्वाज्याय् सन्तोषी श्रेष्ठं त्याकूगु स्वर्ण ला आश्चर्यजनक नं जूवंगु दु । सन्तोषीं थुकी भारतीय प्रतिद्वन्द्वीयात मात्र १ मिलिसेकेन्डं लिउने लाकाः स्वर्ण ल्हातय् लाकूगु खः । साइकलिङय् नं ऐतिहासिक स्वर्ण त्याकेगु झ्वलय् १ किलोमिटर दूरीया डाउनहिलय् मिजंतय् पाखे राजेश मगरं मिस्तय् पाखे निश्मा श्रेष्ठं स्वर्ण त्याकूगु खः । अथेहे ट्रायथोलनय् मिस्तय्पाखे सोनी गुरुङ स्वर्ण त्याकलसा मिजंतय्पाखे डुवाथोलनय् हिमाल टमाटां स्वर्ण त्याकूगु खः । भलिबल पाखे मिस्तय्गु टिमं रजतय् चित्त बुझे यायेमाःसां थ्व नं नेपाःया निंतिं ऐतिहासिक पदक जूगु दु । नेपालं आःतक भलिबलय् कास्यबाहेक पदक त्याकेफुगु मदुनि । भारतलिसे जूगु फाइनलय् कासाय् पराजित जूसां नेपाली कासामितय्गु जुझारु कासां सकलें खेलप्रेमीतय्त लय्तायेकूगु दु । फुटबलय् बल्लाःगु टिम भूटान नेपाःपाखें प्यंगू गोलं पराजित जुइधुंकाः जूगु पोस्ट म्याच प्रेस कन्फरेन्सय् भूटानया प्रशिक्षकं धाल, ‘नेपाः बल्लाःगु टिम खः । थुगुसी नेपाः पदकया दावेदार नं खः ।’भूटानी प्रशिक्षकं धाःकथं धाथें थुगुसी नेपाः फुटबलय् स्वर्णया दावेदार खः । अले थुगु दावेदारी कथं नेपालं बांलाःगु प्रदर्शन नं यानाच्वंगु दु । भूटानयात प्यंगू गोल नकाः न्हापांगु कासाय् शानदार विजय चूलाकूगु नेपालं निगूगु कासाय् श्रीलंकालिसे छगू छगू गोलया बराबरी म्हितल । तर थ्व कासाय् नेपाःया प्रदर्शनं दर्शकत गाक्कं लय्ताःगु दु, अले धाथें थुगुसी नेपाःयात दावेदार कथं हे माने यानाच्वंगु दु । उकिसनं थुगुसी भारत व पाकिस्तानं फुटबलय् ब्वति मकाःगुलिं नं नेपाःयात बांलाःगु ह्वताः चूलानाच्वंगु दु । भारत व पाकिस्तान मम्हितूगुलिं थुगुसीया फुटबल राउन्ड रोविन ल्याखं म्हिताकाच्वंगु दु । नेपाः आः ४ अंकसहित शीर्षस्थानय् दु । भूटान निगू कासा म्हिताः ३ अंक दुसा माल्दिभ्स व श्रीलंकाया २–२ अंक दु । बंगलादेशया धाःसा १ अंक जक दु । लिग चरणय् दकलय् अप्वः ल्याः काःगु निगू टिमं फाइनल कासा म्हिती ।"
https://nepalbhasatimes.com/26401,कासाख्य:,  ,अष्ट्रेलियापाखें श्रीलंकाया लज्जास्पद हार,"अष्ट्रेलियां श्रीलंकायात टि–ट्वान्टी श्रृंखलाया न्हापांगु कासाय् १३४ रनया तःधंगु अन्तरं बुकूगु दु । अष्ट्रेलियां टि–ट्वान्टी कासाय् थुलिमछि रनया अन्तरं बुकूगु थ्व हे न्हापांखुसी खः ।श्रीलंकायात लज्जास्पदरुपं पराजित यायेगु झ्वलय् २३४ रन विशाल लक्ष्य बिउगु खः । गुकी श्रीलंकां २० ओभरय् ९ विकेटया क्षतिइ मुक्कं ९९ रन जक दयेकेफुगु खः ।                                                         श्रीलंकाया निंतिं दसुना सनकां १७, ओषदा फर्नान्डों १३, कुशल परेरां १६ व दनुष्का गुणतिलकं ११, कप्तान लसिथा मलिङ्गां १३ रन जक दयेकलसा मेपिंसं निगू अंकया रन तकं दयेकेमफुगु खः । अष्टे«लियाया थ्व कीर्तिमानी विजयया निंतिं बलरतय्सं मू भूमिका म्हितूगु खः । स्पीनर एडम जम्पां ४ ओभरय् १४ रन जक खर्च यानाः स्वंगू विकेट काःगु खःसा तीव्रगतिया बलर मिचेल स्टार्क व प्यान्ट कमिन्सं निगू निगू विकेट काःगु खः । थ्वयां न्ह्यव ब्याटिङ्ग याःगु अस्टे«लियां डेविड वार्नरया शतकय् २० ओभरय् मुक्कं २ विकेटया क्षतिं २३३ रन दयेकूगु खः । म्हिगः हे ३३ दँ बुन्हि न्यायेकूम्ह वार्नरं अविजित १०० रन दयेकूगु खःसा कप्तान आरोन फिन्चं ६४ व ग्लेन म्याक्सवेलं ६२ रन दयेकूगु खः ।"
https://nepalbhasatimes.com/26478,कासाख्य:,११४० कछलाथ्व अष्टमी,लिभरपुल विजयलिसें लिगया शीर्ष स्थानय्,"अन्तिम इलय् निगू गोल यासें लिभरपुलं एस्टन भिल्लायात २–१ गोलं बुकूगु दु । थ्व विजय लिसें लिभरपुल प्रिमियरशीप लिगय् ६ अंकया अग्रता कायम यासें शीर्षस्थानय् हे च्वनाच्वनेत ताःलाःगु दु । म्हिगः बहनी जूगु कासाय् भिल्लां लिभरपुलया झिला न्ह्यवनिसेंया अपराजित यात्रायात पूर्णविराम बीत्यंगु खः ।                                                         कासाया २१ औं मिनेटय् ट्रेजग्युएट्सं जोन म्याक्गिनया फ्रिकिकय् भलि थ्वासें गोल यानाः भिल्लायात अग्रता बिउगु खः । तर भिल्लां कासा क्वचायेत ३ मिनेट ल्यं दनिबलय् थःगु अग्रता बचे यायेमफुत । कासाया ८७ औं मिनेटय् एण्डी रोबर्टसन् हेड यासें लिभरपुलया निंतिं बराबरीया गोल यानाबिल । थ्व लिपा न्यागू मिनेट थप याःगुलिइ ९४ औं मिनेटय् साडियो मानें ट्रेन्ड अलेक्जेन्डरया कर्नर किकयात ब्याक् हेडपाखें गोल यानाः लिभरपुलयात विजय चूलाकाबिउगु खः । थ्व विजय लिपा निगूगु थासय् लानाच्वंगु म्यानचेस्टर सिटी स्वयां लिभरपुलं ६ अंकया स्पष्ट अग्रता काःगु दु । सिटी नं म्हिगः हे जूगु कासाय् साउथम्पटनयात २–१ गोलं बुकूगु खः । सिटी वइगु आइतवाः लिभरपुलया घरेलु मैदानय् म्हितः वनेत्यंगु खः । सिटी नं घौछि धयाथें छगू गोलं लिउने लानाच्वंगु खः । कासाया १३ औं मिनेटय् साउथम्पटनया वार्ड प्रोवेसें याःगु गोलया कारणं छगू गोलं लिउने लानाच्वंगु सिटीं कासाया ७० औं मिनेटय् तिनि सर्जियो अग्वेरोया गोलया कारण कासा बराबरी यायेत ताःलाःगु खः । थ्वयां १६ मिनेट लिपा केले वाल्करं याःगु गोलं सिटीं विजय चूलाकूगु खः । कासा लिपा न्ववासें सिटीया प्रशिक्षक पेप ग्वार्डिओलां धाःगु दु, ‘साउथम्पटनया झिंछम्हं कासामितय्सं १८ यार्डया बक्सय् च्वनाः डिफेन्डर यानाच्वबलय् आक्रमण यायेगु निंतिं थाय् हे मंत ।’ ‘जिपिं तसकं धैर्यपूर्वक म्हिता, गोल यायेगु कुतः हे यानाच्वना । लगातार आक्रमणया कारणं गोल यायेत ताःलात’ ग्वार्डिओलां धाःगु दु ।"
https://nepalbhasatimes.com/26002,कासाख्य:,  ,पोल्यान्ड व रुस नं युरोकपय् छनोट,"पोल्यान्ड व रुस युरोकपय् छनोट जूगु दु । आइतवाः चान्हय् जूगु कासाय् नर्थ मेसिडोनियायात २–० गोलं बुकाः पोल्यान्ड युरोकपया फाइनल चरणय् दुहां वंगु खः । अथेहे आइतवाः हे जूगु मेगु कासाय् साइप्रसयात ५–० गोलया शानदार जीत चूलाकुसें रुस नं युरोकपया फाइनलय् दुहां वंगु खः ।                                                         पोल्यान्डया निंतिं फ्रान्कोवस्की व एर्काडियु मिलिकं छगू छगू गोल याःगु खः । थ्व निगुलिं गोलया निंतिं कप्तान रोबर्ट लेवान्डोस्कीं पास मिले यानाबीगु खः । कासाया ७४ औं मिनेटय् पोल्यान्डं फ्रान्कोवस्कीया गोलया ग्वाहालिं न्हापां अग्रता काःगु खः । थ्वयां खुगू मिनेट लिपा मिलिकं मेगु गोल याःगु खः । समूह एचय् पोल्यान्डं च्यागू कासा म्हिताः १९ अंक सहित शीर्षस्थानय् दु । मेखे समूह आई पाखें युरोकपय् छनोट जूगु निगूगु टिम जुइगु झ्वलय् रुसया निंतिं डेनिस चेरेसेभं निगू, मागोमेड ओजदोइभ, अर्टिम ज्यूभा व एलेक्सन्दर गोलोभिनं छगू छगू गोल याःगु खः । रुसयागु च्यागू कासा लिपा २१ अंकं थ्यंगु दु । थ्वयां न्ह्यव हे थ्व समूहं छनोट जुइधुंकूगु बेल्जियमया २४ अंकं दु ।"
https://nepalbhasatimes.com/26013,कासाख्य:,  ,गांगुली अध्यक्ष जुइगु,"भारतीय क्रिकेटया पुलांम्ह कप्तान सौरभ गांगुली भारतीय क्रिकेट बोर्डया अध्यक्ष नियुक्त जुइगु निश्चित जूगु दु । बोर्डया कार्यवाहक अध्यक्ष सिके खन्नां सोमवाः गांगुलीयात बोर्डया अध्यक्ष जूगुलिं बधाई बिउगु दु । भारतीय क्रिकेट बोर्डया अध्यक्ष व मेमेपिं पदाधिकारया निंतिं उम्मेदवारी बिइगु अन्तिम ई सोमवाः तक जक दुगु खः ।                                                         बोर्डया बैठक वइगु अक्टोवर २३ य् जुइत्यंगु दु, तर अध्यक्ष पदय् गांगुली बाहेक मेपिं सुयां उम्मेदवारी लाःगु मदु । अथे जूगुलिं गांगुली अध्यक्ष जुइगु पक्का जूगु खः । ‘भारतीय क्रिकेटय् तसकं शक्तिशाली व स्रोतसाधन सम्पन्न दुगु बोर्डया अध्यक्षय् अनुभवी क्रिकेट कासामि सौरभ गांगुली ल्ययेगु धयागु गर्वया विषय खः’ खन्नां धाःगु दु । अथेहे ब्रिजेस पटेलयात आइपिएलया अध्यक्ष ल्यःगु दु । भारतीय केन्द्रीय गृहमन्त्री अमित शाहया काय अजय शाह धाःसा बोर्डया सदस्य सचिव जुइगु जूगु दु ।  "
https://nepalbhasatimes.com/26560,कासाख्य:,११४० कछलाथ्व दशमी,"लिभरपुल त्यात, चेल्सी व बार्सिलोना बराबरीइ",च्याम्पियन्स लिग अन्तर्गत म्हिगः जूगु कासाय् डिफेन्डिङ च्याम्पियन लिभरपुलं विजय चूलाकूगु दुसा प्रिमियरशीपया मेगु टिम चेल्सी धाःसा स्वंगू गोलं लिउने लाःसां बराबरी यायेत ताःलाःगु दु । मेखे स्पेनया महारथी क्लब बार्सिलोना धाःसा गोल यायेमफयेवं बराबरीइ चित्त बुझे यायेमाःगु दु ।                                                         अथेहे जर्मनीया बोरुसिया डर्टमन्डं निगू गोलं लिउने लाःसां पुनर्आगमन यानाः विजय चूलाकूगु दु ।बेल्जियन क्लब जेन्कयात २–१ गोलं बुकूगु डिफेन्डिङ च्याम्पियन लिभरपुल थ्व विजय लिपा नकआउट चरणया लिक्क थ्यंगु दु । समूह चरणय् निगू कासा ल्यं दनिगु इलय् लिभरपुलया प्यंगू कासा म्हिताः ९ अंकं दु । म्हिगः चान्हय् जूगु कासाय् लिभरपुलया निंतिं जर्जिन्हो विज्नल्डम व अक्सलेड चेम्वरलेनं छगू छगू ोल याःगु खःसा जेन्कया निंतिं एमवीवाना समतां छगू गोल याःगु खः । लिभरपुलं थ्व विजय थःगु घरेलु मैदानय् अपराजित यात्रायात २४ गू कासा तक थ्यंकूगु दु । समूह ‘ई’या लिभरपुल लिसें दुगु मेगु निगू टिम नेपाली व साल्जवर्ग दथुया कासा धाःसा १–१ गोलया बरबरीइ क्वचाःगु दु । नेपोली ८ अंक कयाः निगूगु थासय् दु । मेखे स्टामफोर्ड बिज्रय् चेल्सी व आयाक्स दथुइ जूगु कासा च्यागू गोल लिपा बराबरीइ क्वचाःगु दु । तसकं तनावपूर्ण थ्व कासाय् निगू ह्याउँगु कार्ड नकूगु खः । चेल्सीं स्वंगू गोलं लिउने लायेधुंकाः नं कासा बराबरीइ हःगु खः । कासाया निगूगु मिनेटय् हे टम्मी अब्राहमं आत्मघाती गोल यायेवं आयाक्सं अग्रता काःगु खः । थ्व लिपा चेल्सीयात पेनाल्टिया ह्वःताः वलसा थुकी जोयल जर्गिन्हों गोल यासें कासा बराबरीइ हःगु खः ।आयाक्सया निंति कासाया २० औं मिनेटय् क्वीन्सी प्रोमिसं गोल यातसा कासाया ३५ औं मिनेटय् हाकनं चेल्सीया गोलरक्षक किपा अरिजाबालगां आत्मघाती गोल यानाबिल । थ्व लिपा चेल्सी न्हापांगु हाफय् हे निगू गोलं लिउने लात । कासाया ५५ औं मिनेटय् डोनी भान डि बिकं थप छगू गोल यानाबीवं आयाक्स ४–१ गोलया स्थितिइ न्ह्यःने लायेधुंकूगु खः । चेल्सीं कासाय् पुनर्आगमन यायेगु झ्वलय् ६३ औं मिनेटय् सेजरं छगू गोल यात । थ्व लिपा निगू मिनेटया अन्तरय् आयाक्सया निम्ह कासामि निगू ह्याउँगु कार्ड नयाः मैदानं पिहां वने मालेवं चेल्सीयात कासाय् लिहां वयेत अःपुल । कासाया ६८ आं मिनेटय् डोल ब्लिन्डयात चेल्सीया अब्राहमयात फल याःगुलिं व ६९ औं मिनेटय् जोयल भेल्टम्यानं ल्हातं बल पनेवं ह्याउँगु कार्ड नकूगु खः । आयाक्सय् गुम्ह कासामिइ सीमित जुइवं चेल्सीं उकिया लबः कासें ७१ औं मिनेटय् जर्गिन्सं पेनाल्टीइ गोल यातसा ७४ औं मिनेटय् रिस जेम्सं बराबरी गोल याःगु खः । थ्व लिपा ७८ औं मिनेट कप्तान सेजरं गोल याःगु खःसां थुकियात भिआरए पाखें मान्यता मबिइवं चेल्सीं बराबरीइ हे चित्त बुझे यायेमाःगु खः । बराबरीइ लिपा समूह एचय् ७ अंक कयाः आयाक्स शीर्षथासय् दुसा चेल्सी व भ्यालेन्सिया नं समान ७÷७ अंक हे दुसां गोलअन्तरया कारणं छसिकथं निगूगु व स्वंगूगु थासय् दु । मेखे बार्सिलोनां धाःसा क्लब स्लाभिया लिसेया कासाय् सुपरस्टार कासामि लियोनल मेसीं तःगू ह्वःताः सितिकं छ्वयेवं गोलरहित बराबरीइ चित्त बुझे यायेमाःगु दु । थःगु घरेलु मैदानय् चेक क्लब स्लाभियायात दबाबय् तयातःसां स्लाभियाया बल्लाःगु रक्षापंक्ति धाःसा त्वाःथले मफुत । बार्साया निंतिं मेसीं तःगू प्रहार याःगु खःसां गुगुं बल बारय् लाना वनसा गुगुं बल गोलकिपरं पनाबिउगु खः । समूह एफय् बार्सिलोना ८ अंक कयाः शीर्ष थासय् दु ।
https://nepalbhasatimes.com/26049,कासाख्य:,  ,पारसया कप्तानीपाखें राजीनामा,"येँ –  नेपाली राष्ट्रिय क्रिकेटया कप्तान पारस खड्कां थःगु पदं राजीनामा बियादीगु दु । वय्कलं थःगु थ्व राजीनामा आकाझाकां वःगु मखसे सोचबिचाः यानाः हे बियागु खँ धाःगु दु । खड्कां मंगलवाः सामाजिक सञ्जाल पाखें थःम्हं कप्तान पदं राजीनामा बियागु घोषणा याःगु खः । थ्व घोषणा लिपा पत्रकारतलिसे खँ ल्हासें वय्कलं धयादीगु दु, ‘जिं झिदँ दत कप्तानी यानाच्वनागु, विगतया इलय् गुकथं क्रिकेट न्ह्याः वनाच्वंगु दु, व स्वयां जिं राजीनामा यायेगु निर्णय यानागु खः ।’                                                         वय्कलं कप्तानं राजीनामा बिउसां क्रिकेट धाःसा म्हिता हे च्वनेगु खँ धाःगु दु । ‘जितः न्ह्याबलें उच्चस्थानय् च्वनाच्वनाबलय् हे त्वःतेगु मन जुयाच्वंगु खः, जितः ताः न्हूगु नेतृत्व वःगु थ्व ई हे सही ई खः ।’थ्वयां छन्हु न्ह्यव जक अन्तर्राष्ट्रिय क्रिकेट परिषदं (आइसीसीं) नेपाल क्रिकेट संघ (क्यान)याया निलम्बन फुकुवा यासें ससर्त सदस्यता बीगु निर्णय याःगु खः । कप्तान खड्कां राजीनामा बीगु झ्वलय् क्यानया न्हूगु कार्यसमिति, कासामि व मेपिं साझेदारतय्सं नेपाली क्रिकेटयात बांलाकेमा धयागु कामना नं यानादीगु दु । वय्कलं नेपाली क्रिकेटय् फुक्कं न्हूकथं सुरु जुइमाः धकाः थःम्हं कप्तानी त्वःतेगु ई वःगु खँ नं धयादीगु दु । आइसीसीपाखें नकतिनि फुकुवा जूगु क्यानं धाःसा पारसया राजीनामा बारे थःपिंसं मसिउनिगु खँ धाःगु दु । न्हूगु कार्यसमितिया अध्यक्ष चतुरबहादुर चन्दं थःपिंत आधिकारिक रुपं राजीनामा बारे जानकारी मवःनिगु खँ धयादीगु दु ।"
https://nepalbhasatimes.com/25961,कासाख्य:,  ,इटाली युरोकपय् छनोट,"रोम –  युरोकप फुटबलया निंतिं जूगु छनोट कासाय् इटालीं ग्रिसयात बुकल । ग्रिसयात बुकूगु इटालि आकिवं जुइगु युरोकपया निंतिं छनोट नं जूगु दु । थःगु हे घरेलु मैदानय् जूगु कासाय् ग्रिसयात २–० या गोल अन्तरं बुकाः इटालीं समूह ‘जे’पाखें २१ अंकलिसें युरो २०२० या निंतिं छनोट जुइत सफल जूग्ु खः । इटालीया निंतिं जोर्जिनो व बर्नारडेस्चीं छगू छगू गोल याःगु खः ।                                                         उखे समूह एफया कासाय् स्पेन व नर्वें छगू छगू गोलया बराबारी म्हितल । थुगु कासाय् स्पेनया सर्जियो रामोस युरोपया गुगुं नं देय्या निंतिं दकलय् अप्वःकासा म्हितूम्ह कासामि जुइत सफल जूगु दु । आकिवं जुइगु युरोकप छनोट अन्तर्गत मेगु कासय् स्वीट्जरल्याण्डयात डेनमार्कं १–०, स्वीडेनं माल्टायात ४–० व रोमानियां फारो आइल्याण्डयात ३–० गोलं बुकल । नेपालं जोर्डननाप म्हितीगु विश्वकप छनोट अन्तर्गत नेपालं कन्हय जोर्डननापं म्हिततेत्यंगु दु । नेपालं विश्वकप छनोटया प्यंगूगु कासा जोर्डननाप म्हितेत्यंगु खः । वंगु विहीवाः अस्टे«लिया नापं बूगु नेपाली टिम जोर्डन थ्यंकः वनेधुंकूगु दु ।"
https://nepalbhasatimes.com/41766,कासाख्य:,???? ???????? नवमी,छगू हे इभेन्टय् निम्हेसित स्वर्ण,"एजेन्सी- जापानया टोकियोय् जुयाच्वंगु ओलम्पिक अन्तर्गत जूगु मिजंपाखेया हाइजम्प कासाय् निम्ह कासामिं स्वर्ण पदक इनाकायेमाःगु दु । कतारया कासामि एसा बार्शिम व इटालीया कासामिं स्वर्ण इनाकाःगु खः । हाइजम्प कासाय् निम्हं कासामिं बराबरी म्हितेवं निम्हेसितं स्वर्ण पदक बिउगु खः ।                                                         यंमथ्यं निघौतक जूगु थ्व धेंधेंबल्लाखय् निम्ह कासामिं २.३७ मिटरया उचाइ पार याःगु खः। कासाय् स्वकःतक निम्ह कासामिं २.३७ सिबें अप्वः उचाइ पार यायेत स्वःसा यायेमफयेवं अफिसियलतय्सं निम्हं कासामिलिसे खँ ल्हानाः निम्हेसितं स्वर्ण पदक बिइगु क्वःछिउगु खः । सन् १९९२ लिपा न्हापांखुसी थथे पदक इनाकाःगु खः । टोकियो ओलम्पिकय् चीन २४ स्वर्ण, १५ रजत व १४ कास्य सहित शीर्ष थासय् दु । निगूगु थासय् दुगु अमेरिकायाके २० स्वर्ण, २४ रजत व १६ कास्य दुसा स्वंगूगु थासय् दुगु जापानयाके १७ स्वर्ण, ५ रजत व ९ कास्य दु ।"
https://nepalbhasatimes.com/40538,कासाख्य:,???? ??????? षष्ठी,रुसं फिनल्यान्डयात बुकल,"येँ – रुसं युरो कपय् न्हापांगु विजय चूलाकूगु दु । बुधवाः बहनी सेन्ट पिटर्सवर्गय् जूगु कासाय् रुसं फिनल्यान्डयात १–० गोलं बुकूगु खः । ३४ हजार घरेलु दर्शकयात लय्तायाकेगु झ्वलय् रुसया निंतिं अल मिरन्चुकं छगू जक गोल याःगु खः । न्हापांगु हाफया इन्जुरि इलय् डिज्युबाया पासय् मिरन्चुकं कासाया छगू जक गोल याःगु खः ।                                                         थ्व गोल लिसें समूह बी इ रुसया ३ ल्याः जूगु दु । थुकिया लिसें रुसया निगूगु चरणय् वनीगु सम्भावना नं बांलाःगु दु । थ्वयां न्ह्यःया कासाय् रुस बेल्जियमपाखें ३–० गोलं बूगु खः । आः थ्व समूहय् फिनल्यान्ड, रुस, बेल्जियम स्वंगुलिं टिमया ३–३ अंक जूगु दुसा डेनमार्कया अंक मदुनि । बिहिवाः सनिलय् डेनमार्कं बेल्जियमलिसे म्हिती ।"
https://nepalbhasatimes.com/41534,कासाख्य:,???? ???????? पारू ,साफ च्याम्पियनसिप नेपालय् यायेगु प्रस्ताव,"येँ – नेपाःयात १३ औं साफ च्याम्पियनसिप ग्वसाः ग्वयेगु औपचारिक प्रस्ताव वःगु दु । दक्षिण एसियाली फुटबल महासंघं (सापंm) थ्व हे वइगु अक्टोबरय् १३ औं साफ च्याम्पियनसिप यायेत औपचारिक पत्र छ्वयाहःगु खः । शुक्रवाः च्वंगु अनलाइन बैठकय् साफ अक्टोबरय् यायेगु सहमति जूगु खःसा गन यायेगु धयागु धाःसा निर्णय मजूगु खः ।                                                         आइतवाः साफया महासचिव अनवरुल हकं एन्फाया महासचिव इन्दूमान तुलाधरयात साफ धेंधेंबल्लाः नेपालय् यायेत प्रस्ताव तयाः पत्र छ्वयाहःगु खः । एन्फाया महासचिव तुलाधरं आः नेपालं विस्तृत प्रस्ताव तयार यानाः अनुमोदनया निंतिं साफय् छ्वयेगु धाःगु दु । महासचिव तुलाधरं साफं प्रस्तावया अध्ययन यानाः साफ आयोजनाया अन्तिम निर्णय साफया कार्यसमितिं याइ धाःगु दु । साफ च्याम्पिनसिप थुगुसी बंगलादेशय् यायेगु ज्याझ्वः दुगु खःसा बंगलादेशं कोरोनाया कारणं थःपिंथाय् साफ आयोजना यायेमफइगु धाःगु खः । थ्व हे कारणं नेपाःलिसें भारत, श्रीलंका व माल्दिभ्सं आयोजना यायेत प्रस्ताव तःगु खः । साफय् थुगुसी न्यागू टिमं जक ब्वति काइ । पाकिस्तानयात फिफां प्रतिबन्ध तयातःगु दुसा भुटानं कोरोनाया कारणं नागरिकतय्त देसं पिहां वनेत अनुमति बियातःगु मदु । साफय् आः नेपाःलिसें भारत, श्रीलंका बंगलादेश व माल्दिभ्सं जक ब्वति काइ । नेपालं सन् १९९७ व २०१३य् यानाः निक्वः साफया ग्वसाः ग्वयेधुंकूगु दु । नेपाः आःतक साफया फाइनलय् थ्यंगु मदुनि ।"
https://nepalbhasatimes.com/40541,कासाख्य:,???? ??????? सप्तमी,"बेलंया पेनाल्टि असफल, तर निगू गोलय् ग्वाहालि","एजेन्सी÷ गारेथ बेलं पेनाल्टिइ गोल याये मफुसां निगू गोलया निंतिं असिस्ट यायेवं वेल्सं टर्कियात २–० गोलं बुकेत ताःलाःगु दु । युरो कपया समूह ए या बुधवाः चान्हय् जूगु कासाया ४२ औं मिनेटय् बेलया ग्वाहालिं रामसें न्हापांगु गोल याःगु खः । तर निगूगु हाफय् ६१ औं मिनेटय् वेल्सयात पेनाल्टिया ह्वःताः चूलात ।                                                         गारेथ बेलयात विपक्षी डिफेन्डरं बक्स लाइनय् फल तयेवं पेनाल्टि वःगु खः । थ्व पेनाल्टि थ्वायेत बेल हे न्ह्यःने वल, तर बेलं बलयात पोस्ट च्वय् थ्वानाबिल । पेनाल्टि मिसया कारणं निराश जूम्ह बेलं कासाया नियमित ई क्वचाया नं इन्जुरी ईया अन्तिम मिनेट ट्याक्टिकली कासा न्ह्यब्वसें कोनोर रोबर्टसयात गोलया ह्वःताः चूलाकाबिल । अन्तिम इलय् वःगु कर्नर बलयात न्ह्यःनें हे पास कासें बेलं पोस्ट लाइनया सिथसिथं बल ब्वाकाः रोबर्टस्यात पास मिले यानाबिउगु खः । थ्व विजय लिपा वेल्सया समूह ए य् ४ अंक जूगु दु । थ्वयां न्ह्यः स्वीट्जरल्यान्ड लिसे जूगु कासा १–१ गोलया बराबरीइ क्वचाःगु खः । टर्कि धाःसा थ्वयां न्ह्यःया कासाय् नं इटली पाखें ३–० गोलं पराजित जूगुलिं थ्यंमथ्यं धेंधेंबल्लाखं पिने लायेधुंकूगु दु ।"
https://nepalbhasatimes.com/41712,कासाख्य:,???? ???????? अष्टमी,टोकियो ओलम्पिकय् चीन शीर्ष थासय् कायम,"एजेन्सी- टोकियो ओलम्पिकय् चीन, अमेरिका व जापानया दथुइ शीर्ष थाय्या निंतिं धेंधेंबल्लाः जुयाच्वंगु दु । आइतवाः सनिलय् तकया दुने चीन २३ स्वर्ण, १४ रजत व १३ कास्य यानाः मुक्क ५० पदक त्याकाः शीर्ष थासय् दु ।                                                         निगूगु थासय् दुगु अमेरिकां २० स्वर्ण, २० रजत व १४ कास्य यानाः ५४ पदक त्याकूगु दुसा स्वंगूगु थासय् दुगु जापानं १७ स्वर्ण, न्यागू रजत व च्यागू कास्य त्याकेधुंकूगु दु । ओलम्पिकया प्यंगूगु थासय् अस्ट्रेलिया दु । अस्ट्रेलियां १४ स्वर्ण, स्वंगू रजत व १४ कास्य त्याकूगु दु । आइतवाः ओलम्पिकया पौडीइ जूगु कासाय् अमेरिकाया सेलेब डे«सलं न्यागूगु स्वर्ण त्याकल । आइतवाः जूगु कासाय् प्यंगू गुणा १०० मिटर रिलेय् सेलेब ड्रेसलं विश्व कीर्तिमान दयेकाः स्वर्ण त्याकूगु खः । अथे हे अस्ट्रेलियाया पौडी कासामि एम्मा म्याकेओनं प्यंगू स्वर्ण नाप यानाः न्हय्गू पदक त्याकाः सोभियत युनियनया जिमन्यास कासामि मारिया गारोखोभ्कां तयातःगु छगू हे ओलम्पिकय् दकलय् अप्वः पदक त्याकूम्ह मिसाम्ह कासामिया र्कीतिमानया बराबरी याःगु दु । अथे हे कतारं इतिहासय् हे न्हापांखुसी स्वर्ण त्याकल । कतारया फरेस एल बाख मिजंपाखेंया भारात्तोलनय् स्वर्ण त्याकूगु खः । एथलेटिक्सया १०० मिटरया कासाय् जमैकां छगू हे कासाय् स्वर्ण, रजत व कास्य त्याकल । कासाय् जमैकाया थम्पसन हेरां स्वर्ण त्याकूगु खः ।"
https://nepalbhasatimes.com/41191,कासाख्य:,???? ????????? दुतिया,इटलीयात ५३ दँ लिपा युरो कप,"एजेन्सी– पेनाल्टि सुटआउटय् इटलीपाखें पराजित जुइवं इंग्ल्यान्डया ५५ दँ लिपा तःधंगु अन्तर्राष्ट्रिय उपाधी त्याकेगु म्हगस छखे लाःगु खः । युरो कपया आइतवाः चान्हय् जूगु फाइनल कासाय् इटली पाखें पेनाल्टि सुटआउटय् ३–२ गोलं पराजित जुइवं इंग्ल्यान्डया म्हगस त्वाःदःगु खः ।                                                         घरेलु मैदान वेम्बलेय् तःधंगु समर्थकतय् दथुइ जूगु कासाय् लुका सं कासाया निगूगु मिनेटय् हे गोल यासें इंग्ल्यान्डया म्हगसयात अझ क्वातुकाबिउगु खः । तर थ्वयां न्ह्यः ३३ गू कासा अपराजित म्हितावःगु इटलीयात त्याकेगु निंतिं थ्व छगू गोलं मगात । कासाया ६७ औं मिनेटय् लियोनार्डो बोनुचीं गोल यासें कासा बराबरी यानाबिल । थ्व लिपा नियमित इलय् निगुलिं टिमं गोल यायेमफुत । कासाया एक्स्ट्रा इलय् नं निगुलिं टिमं गोल यायेमफयेवं पेनाल्टि सुटआउट जुल । पेनाल्टि सुटआउटय् इंग्ल्यान्डया प्रशिक्षक ग्यारेथ साउथगेटयात हाकनं छक्वः भाग्यं साथ मबिल । इंग्ल्यान्डया न्यागू पेनाल्टि मध्ये स्वंगू असफल जुल । मार्कस रास्फोडं पोलय् बल थ्वातसा बुकायो स व जाडोन सान्चोया बलयात इटलीया गोलकिपर जिनालुइजि डोनारुमां पनाबिल । इंग्ल्यान्डया निंतिं ह्यारि केन व ह्यारि माग्वेयरं जक गोल यायेत ताःलात । इटलीया निंतिं डोमेनिको बेरार्डी, बानुची व फेड्रिको बेर्नाडेस्चीं पेनाल्टिइ गोल याःगु खः । इटलीं ५३ दँ लिपा युरो कप उपाधी त्याकूगु खः । थ्वयां न्ह्यः इटलीं सन् १९६८ य् छगू जक युरो त्याकूगु दु ।"
https://nepalbhasatimes.com/41157,कासाख्य:,???? ?????? आमै,टोकियो ओलम्पिकय् स्वकुमितय्त प्रवेश निषेध,"एजेन्सी-जापानया टोकियोय् जुइत्यंगु ३१ औं गृष्मकालीन ओलम्पिकय् मैदानय् वयाः कासा स्वःवइपिं स्वकुमितय्त प्रवेश निषेध याइगु जूगु दु । न्हापा विदेशी स्वकुमितय्त जक प्रवेश मयाकेगु निर्णय याःगु खःसा आः स्थानीय स्वकुमितय्त नं अनुमति मबीगु जूगु दु । कोरोना महामारीयात ध्यानय् तयाः थ्व निर्णय याःगु खः ।                                                         थ्व निर्णय लिपा संसारया हे दकलय् तःधंगु कासा महोसत्व ओलम्पिक स्वकुमित हे न्ह्यःने मदयेक जुइगु जूगु दु । जापान सरकार, अन्तर्राष्ट्रिय ओलम्पिक कमिटी, अन्तर्राष्ट्रिय पारा ओलम्पिक कमिटी, टोकियो २०२० ग्वसाःखलः व टोकियो मेट्रोपोलिटीनं थ्व निर्णय याःगु खः । जापानया ओलम्पिक मन्त्री तामायो मारुकावां थुकिया जानकारी बियादीगु खः । थ्व निर्णय याये न्ह्यः जापान सरकारं टोकियोय् संकटकालया घोषणा याःगु खः । ओलम्पिक कासा स्वयेत मनूतय्सं टिकट तकं काये धुंकूगु खः । टिकट कायेधुंकूपिं मनूतय्के टोकियो २०२० या अध्यक्ष हसिमोटाें माफी नं फ्वंगु दु । ओलम्पिक थ्व हे जुलाइ २३ निसें अगष्ट ८ तारिख तक जुइ । ओलम्पिकय् थीथी ३३ गू कासाया ३३९ इभेन्ट जुइ । ओलम्पिकय् झिछंद्वः कासामिं ब्वति कायेत्यंगु दु ।"
https://nepalbhasatimes.com/41165,कासाख्य:,???? ????????? पारू ,"अर्जेन्टिनायात कोपा अमेरिका कप, मेसी उत्कृष्ट कासामि","येँ – डिफेन्डिङ्ग च्याम्पियन ब्राजिलयात बुकाः अर्जेन्टिनां कोपा अमेरिका कप त्याकूगु दु । आइतवाः सुथय् जूगु कासाय् डि मारियाया छगू जक गोलया ग्वाहालिं अर्जेन्टिनां कोपा त्याकूगु खः । अर्जेन्टिनाया निंतिं २८ दँ लिपा थ्व दकलय् न्हापांगु महत्वपूर्ण अतर्राष्ट्रिय उपाधी खः । सन् १९९३ य् कोपा त्याकेधुंकाः अर्जेन्टिनां छुं नं महत्वपूर्ण अन्तर्राष्ट्रिय उपाधी त्याकूगु मदुनि ।                                                         अर्जेन्टिनाया कप्तान लियोनल मेसीया निंतिं नं थ्व महत्वपूर्ण उपाधी खः । खुक्वः तकया बेलन डी’ओर त्याकेधुंकूम्ह मेसीं क्लब फुटबलय् नं यक्व हे उपाधी त्याकूगु दु, तर थःगु देय् अर्जेन्टिनाया निंतिं छुं नं उपाधी त्याके मफुगुलिं आलोचित जुयाच्वंगु खः । मेसी धेंधेंबल्लाःया उत्कृष्ट कासामि व दकलय् अप्वः गोल याःम्ह कासामि नं जूगु दु । आइतवाः सुथय् ब्राजिलयात घरेलु मैदानय् बुकेगु निंतिं कासाया २२ औं मिनेटय् डि मारियां छगू जक गोल याःगु खः । मारियां डि पाउलोया पासय् थ्व गोल याःगु खः । कासाया ५२ औं मिनेटय् ब्राजिलया रिचार्डसनं गोल याःगु खःसां अफसाइडया कारणं गोल मबिउगु खः । अर्जेन्टिनाया इमिलेनो मार्टिनेजयात थुगुसीया धेंधेंबल्लाःया उत्कृष्ट गोलकिपर जूगु दु । सेमिफाइनलय् कोलिम्बिया नाप जूगु कासाय् मार्टिनजं स्वंगू पेनाल्टि पंगु कारणं अर्जेन्टिनां फाइनल तकया यात्रा यायेफुगु खः ।  "
https://nepalbhasatimes.com/32709,कासाख्य:,११४० दिल्लागा पारू ,"लिभरपुल त्यात, सिटी बुत",लन्डन (एजेन्सी) – इंग्लिस प्रिमियर लिगय् आइतवास् लिभरपुलं एस्टन भिल्लायात एनफिल्डलय् २-० बुकल । थःगु घरेलु मैदानय् लिभरपुलया थ्व शतप्रतिशत प्रदर्शन खः । थ्व सिजनय् लिभरपुलं एनफिल्डय् म्हितूगु लिगया १७ कासामध्ये १७ हे तुं त्यास्गु दु ।                                                         भिल्लाविरुद्धया जितय् धाःसा साडियो माने व कर्टिस जोन्सं गोल यात । आइतवास्या मेगु कासाय् निगूगु थासय् च्वंगु म्यानचेस्टर सिटी साउथह्याम्पटनया ल्हातं १-० बुत । साउह्थयाम्पटनया नितिं छगूयां छगू गोल चे एडम्सं याःगु खः । थ्व कासा त्यायेवं साउथह्याम्पटन गणितीय ल्याखं प्रिमियर लिगय् कायम जुइगु निश्चित जूगु दु । मेखे सिटीया धाःसा थ्व सिजनया गुंगूगु हार खः । स्पेन म्याड्रिड – स्पेनी ला लिगाय् बार्सिलोनां आइतवाः भिल्लारियलयात ४-१ बुकल । थ्व कासा त्यायेवं बार्सिलोनां शीर्ष थासय् च्वंगु रियल म्याड्रिडनापया दूरी प्यंगु ल्याखय् क्वकाःगु दु । थ्वयां न्ह्यः रियलं एथलेटिको बिलबाओयात १-० बुकूगु खः ।
https://nepalbhasatimes.com/32790,कासाख्य:,११४० दिल्लागा तृतीया,मिलानं युभेन्ट्सयात बुकल,"मिलान (एजेन्सी) – एसी मिलानं इटालीया सिरी ए य् मंगलवा: अजुचायापूगु पुर्नआगमन यासें युभेन्ट्सयात ४-२ बुकल । लिग धलखय् दकलय् च्वये च्वना च्वंगु युभेन्ट्स छगू इलय् निगू गोलं न्ह्यने लाना च्वंगु ख: । तर निगूगु हाफया न्यागु मिनेट दुने मिलानं स्वंगु गोल या:गु ख: । युभेन्ट्सया नितिं सुरुआतय् एडरिन राबिट व क्रिस्टियानो रोनाल्डों गोल या:गु ख: ।                                                         ज्लाटन इब्राहिमोभिचं मिलानया नितिं गोल यायेवं टिमया पुर्नआगमन न्ह्या:गु ख: । वया नितिं फ्रायन्क केसीं बराबरी गोल यात धा:सा राफेल लियोओ व एन्टे राबेचं गोल यात । मंगलवा:या मेगु कासाय् निगूगु थासय् च्वंगु लाजियो नं लेचेया ल्हातं २-१ बुत । इंग्ल्यान्ड लन्डन – चेल्सीं इंग्लिस प्रिमियर लिगय् क्रिस्टल प्यालेसयात ३-२ बुकाः ल्याः धलखय् स्वंगूगु थाय् काःगु दु । चेल्सीया नितिं ओलिभर जिरोड, क्रिस्टियन पुलिसिच व टामी अब्राहमं गोल यात । चेल्सीया आः ६० ल्याः जूगु दु । थ्वया न्ह्यः स्वंगूगु थासय् लाना च्वंगु लेस्टरं धाःसा आर्सनलनाप १-० या बराबरी म्हितल । कासा क्वचाये खूगु मिनेट न्ह्यः लेस्टरया नितिं जेमी भार्डी बराबरी गोल याःगु खः ।"
https://nepalbhasatimes.com/32864,कासाख्य:,११४० दिल्लागा षष्ठी,रियल लिग उपाधिपाखें निगू जित ल्युने,म्याड्रिड (एजेन्सी) – रियल म्याड्रिडं शुक्रवा: स्पेनी ला लिगाय् एलाभेसयात २-० बुकल । थ्व कासा त्यायेवं रियल लिग उपाधिपाखें निगू जित जक ल्युने ला:गु दु । रियलं करिम बेन्जेमां पेनाल्टीं या:गु गोलपाखें अग्रता का:गु ख: । निगूगु हाफय् बेन्जेमाया पासय् मार्को एसेन्सों मेगु गोल यात । थ्व कासा त्यायेवं रियल निगूगु थासय् च्वंगु बार्सिलोनासिबें प्यंगु ल्याखं न्ह्यने लात । बार्सिलोना शनिवा: रियल भालाडोलिडनाप म्हिति । बार्सिलाना थ्व कासाय् बुत धा:सा रियलं सोमवा: ग्रेनेडाविरुद्धया कासा त्याका: लिग उपाधि थ:गु नामय् यायेफइ । शुक्रवा: या मेगु कासाय् ग्रेनेडां रियल सोसिडाडयात ३-२ बुकल ।
https://nepalbhasatimes.com/32763,कासाख्य:,११४० दिल्लागा दुतिया,मनपाया दुनेया ए डिभिजन क्लबतय्त येँ मनपाया झिगू झिगू लाख,"येँ (नेपालभाषा टाइम्स) – येँ महानगरपालिकां येँ महानगर दुने लाःगु ए डिभिजन क्लबतय्त झिगू झिगू लाख तका दां ग्वाहालियाःगु दु। येँ मनपां थःगु क्षेत्र दुने लाःगु खुगू ए डिभिजन क्लबयात म्हिगः दां लःल्हाःगु खः ।                                                         राष्ट्रिय सभागृहय् जूगु ज्याझ्वलय् मेयर विद्या सुन्दर शाक्यं मच्छिन्द्र क्लब, सरस्वती युवा क्लब, हिमालयन शेर्पा क्लब, काठमाडौं खेल मण्डल (एनआरटी), संकटा क्लब व मनाङ मस्र्याब्दी क्लबयात झिगू झिगू लाख तकाया चेक लःल्हानादीगु खः । ज्याझ्वलय् न्ववानादिसें मेयर शाक्यं कासा ख्यःया विकास व प्रवद्र्धनया निंतिं थ्व ग्वाहालि लःल्हानागु खँ धयादिल । थ्व झ्वलय् वय्कलं कासामितय् विकास व कासाख्यःया विकास यानाः कासायात सहरी जीवनपद्धति दयेकेत महानगरं कासाख्यलय् लगानी अप्वयेका यंकेगु खँ धयादीगु खः । वय्कलं धयादीगु दु, ‘जनप्रतिनिधि वयेधुंकाः महानगरपालिकां कासाख्यः, शिक्षा, स्वास्थ्य थेंज्याःगु क्षेत्रयात नं विशेष प्राथमिकता बियाः निरन्तर ज्या याना वनाच्वना.गु दु। कासाख्यःया विकासया निंतिं जिमिसं यानागु थ्व चिधंगु ग्वाहालि जक खः ।’ येँ महानगरपालिकां थगुने नं थःगु क्षेत्र दुने लाःगु ए, बी व सी डिभिजन लिगयात दां ग्वाहालि बिउगु खः । आः छुं न्हि लिपा हे बी व सी डिभिजनया क्लबतय्त नं ग्वाहालि लःल्हायेगु खँ मेयर शाक्यं धयादीगु दु। मनपां थगुने बी डिभिजन क्लबयात स्वंगू स्वंगू लाख व सी डिभिजन क्लबयात निगू निगू लाख दां ग्वाहालि बिउगु खः । ज्याझ्वलय् न्ववासें अखिल नेपाल फुटबल संघ (एन्फा)या अध्यक्ष कर्माछिरिब शेर्पां येँ मनपां कासाख्यःया विकासया निंतिं न्हूगु कथंया ज्या याःगु धासें प्रसंशा यानादीगु खः । ‘डिभिजन क्लबतय्त आर्थिक ग्वाहालि यायेगु ऐतिहासिक परम्परा येँ मनपां सुरु यायेधुंकाः आः मेमेगु महानगरपालिकां नं थज्याःगु ज्यायात निरन्तरता बियाच्वंगु दु। थुकिया निंतिं येँ मनपायात विशेष सुभाय् बी हे माः’ वय्कलं धयादीगु दु । वय्कलं स्वनिलय् बस्ती तःधना वनेवं फुटबल मैदानत लोप जुया वनाच्वंगु धासें थज्याःगु इलय् अभ्यासया निंतिं येँ महानगरपालिकालिसे सहकार्य यानाः न्ह्याः वनेगु बारे सहलह जुयाच्वंगु खँ नं वय्कलं धयादीगु दु । अथेहे मच्छिन्द्र क्लबया अध्यक्ष प्रवोधवीर सिंह कंसाकारं नं खेल विकासया निंतिं येँ मनपां याःगु ग्वाहालिया प्रसंशा यानादिल । ‘येँ महानगरपालिकाया न्हूगु नेतृत्वं कासायात थू धयागु जिमिसं वाः चायेकागु दु । फुटबलयात जक मखु, समग्र कासाख्यःयात हे मनपां ग्वाहालि याना वयाच्वंगु जिमिसं स्यू । थ्व सकारात्मक खः’ वय्कलं धयादीगु दु ।"
https://nepalbhasatimes.com/34492,कासाख्य:,११४० अनलाथ्व चौथी,फिफापाखें न्हूगु बरियता सार्वजनिक,"एजेन्सी – विश्व फुटबलया सर्वोच्च निकाय (फिफा)पाखें न्हूगु बरियता सार्वजनिक याःगु दु। फिफां झण्डै खुला लिपा मिजं फुटबलया विश्व बरियता सार्वजनिक याःगु खः ।                                                         फिफां सार्वजनिक याःगु लिपांगु बरियता धलखय् बेल्जियम शीर्षस्थानय् दु। बल्जियमया थ्व शीर्ष प्यंगूगु थाय्या अपरिवर्तनीय थाय् खः । बेल्जियमलिसें शीर्ष प्यंगूगु थासय् फ्रान्स, ब्राजिल व इंग्ल्याण्ड दुसा थुपिं नं अपरिवर्तित रुपय् शीर्ष स्थानय् च्वनाच्वंगु दु। थुकथं हे पोर्चुगल न्यागूगु थासय् दुसा एसियाली राष्ट्रय् शीर्ष स्थानय् लानाच्वंगु जापान विश्व वरियताय् २८ औं थासय् दु । थ्व हे झ्वलय् कोभिड-१९या महामारीया कारणं खुला स्वयां अप्वः ठप्प जुयाच्वंगु विश्व फुटबलत नं लिहां वइगु क्रमय् दु । थ्व ल्याखं वइगु सेप्टेम्बर महिना युरोपय् कासात संचालन जुइगु तयारीइ दु । युईएफए नेशनल लिग कासा अवरुद्ध जुइवं विश्व फुटबलया वरियता क्रम क्वःछीगु ज्यातकं प्रभावित जूवंगु खः ।"
https://nepalbhasatimes.com/33097,कासाख्य:,११४० दिल्लागा आमै,येँमपां जैशीदेगल युथ क्लबयात खेलकुद सामाग्री लःल्हात,"येँ (नेपालभाषा टाइम्स) – ‘खेलकुद सामग्री बियागु धइगु व्यक्तिगत मखु संस्थागत खः, जिं जिगु खल्तिं बियागु मखु, थ्व छगू राज्यं बिउगु खः उकिं थ्व छगू येँ महानगरपालिकां बिउगु खः । यायेमाःगु थीथी ज्यामध्ये थ्व छगू चिधंगु ज्या जक खः । खय्त ला थुज्वःगु आपाः हे ज्या थीथी वडाय् थीथी त्वालय् याये धुन । अय् नं थीथी संघसंस्था सकसितं माःगु ग्वाहालि याये फयाच्वंगु मदु’ थ्व खँ म्हीग शनिवाः थनया जैसीदेगल युथ क्लबया ग्वसालय् येँ महानगरपालिकां खेलकुद सामाग्री लःल्हायेगु ज्याझ्वलय् मूपाहांया थासं येँ महानगरपालिकाया मेयर बिद्यासुन्दर शाक्यं धयादीगु खः ।                                                         क्लबया अध्यक्ष नापं अन्तर्राष्ट्रिय अम्पायर राजेश प्रजापतिया सभापतित्वय् न्ह्याःगु ज्याझ्वलय् येँ महानगरपालिका २१ वडाअध्यक्ष उदयचुडामणि वज्राचार्य पाहांकथं झायादीगु खःसा क्लबयात येँ महानगरपालिकां करीव प्यंगू लाख तका बराबरया खेल सामग्री ग्वाहालि याःगु खः । थ्व स्वयां न्ह्यः क्लबया छेँ दनेगुलिइ नं ग्वाहालि याःगु खः ।"
