url,category,date_published,headline,news_text
https://nepalbhasatimes.com/31859,अन्तर्राष्ट्रिय,११४० तछलाथ्व दशमी,चीनय् हानं १६म्हेसित संक्रमण,बेइचिङ (रुइटर्स) – चीनय् कोरोना भाइरसा (कोभिड-१९)या कारणं हानं १६म्हेसित संक्रमण जूगु दु । थ्व चीनय् स्ववाः थुके संक्रमण जूगु दकलय् अप्वगु ल्याः खः । चीनया राष्ट्रिय स्वास्थ्य आयोगया कथं फुक्कं संक्रमितत पिनं वःपिं खः । इजिप्टं वःपिं मनूतय् मे ३१ तारिक कुन्हु संक्रमणया पुष्टि जूगु खँ आयोगं धाःगु दु । उकी मध्ये दकलय् अप्व दक्षिणी प्रान्त सिचुवानयापिं खः । चीनाय् आः तक ८३ हजार १७म्हेसित संक्रमण जुइधुंकूगु दु ।
https://nepalbhasatimes.com/32000,अन्तर्राष्ट्रिय,११४० तछलागा दुतिया,"कोरोना भाइरस : सीपिं ४ लख थ्यन, संक्रमित थ्यंमथ्यं ७० लख","येँ – कोरोना भाइरस (कोभिड-१९)या महामारीया कारणं हलिन्यंक सीपिं ४ लखं अप्व जूगु दु । जोन्स हप्किन्स विश्वविद्यालयया कथं थौं तक ४ लख २ सय ४३म्ह मनूत सीगु दु । अथेहे कोभिड-१९पाखें संक्रमिततय् ल्याः ६९ लख २३ हजार ८ सय ३६म्ह थ्यंगु दु ।                                                         संक्रमणपाखें दकलय् अप्व अमेरिका प्रभावित जूगु दु । अन १९ लख २० हजार ६१म्ह मनूतय्त संक्रमण जूगु दुसा  १ लख ९ हजार ८ सय २म्ह मनूत सीधुंकूगु दु । अथेहे ब्राजिलय् ६ लख ७२ हजार, रुसय् ४ लख ६७ हजार व बेलायतय् २ लख ८६ हजार मनूतय्त संक्रमण जुइधुंकूगु दु । अथेहे भारतय् नं संक्रमणया ल्याः अप्वया वंगु दु । भारतय् संक्रमितत २ लख ४८ हजार थ्यंगु दु । हलिं दकलय् अप्व संक्रमिततय् धलखय् भारत न्यागूगु स्थानय् लानाच्वंगु दु । नेपालय् नं संक्रमिततय् ल्याः न्हिया न्हिथं अप्वयाच्वंगु दु । थौं जक नेपालय् थप २ सय १३म्हेसित कोरोना भाइरसया संक्रमण जूगु खः । नेपालय् संक्रमिततय् ल्याः ३ हजार ४ सय ४८म्ह थ्यंगु दुसा सीपिं १३म्ह थ्यनेधुंकल ।"
https://nepalbhasatimes.com/31897,अन्तर्राष्ट्रिय,११४० तछलाथ्व एकादशी,अमेरिकी राष्ट्रपति ट्रम्पया ट्वीट – ‘सुभाय् राष्ट्रपति ट्रम्प’,"वासिङ्टन (एजेन्सी) – अमेरिकाय् अश्वेत नागरिक जर्ज फ्लोयड सीधुंका अन विरोध प्रदर्शनत तच्वयावंगु दु । १६ राज्यया २५ स्वयां अप्व शहरय् कर्फ्यू तयातःगु दु । छवाः न्ह्यःनिसें जुयाच्वंगु प्रदर्शन हिसांत्मक जुयावनाच्वंगु दु । सोमवाः सुथय् जक राजधानी वासिङ्टनया राष्ट्रपति भवन न्ह्यःने आपालं प्रदर्शनकारीत जम्मा जूगु खः । उकीया कारणं स्वयम राष्ट्रपति डोनाल्ड ट्रम्प घौछिया निंतिं बंकरय् वना च्वनेमाःगु खः ।                                                         वयां लिपा राष्ट्रपति ट्रम्पं वासिङ्टनय् कफ्र्यूयात अझ कडा यायेगु व अमेरिकी राज्यया गर्भनर व शहरया मयेरतय्सं स्थिति नियन्त्रणय् कायेमफुसा सेनायात छ्यलेगु तकं धयादीगु खः । थ्वहे दथुइ राष्ट्रपति ट्रम्पं छगू ट्वीट यानादिसें थःम्ह थःयात हे सुभाय् बियादीगु दु । वय्कलं म्हिग बहनी वासिङ्टन डिसीइ छुं नं कथंया समस्या मजूगु व मिनियापोलिसय् नं अथेहे जूगु धासें थःयात हे सुभाय् बियादीगु खः । वय्कलं ट्वीटय् च्वयादी, ‘म्हिग बहनी डिसीइ छुं समस्या मजू । यक्वसित ज्वन । फुक्कसिनं बांलागु ज्या यात । अत्याधिक बल । प्रभुत्व । अथेहे, मिनियापोलिसया अवस्था नं बांला जू (सुभाय् राष्ट्रपति ट्रम्प) ।’"
https://nepalbhasatimes.com/32169,अन्तर्राष्ट्रिय,११४० तछलागा दशमी,अमेरिकाय् हाकनं अश्वेतया हत्या,"एजेन्सी – अमेरिकाय् प्रहरीं हाकनं छम्ह अश्वेत नागरिकयात स्याःगु दु। अमेरिकाया एटलान्टाय् रेशर्ड ब्रुक्स नांया हाकु जातियाम्ह छम्ह २७ दँया ल्याय्म्हयात प्रहरीं गोली कयेकाः स्याःगु खः । थ्व घटना लिपा एटलान्टाया प्रहरी प्रमुख एरिका शील्ड्सं राजीनामा बिउगु दु।                                                         अमेरिका जर्ज फ्लाइड नांयाम्ह छम्ह हाकु वर्णया मनूयात छम्ह प्रहरी अधिकारीं गःपतय् पुलिं त्यलाः स्यानाबिइवं वंगु स्वाः न्ह्यव निसें तःधंगु प्रदर्शन जुयाच्वंगु दु। थ्व हे झ्वलय् हाकनं मेम्ह छम्ह अश्वेतया प्रहरीपाखें हत्या जूगु खः । जर्जिया ब्यूरो अफ इन्भेस्टिगेशन (जीबीआईं) ब्रुक्सया हत्यायात कयाः अनुसन्धान न्ह्याकाच्वंगु दु। जीबीआईया कथं ब्रुक्स लँ दथुइ कारय् हे द्यना बीवं सतक जाम जुल, थ्व लिपा प्रहरीं वयात अनया वेन्डीज नांया रेष्टुराँय् सःतूगु जुयाच्वन ।ब्रुक्सया मापसे परीक्षण याःबलय् अय्लाः त्वनातःगु सीदत, तर व गिरफ्तार जुइत माने मजुल । थ्व लिपा व प्रहरीया टेजर धाइगु छगू विद्युतिय हतियार लाकाः बिसिउँ वन । थ्व हतियार मनूयात विद्युतीय झट्का बियाः अस्थायी रुपं पक्षाघात याइगु हतियार खः । ब्रुक्सं व हतियारं छम्ह प्रहरी अधिकारीयात ताके यायेवं प्रहरीं गोली कयेकूगु खः । प्रत्यक्षदर्शी छम्हेसिनं कयातःगु भिडियोय् ब्रुक्सं प्रहरीयात टेजरं ताके यायेवं प्रहरीं नं वयात टेजरं कयेकूगु खः । थ्व लिपा प्रहरी अधिकारी भिडियो फ्रेमय् खनेदइमखु। तर भचा जायेवं बन्दूकया सः तायेदइ, अले ब्रुक्स बँय् ग्वःतूवनी । वयात अस्पताल यंकी, तर वया मृत्यु जुइधुंकी । थ्व घटना लिपा शुक्रवाःनिसें हे हाकनं प्रदर्शन तच्वया वःगु दु। प्रदर्शनकारीतय्सं आः ब्रुक्सया नां व ब्ल्याक लाइभ्स म्याटर धयागु सन्देश च्वयातःगु प्लेकार्ड प्रदर्शन यानाच्वंगु दु। अमेरिकाया मेमेगु शहरय् नं जर्ज फ्लोयडया हत्यायात कयाः जुयाच्वंगु प्रदर्शन न्ह्याना हे च्वंगु दनि ।"
https://nepalbhasatimes.com/32154,अन्तर्राष्ट्रिय,११४० तछलागा नवमी,बलिउड अभिनेता सुशान्त सिंह राजपुतपाखें अत्महत्या,"मुम्बई (बीबीसी) – बलिउड अभिनेता सुशान्त सिंह राजपुतं मुम्बईया बन्द्राय् च्वंगु थःगु छेँय् अत्महत्या याःगु दु । आत्महत्याया कारण धाःसा सीकेमफुनी । ३४दँया राजपुतया छेँय् ज्या याइम्हेसिनं बान्द्र पुलिस स्टेशनय् आत्महत्याया बारे जानकारी बिउगु खः ।                                                         टिभी ज्याझ्वःपाखें थःगु करियर सुरु याःम्ह राजपुतं छुं दँ थुके बलिउडय् म्हितुगु बांलागु भूमिकाया निंतिं तारिफ जुयाच्वंगु खः । ‘काई पो चे’ संकिपापाखें फिल्मी यात्रा सुरु याम्ह सुशान्तं बलिउड स्टार आमिर खाननाप ‘पिके’ नांगु संकिपाय् तकं ज्या यायेधुंकूगु दु । ‘एमएस धोनी : द अनटोल्ड स्टोरी’, ‘छिछोरे’ थज्याःगु हिट फिल्म म्हितुम्ह सुशान्त १९८६स बिहारया पटनाय् बुम्ह खः । झिन्हु न्ह्यः जक कलाकार सुशान्तं थःगु इन्स्टाग्राम पोष्टय् थः मां नापया किपा तःगु खः ।"
https://nepalbhasatimes.com/32139,अन्तर्राष्ट्रिय,११४० तछलागा अष्टमी,बेइजिङय् हाकनं कोरोना संक्रमण खनेदत,बेइजिङ (एजेन्सी) – चीनया राजधानी बेइजिङय् हाकनं कोरोना संक्रमण खनेदयेवं अन उच्च सतर्कता कायेगु सुरु याःगु दु । बेइजिङय् ४५म्ह न्हूपिं संक्रमित लूगु दु । न्हूगु संक्रमितत लुइवं बेइजिङय् पर्यटकीय क्षेत्र बन्द याःगु दुसा फङडाइ जिल्लाया झिंछगू आवासिय क्षेत्रय् लकडाउन याःगु दु ।                                                         बेइजिङय् निला थुके शुक्रवाः छम्ह मनूयात संक्रमणया पुष्टि जूगु खः । छवाः न्ह्यः स्थानीय सिनफाडी धाःगु ला बजारय् वंम्ह उम्ह मनूयात संक्रमण जूगु खः । मेगू छुं नं कथंया ट्राभल हिस्ट्र मदुगुलिं उम्ह मनूयात उगु हे बजारय् संक्रमण जूगु आशंका याःगु खः । वयां लिपा शनिवाः मेपिं खुम्हेसित नं संक्रमण जूगु खः । उकी मध्ये स्वम्ह उगु हे बजाः दुगु क्षेत्रय् ज्या याइपिं खः । अथेहे मेम्ह छम्ह उगु हे बजाःया पसलय् वम्ह ग्राहक व निम्ह धाःसा चिनियाँ ला अनुसन्धान केन्द्रया कर्मचारीत खः । उपिं कर्मचारीत मध्ये छम्ह छवाः न्ह्यः उगु पसः क्षेत्रय् वःगु खः । उगु क्षेत्रया ५ सय १७म्हेसिगु परीक्षण याःगु इलय् ४५म्हेसित संक्रमण खनेदुगु खः । अधिकारीतय्सं आः उगु सिनफाडी बजाः क्षत्रे व मेगू छगू सिफुडया बजाः बन्द याकूगु दु । बेइजिङय् सिनाफाडी छगू तःधंगु थोक बजाः खः । कोरोना भाइरस गनं वल धाइगु पुष्टि मजूनिसां छगू सिफुड पसःया टेबुलय् भाइरस लूगु खँ अधिकारीतय्सं धाःगु दु । उगु क्षत्रेय् आः उच्च सतर्कता कायेगु निंतिं चिनियाँ जनसेना परिचालन याःगु दु । अन लिकसं च्वंगु गुंगू ब्वनेकुथी बन्द याःगु दु । आः उगु क्षेत्रय् च्वनीपिं १० हजार मनूतय्त परीक्षण यायेगु तयारी जुयाच्वंगु दु ।
https://nepalbhasatimes.com/6827,अन्तर्राष्ट्रिय,११३८ अनलाथ्व अष्टमी,जब लँय् चकलेट बाः वन,"मोटर जुइगु लँय् ध्याचः, फोहर, धः, लः, च्व, खि, बाः वनाच्वनीगु झीगु निंतिं सामान्य हे खः । गबलें गबलें सतकय् मोबिल, चिकं, मचिकं आदि बाः वयाच्वने यः । तर सतकय् चकलेट बाः वयाच्वंगु धइगु गबलें न्यने मलंनि । यदि लँय् चकलेट व नं खुसि थें बाः वयाच्वन धाःसा ला तसकं अजू चायापुगु खँ जुइ । अज्याःगु इलय् छिं छु यानादी ? शायद अथे जुल धाःसा थःत यत्तले चकलेट नयेगु ह्वःताः सुनानं त्वःफिकी मखु जुइ !                                                         वंगु छुं दिं न्ह्यः पोल्याण्डया छगू सहरय् अज्याःगु हे दृश्य खनेदत । सुथ न्हापां पोल्याण्डया छगू सहरय् चकलेट बाः वयाच्वंगु । चकलेटया चकलेट जक लोड याना हयाच्वंगु छगः कन्टेनर सतकय् ग्वतुल । कन्टेनर सतकय् ग्वतुलेवं उकी तयाः हःगु चकलेट दक्वं सतकय् कुतुं वल । सतक तसकं क्वानाच्वंगुलिं चकलेट नं नाया वन, अले दक्वं चकलेट बुलुहुं सतकय् खुसि थें बाः वन । उलिजक गन खः धकाः कन्टेनरय् प्याकिंग यानातःगु चकलेट जक मखसे तरल चकलेट नं टन का टन तया हःगु खः । थ्व घटना पोल्याण्डया वार्सा व पोजान धइगु सहरया दथुइ लाःगु राजमार्गय् जूगु खः । राजमार्गय् तीव्र गतिं वयाच्वंगु कन्टेनर आकाझाकां सतकया सिथय् च्वंगु बारय् ठक्कर नयेवं कन्टेनर अनियन्त्रित जुयाः पल्टे जूगु खः । कन्टेनर पल्टे जुयाः चालक गम्भिर रुपं घाःपाः जूगु खःसा सतक छगुलिं चकलेटया चकलेट बाः वंगुलिं छु ईतक उगु लागाया सतक हे अवरुद्ध नं जूगु खः । अझ न्ह्यइपुगु छता खँ सतकय् बाः वंगु चकलेट सिलेत कर्मचारीतय्त तसकं सास्ति जूगु जक मखसे तःधंगु परिमाणय् लःया आवश्यक जूगु खः । अझ गुलिं थासय् ला चकलेट धिचिनाच्वंगुलिं उकियात चिइकेत च्वापु धी चिइकेगु स्वयां नं थाकुगु अधिकारीतय् धापू दु ।"
https://nepalbhasatimes.com/6282,अन्तर्राष्ट्रिय,११३८ बछलागा एकादशी,९२ दँया महाथिर मलेसियाया प्रधानमन्त्री जुल,मलेसियाय् ९२ दँया पुलांम्ह प्रधानमन्त्री महाथिर मोहम्मद हाकनं सत्ताय् लिहां वइगु जूगु दु । महाथिरया पार्टीं सन् १९५७ निसें लगातार सत्ताय् च्वनाच्वंगु दलयात आम चुनावय् पराजित यासें राजनीतिक हाकनं शानदार पुनरागमन याःगु खः । आम चुनावया इलय् ९२ दँया महाथिरं छगू इलय् थःम्हं हे नेतृत्व याना वयाच्वनागु बारिसन नाशिओनल पार्टी व थःम्हं हे हुर्के यानाम्ह नेता नजिब रजाकयात हाथ्या बीत हाकनं राजनीति लिहां वयेगु घोषणा याःगु खः ।                                                         प्रधानमन्त्री नजिबया कार्यकालय् ताःई न्ह्यवनिसें भ्रष्टाचारया द्वपंपयात बेवास्ता यानाच्वंगु खः । वय्कःया शासनकालय् मलेशियाय् मूल्यवृद्धि तच्वयेगु लिसें जातीय तनाव नं खनेदुगु खः ।९२ दँया महाथिरया पक्षय् वःगु चुनावी लिच्वःयात यक्व हे विश्लेषकतय्सं नाटकीय लिच्वः धाःगु दु । सरकार गठन यायेत ११२ सिट आवश्यक दुगुलिं महाथिरया नेतृत्वय् दुगु विपक्षी दलं ११५ सिट त्याकूगु खः । महाथिरया विजयं देश स्वतन्त्र जुसांनिसें सरकारया नेतृत्व याना वयाच्वंगु पार्टीया शासनकाल नं अन्त्य जूगु दु ।सरकारया नेतृत्व याइम्ह महाथिर आः विश्वया ज्याथपिं नेतात मध्ये छम्ह जुइगु जूगु दु । आःतक सरकारया नेतृत्व याःपिं ज्याथपिं नेता मध्ये मलावीया पुलांम्ह राष्ट्रपति डाक्टर हेस्टिङ्स बन्डाया नां न्ह्यःने वइ । बन्डां सत्ता त्वःतूगु इलय् ९६ दँ स्वयां अप्वः दयेधुंकूगु खः । अथेहे जिम्बाब्वेया नेता रोबर्ट मुगाबें नं ९३ दँय् थ्यनेधुंकाः जक थःगु पदं राजीनामा बियादीगु खः । ९२ दँ दुम्ह महाथिरं आः पूवंक कार्यकाल शासन यात धाःसा दकलय् ज्याथम्ह राष्ट्रप्रमुख जूगु कीर्तिमान च्वनेफु ।
https://nepalbhasatimes.com/7567,अन्तर्राष्ट्रिय,११३८ अनलागा सप्तमी,सिरियाय् अमेरिकाया हवाइ आक्रमण,अमेरिकी नेतृत्वया हवाई सेनां सिरियायाउत्तरपाखे लाःगु हासाकह सहरय् मंगलवाः हवाई आक्रमण याःगु दु । आक्रमणय् लानाः सर्वसाधारण लिसें विद्रोहीत सीगु खँ धाःगु दु । अमेरिकी नेतृत्वया लडाकु विमानं सहरया आवास क्षेत्रयात हे लक्षित यानाः न्हिनय् हवाइ आक्रमण याःगु खः । सिरियाली सरकारी समाचार संस्था सानाया कथं हासाकह धाःथाय् आइतवाः चान्हय् याःगु सैनिक कारवाहीलय् तःम्ह मस्त सीगु दु ।                                                         समाचार संस्था सानाया कथं अमेरिकी गठबन्धनया सेनां न्हापांनिसें आवास क्षेत्रयात हे लक्षित यानाः आक्रमण यायेगु यानाच्वंगु दु । थुकिया तच्वःगु विरोध जूसां हवाई कारवाही धाःसा दिउगु मदुनि ।अमेरिकी गठबन्धनं सन् २०१४ निसें सिरियाय् आक्रमण सुरु याःगु खः । सिरियां धाःसा अमेरिकी नेतृत्वया गठबन्धन थःथासं चिइकेगु निंतिं संयुक्त राष्ट्र संघयात इनाप यानाच्वंगु दु ।
https://nepalbhasatimes.com/11076,अन्तर्राष्ट्रिय,११३८ गुँलाथ्व नवमी,खानं प्रधानमन्त्रीया शपथ ग्रहण यात,पाकिस्तानया न्हूम्ह प्रधानमन्त्री कथं इमरान खानं शनिवाः शपथ ग्रहण यानादीगु दु । तेहरिक ए इन्साफ (पीटीआई)या नेता खान पाकिस्तानया २२ औं प्रधानमन्त्री जुयादीगु खः । शुक्रवाः प्रतिनिधि सभाय् जूगु निर्वाचनय् खानं १७ट मत कयाः प्रधानमन्त्री जुयादीगु खः । प्रधानमन्त्री जुइत मुक्कं १७२ मत आवश्यक दुगु खः ।                                                         प्रधानमन्त्री जुइ निंतिं पाकिस्तान मुस्लिम लिगया शाहबाज सरिफ खानया प्रतिद्वन्द्वः कथं दनादीगु खः ।पाकिस्तान क्रिकेटया पुलांम्ह कप्तान खानया पार्टी पिटिआई नं वंगु जुलाई २५ य् जूगु आम निर्वाचन ११४ थासय् विजय चूलाकूगु खः । दकलय् तःधंगु पार्टीया ल्याखं खान उबलय् हे प्रधानमन्त्री जुइगु पक्का धयाथें जूगु खः । सरकार गठन यायेत आवश्यक बहुमत मदुसां दकलय् तःधंगु पार्टीया ल्याखं प्रधानमन्त्री जुयाः गठबन्धन सरकार दयेकूगु खः । खानं थःगु मन्त्रिपरिषद १५ निसें २० सदस्यीय जक दयेकेगु प्रतिबद्धता प्वंकादीगु दु । प्रधानमन्त्रीं शपथ ग्रहण यायेवं क्रिकेटया विश्वविजेता टिमया कप्तान खानं थःम्हं भ्रष्टाचार विरोधी अभियान न्ह्याकेगु प्रतिबद्धता नं प्वंकादीगु दु ।
https://nepalbhasatimes.com/8935,अन्तर्राष्ट्रिय,११३८ तछलागा तृतीया,‘क्यानाडा अमरिका न्ह्यःने झुके जुइमखु’,"अमेरिकां थःपिंथाय् दुहां वइगु विदेशी सामानय् कर अप्वयेकाः सुरु याःगु व्यापार युद्धविरुद्ध क्यानाडां नं अमेरिकी सामानय् कर अप्वयेकाः लिसः बिउगु दु । थ्व झ्वलय् क्यानाडाया विदेशमन्त्री क्रिष्टिया फ्रीलन्डं अमेरिकां स्टिल व अल्मुनियमं अप्वयेकूगु करया न्ह्यःने क्यानाडा झुके जुइमखु धाःगु दु ।                                                         अमेरिकां दकलय् अप्वः क्यानाडां हे स्टिल व अल्मुनियमं निर्यात याना वयाच्वंगु खः । अमेरिकां कर अप्वयेकेवं क्यानाडा सरकारं थःथाय्या स्टिल व अल्मुनियम उद्योगयात ग्वाहालि यायेगु निंतिं डेढ अर्ब अमेरिकी डलर बराबरया सहायता कार्यक्रम घोषणा यायेधुंकूगु दु । अले थ्व कर रकम अमेरिकां थःथाय् आयात जुइगु सामानय् कर अप्वयेकाः हे परिपूर्ति याइगु जुइ । क्यानाडां वइगु जुलाई १ निसें १६.६ अर्ब क्यानेडियन डलर बराबरया अमेरिकी सामानय् कर अप्वयेकेत्यंगु दु । विदेशमन्त्री क्रिष्टियां अमेरिकां क्यानाडाय न्ह्यःन मेगु छुं हे विकल्प मबिउगुलिं थज्याःगु कर हे अप्वयेकाः लिसः बीमाःगु खँ धयादीगु दु । क्यानाडां लगे याःगु कर स्टिल व आल्मुनियमं दयेकातःगु अमेरिकी उत्पादनय् लक्षित जुइ । अथेहे धौ,क्याचअप व राजनीतिक अखडा कथं नालातःगु विस्कन्सिन, पेन्सिल्भानिया व फ्लोरिडाय् उत्पादन जुइगु सुन्तलाया जूसं नं क्यानाडां कर अप्वयेकूगु दु"
https://nepalbhasatimes.com/7124,अन्तर्राष्ट्रिय,११३८ अनलाथ्व चतुर्दशी,निगू कोरियाली नेतातय् आकस्मिक भेटवार्ता,एजेन्सी- अमेरिकी राष्ट्रपति डोनाल्ड ट्रम्पं उत्तर कोरियाली नेता किम जङ अनलिसेया शिखर वार्ता क्वःथलेधुंकाः शनिवाः आकाझाकां उत्तर कोरियाली नेता व दक्षिण कोरियाली राष्ट्रपति दथुइ भेटवार्ता जूगु दु ।                                                         निगू कोरियाली देय्या नेतातय् दथुइ थ्व भेटवार्ता जूगु वंगु प्यवाः दुने निक्वःखुसी खः । निम्ह नेता दथुइ शिखर वार्तायात हे कयाः खँल्हाबल्हा जूगु खँ धाःगु दु । अमेरिकी राष्ट्रपतिं थःम्हं वार्ता क्वःथलेधुंकाः नं हाकनं वार्ता जुइगु सम्भावना दनी धाःगुयां कन्हय् कुन्हु हे निम्ह कोरियाली नेतात नापलाःगु खः । निगू कोरियाया सीमा क्षेत्रय् लाःगु सैन्य गतविधि प्रतिबन्ध तयातःगु क्षेत्रय् शनिवाः आकाझाकां निम्ह नेतातय् दथुइ बैठक जूगु खः । कोरियाली प्रायद्वीपय् जुयाच्वंगु दक्षिण कोरिया व अमेरिकी सेनाया मंकाः सैन्य अभ्यासयात कयाः थ्वयां न्ह्यव उत्तर कोरियां दक्षिणया प्रतिनिधिलिसे खँ ल्हायेत तकं अस्वीकार याना वयाच्वंगु खः । दक्षिण कोरियाली राष्ट्रपति मून जे इनयात उत्तर कोरियाली नेता किमं नापलाःगु धयागु उत्तर कोरिया अझं राष्ट्रपति ट्रम्पलिसे नापलायेत इच्छु दुगु संकेत याःगु खँ विश्लेषकतय्सं धाःगु दु । कोरियाली नेतातय् वार्तां निगू कोरिया सहकार्य यानाः न्ह्याःवनेगु कुतःया संकेत नं जूगु खँ धाःगु दु ।
https://nepalbhasatimes.com/11037,अन्तर्राष्ट्रिय,११३८ गुँलाथ्व नवमी,नेपाःप्रति चिन्तित अन्नान मंत,"येँ – संयुक्त राष्ट्र संघया पुलांम्ह महासचिव कोफी अन्नान म्हिगः मंत । ८० दँ दुम्ह वय्कः घानाया नागरिक खः । उसाँय् मदयाच्वंम्ह वय्कः स्वीट्जरल्याण्ड बर्नस्थित छगू अस्पतालय् वासः याकुयाकुं मदुगु खँ कोफी अन्नान फाउण्डेशनं धाःगु दु ।                                                         नेपालय् माओवादी जनयुद्धया कारणं आपालं मनूत सिनाच्वंगु खँयात ध्यानय् तयाः वय्कलं हे द्वन्द्व मदयेकेत राष्ट्र संघीय ग्वाहालिया पहल यानादीगु खः । वय्कलं कयादीगु पहल हे विकसित जुया वनाः अन्तिमय् माओवादी लडाकुतय्त शिविरय् निगरानी तयेगु जिम्मा राष्ट्र संघीय मिशन अनमिनं याःगु खः । उकिया लागिं मिशन प्रमुख जुयाः इयान मार्टिन नेपाः वःगु खः । अबले नेपालय् शान्ति पलिस्थाया लागिं राष्ट्र संघीय महासचिव अन्नानया विशेष दूत जुयाः उपमहासचिव भाजु सामुयल ताम्राट नेपाः वइगु खः । वय्कलं शान्ति वार्ताया सहजकर्ता पद्मरत्न तुलाधर लगायत थीथी मनूतय्त नापलानाः शान्ति प्रक्रिया ताःलाकेत भूमिका म्हितादीगु खः । अबले शान्ति वार्ताया पहल यानादीम्ह मानवाधिकारवादी नेता पद्मरत्न तुलाधरं कनादी कथं कोफी अन्नानं तयार याःगु राष्ट्रसंघीय महासचिवया प्रतिवेदनय् नेपाःया द्वन्द्व बारे समेत उल्लेख यासें थ्व द्वन्द्व समाधान यायेगु खःसा नेपालय् थःपिनि ‘गुड अफिस’ चायेकाः ग्वाहालि याये फइ धकाः उल्लेख यानातःगु खः । अन्नानया वहे खँयात आधारय् माओवादीं राष्ट्र संघलिसे स्वापू तयाः लडाकु निगरानी याकेगु ज्या याःगु खः । भाजु तुलाधरं धयादी, ‘अन्नान थः हे नेपाः मवःसां वय्कः नेपाःया शान्ति प्रक्रियाय् चिन्तित खः धइगु सीदु । वय्कलं प्रतिनिधि दयेकाः छ्वया हःम्ह सामुयल ताम्राथलिसे जिगु बरोबर सम्पर्क जू ।’शान्तिया लागिं नोवल सिरपाः समेत त्याकादीम्ह अन्नान राष्ट्र संघया न्हापांम्ह अफ्रिकी महासचिव खः । वय्कः सन् १९९७ निसें २००६ तक महासचिव जुयादीगु खः ।"
https://nepalbhasatimes.com/10052,अन्तर्राष्ट्रिय,११३८ दिल्लाथ्व एकादशी,‘व्यापार युद्ध वास्तविक जुइधुंकल’,"एजेन्सी-जी ट्वान्टीइ धाइगु तःधंगु अर्थतन्त्र दुगु विश्वया नीगू देय्या मन्त्रीतय् शिखर बैठकया निंतिं अर्जेन्टिनाय् मुनेगु झ्वलय् फ्रान्सया अर्थमन्त्री बु्रनो ल मेयरं व्यापार युद्ध आःया छगू वास्तविकता जुइधुंकूगु खँ धयादीगु दु ।                                                         एकतर्फी रुपं कर लगे यायेगु अमेरिकी व्यापार नीति जंगली कानुनय् आधारित जूगु वय्कलं द्वपं बियादीगु दु । तर अमेरिकी अर्थमन्त्री स्टिभन मनुसिनं अमेरिकी करया बचाउ यासें युरोपेली संघ व चीनयात स्वतन्त्र प्रतिस्पर्धाया निंतिं थःथःगु बजाः खुल्ला यायेत इनाप यानादिल । अर्जेन्टिनाया ब्युनर्स आयर्सय् निन्हुयंकं जुइगु वार्ताय् तःधंगु अर्थतन्त्र दुगु नीगू देय्या अर्थमन्त्री व बैंकरत मुनाच्वंगु दु । फ्रान्सया अर्थमन्त्री ल मेयरं समाचार संस्था एएफपीलिसे खँ ल्हासें विश्व बजाः जंगली कानुनय् आधारित जुइमजिउ धासें एकतर्फी रुपं कर अप्वयेकेगु जंगली कानुन खः धयादीगु खः । ‘जंगली कानुन, फुपिनि निंतिं कानुन, विश्वा व्यापार सम्बन्धया भविष्यय् थ्व जुइफइमखु’ धासें वय्कलं धयादीगु दु,‘जंगली कानुनं वृद्धियात कमजोर याइ, कमजोर देय्तय् निंतिं तसकं थाकुइ, अले थुकिं भयावह राजनीतिक लिच्वः हइ ।’ फ्रान्सया अर्थमन्त्री मेयरं व्यापार युद्ध आःया वास्तविकता जुइधुंकूगु धासें अमेरिकां स्टिल व आल्मुनियमय् काःगु कर लित मकाल धाःसा युरापेली संघलिसे स्वतन्त्र व्यापार बारे वार्ता यायेमफइगु खँ वय्कलं धयादीगु दु । अमेरिकी अर्थमन्त्री मनुसिनं धाःसा संघ व चीनलिसेया व्यापार बारे ट्रम्पया अडानयात समर्थन यासें संघ व चीनं थःथःपिनि बजाः खुल्ला यायेमाः धयादीगु खः । वंगु वालय् जक अमेरिकी राष्ट्रपति डोनाल्ड ट्रम्पं व्यापारया निंतिं युरोपेली संघ सत्रु खः धयादीगु खः । थ्व धुंकाः ट्रम्पं हाकनं अमेरिकाय् दुहां वइगु ५०० अर्ब डलर बराबरया फुक्क चिनिया सामानय् कर कायेगु धम्की बिउगु खः । अमेरिकां नीच्यागू दुजः देय् दुगु युरोपेली संघ व चीन निगुलिसें तःधंगु व्यापार घाटा फया वयाच्वंगु दु ।"
https://nepalbhasatimes.com/9139,अन्तर्राष्ट्रिय,११३८ तछलागा सप्तमी,आः अन्तरिक्षय् नं अमेरिकी सेना,"विश्व शक्ति राष्ट्रय् अमेरिकाया नां दकलय् न्ह्यःने वइ । विकसित राष्ट्रलिसें आर्थिक, सैन्य, प्रविधि हरेक ख्यलय् अमेरिकाया नां त्वःफीमखु । उकिसनं शक्ति धायेबलय् सैनिकया उपस्थितियात थुइकेगु याः । अमेरिकाया सैन्य शक्ति तसकं बल्लाः । अमेरिकां जल, स्थल व वायु स्वंगुलिं क्षेत्रय् थःगु सैन्य शक्ति उत्तिकं बल्लाका तःगु दु ।                                                         पृथ्वी थ्व स्वंगुलिं तहय् बल्लाःगु सैन्य शक्ति दुगु अमेरिकां आः अन्तरिक्षय् नं थःपिनिगु सैन्य शक्तिया उपस्थिति क्यनीगु जूगु दु । अमेरिकी राष्ट्रपति डोनाल्ड ट्रम्पं रक्षा मन्त्रालय पेन्टागनयात अन्तरिक्षय् नं अमेरिकी सैनिकया उपस्थिति तयार यायेत निर्देशनात्मक आदेश बिउगु दु । अमेरिकी अन्तरिक्ष काउन्सिलया छगू ज्याझ्लवःयात संबोधन यायेगु झ्वलय् राष्ट्रपति ट्रम्पं उकथंया आदेश बिउगु खः । ‘अमेरिकाया रक्षा नीतिया सवालय् अन्तरिक्षय् मात्र अमेरिकाया उपस्थिति जक दयां मगाः, अन्तरिक्षय् अमेरिकी दबदबा नं दयेमाः’ ट्रम्पं धाःगु दु । यदि अमेरिकां अन्तरिक्षय् सैनिकया उपस्थिति दयेकल धाःसा अन्तरिक्षय् नं वयागु दबदबा सुनिश्चित जुइ । थःपिनिगु बिस्कं वायु सेना दयेक दयेकं नं आः अमेरिकां बिस्कं ‘स्पेस फोर्स’ अर्थात अन्तरिक्षय् नं सैन्य बल तैनाथ यायेगु प्रक्रिया न्ह्याकूगु दु । यदि अमेरिकां अन्तरिक्षय् सैन्यबल तैनाथ यात धाःसा थ्व वयागु खुगूगु शाखा जुइ ।"
https://nepalbhasatimes.com/10840,अन्तर्राष्ट्रिय,११३८ गुँलाथ्व दुतिया,अमेरिकी प्रतिबन्धं टर्किया अर्थव्यवस्था डाँवाडोल,"टर्किं निदँ न्ह्यः अमेरिकी पादरी एन्ड्रयु ब्रन्सनयात ज्वंबलय् शायद हे जक बिचाः याःगु खइकि थुकिया लिच्वः निदँ लिपा देय्या अर्थ व्यवस्थाय् हे लाःवनी धकाः । एन्ड्रयुयात मत्वःतल धाःसा अमेरिकां आर्थिक प्रतिबन्ध तयेगु ख्याच्वः बिउगु खः । आः अमेरिकां धाथें अथे हे यानाः क्यनाबिउगु दु ।                                                         अमेरिकी राष्ट्रपति ट्रम्पं टर्किं आयत जुइगु इस्पात व एल्मोनियमय् आयात शुल्क निदुगं यानाबिउगु दु ।थुकिं यानाः टर्किया अर्थव्यवस्था निरन्तर कुहां वनाच्वंगु दु । थनया मुद्रा लीरा थ्व दँय् डलरया तुलनाय् ४० प्रतिशत कुहां वनेधुंकूगु दु । डलरया अनुपातय् लीरा वंगु वालय् जक १६ प्रतिशतं कुहां वन । थुकथं लीरा गुलि तक कुहां वनी धयागु धायेफइगु स्थितिइ मदयाच्वंगु दु । आखिर टर्कि विरुद्ध अमेरिकां छाय् थज्याःगु निर्णय यात । थुकिया कारण बिस्कं बिस्कं पिहां वयाच्वंगु दु । तर थुकिया छगू महत्वपूर्ण कारण धाःसा अमेरिकी पादरी हे खः ।राजनीतिक पुचःतय् लिसे कथित सम्बन्धया कारणं टर्किं एन्ड्रयु ब्रन्सनयात सन् २०१६ य् गिरफ्तार याःगु खः । अमेरिकां ब्रन्सनयात रिहा यायेत माग याःगु खः, तर टर्किं वयात त्वःतेगु खँ अस्वीकार्य धकाः धाल । ह्वाइट हाउसया प्रेस सचिव सारा सन्डर्सं उबले धाःगु खः, ‘वयात ज्वंगु तसकं अनुचित व अन्यायपूर्ण खः ।’आर्थिक प्रतिबन्ध तयेवं बुधवाः जक टर्किया विदेश मन्त्रालयं छगू वक्तव्य जारी यानाः अमेरिकी प्रशासनयात गलत फैसला लित कायेत आह्वान याःगु खः । अमेरिकां तःगु थ्व प्रतिबन्ध खनाः विज्ञत नं अजू चायाच्वंगु दु । अमेरिकां छुं नेटा सहयोगी देय्यात थुकथं प्रतिबन्ध तःगु अजूचायापुगु खँ धाःगु दु । थ्व प्रतिबन्ध लिपा निगुलिं देय् स्वापू तसकं क्वय्या स्तरय् थ्यंवंगु दु ।टुर्किया राष्ट्रपति रेचेप तैय्यप अर्दोआन पश्चिमी नेतातपाखे झुकाव दुम्ह नेता खः । अर्दोआनया आलोचकतय्सं तःधंगु ल्याखय् जूगु गिरफ्तारी, मानवाधिकार उल्लंघन व रुसं मिसाइल रक्षा प्रणाली न्याःगुलिं न्हापा हे थुकथं प्रतिबन्ध तयेमाःगु खँ धयाच्वंगु दु । निदँ न्ह्यः तैय्यपं थःत कु यायेत्यंगु धासें तःधंगु ल्याखय् गिरफ्तारी यासें सेना व सरकारी कर्मचारीतय्त बर्खास्त यानाबिउगु खः । राष्ट्रपति तैय्यपं पादरी ब्रन्सनया स्वापू गैरकानुनी कुर्दिस्तान वर्कर्स पार्टी व गुलेन आन्दोलनलिसे दु धकाः धया वयाच्वंगु दु । गुलेन आन्दोलनं हे सन् २०१६ य् सत्ता कू यायेगु असफल कुतः याःगु खः ।  "
https://nepalbhasatimes.com/7459,अन्तर्राष्ट्रिय,११३८ अनलागा षष्ठी,अमेरिकायात जी सेभनपाखें  व्यापार युद्ध जुइगु ख्याच्वः,"एजेन्सी÷ शक्तिशाली देय्तय् संगठन जी सेभेनया अर्थमन्त्रीतय्सं अमेरिकायात आः व्यापार युद्ध जुइगु ख्याच्वः बिउगु दु । क्यानडाया विस्लरय् जूगु जी सेभेनया बैठकय् अमेरिकां स्टिल व एल्मुनियमय् कर अप्वयेकूगु खँयात कयाः अर्थमन्त्रीतय्सं थ्व ख्याच्वः बिउगु दु । जी सेभेनय् दुथ्याःगु न्हय्गू देय्या अर्थमन्त्रीतय् बैठकय् अमेरिका लिसे व्यापार युद्ध पनेगु निंतिं छुं ई जक ल्यं दनिगु ख्याच्वः नं बिउगु खः । बैठकय् इयु व क्यानडां नं अमेरिकी नीतिया प्रतिकार यायेगु ख्याच्वः बिउगु खःसा फ्रान्सं छुं न्हि लिपा हे व्यापार युद्ध सुरु जुइगु प्रति सकसिया ध्यानकर्षण याकूगु खः । मेखे अमेरिकी राष्ट्रपति ट्रम्पं धाःसा अझ नं थःगु निर्णयया बचाउ यानाच्वंगु दु । ट्रम्पं तःदँ न्ह्यवनिसें मेमेगु देशं व्यापार ख्यलय् अमेरिकाया शोषण यानाच्वंगु ट्विट याःगु दु । ट्रम्पं आःया कर नीतिं अमेरिकी स्टिल उत्पादकतय्त संरक्षण याइगु न्ह्यथँसें थ्व राष्ट्रिय सुरक्षाया निंतिं तसकं महत्वपूर्ण जूगु खँ धाःगु दु । तर बैठकय् सहभागी अमेरिकी अर्थमन्त्रीं धाःसा अमेरिकां विश्व अर्थतन्त्रया नेतृत्व त्वःतूगु मदुनि धासें मेमेगु देशं कयाच्वंगु चिन्तायात राष्ट्रपति ट्रम्पयाथाय् थ्यंकेगु खँ धाःगु दु । बिहीवा जक अमेरिकी वाणिज्यमन्त्रीं स्टिलय् २५ प्रतिशत व एल्मुनियमय् १० प्रतिशत कर अप्वयेकागु कार्यान्वयनय् वःगु खँ धाःगु खः । इयु, क्यानडा व मेक्सिकों थगुने थ्यंमथ्यं २३ अर्ब डलर बराबरया स्टिल व एल्मुनियम अमेरिकाय् निर्यात याःगु खः । थ्व थ्वयां न्ह्यः निर्यात याःगु ४८ अर्ब डलरया थ्यंमथ्यं बछि जक खः । ट्रम्पं प्रशासनं एल्मुनियम व स्टिलय् कर अप्वयेकूगु कारणं इयु, क्यानडा व मेक्सिकों नं थःथाय् अमेरिकां वइगु सामानय् कर अप्वयेकेगु घोषणा याःगु दु ।"
https://nepalbhasatimes.com/7462,अन्तर्राष्ट्रिय,११३८ अनलागा षष्ठी,प्लास्टिक नयाः ह्वेल सित,"दक्षिणी थाइल्यान्डय् प्लाष्टिकया म्हिचा नःम्ह छम्ह ह्वेल सीगु दु । उम्ह ह्वेलं ८० पा प्लाष्टिकया म्हिचा नयातःगु खः । सोङख्ला प्रान्तया छगू नहरय् उम्ह ह्वेलयात बचे यायेगु कुतः याःबलय् वं न्यापा प्लाष्टिकया म्हिचा बान्ता यानाहःगु खँ संरक्षण अधिकारीतय्सं धाःगु दु ।उम्ह ह्वेलया प्वाथय् ८ केजीया प्लाष्टिकया म्हिचा लुइकूगु खः । नौसेनाया छम्ह विज्ञं धाःकथं प्लाष्टिकया म्हिचाया कारणं उम्ह ह्वेलं थःगु आहार नये मफयाः सीगु खः ।                                                         थाइल्यान्डय् विश्वय् हे यक्व प्लाष्टिकया म्हिचा छ्यलीगु देय् मध्ये छगू लाः । छगू अध्ययन कथं आः नं प्लाष्टिकयात नियन्त्रण यायेगु ज्या मन्ह्याकल धाःसा छगू दशक लिपा समुद्रय् प्लाष्टिकया मात्रा स्वंगू गुणां मल्याक अप्वइगु खँ खनेदुगु दु । थाइल्यान्डय् प्लाष्टिकया कारणं दँय्दसं सलंसः समुद्री जीव सिनाच्वंगु दु । आः सीम्ह ह्वेलयात ना थापय् च्वंगु छगू नहरय् असक्त व लखय् म्हितेमफुगु अवस्थाय् लुइकूगु खः । वातावरण अधिकारीतय्सं डुङ्गाया ग्वाहालिं उम्ह ह्वेलयात पौडी म्हितकेत ग्वाहालि याःगु खः, अले निभालं बचे यानातःगु खः । तसकं स्याहारसुसार यानातःसां ह्वेलसीगु खः ।"
https://nepalbhasatimes.com/7509,अन्तर्राष्ट्रिय,११३८ अनलागा षष्ठी,सिरियाली राष्ट्रपतिं  उत्तर कोरिया भ्रमण याइगु,सिरियाली राष्ट्रपति बशर अल असदं उत्तर कोरियाया राजकीय भ्रमण याइगु जूगु दु । उत्तर कोरियाली सरकारी समाचार संस्थां असद याकनं हे उत्तर कोरिया वइगु समाचार च्वःगु खः । यदि असद उत्तर कोरिया थ्यन धाःसा सन् २०११ लिपा सुं नं राष्ट्र प्रमुखं उत्तर कोरियाया भ्रमण याःगु थ्व हे न्हापांखुसी जुइ ।                                                         थौंकन्हय् उत्तर कोरियाया नेता किम जङ अनं अन्तर्राष्ट्रिय ख्यलय् कुटनीतिक गतिविधि अप्वयेका यंकाच्वंगु दु । थ्वहे झ्वलय् सिरियाया राष्ट्रपति नापलायेत्यंगु खः । किमं छुं ई न्ह्यव तिनि चीन वनाः राष्ट्रपति सी जिनपिंगयात नापलाःगु खः । आः वइगु जूनय् अमेरिकी राष्ट्रपति डोनाल्ड ट्रम्पयात नापलायेगु तयारी यानाच्वंगु दु । असदं भ्रमणय् वयेत्यंगु समाचार वःसां उत्तर कोरियां धाःसा थुकिया बारे छुं प्रतिक्रिया बिउगु मदुनि । अन्तर्राष्ट्रिय समुदायं थुपिं निगुलिं देय्यात रासायनिक हतियारया निंतिं सहकार्य याःगु द्वपं बिइगु यानाच्वंसां निगुलिं देशं धाःसा थुकियात अस्वीकार याना वयाच्वंगु दु ।समाचार संस्था केसीएनं असदया भ्रमण तिथि बारे छुं न्हयथंगु मदु । समाचारय् असदं थः उत्तर कोरियाया भ्रमणय् वनेत्यनागु व किम जङ अनयात नापलायेत्यनागु धकाः धाःगु जक न्हयथनातःगु दु । सिरियाया निंतिं उत्तर कोरियाली राजदूतं ओहदाया प्रमाणपत्र लःल्हाःगु इलय् असदं थ्व खँ धाःगु खः । थ्व झ्वलय् असदं किमं अन्तिम जित चूलाकीगु व कोरियाया पुनः एकीकरणया महसुस याकीगु खँय् थः विश्वस्त दुगु खँ नं धाःगु खः । उत्तर कोरियां सन् १९६६ इ सिरियालिसे कुटनीतिक स्वापू कायम याःगु खःसा सन् १९७३ य् अरब इजराइल ल्वापुया इलय् सेना नं छ्वःगु खः । वंगु फेब्रुअरीइ पितबिउगु संयुक्त राष्ट्र संघया छगू प्रतिवेदनय् सन् २०१२ निसें २०१७ तकया दुने उत्तर कोरियां रासायनिक हतियार दयेकेत ४० खेप सामग्री सिरिया छ्वःगु खँ न्ह्यथनातःगु खः ।
https://nepalbhasatimes.com/11534,अन्तर्राष्ट्रिय,११३८ गुँलागा पञ्चमी,बिमस्टेकया सफलताय् विज्ञतय् आशंका,"येँ – तःधंगु तामझामया दथुइ म्हिगः बिहिवाः निसें बिमस्टेक (बहुक्षेत्रीय प्राविधिक तथा आर्थिक सहयोगया निंतिं बंगालया खाडीया राष्ट्रतय् कुतः) या प्यक्वःगु सम्मेलन येँय् सुरु जुल । तःधंगु तामझामया दथुइ थ्व बैठक सुरु जुयाच्वंगु हे इलय् बिमस्टेकया प्रभावकारितायात कयाः धाःसा विज्ञतय्सं न्ह्यसः थना हयाच्वंगु दु ।                                                         बिमस्टेक सुरु जूगु २१ दँ दयेधुंकल । थ्व २१ दँया दुने बिमस्टेकं छुं नं कथं न्ह्यथनेबहगु उपलब्धि चूलाके मफुगु व आःया बैठकं नं अज्याःगु छुं न्ह्यथनेबहःगु सहमति याये मफइगु धापू विज्ञतय् दु । पुलांम्ह परराष्ट्रमन्त्री व परराष्ट्रविद् भेषबहादुर थापां ला बिमस्टेकं आःतक संगठनया स्वरुप तकं काये मफुगु खँ धयादीगु दु । ‘शान्ति, लगानी, उत्पादन व व्यापार वृद्धियात कयाः ठोस रुपं न्ह्याः वने मफयेकं मेगु न्ह्यागु हे सहमति याःसां संगठनयात न्ह्याके यंकेत ग्वाहालि याइ थें मताः’ वय्कलं धयादीगु दु । मुख्यत दक्षिण एशियाली देय्तय् दथुइ दुगु राजनीतिक समस्याया कारणं हे बिमस्टेकं बांलाक ज्या याये मफुगु खँ राजनीतिक विश्लेषकतय्सं धाःगु दु । दक्षिण एशियाली क्षेत्रीय संगठन (सार्क)यागु राजनीतिक समस्याया हे कारणं बांलाक न्ह्याः वनेफुगु मदु । बिमस्टेकय् नेपाःया लिसें थाइल्यान्ड, म्यानमार, भूटान, बंगलादेश, भारत व श्रीलंका दुथ्यानाच्वंगु दु । स्थापना जूगु २१ दँ दयेधुंकाः तकं बिमस्टेकया बडापत्र तकं दयेकेफुगु मदुनि । हरेक निदँय् छक्वः सम्मेलन यायेगु धयातःसां आःतक नकतिनि प्यक्वःगु सम्मेलन जुयाच्वंगु दु । थुगुसी येँय् जुयाच्वंगु सम्मेलनं बिमस्टेकया बडापत्र अनुमोदन यायेगु लिसें प्राथमिकताया क्षेत्रय् निगू क्षेत्रयात थप याइगु खँ दु । अप्वःसिनं बिमस्टेकयात पाकिस्तानयात अलग्ग लाकेगु लागिं भारतं सार्कया विकल्पय् हःगु मेगु संगठन धकाः द्वपं बीगु याः ।"
https://nepalbhasatimes.com/11522,अन्तर्राष्ट्रिय,११३८ गुँलागा चौथी,अमेरिका–उत्तर कोरिया सम्बन्धय् समस्या,प्योंगयोंग – उत्तर कोरिया व अमेरिका सम्बन्धय् हाकनं समस्या खने दया वःगु दु । उत्तर कोरियाली सरकारी संचारमाध्यमं अमेरिकां थःगु देय्या विरुद्ध युद्ध यायेगु ल्याखं आपराधिक षडयन्त्र यानाच्वंगु द्वपं बिउगु दु । उत्तर कोरियाली सरकारी संचारमाध्यमं अमेरिकां छखे थःपिंनापं मित्रताया ल्हाः न्ह्यःने हयाः न्हिलाः न्हिलाः संवाद यानाच्वंगु दुसा मेखे युद्ध यायेगु सोचं षडयन्त्र यानाच्वंगु धइगु द्वपं बिउगु दु ।                                                         अमेरिकी टेलिभिजन च्यानल सीएनएनया कथं उत्तर कोरियाली समाचार पत्र ‘रोडोंग सिनमुन’य् पिहां वःगु छगू रिपोर्ट लिपा दक्षिण कोरियाली रेडियोय् प्रशारण जुइधुंकाः वःगु खः ।रिपोर्टय् उत्तर कोरियाय् आक्रमण यायेगु नियतं अमेरिकी सुरक्षाबलं जापानय् सैन्य अभ्यास यानाच्वंगु दावी यानातःगु दु । उत्तर कोरियाली समाचार पत्रं अमेरिकाया थुकुथंया निपाः ख्वाःपाःयात थःपिंसं दुग्यंक अध्ययन यानाच्वनागु नं धाःगु दु । ‘यदि अमेरिकां सुयात नं ‘गनबोट कूटनीति’या माध्यमं ल्यहें थनाः वांछ्वयेफु धइगु विचाः यानाच्वंगु खः धइगु जूसा व वयागु निंतिं तःधंगु गल्ती जुइफु’ रोडोंग सिनमुनया रिपोर्टय् धयातःगु दु । उखे युनाइटेड स्टेटस फोर्सेज जापान (युएसएफजें) अमेरिकी समाचार टेलिभिजन च्यानल सीएनएनयात उत्तर व दक्षिण कोरियाली संचारमाध्यमय् गुकथं सैन्य अभ्यास याःगु चर्चा जुयाच्वन उकिया बारे थःपिंत छुं नं कथंया जानकारी मदुगु स्पष्ट याःगु दु । युएसएफजेया सार्वजनिक मामिला निर्देशक कर्नल जोन ह्युचसनं आम रुपं थःपिनिगु ग्वाहालिमि व क्षेत्रीय ग्वाहालिमिपिं क्षेत्रीय शान्ति व सुरक्षाया हितय् थःपिनिगु प्रतिवद्धतायात कयाः समर्थन यानाच्वंगु व उकी जापानं न्हियान्हिथं अमेरिकी विमान व जहाज संचालन यायेगु ज्या जुयाच्वंगु खँ धाःगु दु ।
https://nepalbhasatimes.com/7480,अन्तर्राष्ट्रिय,११३८ अनलागा षष्ठी,प्रहरीया चाला,नेपाःया प्रहरीया व्यवहार व इमिगु यातनाया बारे झी अनभिज्ञ मखु । झीसं विदेशय् च्वंपिं प्रहरीया व्यवहारयात स्वयाः नेपाःया प्रहरी तसकं निर्दयी जूगु संज्ञा बीगु याइ । तर विदेशय् च्वंपिं प्रहरी नं उलि सभ्य व सहयोगी धाःसा मजू । थुकिया लिपांगु छगू उदाहरण खः अमेरिकाया न्यूजर्सी सहरया घटना ।                                                         न्यूजर्सीया छगू समुद्री सिथय् अज्याःगु हे छगू लज्या चायापुगु घटना जूगु दु । गुगु घटना नकतिनि हे सार्वजनिक जूगु खः । न्यूजर्सी छगू समुद्रया सिथय् च्वना च्वंम्ह छम्ह मिसायात प्रहरी न्यनेकने यायेगु त्वहः तयाः ल्हाः वाःगु घटना पिहां वःगु खः । घटनाकथं एमिली विनमेनं (२० दँ) थःत प्रहरी न्यनेकने यायेगु नामय् ल्हाः वाःगु जक मखु अश्लील व्यवहार याःगु द्वपं बिउगु दु । घटनाकथं समुद्र सिथय् च्वनाच्वंम्ह एमिलीयात अन रमनय् वःपिं छथ्वः प्रहरीं अय्लाः त्वनातःगु दु वा मदु धइगु जांच याःगु खः । प्रहरीं नं थःपिं जांच यायेत वयागु धाःगु खः । तर एमिली थम्हं अय्ला त्वनागु मदु धाःसां जांच लिपा नं वयात मानसिक तनाव बीत स्वल । वयां लिपा प्रहरी छक्वलं वयात ल्हाः वायेगु शुरु यात । न्यूजर्सी प्रहरीं जारी याःगु छगू भिडियोलय् एमिली प्रहरीपाखें तापाक वनेत स्वयाच्वंगु दु । अले व थम्हं अय्लाः मत्वनागु दावी नं याना वयाच्वंगु दु । थ्व दथुइ आकाझाकां छम्ह प्रहरी वया वयात समुद्रया सिथय् ग्वतुइका बी अले मेम्ह प्रहरीं ल्हाः वायेगु शुरु याःगु खः । उगु भिडियो अन हे वयाच्वंम्ह मेम्ह प्रहरीया म्हय् घानातःगु भिडियोलय् रेकर्ड जुयाच्वंगु खः । भिडियो सार्वजनिक जुइवं ल्हाः वायेगु ज्याय् संलग्न जूपिं प्रहरीयात निलम्बन याःगु दु ।
https://nepalbhasatimes.com/11552,अन्तर्राष्ट्रिय,११३८ गुँलागा पञ्चमी,काश्मिर विवाद समाधानया निंतिं प्रस्ताव,इस्लामावाद – पाकिस्तान व भारत दथुइ दँदँ न्ह्यवंनिसें विवादया मुद्दा जुयाच्वंगु काश्मिरया समस्या ज्यंकेया निंतिं प्रस्ताव तयार यायेगु ज्या जुयाच्वंगु दु । पाकिस्तानया प्रधानमन्त्री इमरान खानया सरकारं काश्मिर समस्या समाधानया निंतिं प्रस्ताव तयार यानाच्वंगु सरकारया छम्ह वरिष्ठ मन्त्रीं धाःगु दु ।                                                         मानवअधिकार मन्त्री शिरिन मजारीं छगू टेलिभिजनयात बिउगु अन्तर्वार्ताय् पाकिस्तानी प्रधानमन्त्री खान नेतृत्वया सरकारं काश्मिर विवादया समस्या ज्यंकेत प्रस्ताव तयार यानाच्वंगु धाःगु खः । तर प्रस्ताव छु छु दु धइगु विवरणया बारे धाःसा मन्त्री मजारीं छुं स्पष्ट याःगु मदु । काश्मिरया विषययात कयाः इलय्व्यलय् जुइगु संघर्ष दिकेत प्रस्ताव आदर्श सावित जुइगु दावी यासें प्रस्ताव पूर्णरुपं तयार जुइधुंकाः उकियात मन्त्रिपरिषद् व प्रधानमन्त्री खानयात लःल्हायेगु नं मन्त्री मजारीं अन्तर्वार्ताय् धाःगु दु । प्रस्तावित मस्यौदाय् सहमति जुल धाःसा उकियात न्ह्यःने यंकेगु नं मजारीं धाःगु दु । प्रस्तावया मस्यौदा यायेगु ज्या लगभग पूवने धुंकूगु नं वय्कलं धयादीगु दु ।
https://nepalbhasatimes.com/11531,अन्तर्राष्ट्रिय,११३८ गुँलागा पञ्चमी,"बिमस्टेकय् थःथःगु हे देय्या भासं सम्बोधन, बौद्ध मंकाः संस्कार न्ह्यःने यंकेगु भारतया प्रस्ताव","येँ  बहुक्षेत्रीय प्राविधिक तथा आर्थिक सहयोगया निंतिं बंगालया खाडी राष्ट्रतय् कुतः (बिमस्टेक) या प्यक्वःगु शिखर सम्मेलन म्हिगः नेपाःया प्रधानमन्त्री केपी ओलीया अध्यक्षताय् जुल ।                                                         म्हिगः जूगु शिखर सम्मेलनय् नेपाः, बंगलादेश व भूटान बाहेक मेगु फुक्क हे देय्या सरकार प्रमुखतय्सं थःथःगु हे देय्या प्रमुख भासं सम्बोधन यानादीगु खः । भारतीय प्रधानमन्त्री नरेन्द्र मोदीं हिन्दी, म्यान्मारया राष्ट्रपति ऊ मिन्टं वर्मी भासं, श्रीलंकाया प्रधानमन्त्री मित्रसेरा सिरिसेनां सिंहली भासं व थाइल्याण्डया प्रधानमन्त्री प्रयुद चाङयुचाङं थाई भासं हे संवोधन यानादीगु खः । सम्मेलनयात सम्बोधन यासें भारतीय प्रधानमन्त्री नरेन्द्र मोदीं बिमस्टेक संगठनयात बल्लाकेगु लागिं थीथी कथंया प्रस्ताव न्ह्यःने तयादिल । वय्कलं आतंकवाद विरुद्ध ल्वायेगु लागिं मेगु महिनाय् भारतय् जुइगु सैनिक अधिकारीतय्गु सम्मेलनय् ब्वति कायेत बिमस्टेक देय्तय्त ब्वनादिलसा थ्व संगठनया मंकाः संस्कृति कथं बौद्ध संस्कृतियात न्ह्यःने यंकेमाःगु खँय् नं बः बियादिल । नेपाःया प्रधानमन्त्री केपी ओलीं सार्क व बिमस्टेक वैकल्पिक मखु बरु परिपूरक संस्था खः धयादिल । भूटानया प्रधानमन्त्रीं समृद्धि मूल्य मान्यताय् आधारित जुइमाः धयादिल ।"
https://nepalbhasatimes.com/7524,अन्तर्राष्ट्रिय,११३८ अनलागा सप्तमी,चीन व भारतं अनुदान बिउसा जक रेल वइगु,"येँ – केरुङं येँय् तक रेल हयेगु ज्या चिनियाँ अनुदानं हे यायेगु तयारी जुयाच्वंगु खँ सीदुगु दु । नेकपा एमाले परराष्ट्र मामिला स्वयाच्वंम्ह डा. राजन भट्टराईं उगु जानकारी बियादीगु खः । म्हिगः मंगलवाः जूगु छगू ज्याझ्वलय् न्ववासें वय्कलं उगु खँ धयादीगु खः ।                                                         वय्कलं न्ह्यःने धयादी, ‘केरुङ–येँ रेल चीनं अनुदान बिल धाःसा बने जुइ, देय्या प्रधानमन्त्रीं नं तःक्वः धायेधुंकूगु दु झीगु आन्तरिक स्रोतं रेलमार्ग दयेके फइगु अवस्था मदु, चीनं अनुदान बियाः दयेका बिल धाःसा जक येँ तक रेल वइ ।’वय्कलं प्रधानमन्त्री ओली निदँ न्ह्यः प्रधानमन्त्री जूगु इलय् चीनलिसे जूगु ‘रेलनिसें तेल तक’या झिगू बुँदाया सम्झौतायात कार्यान्वयनय् यंकेत आः जुइत्यंगु भ्रमणय् प्राथमिकता बियागु खँ नं कनादीगु दु । वय्कलं कनादी कथं चीन लिसे जूगु पारवहन व यातायात सन्धि, रेल, उत्तर–दक्षिण राजमार्ग, क्रस बोर्डर ट्रान्समिसन व आर्थिक लगानी लिसे निगू पक्षीय व्यापार लगायतयात आः द्रुत गतिं कार्यान्वयन यायेगु निंतिं चिनियाँ पक्षलिसे खँ ल्हायेगु कथं तयारी जुयाच्वंगु दु । वय्कलं धयादी, ‘थ्व स्वयां न्ह्यः जूगु सम्झौता कार्यन्वयन झीसं सोचे यानागु थें जुइ मफुत । आः म्होतिं नं न्यादँया निंतिं स्थिर सरकार दु, आः वंगु इलय् जूगु फुक्कं सम्झौता कार्यान्वयनय् यंकेमाः, थ्व बांलाःगु अवसर खः ।’ वय्कलं प्रमया चीन भ्रमणया झ्वलय् लगानी दुत हयेगु निंतिं विश्वासया वातावरण दयेकेमाःगु खँ कनादिसें थ्व भ्रमण नेपालं चिनियाँ लगानी दुकायेगु अवसरया रुपय् कायेमाःगु खँ नं कनादिल । मेखे वीरगन्जंनिसें येँय् तक रेल हयेगु ज्या नं भारतीय अनुदानं जक याये फइगु खँ कनादिसें वय्कलं निगुलिं राष्ट्रं अनुदान मबीकं रेलमार्ग वइगु सम्भावना मदुगु खँ स्पष्ट यानादिल ।"
https://nepalbhasatimes.com/12205,अन्तर्राष्ट्रिय,११३८ ञलाथ्व नवमी,निगू कोरियाया शिखर वार्ता परमाणु निशस्त्रीकरणया निंतिं पहल,"उत्तर कोरियाया नेता किम जङ अन व दक्षिण कोरियाया राष्ट्रपति मून जे इन दथुइ मंगलवाः उत्तर कोरियाया राजधानी प्योङयाङय् शिखर वार्ता जुइगु जूगु दु । निम्ह नेता दथुइ थ्व स्वक्वःखुसी शिखर वार्ता जुइत्यंगु खःसा प्योङयाङय् न्हापांखुसी जुइत्यंगु खः । थ्वयां न्ह्यः किम व मून दथुइ निगू कोरियाया सीमाय् वार्ता जुया वयाच्वंगु खः ।                                                         शिखर वार्ताय् दक्षिण कोरियाया नांजाःपिं व्यापारित नं सहभागी जुइगु खँ दक्षिण कोरियाली राष्ट्रपति मूनं पुष्टि यानादीगु दु । शिखर वार्ताया तयारीया निंतिं दक्षिण कोरियाली अधिकारी, प्राविधिकत व पत्रकारत आइतवाः हे प्योङयाङ थ्यनेधुंकूगु दु । मूनं वार्ताय् उत्तर कोरियायात आर्थिक ग्वाहालि बियाः वयात परमाणु अस्त परित्याग याकेगु निंतिं खँल्हाबल्हा जुइगु संकेत बियादीगु दु । थौंकन्हय् संयुक्त राष्ट्र संघया प्रतिबन्ध फयाच्वंगु उत्तर कोरियां दक्षिणया प्रस्ताव अःपुक माने याइगु अनुमान यानातःगु दु । अमेरिका नं प्योङयाङयात आर्थिक ग्वाहालि बियाः परमाणु निशस्त्रीकरण ज्याय् ठोस प्रगती जूगु स्वये चाहे जुयाच्वंगु खँ धाःगु दु । वंगु अप्रिलय् न्हापांखुसी छगू दशक लिपा उत्तर व दक्षिण कोरियाली नेतातय् दथुइ वार्ता जूगु खः । सन् १९५३ य् हे निगू कोरिया दथुइ युद्ध क्वचायेधुंकूसां प्राविधिक रुपं निगू कोरिया दथुइ अझ नं युद्धया अवस्था दनि ।"
https://nepalbhasatimes.com/12086,अन्तर्राष्ट्रिय,अन्तर्राष्ट्रिय,फिलिपिन्सय् तच्वःगु समुद्री आँधी,"थ्व दँया शक्तिशाली टाइफुन म्याङ्कुटं फिलिपिन्सया उत्तरी तटीय क्षेत्रय् विध्वंस न्यंकाच्वंगु दु । वंगु चान्हय् लुजोन द्वीपय् आँधीया कारणं पूवंक मतया आपूर्ति बन्द जूगु दु । २०० किलोमिटर प्रतिघन्टाया वेगं न्ह्याः वयाच्वंगु शक्तिशाली टाइफुन म्याङ्कुट न्ह्याः वयाच्वंगु लँय् ४० लाख स्वयां अप्वः मनूतय् बसोबास दु ।                                                         ३३० किलोमिटर व्यास दुगु थ्व आँधीं कमजोर संरचनाय् बांमलाक क्षति याइगु चेतावनी फिलिपिन्सया मौसम अधिकारीतय्सं बीधुंकूगु दु । उमिसं थ्व आँधीया कारणं ६ मिटर तक समुद्री लःबु थहां वयेफुगु व तच्वयेक वा वयेफुगु खँ धाःगु दु । टाइफुन न्ह्याः वयाच्वंगु लँय् लानाच्वंपिं द्वलंद्वः मनूतय्त सुरक्षित थासय् सरे यायेधुंकूगु दुसा कागायान, उत्तरी इसाबेला, अपायाओ व आब्रा प्रान्तय् निगूगु उच्च तहया सतर्कता घोषणा यायेधुंकूगु दु । शक्तिशाली आँधी म्याङ्कुट फिलिपिन्सया उत्तरपूवी बगाओय् शनिवाः सुथय् १ः४० बजे दुहां वःगु खः । स्थानीय भासं ओमपोङ धाइगु थ्व आँधी ३५ किलोमिटर प्रतिघन्टाया वेगं उत्तर पश्चिमय् न्ह्याः वनाच्वंगु खँ धाःगु दु । थ्व आँधी आइतवाः न्हिनय् तकया दुने हङकङ दुहां वनीगु अनुमान यानातःगु दु । हङकङकया अधिकारीतय्सं आँधी न्ह्याः वयाच्वंगुलिं थ्व आँधीया लँय् लाःगु क्षेत्रया मनूतय्त छेँ दुने हे च्वनाच्वनेत आह्वान याःगु दु । मौसमविद्तय्सं हङकंगया सिमानया् वयाच्वंगु म्याङकुट वंगु छगू दशक दुनेया हे दकलय् शक्तिशाली जुइफुगु खँ धाःगु दु । वइगु मंगलवाः जक थ्व आँधी भचा शान्त जुइगु अनुमान यानातःगु दु । आँधीया कारणं सामुद्रीक व हवाइ यात्रा बन्द यानातःगु दुसा स्कुलत नं बन्द याकेधुंकूगु दु ।"
https://nepalbhasatimes.com/11743,अन्तर्राष्ट्रिय,११३८ गुँलागा दशमी,छम्ह हे न्यां लखपति,"भारतया मुम्बई सहरय् च्वंपिं निम्ह दाजुकिजा छम्ह जक न्या मियाः लखपति जूगु दु । मुम्बईलय् न्या लायेगु पेशा याना वयाच्वंपिं महेश मेहर व वया किजा भरत मेहर छम्ह हे जक न्या मियाः लखपति जूगु खः । न्ह्याबलें थें न्या लायेत छगः चिग्वःगु डुंगाय् च्वनाः वनाच्वंपिं इमिसं न्या लायेत जाः प्यन ।                                                         जाः तसकं झ्यातुसे च्वनाः इमिसं साले हे मफुत । इमिसं अनुमान यात कि तसकं हे भराय्धिकःम्ह न्या जालय् क्यंगु दु । लिपा समुद्र सिथय् थ्यंकाः स्वःगु इलय् इमिगु जालय् धाथें हे ३० किलो दुम्ह न्या छम्ह क्यनाच्वंगु दु । न्या ज्वनाः समुद्र सिथय् वयेवं इमिगु जालय् तक्यंम्ह न्यायात कयाः तसकं चर्चा जुल । चर्चाया कारण ३० किलोया वजन जक मखु, इमिगु जालय् तक्यंम्ह न्या ‘घोल’ जातिया खःसा उम्ह न्या तसकं दुर्लभ नापं अतिकं थिकेम्ह खः । महेश व भरतं घोल जातिया न्या लाःगु समाचार बजाःन्यंकं न्यना वन । लिपा उम्ह न्या मीगु निंतिं लिलाम बढाबढ हे यायेमाल । अले न्या न्यायेत आपालं व्यापारीत नं मुनेगु क्रम शुरु जुल लिपा छम्ह व्यापारी न्यागूत्या लाख पुलाः उम्ह न्या न्यानायंकल ।"
https://nepalbhasatimes.com/11881,अन्तर्राष्ट्रिय,११३८ ञलाथ्व दुतिया,मरिइ लुँया जलप,"अबुया ख्वाः स्वयेगु दिं नकतिनि सिधल । सकसिनं थःअबुयात साःसाःगु, भिंगु, यःगु मरिचरि, सिसाबुसा नापं थीथीकथंया हलज्वलं तयाः ख्वाः स्वयादिल जुइ ।थौंकन्हय् बजारय् न्हापा न्हापा थेंज्याःगु मरिचरि न्यायेगु मदु । न्ह्याथाय् स्व, न्ह्यागु स्व । मिसावट, अखाद्य वस्तु, रंग ल्वाकछ्यानातःगु व बासि मरिचरियात बांलाक छायेपियाः मीत तयातःगु धइगु समाचार पिहां वयाच्वंगु दु ।                                                         समाचारय् न्ह्यागु बिउसां न्यायेबलय् उकियात ध्यानय् तयाच्वनी मखु । उकिसनं झीसं मरि न्याः वनेबलय् छुं नं मरि किलोया स्वसः–प्यसः निसें अप्वलय् खुसः–न्हय्सः तका कायेगु यानाच्वंगु दु । तर छगू किलो मरिया हे झिंप्यद्वः तका नं वं धायेबलय् न्ह्याम्हेसिनं नं म्ये वां न्यायेफु । खः । भारतया गुजरात सहरया सुरतय् ‘गोल्डेन स्वीट’ नां बियातःगु मरिया भाः छगू किलोया हे ९,०००÷– भारु (अर्थात झिंप्यद्वः तका स्वयां अप्वः) तू । थज्याःगु मरियात ‘गोल्डेन स्वीट’ नां बियातःगु दुसा थपाय्सकं थिकेगु मरिइ लुँया जलप तयातःगुलिं खः ।रोहन मिठाइवाला नांया मरि पसलं थुभनं थिकेगु मरि वंगु छुं दिं न्ह्यः जक बजारय् हःगु खः । उगु मरि पसलं थ्व बाहेकं मेगु न्याताजि मरिया बजारय् हःगु खः, गुगु अतिकं उच्च गुणस्तरया खः । मरि पसःया थुवाःया कथं मरि छ्यःगु केसर स्पेनं हःगु खः । मरि पसलं १८० नं.या काजु, नरगिस कलम, पिस्ता बादशाह, केर गुन्ज व ड्राइफुट आउट नांया न्याताजिया उच्च गुणस्तरया मरि बजारय् हःगु खः । गुगु मरिया भाः दकलय् उच्च नं खः ।"
https://nepalbhasatimes.com/11790,अन्तर्राष्ट्रिय,११३८ गुँलागा द्वादशी ,भारतय् नं समलैंगिक सम्बन्ध वैधानिक,भारतया सर्वोच्च अदालतं ऐतिहासिक फैसला यासें निम्ह वयस्क दथुइ सहमतिइ जुइगु यौन स्वापूयात वैधानिक ठहर याःगु दु । सर्वाेच्चया न्याम्ह न्यायाधीशतय् बेञ्चं समलिङ्गी यौनयात अप्राकृतिक कसुर माने यानातःगु सेक्सन ३७७ धाइगु पुलांगु काुननी प्रावधानयात सर्वसम्मतिं अन्त्य यायेगु फैसला न्यंकूगु खः ।                                                         सर्वाेच्चया थ्व फैसला वयेवं समलैंगिक अधिकारकर्मीतय्सं लसता प्वंकूगु दु । सन् २०१३ य् सर्वोच्च अदालतं पुलांगु कानुनयात हे सदर यानाः न्यंकूगु फैसलाय् जूगु पुनरावलोकन लिपा थ्व फैसला न्यंकूगु खः ।भारतया समलिङ्गी व लैंगिक अल्पसंख्यकतय्सं ताःई न्ह्यव निसें थ्व कानुन विरुद्ध संघर्ष याना वयाच्वंगु खः । आः सर्वोच्चया फैसला वःसां व्यवहारय् छु जुइ व धाःसा स्वये ल्यंदनि धाःगु दु ।न्यायाधीशतय्सं सेक्सन ३७७ या संवैधानिक वैधताबारे जक फैसला बियागु स्पष्ट यासें थुकिं ब्याहा व पैतृक सम्पत्तिया अधिकारया दृष्टिकोणं मस्वयागु खँ धाःगु दु ।
https://nepalbhasatimes.com/11601,अन्तर्राष्ट्रिय,११३८ गुँलागा सप्तमी,सेवा सुविधा अस्वीकार,"नेपालय् पूर्व विशिष्ट व्यक्तिपिंत सेवा सुविधा बीगु विषयय् व्यापक चर्चा व बहस जुयाच्वंगु दु । मेमेगु विकासशील देशय् पूर्व विशिष्ट पदाधिकारीतय्त सत्ताय् च्वनाच्वंगु इलय् बाहेकं सत्तां पिहां वनेधुंकाः अज्याःगु छुं नं सेवा सुविधा बीमखु । विकासशील देशय् जक मखु, विकासोन्मुख व आर्थिक संकट जुयाच्वंगु देशय् नं उकथं सेवा सुविधा बीगु उलि चलन मदु ।                                                         अले गुलिसिनं स्वीकार नं याइमखु । थुकिया छगू लिपांगु उदाहरण खः उरुग्वे अले अनया पुलांम्ह राष्ट्रपति जोसे मुजिका । मुजिका राष्ट्रपति पद त्वःते धुंकाः नं सन् २०१५ तक उरुग्वेया सांसद जुया वयाच्वंम्ह खः । ८३ दँ दयेधुंकूम्ह मुजिकां थःगु ताःहाकःया राजनीतिक यात्रां तसकं त्यानुइ धुंकूगु धासें हालय् जक सांसद पदं नं राजीनामा बिउगु खः । सांसद पदं राजीनमा बिउसां मुजिकां थःगु दिमाग व क्षमतां ज्याये फत्तले देय्या एकता व विचारया युद्धपाखें धाःसा राजीनामा मबीगु स्पष्ट याःगु दु । तसकं सादा जीवन व्यतित याना वयाच्वंम्ह मुजिकां थः राष्ट्रपति जुयाच्वंगु इलय् नं सरकारी निवासय् च्वने अस्वीकार याना वयाचवंगु खः । मुजिकां सरकारी सेवा सुविधा अस्वीकार याःगु जक मखसे राष्ट्रपति जुयाच्वंगु इलय् राजधानी स्वयां तसकं तापाकःगु क्षेत्रय् च्वंगु छगू र्फाम हाउसय् च्वना वयाच्वंगु खः । पूर्व विद्रोही नेता तकं जुयाच्वंम्ह मुजिकाः थः पदय् दुगु इलय् अप्वःथें पारिश्रमिक दान यानादीगु खः । १९७० लय् विद्रोहया द्वपनय् ज्वंम्ह वयात ९०या दशकय् रिहा याःगु खः ।"
https://nepalbhasatimes.com/12058,अन्तर्राष्ट्रिय,११३८ ञलाथ्व सप्तमी,झंगः ल्हानाः मेम्ह नापं इहिपा,"मनुखं मेहनत यानाः जक मखु, झंगः लानाः नं ध्यबा कमे यायेगु याइ । अझ झंगः लानाः वा मेपिंत म्वाःमदुगु, उगुंथुगुं खँ ल्हानाः ध्यबा, वसः, लाकां, ब्याग उकिसनं जि जक जिउसा लुँवहया तिसाज्वलं तकं पच याइपिं नं दु । मनूतय्सं थःत माःगु सामान ल्हातय् लाकेत झंग लाःगु घटना ला झीसं यक्व स्वया वयाच्वनागु खः ।                                                         तर झंगः लानाः हे इहिपा याःगु धइगु अपाय्सकं न्यने लंगु मदु । तर चीनय् धाःसा थ्व इलय् झंगः लानाः इहिपा यायेगु छगूकथं चलन थें जुया वयाच्वंगु दु । हालय् छम्ह मिसां डमी (नक्कलि) इहिपा यायेगु झ्वलय् झंगः लानाः छम्ह अपरिचित मिजं नाप इहिपा याना बिउगु दावी याःगु दु । हङकङया छम्ह २१ दँ दुम्ह मिसां थःत न्हापां ला ‘वेडिंग प्लानर’ जुइत धासें तालिम बिउगु व लिपा ‘मोक वेडिंग’य् सहभागि जुइत धाःगु जुयाच्वन । डमी इहिपाया निंतिं उम्ह मिसायात भम्चाया भूमिका बिउगु जुयाच्वन । अबलय् तक व मिसां धाथेंया इहिपाया ज्याझ्वः जुयाच्वंगु धइगु छफुति नं वाःमचाःगु जुयाच्वन । खय्तला उम्ह मिसां दकलय् न्हापां मेकअप आर्टिस्टया निंतिं आवेदन बिउगु जुयाच्वन । तर कम्पनीं वयात वेडिंग प्लानर जुयाः ज्या यायेत धाल । यदि थ्व ज्याय् संलग्न जूसा अप्वः ध्यबा कमे याये फइ धकाः वयात ह्ययेकूगु जुयाच्वन । वयां लिपा उम्ह मिसा नं तयार जुल ।वेडिंग प्लानरया निंतिं हङकङय् वयात छवाः निःशुल्क तालिम नं बिउगु खः । वयां लिपा वयात डमि इहिपाया निंतिं धकाः चीनया फुजियान प्रान्तय् छ्वयाबिल । गन वयात इहिपा यायेत तयार जुयाच्वंम्ह मिजंनापं धाथेंया इहिपाया भ्वँतय् ल्हाःचिं तकं तयेकूगु खः । हङकङय् वने धुंकाः जक थःगु इहिपा नक्कलि मखसे झंगः लानाः धाथेंया इहिपा खँ पत्ता लगे जूगु खः ।"
https://nepalbhasatimes.com/11682,अन्तर्राष्ट्रिय,११३८ गुँलागा अष्टमी,ब्राजिलया निसःदँ पुलांगु संग्रहालयय् मि च्यात,"एजेन्सी- ब्राजिलया राष्ट्रिय संग्रहालय तच्वःगु मि च्याःगु दु । थ्व संग्रहालय ल्याटिन अमेरिकाया छगू तःधंगु व तसकं महत्वपूर्ण संग्रह दुगु ऐतिहासिक संग्रहालय खः । ब्राजिलया टेलिभिजनय् क्यंगु दृश्य कथं संग्रहालय भवनया छचाखेरं मि न्यना वनाच्वंगु दु । निगू करोड सामग्री दुथ्यानाच्वंगु थ्व संग्रहालयय् गथे यानाः मि च्यात धयागु सीमदुनि ।                                                         थ्व संग्रहालयं थुगुसी तिनि संचालनय् वःगु निसःदँ न्यायेकूगु खः । गुगुं इलय् पोर्चुगलया राजपरिवार नं च्वनेगु याःगु दरवारयात हे संग्रहालय् दयेकातःगु खः । सन् १८१८ य् नीस्वंगु थ्व संग्रहालयय् की, जीवावशेष, उल्कापिण्ड, विशेष कथं संरक्षण यानातःगु शव थेंज्याःगु ज्वलं सहित निसःगुलिं मल्याक ज्वलंत मुंकातःगु दु । ब्राजिलया राष्ट्रपति मिसेल टेमेरं ट्विट यासें थ्व ब्राजिलया सकलें नागरिकतय् निंतिं दुःखया न्हि जूगु खँ धाःगु दु ।"
https://nepalbhasatimes.com/7566,अन्तर्राष्ट्रिय,११३८ अनलागा सप्तमी,चीनया निंतिं जासुसी याःम्ह अमेरिकी अधिकारी ज्वन,चीनया निंतिं गुप्तचरी याःगु द्वपनय् अमेरिका डिफेन्स इन्टेलिजेन्स एजेन्सीया छम्ह पुलांम्ह कर्मचारीयात ज्वंगु दु । अमेरिकी न्याय मन्त्रालयं ५८ दँया रोन रक्वेल ह्यान्सेनयात ज्वनाः हिरासतय् कयागु खँ धाःगु दु । ह्यान्सेन अमेरिकाया बाह्य गुप्तचरी निकायया छम्ह पुलांम्ह कर्मचारी खः ।                                                         चीनपाखे वनेत्यंगु इलय् ह्यान्सेनयात सियाटलया विमानस्थलं ज्वंगु खः । ह्यान्सेनं चीनया निंतिं अमेरिकाया गुप्तचरी यानाः च्यागू लाख डलर दां काःगु न्याय मन्त्रालयं दावी याःगु दु । तर चीनया छम्ह सैनिक अधिकारीं न्याय मन्त्रालयया थ्व धापूयात गैरजिम्मेवारीपूर्ण धकाः खण्डन याःगु दु । ह्यान्सेनयात सन् २०१३ निसें २०१७ तक निरन्तर अमेरिकी सैनिक व गुप्तचर गतिविधि लिसे सम्बन्धित सम्मेलनय् ब्वति कयाः अनया जानकारी चीनया सम्पर्क सूत्रयात बिउगु द्वपं बियातःगु दु ।अमेरिकी सहमहान्यायधिवक्ता जोन डेमेर्सं ह्यान्सेनं राष्ट्रिय सुरक्षायात धोखा बिउगु खँ धाःगु दु । चीनया निंतिं जासुसी याःगु द्वपनय् ह्यान्सन स्वयां न्ह्यः नं मेपिं तःम्ह अमेरिकी अधिकारीतय्त ज्वनेधुंकूगु दु । सिआईएया पुलांम्ह कर्मचारी जेरी चुन सिङयात नं थ्व हे महिनाय् चीनया निंतिं अमेरिकी राष्ट्रिय सुरक्षा सम्बन्धी जानकारी मुंकूगु द्वपं बियाः ज्वंगु खः । अथेहे चीनयात थज्याःगु हे जानकारी मिउगु द्वपनय् सीआईएया हे पुलांम्ह कर्मचारी केभिन म्यालोरी थौंकन्हय् भर्जिनियाय् मुद्दा फयाच्वंगु दु ।
https://nepalbhasatimes.com/10212,अन्तर्राष्ट्रिय,११३८ दिल्लाथ्व चतुर्दशी,पाकिस्तानय् मतदान केन्द्र लिक्क बम आक्रमण,"पाकिस्तानय् बुधवाः आम चुनावया निंतिं मतदान जुयाच्वंगु इलय् क्वेटा शहरया छगू मतदानस्थलया लिक्क बम विस्फोट याःबलय् स्वीछम्ह सीगु दु । क्वेटाया पूर्वी बाइपास लिक्कया छगू मतदान केन्द्र नापसं विस्फोट जूगु खँ स्थानीय प्रहरीया डिआजीं डि एतजाज गोरायां धाःगु दु ।                                                         थ्व विस्फोटया जिम्मेवारी आतंककारी समूह दौलत ए इस्लामियां काःगु दु । उमिसं समाचार संस्था एमाकय् छगू वक्तव्य छ्वयाहसें आक्रमणया जिम्मेवारी काःगु खः ।प्रहरीं थ्व छगू आत्मघाती आक्रमण जूगु खँ धाःगु दु । आक्रमण जूगु थासय् क्वटाया डिआइजी अब्दुर रज्जाक उगु हे मतदान केन्द्रया निरीक्षणय् वनाच्वंगु खः । वय्कः धाःसा बचे जुयादीगु दु ।विस्फोटय् सीपिं मध्ये तःम्ह प्रहरी नं लाःगु खँ धाःगु दु । अथेहे तःम्ह घाःपाः जूपिं दुगुलिं सीपिनि ल्याः अप्वयेफु धाःगु दु । विस्फोटयात कयाः पाकिस्तानया आम चुनावय् कुहां वयाच्वंगु स्वंगू प्रमुख पार्टी पीएमएलएन, पीपीपी व पीटीआईया नेतातय्सं भत्र्सना याःगु दु । पीपीपी पार्टीं थ्व आक्रमण आतंककारीतय्सं याःगु आक्रमण धासें थुकथं मतदातातय्त ख्याये फइमखु धाःगु दु । मतदातातय् सुरक्षाया निंतिं सरकारं ३ लाख ७० हजार सेना खटे यानातःगु खः । पाकिस्तानय् बुधवाः केन्द्रीय संसद व प्रान्तीय संसदया निंतिं चुनाव जूगु खः । पाकिस्तानया केन्द्रीय संसदय् २७० सीटय् मतदान जुयाच्वंगु खः । थ्व चुनावं पाकिस्तानय् न्हूम्ह प्रधानमन्त्री ल्यइगु जुइ ।"
https://nepalbhasatimes.com/11142,अन्तर्राष्ट्रिय,११३८ गुँलाथ्व दशमी,प्वाथय् दुम्ह मन्त्री साइकल गयाः अस्पताल वन,"न्युजिल्यान्डया छम्ह मन्त्ती जुली आन गेन्टर थः मचा बुइकेगु निंतिं प्वाथय् दुगु अवस्थाय् हे साइकल गयाः अस्पताल भर्ना जुयादीगु दु । साइकलप्रेमी ग्रिन पार्टीया सांसद गेन्टर साइकल गयाः छेँय् नं छगू किलोमिटर तापाकच्वंगु अकल्यान्ड सिटी अस्पतालय् वनाः भर्ना जुयादीगु खः ।                                                         सामाजिक सञ्जाल इन्स्टाग्रामय् साइकलसहित तस्बिर छपाः पोस्ट यासें मन्त्री गेन्टरं च्वयातःगु दु, ‘जि व जिमि पार्टनर साइकलं हे अस्पताल वया, छुं समस्या मजुल ।’ गेन्टरया प्वाथय् दुगु ४२ वाः जुइधुंकूगु दु । वय्कः न्यूजिल्यान्डया महिला व यातायात मन्त्री खः । वय्कः दिगो यात्राया अभियन्त नं खः । सोमवाःतक वय्कःया मचा मबूनिगु खँ ग्रीन पार्टीया प्रवक्तां धाःगु दु ।"
https://nepalbhasatimes.com/11282,अन्तर्राष्ट्रिय,११३८ गुँलाथ्व त्रयोदशी ,जापानय् तच्वःगु वाफय्,पश्चिमी जापानय् बिहिवाः तच्वःगु वाःफय् वःगु दु । वंगु महिनाय् जक तच्वःगु वाफसं यानाः बांमलाक प्रभावित जूगु थाय् लगायत मेमेगु थासय् नं तसकं वा वइगु व चलः वयेफुगु चेतावनी मौसम विज्ञान विभागं बिउगु दु ।                                                         ग्रीनवीच ई कथं बुधवाः बहनी ११ बजे सिमारोन नांया वाःफय् गोटो द्वीपपाखें थ्यंमथ्यं १८९ किलोमिटर दक्षिण पश्चिमय् २१६ किलोमिटर प्रतिघण्टाया रफ्तारं न्ह्याः वःगु खः । थ्व वाःफय्या कारणं बिहिवाः चान्हय् भूस्खलन जुइफुगु आशंका यानातःगु दु । थ्व वाःफय् शुक्रवाः सुथय् देय्या उत्तरी भुभागय् थ्यनीगु अनुमान यानातःगु दु । वाःफय्या लिसें तसकं वा वयेफुगु सम्भावना दुगु धासें विभागं जापानया मध्य भागय् शुक्रवाः न्हिनय् ३१ इञ्च तक वा वयेफुगु खँ धाःगु दु । तसकं वा वइगु सम्भावना दुगु थाय् वंगु महिनाय् खुसिबालं प्रभावित जूगु थाय् नं लानाच्वंगु दु । वंगु जुलाइलय् वःगु खुसिबाः व चलखं यानाः जापानय् निसलं मल्याक मनूतय् ज्यान वंगु खः ।
https://nepalbhasatimes.com/11285,अन्तर्राष्ट्रिय,११३८ गुँलाथ्व त्रयोदशी ,अमेरिका–चीन दथुइ हाकनं कर वृद्धि,"अमेरिका व चीन दथुइ व्यापार युद्ध झन झन तच्वया वःगु दु । थ्वहे दथुइ बिहिवाः निगुलिं देशं थीथी सामानय् थप कर वृद्धिया घोषणा याःगु दु । निगुलिं देशं छगू देशं मेगु देशय् आयात जुइगु सवारी साधन, कारखाना उपकरण व मेमेगु सामग्रीइ यानाः अर्बौं डलरया करवृद्धिया घोषणा याःगु खः ।                                                         वंगु निलाया दुने बुधवाः निगू देय् उच्च अधिकारीतय् दथुइ जूगु निक्वःगु बैठकय् च्वनेधुंकाः निगुलिं देशं करय् २५ प्रतिशत वृद्धि याःगु खः । बुधवाः सुरु जूगु वार्ताया विस्तृत विवरण धाःसा पित बिउगु मदुनि । वार्ताय् खँ मिले मजुइवं सवारी साधन व धातुजन्य वस्तुइ यानाः निगुलिं देशं १६ अर्ब डलर बराबरया सामग्रीय दण्ड जरिवाना लगे जुइगु घोषणायाःगु खः । वंगु महिनाय् नं निगुलिं देशं वं वयात, वं वयात ३४ अर्ब डलरया बराबरया सामानय् करवृद्धि घोषणा याःगु खः । थ्व निगुलिं यानाः आः ५० अर्ब डलर बराबरया सामानय् करय् वृद्धि जूगु दु । थ्वहे दथुइ चीन सरकारं कर अप्वयेकेगु ज्याय् विश्व व्यापार संगठनया नियम उल्लंघन यानाच्वंगु धासें अमेरिकाया आलोचना याःगु दु । थुकिया विरुद्ध चीनं कानुनी प्रक्रियाय् वनेगु खँ नं धाःगु दु । अमेरिकां राज्यया हे अग्रसरताय् प्रविधि विकासया ज्या दिकेत बेइजिङयात दबाब बियाच्वंगु दु, तर चीनं उकियात अस्वीकार याना वयाच्वंगु दु ।"
https://nepalbhasatimes.com/10191,अन्तर्राष्ट्रिय,११३८ दिल्लाथ्व चतुर्दशी,श्रीकृष्णया कृपां  ५ दर्जन गोपिनी !,"सामाजिक रीतिरिवाजकथं छम्ह स्वयां अप्वः इहिपा यायेगु गैर कानुनी खः । उकिं सुं नं मिजं नं छम्ह स्वयां अप्वः मिसा इहिपा यानाः तल धाःसा वयात बहुविवाहया द्वपनय् सजाय जुइ । थज्याःगु कानुन नेपालय् जक मखु भारतय् नं दु । अथे खःसां यक्वसिनं समाजं जक मखु, सुनानं मसीक छम्ह स्वयां अप्वः कलाः तयातःपिं नं दु ।                                                         भारतया हे जम्ह सामाजिक रुपं प्रतिष्ठित मनुखं निम्ह, प्यम्ह वा च्याम्ह झिम्ह मखु झण्डै न्यागू दर्जन मिसालिसें इहिपा याःगु दु । न्याक्वः तक सांसद अले मन्त्री तकं जुइ धुंकूम्ह बागुन सुम्ब्रुइ नांया मनुखं जीवनय् ५८ म्ह मिसालिसें इहिपा याःगु खः । खय्तला भारतय् सांसद व मन्त्री नापं पहुँचवालातय्सं कानुन हाचां गाइगु सामान्य खँ खः । तर सुम्ब्रइं मेपिं सुं नं सांसद वा मन्त्रीतय्सं याये मफुगु ज्या याना बिउगु दु ।थःगु जीवनकालय् ५८ म्ह मिसायात कलाः दयेकूम्ह सुम्ब्रुइयात जीवनया अन्तिम इलय् वयाः वयात गुलिखे थः कलाःया नां तकं लुमं मजू । भारतया झारखण्ड राज्यया न्हापांगु विधानसभाया उपाध्यक्ष तकं जूम्ह सुम्ब्रुइ ९६ दँया उमेरय् वंगु जुन २२ कुन्हु मदुगु खः । तसकं सादा जीवन व्यतीत याइम्ह सुम्ब्रुइया विशेषता धइगु हे चिकुला जुइमा वा ताल्ला जुइमाः वयागु म्हय् वसःया नामय् धोती हे जक दयाच्वनी ।थःगु जीवनय् करिब न्यागू दर्जन मिसानापं इहिपा याःम्ह सुम्ब्रुइं थुकियात कयाः न्ह्याबले धयाच्वनीगु खः कि ‘भगवान श्रीकृष्णया प्रेरणां थम्हं नं न्यागू दर्जन गोपिनी हयागु खः ।’"
https://nepalbhasatimes.com/10138,अन्तर्राष्ट्रिय,११३८ दिल्लाथ्व त्रयोदशी ,जब विमानय् चुरोस त्वनाबिल ………,"छगू ई अज्याःगु नं खः कि मनूत न्ह्यागु थासय् नं च्वनाः याउँक चुरोस त्वनाच्वनी । बस, ख्यः, सतक, बजाः आदि थासय् नं धुक्क जुयाः चुरोस त्वनाच्वनीगु खः । तर ईलिसें वःगु न्हू न्हूगु ऐन, कानुन नियम लिपा अज्याःगु प्रवृत्ति नं बुलुहुं बन्द जुया वनसा मनूतय्के नं चेतनाया विकास जुल । उकिं थौंकन्हय् मनूत सार्वजनिक थासय् चुरो त्वने न्ह्यः छपला लिचिली ।                                                         तर बस मखु, हवाईजहाजय् हे सुनानं चुरोस त्वना बिल धाःसा छु यायेगु ? उकिसनं यात्रु मखु चालकदलया हे दुजलं अज्याःगु ज्या याःगु धायेबलय् पत्याः मजुइफु । हङकङनिसें डालियन सहरया निंतिं उडान यानाच्वंगु चाइना एअरया छगः जहाजया को–पाइलटं जहाज उडानया हे झ्वलय् चुरोस त्वना बिल । गुकिं यानाः जहाज आकस्मिक अवस्था थ्यन । थम्हं चुरोस त्वनागु यात्रुं सीके मफयेमा धकाः उम्ह को–पाइलटं जहाजया एअर कन्डिसन हे बन्द यानाबिल, गुकिं यानाः लिपा जहाजय् तत्काल अक्सिजनया कमि जुल । अक्सिजनया मात्रा आवश्यकता स्वयां नं क्वय्या तहय् थ्यन । अक्सिजन कमि जुइवं यात्रुतय्सं तयातःगु अक्सिजन माक्स नं त्वःता अल । ६५०० मिटर उचाइलय् दुगु जहाजया क्याप्टेनं तकं मसीक उम्ह को–पाइलटं चुरोस त्वंगु जुयाच्वन ।लिपा यात्रुतय्त ‘सिल्ट बेल्ट’ कसिक चिइत धासें चालक दलं विमानयात अज्याःगु अवस्थाय् नालेमाःगु उपाय शुरु याःगु खः । अक्सिजन मास्क त्वःतूगु इलय् तकं सुनानं चुरोस त्वंगु सीके मफु । लिपा बन्द जूगु एअर कन्डिसनयात हाकनं चले यानाः पुलांगु हे अवस्थाय् हःगु खः ।"
https://nepalbhasatimes.com/10032,अन्तर्राष्ट्रिय,११३८ दिल्लाथ्व एकादशी,बलात्कारीतय्गु सहर,"हरेक देशय् सहरया थःथःगु हे विशेषता दयाच्वनी । अले थःगु हे छगू अस्तित्व व म्हसीका नं दयाच्वनी । थ्व संसारय् अज्याःगु सहर नं दु, गुगु सहर विशेष यानाः मिसातय् निंतिं तसकं ग्यानापु । अर्थात उगु सहर बलात्कारीतय् सहरया नामं म्हसिउ ।दक्षिण अफ्रिकाया जोहानेसवर्गय् ‘डिपलुस्ट’ नांया छगू सहर दु ।                                                         गुगु सहर मिसातय् निंतिं तसकं ग्यानापु । छाय्कि उगु सहरय् च्वनीपिं स्वब्वय् निब्व मिजं बलात्कारी खः । डिपलुस्ट सहरय् वनीपिं मिसात बलात्कारया शिकार जुइगु घटना तसकं सामान्य खः । आः नकतिनि हे जक उगु सहरया निम्ह ल्याय्म्हतय्सं ‘बीबीसी’यात बिउगु छगू अन्तर्वार्ताय् थःपिंसं आपालं मिसातय्त बलात्कार यायेधुंगु खुलासा याःगु दु । इमिसं अन्तर्वार्ता बियाच्वंगु इलय् इमिगु ख्वालय् थःपिंसं अपराध यानाच्वना धइगु भाव तकं खनेमदु । थःपिनिगु नां गोप्य तयेगु शर्तय् अन्तर्वार्ता बिउपिं निम्ह ल्याय्म्हं बलात्कार यायेगु थःपिनिगु कर्म जूगु धाःगु दु । इमिसं धाःगु दु, ‘जब सुं मिसां छेँया लुखा चायेकी, जिपिं छेँ दुहां वनेगु जुइ, मिसात चिल्लाय् दनाः हाली, अले जिमिसं थःके दुगु ल्वाभः क्यनाः इमित सुम्क च्वनेत बाध्य याये । अनं लिपा लासाय् यंकाः बलात्कार यायेगु खः ।’निम्ह मध्ये छम्हेसिनं अन हे नापच्वंम्ह पासाया मतिनामियात नं बलात्कार यानागु वया हे पासा न्ह्यःने बयान याःगु दु । छगू अध्ययन कथं डिपलुस्ट सहरया हरेक स्वम्हमध्ये छम्ह मिजंनं म्होतिं नं छम्ह मिसायात बलात्कार याःगु दु । कुल जनसंख्याया ३८ प्रतिशत च्वनीगु सहरय् गुलिखे मिजंतय्सं छम्ह हे मिसायात तःक्वः बलात्कार याःगु दु । ब्याहा जुइधुंकूपिं उकिसनं मस्त दुपिं मिसातय्त तकं वया हे भाःत व इमि छेँजःया न्ह्यःने हे बलात्कार यायेगु यानाच्वंगु अध्ययनं क्यंगु दु ।"
https://nepalbhasatimes.com/10324,अन्तर्राष्ट्रिय,११३८ दिल्लागा दुतिया,गन ४०० दँ न्ह्यःनिसें मचा मबुइकू,"मनू धइपिं सामाजिक प्राणी खः, समाजय् मिले जुयाच्वनीपिं जूगुलिं हे इमित अथे धइगु खः । अले थ्व मानव समाजय् नं थःथःगु हे अनेकों मान्यता, प्रचार, रीतिरिवाज, संस्कार, परम्परा दु । समाजकथं थ्व बिस्कं बिस्कंया हे जुयाच्वनी । थुकी मध्ये छगू अजू चायापुगु संस्कार दुगु थाय् नं दु, गन मिसातय्सं मचा बुइकी मखु । थथे धायेबलय् सुं नं पत्याः मजुइफु ।                                                         छाय्कि मनू सामाजिक प्राणी जूगुलिं व समाजय् च्वनेत ला मनू हे माल । अथे खयां नं मचा बुइकेगुलिइ हे छगू कथं प्रतिबन्ध तयातःगु थाय् नं थ्व संसारय् दुगु जुयाच्वन । थ्व गुगु फिल्म, बाखं वा नाटकया घटना मख, वास्तविकता हे खः । अझ मेगु छगू अजू चायापुगु खँ ला थ्व दु कि अन निदँ, प्यदँ वा च्यादँ झिदँ मखु वंगु प्यसः दँ न्ह्यवंनिसें चले जुया वयाच्वंगु चलन खः । पत्याः याये थाकूगु तर अजू चायापुगु संस्कार दुगु थाय् खः भारतया मध्य प्रदेशय् च्वंगु छगू राजगढ जिल्लाया छगू गां । थ्व गामय् वंगु ४०० दँ न्ह्यवंनिसें सुं नं मिसा मचा बुइकूगु मदुनि । ‘सिंक श्याम जी’ नांया गामय् च्वंपिनिगु धापू थ्व दु कि मचा बुइकेगु धइगु अभिशाप खः । उकिं अनच्वंपिं मिसात मचा बुइकेमाल धाःसा थःगु थाय् त्वःताः मेगु हे गामय् वनी ।  चलन वंगु प्यसः दँ न्ह्यवंनिसें थुकथं हे चले जुया वयाच्वंगु दु ।  गामय् मचा बुइकल धाःसा उम्ह मचा विकृत जुइगुवा वया मां वा अबु सी धइगु अनच्वंपिनिगु विश्वास खः ।"
https://nepalbhasatimes.com/7870,अन्तर्राष्ट्रिय,११३८ अनलागा त्रयोदशी ,कोरियाली प्रायद्वीपय् निःशस्त्रीकरणया सहमति,"उत्तर कोरियाली नेता किम जोङ अन निःशस्त्रीकरणय् वनेत सहमत जूगु दु । थौं सुथय् अमेरिकी राष्ट्रपति डोनाल्ड ट्रम्प लिसे जूगु शिखर वार्ता लिपा निम्ह नेतातय्सं कोरियाली प्रायःद्वीपय् बुलुहुँ निशस्त्रीकरण याना वनेगु सहमति याःगु खः । निःशस्त्रीकरण वनकि उत्तर कोरियाया सुरक्षाया ग्यारेन्टी अमेरिकां काइगु जूगु दु ।                                                         निम्ह नेता दथुइ कोरियाली प्रायद्वीपय् निःशस्त्रीकरणया सहमति जूसां गुबलय् तक यायेगु, गुकथं यायेगु धयागु छुं खँ मजूगुलिं थुगु वार्ताय् ठोस रुपं छुं लिच्वः पिहां मवःगु राजनीतिक विश्लेषकतय्सं धाःगु दु । शिखर वार्ता लिपा पितबिउगु विज्ञप्तिइ धयातःगु दु, ‘उत्तर कोरियाली नेता किम जोङ अन कोरियाली प्रायःद्वीपय् निशस्त्रीकरणया निंतिं प्रतिद्धता प्वंकादीगु दु । थुकिया निंतिं राष्ट्रपति ट्रम्पं उत्तर कोरियाया सुरक्षाया जिम्मा काःगु दु । निम्ह नेता दथुइ जूगु प्यंगू बुँदाया सहमति – १. शान्ति व समृद्धिया लागि निगुलिं देय्या जनताया चाहना कथं संयुक्त राज्य अमेरिका व प्रजातान्त्रिक गणतन्त्र कोरिया (उत्तर कोरिया) दथुइ न्हूकथं स्वापू स्थापना यायेत प्रतिबद्ध दु । २) अमेरिका व उत्तर कोरिया निगुलिं देशं कोरियाली प्रायद्वीपय् स्थिर व शान्त व्यवस्था निर्माणया निंतिं थःथःगु थासं कुतः याइ । ३. सन् २०१८ अप्रिल २७ य् पान्मुनजोन सम्झौतायात पुनःपुष्टि यासें उत्तर कोरिया कोरियाली प्रायद्वीपया सम्पूर्ण निःशस्त्रीकरणया निंतिं ज्या यायेत प्रतिबद्ध दु । ४. संयुक्त राज्य अमेरिका व उत्तर कोरिया युद्धबन्दीत व तनाच्वंपिं मालेत प्रतिबद्ध दु व लुइधुंकूपिं युद्धबन्दीतय्त तुरुन्त थःथःगु देशय् लित छ्वइगु जुइ । याकः याकः वार्ता अमेरिकी राष्ट्रपति ट्रम्प व उत्तर कोरियाली नेता किम जङ अनं सहमतिइ हस्ताक्षर याये न्ह्यः याकःयाकः भेटवार्ता याःगु खः । याकःयाकः वार्ता याये न्ह्यः पत्रकारतलिसे खँ ल्हासें ट्रम्पं बांलाःगु स्वापू कायम जुइगु आशा प्वंकूगु खःसा किमं थीथी पंगःत चीकाः थन तक थ्यंगु प्रतिक्रिया बिउगु खः । याकःयाकः वार्ता न्ह्यः सिंगापुरया पर्यटकीय टापु सेन्टोसाय च्वंगु कापेला होटलय् निम्हं नेतातय्सं ल्हाः मिले याःगु खः । थःथःगु देय्या ध्वाँय् क्वय् च्वनाः निम्हं नेतातय्सं वं वयागु वं वयागु जन्हुफातय् धाप मारे यानाः अंकमाल याःगु खः । अले निम्ह नेतातय्सं थः अनुवादकतय ग्वाहालिं छुं खँ ल्हाये धुंकाः याकःयाकः वार्ता यायेत होटलया पुस्तकालयय् वंगु खः ।"
https://nepalbhasatimes.com/11450,अन्तर्राष्ट्रिय,११३८ गुँलागा दुतिया,दछिया छन्हु  अल्सितय् निंतिं,"मनूत सतकय् अबलय् कुहां वइ, गबलय् छुं नं आन्दोलन यायेमाल वा धर्ना च्वने माल वा छुं कथंया ¥याली पिथनी । थथे आन्दोलन, धर्ना वा छुं नं कथंया विरोध यायेमाल कि मनूत सतकय् कुहां वइगु जक मखु, सतकय् द्यनीगु नं झीसं खना वयाच्वनागु खः । थ्व संसारय् छगू अज्याःगु नं देय् दु, गन दछिया छक्वः मनूतय्सं सतक हे कब्जा याइ ।                                                         थथे सतक कब्जा याइपिं इमि आन्दोलनकारी, धर्ना, जुलुस प्रदर्शन याइपिं मखु, इपिं खः अल्सित । थुपिं अल्सितय्सं दछिया छन्हु सतकय् कुहां वयाः सतक छगुलिं थःगु कब्जाय् काइगु खः । उकिया निंतिं थीथी देशं तकं अल्सिपिं मनूत उगु देशय् थ्यंकः वइ । अझ न्ह्यइपुगु खँ ला थ्व दु कि इपिं अथें वइमखु, इमिसं थः नापं द्यनेत लासाफांगा, टेन्ट, शायर तकं ज्वना वइ अले याउँक सतक कब्जा यानाः लँय् हे द्यनी । थथे सतक हे कब्जा यानाः उकिसनं लासा लानाः द्यनीगु देय् खः कोलम्बिया । अले इमिसं थ्व न्हियात अल्सि दिवसया रुपय् हनीगु खः । थुगु दिवस न्यायेकेत संसारन्यंकंया अल्सिपिं कोलम्बियाय् थ्यंकः वइ । थुगुसी नं वंगु छुं दिं न्ह्यः न्यायेकूगु अल्सि दिवसय् ब्वति कायेत विश्वया द्वलंद्वः अल्सित कोलम्बियाया इतागुइ सहर थ्यंकः वंगु खःसा इपिं सकसिनं लँय् लासा लायाः द्यंगु खः । इपिं सकसिनं सहरन्यंकंया सतक कब्जाय् कयाः न्हिछियंकं सतकय् द्यनाः अल्सि दिवस हंगु खः । सन् १९८५ निसें न्यायेकेगु याना वयाच्वंगु थ्व दिवसया हे झ्वलय् सु याकनं द्यनी, सुयागु लासा बांलाः, सुयागु वसः बांलाः, सुयागु खाता आकर्षक, सु आरामपूर्वक द्यनी धइगु थीथीकथंया कासा नं जुइगु याइ ।"
https://nepalbhasatimes.com/11473,अन्तर्राष्ट्रिय,११३८ गुँलागा दुतिया,इरानय् हाकनं मेम्ह मन्त्री चिइकल,तेहरान – इरानय् न्ह्यानाच्वंगु आर्थिक संकटया दथुइ हाकनं मेम्ह मन्त्रीयात पदं चिइकूगु दु । देय्या आर्थिक संकटया दथुइ अनया संसदं वित्तमन्त्री मसुद कर्बासियायात पदं चिइकूगु खः । वंगु बाःछिया दुने इरानय् मन्त्रीयात पदं चिइकूगु थ्व निगूगु घटना खः । थ्व स्वयां न्ह्यः वंगु अगस्ट ८ तारिख कुन्हु देय्या श्रममन्त्री अली रबेइयात पदं चिइकूगु खः ।                                                         वित्तमन्त्री मसुद विरुद्ध अनया संसदय् अविश्वासया प्रस्ताव दर्ता याःगु खः । गुकी मसुदं पराजयया सामना यायेमाल । वयागु पक्षय् २१ मत कुतुं वंगु खःसा विपक्षय् १३७ मत कुतुं वंगु खः । इरानय् तच्वया वनाच्वंगु आर्थिक संकटयात कयाः राष्ट्रपति हसन रुहानीं देशय् खना दयाच्वंगु महँगी व इरानी मुदं्रा रियलया अवमूल्ययात नियन्त्रयाय् कायेत जुयाच्वंगु संघर्ष जारी दुगु खँ धाःगु दु । थ्व इलय् वयाः इरानया राष्ट्रपति रुहानीं देय्या कट्टरपन्थी जक मखसे सुधारवादी पक्षया नं कडा आलोचना फयेमालच्वंगु दु । इरानय् खने दयाच्वंगु आर्थिक संकटया कारण अमेरिकी प्रतिबन्ध खः धकाः नं धायेगु याना हया च्वंगु दु । वंगु मई महिनाय् अमेरिकां इरानयात हाकनं प्रतिबन्धया घोषणा याःगु खः । सन् २०१५ य् तयातःगु प्रतिबन्ध चिइके धुंकाः अमेरिकां हाकनं प्रतिबन्धया घोषणा याःगु खःसा थुगु घोषणा लिपा इरानय् आर्थिक संकट तच्वया वंगु खः ।
https://nepalbhasatimes.com/11511,अन्तर्राष्ट्रिय,११३८ गुँलागा चौथी,गुगलय् कम्युनिष्ट सामग्री अप्वः ?,येँ – अमेरिकी राष्ट्रपति डोनाल्ड ट्रम्पं थौंकन्हय् गुगल चायेकीबलय् उकी कम्युनिष्टतय्गु सामग्री अप्वः वयाच्वन धकाः द्वपं बियादीगु दु । लिसें वय्कलं थुकिया बारे ह्वाइट हाउसं छानबिन यायेगु ख्याच्वः समेत बियादीगु दु । वय्कलं बियादीगु थ्व द्वपं छुकी आधारित खः धइगु खँ सी मदुनिसां स्वयम् राष्ट्रपति ट्रम्पलिसे सतीगु ब्लगं गुगुलया सामग्री अनुसन्धान यानाः पिकाःगु छगू नतिजाय् आधारित जू धाःगु दु ।                                                         उखे गुगलं धाःसा राष्ट्रपति ट्रम्पया थ्व द्वपंया खण्डन याःगु दु । गुगलं गबलें राजनीतिक एजेण्डा ज्वनाः छुं नं ज्या याःगु मदु व याइ नं मखु धासें राष्ट्रपति ट्रम्पं बियादीगु द्वपंया छुं नं आधार मदु धकाः धाःगु दु । राष्ट्रपति ट्रम्पं धाःसा गुगल जक मखु फेसबुक व ट्विटरय् तकं वामपन्थीतय्गु यक्व सामग्री वयाच्वन धकाः नं आलोचना यानादीगु दु । गुगलं थःगु सर्च इन्जिनय् मनूतय्सं सर्च याइबलय् छु छु सर्चयात यक्व थाय् बीगु धकाः निर्धारण नं यायेगु ज्या याइ । तर उकी वामपन्थीतय् सामग्रीयात अप्वः थाय् बीगु ज्या धाःसा मजूगु खँ धाःगु दु । गुगलं नं थःपिंसं छुं नं सामग्री छ्वयेबलय् उकी राजनीतिक एजेण्डाया रुपय् छुं नं सामग्री छ्वयेगु मयानागु खँ धाःगु दु ।
https://nepalbhasatimes.com/8146,अन्तर्राष्ट्रिय,११३८ तछलाथ्व चौथी,थ्व गज्याःगु बानी ?,"झी सकलें सुथय् दनेवं दकलय् न्हापां नित्यकर्म याइ । थथे यायेगु धइगु थःगु प्वाः सफा यायेगु खः । सुथय् दनेवं दकलय् न्हापां खिच्व फायेगु हरेक मनूया न्हिथंया व निजी ज्या नं खः । थ्व ज्या धइगु चःबिइ जक याइ । खुल्ला थासय् मखु । चःबिइ खिच्व फायेगु ज्यायात वातावरण स्वच्छताया ल्याखं नं बांलाःगु व शोभनीय ज्याया रुपय् कायेगु याः ।                                                         खुल्ला थासय् खिच्व फायेगु मनूतय् नैतिक धर्मं नं मबिउ, अथे खःसां गनं लँय् वनाच्वनेगु इलय् अज्याःगु पायक थाय् मलुल धाःसा खुल्ला थासय् खिच्व फायेत तकं लिफः स्वइमखु । अझ गनं गनं ला थथे याइपिंत निरुत्साहित यायेगु व सजाय बीगु उपाय तकं अवलम्बन याना हयाच्वंगु दु । खिच्व फायेगु बन्द चःबि दुने खयां नं गबलें गबलें खुल्ला थासय् यायेमालीगु धइगु बाध्यता बाहेकं मेगु छुं कारण दइमखु । तर छम्ह मनुखं खुल्ला थासय् खिच्व फाःगुलिं वयात ज्वंगु दु, व नं छक्वः निक्वः मखु, छन्हुया दुने हे तःक्वः तःक्वः । थ्व घटना नेपाःया मखसे अस्टे«लियाया खः । ब्रिसबेनया छम्ह अतिकं नांजाःम्ह व्यापारी एन्ड्रयु डग्लस म्याकेन्टोसं छन्हुं हे स्वीक्वलं मल्याक लँय् खिच्व फाःगु द्वपनय् वयात ज्वंगु खः । म्याकेन्टोसं छपु हे लँपुइ उकथं तःक्वः तःक्वः हे खिच्व फायेवं वयात ज्वंगु खः । न्हापां ला प्रहरीं थ्व ज्याः सुनां याःगु धइगु सीके मफयाच्वंगु खः । जब सार्वजनिक व खुल्ला थासय् तःक्वः तःक्वः हे खिच्व फायेमाःगु यानाच्वंगु खँ सिल वयां लिपा वयात ज्वंगु खः । खुल्ला थासय् थथे न्हियान्हिथं मनुखं फानातःगु खि लुया वयेवं स्थानीय मनूत जानाः थ्व ज्या सुनां याःगु धकाः मालेगु कुतः जुल । छन्हु निन्हु मखु, तःन्हु हे थज्याःगु ज्या जुइवं अन्ततः छन्हु खि फानाच्वंगु अवस्थाय् म्याकेन्टोसयात ज्वनेत सफल जुल । थथे खुल्ला थासय् खि फानाच्वंगु इलय् वयागु किपा कायेगु ज्यातकं जूगु खः । अपाय्सकं धनाढ्य व चर्चित व्यवसायीया छेँय् चःबि मदु धइगु ला जुइ हे मखु । वं थःगु छेँय् चःबि मदयाः अथे याःगु नं मखु । अथे खःसा छाय् थथे यात धइगु बारे मनूतय्सं चिउताः प्वंकेगु यात । वैज्ञानिकतय् धापूकथं सुं नं मनूयात सार्वजनिक थासय् हे खिच्व फायेगु बानी जुयाच्वने यः । थथे सार्वजनिक व खुल्ला थासय् खिच्व मफायेकं इमित सन्तुष्टि धइगु हे दयाच्वनीमखु । नापं थ्व छगू वंशानुगत रुपं वयाच्वनाीगु समस्या नं खः ।"
https://nepalbhasatimes.com/8731,अन्तर्राष्ट्रिय,११३८ तछलाथ्व चतुर्दशी,बेश्यातय् निंतिं अभिशाप विश्वकप,"विश्वकप फुटबलया इलय् न्ह्याबलें थें चर्चाय् वयाच्वनीगु छता खँ खः यौन । कासा, कासामि, कासामिया कलाः वा मतिनामि, प्रशिक्षक, टीमया प्रदर्शन नापनापं विश्वकपया इलय् यौनया खँ नं उतिकं चर्चाय् वयाच्वनीगु याः । थ्व झ्वलय् रसिया विश्वकप–२०१८ नं थुकिया चर्चापाखें तापाक च्वने फुगु मदु ।                                                         विश्वकप फुटबलया इलय् आयोजक राष्ट्रया आर्थिक उन्नति ला जुइगु हे जुल लिसेलिसें आयोजक राष्ट्रया बेश्यातय् निंतिं नं छगू अवसर खः आर्थिक उन्नतिया ! प्रत्यक्ष रुपं रंगशालाय् उपस्थिति जुयाः विश्वकपया आनन्द कायेत वइपिं समर्थक वा फुटबलप्रेमीत थज्याःगु इलय् यौनया आनन्द कायेत स्वयाच्वनीसा बेश्यात नं मेमेगु इलय् स्वयां थज्याःगु इलय् थःपिनिग आम्दानी अप्वइगु म्हगस खंकाच्वनी । तर रसिया विश्वकप बेश्यातय् निंतिं छगूकथंया अभिसाप जुया बिउगु दु । रुसय् जारी विश्वकपया इलय् कासा जुयाच्वंगु आपालं सहरया गुलिखे रसियन बेश्यात उगु थासं स्थानान्तरण जुइत बाध्य जूगु दु । विश्वकप फुटबलया इलय् तःधंगु कारोबार जुइगु आशा यानाच्वंपिं रसियन बेश्यात थुगु इलय् प्रहरीया ख्याच्वःया कारणं सहर त्वःता पिहां वनेत तकं बाध्य जुयाच्वंगु दु । यद्यपि सहर त्वःता मवंपिं बेश्यातय् निंतिं नं सुखद धाःसा जुयाच्वंगु मदु । गुलिखे रसियन बेश्यातय्सं विश्वकपया मज्जा कायेत वःपिं हाकुगु जातिया पर्यटकलिसें ‘सेक्स’ यायेत स्वीकार यानाच्वंगु मदु । अफ्रिकी मूल पर्यटकलिसेया यौन सम्पर्कं सन्तान जन्म जुइबलय् विविध मिश्रित जुइगु ग्याःचिकुया कारणं इमिसं हाकुगु जातिया पर्यटकलिसें यौन सम्पर्कतयेत अस्वीकार याना वयाच्वंगु मस्कोया छम्ह कानुनविद्या धापू दु । गुलिखे रसियन मिसातय्सं विदेशीलिसें वैवाहिक सम्बन्ध कायम याःसां लिपा वनाः खराब स्थिति ब्वलनीगु व सम्बन्ध तकं त्वाःदलीगु कारणं नं इमिसं विश्वकप स्वयेत वयाच्वंपिं पर्यटकलिसें सम्बन्ध तयेत इच्छा व्यक्त यानाच्वंगु मदु । रुसया संसद परिवार नापं मिसा व बालबालिका समितिया प्रमुख तकं जुयाच्वंगु तमारा प्लेन्टोभाया धापू दु, ‘रसियन मिसातय्सं थः मस्त बांलाःगु स्वये चाहे जू, अले इमित थःनापं तयातयेगु इच्छा खः ।’ तत्कालीन सोभियत रुसयापालंनिसें हे रसियाया मिसातय्सं हाकुगु जातिलिसेया सम्बन्ध लिपा अश्वेत मस्त जन्म जुयाच्वंगु दु । तर इपिं न्ह्याबलें नं अवहेलनाया शिकार जुयाच्वनेमाःगलिं यानाः रसियाया बेश्यातयसं हाकुगु जाति नाप सम्भोग यायेगु इच्छा यानाच्वंगु मदु । दक्षिण अमेरिका, अफ्रिका व युरोपया हे गुलिखे हाकुगु जातियापिंलिसे इपिं चा छ्यायेत तयार मजूगुया छता हे जक कारण धइगु लिपा वनाः थः मस्तय्सं अवहेलना जुइ म्वाःलेमा धकाः खः ।"
https://nepalbhasatimes.com/7891,अन्तर्राष्ट्रिय,११३८ अनलागा आमै,सिंगापुर वार्ताय् गोरखा सैनिकया चर्चा,"येँ – सिंगापुरय् म्हिगः जूगु अमेरिकी राष्ट्रपति डोनाल्ड ट्रम्प व उत्तर कोरिया सर्वोच्च नेता किम जोङ उन दथुइ जूगु वार्ता विश्वया हे दकलय् चर्चित राजनीतिक घटना ला जु हे जुल । उकिया नापनापं अन सुरक्षाया भाला काःगु गोरखा सैनिक नं विश्वन्यंकं हे चर्चाया विषय जुया बिल ।                                                         अमेरिका व उ. कोरिया थेंज्याःगु थवंथवय् निगू दुश्मन राष्ट्रया प्रमुखत वयाच्वंगु जूगुलिं वंगु स्वन्हु सिंगापुर विश्वया हे दकलय् संवेदनशील देश ठहर जुल । थज्याःगु अति संवेदनशील इलय् निगुलिं देशया सुरक्षाया भाला गोरखा सुरक्षाकर्मीयात बिउगुलिं थ्व छक्वलं हे विश्वय् चर्चाया विषय जूवंगु खः । सिंगापुर प्रहरीइ करिब निद्वःम्ह गोरखा दु । उकी मध्ये अधिकांशयात थ्व सुरक्षाय् प्रयोग याःगु खः । उमित ट्रम्प च्वंगु होटल सांग्रीला, किम च्वंगु सेन्ट रेगीज होटल व वार्तास्थल क्यापेला होटेलया सुरक्षाया जिम्मा बिउगु खः । थ्व गोरखा सुरक्षाकर्मीयात बेल्जिमय् निर्मित एफएन स्कार कम्बाट राइफलया नापं निपा तुतिइ निपु पेस्तोल बियातःगु खः । उकिया नापं गोरखाया चिं कथं छपु खुकुरी ज्वनेगु नं अनुमति बिउगु खः । वार्ताजःछि सिंगापुरया सुरक्षा गोरखा सुरक्षाकर्मीं याःगु धकाः फक्स न्युज, एबीसी न्युज, रायटर्स, एपी, टेलिग्राफ आदि यक्व हे सञ्चार माध्यमतय्सं विशेष रिपोर्ट दयेकूगु खः । उमिसं गोरखा सुरक्षाकर्मीयात ‘संसारया दकलय् निडर सैनिक’ धइगु उपमा बिउगु खः । सिंगापुरया माउन्ट भेर्नन धाःगु थासय् गोरखा सुरक्षाकर्मी जक च्वनीगु अलग्ग हे क्याम्प दु गन सिंगापुरया स्थानीय जनतायात तकं दुहां वनेगु अनुमति बियातःगु मदु । अन गोरखाया परिवार बाहेक मेपिं च्वने नं दइ मखु ।"
https://nepalbhasatimes.com/8323,अन्तर्राष्ट्रिय,११३८ तछलाथ्व सप्तमी,कलाःया कचकचं लाःगु चिठ्ठा,"थ्व संसार हे अजू चायापु । उकिं थन मनूतय् जीवनय् नं अजू अजू चायापुगु घटना जुयाच्वनी । छम्ह मनुखं थम्हं न्यानाकाःगु सामान लितः बिउबलय् उकिं यानाः अर्बपति जूगु दु । झ्वाट्ट न्यनेबलय् पत्याः याये थाकु कि लित बिउगु सामानं नं लखपति वा अर्बपति जुइ । थ्व ख्याः खँ मखु न त काल्पनिक हे खः । अमेरिकाया न्यू जर्सी सहरय् च्वंम्ह ५५ दँ दुम्ह तैयब सुमी नांया छम्ह मनुखं ५ डलर पुलाः सन्त्रासिया जूस छगः न्याना यंकूगु जुयाच्वन । जूसया बोटल ज्वनाः छेँय् थ्यनेवं वया कलातं कचकच यायेगु शुरु यात । वया कलाःया धापू थिकेक जूस न्याना हल धइगु खँय् खः । कलाःम्हेसिनं व स्वयां वछि भावं मेगु हे पसलं व हे जूस न्याना हःगु जुयाच्वन । थ्व हे कारणं कलाःम्हं कचकच याःगु खः । वयां लिपा कलाःया कचकच न्यने मफयाः सुमीं थम्हं न्यानाहःगु जूस लित तयेत व हे पसलय् वन अले वं अन जूस लित बियाः ध्यबा कयाहल । संयोगबश व हे पसलय् ‘पावरबल ज्याकपट’ अर्थात छगू चिट्ठा नं खुले जुयाच्वंगु जुयाच्वन । कलाःया कचकच हीमी चाःम्ह सुमीं व ध्यबां चिट्ठाया छपाः टिकट न्यानाः छेँय् लिहां वल । ज्याकपट त्याकूम्हेसित ३०६ मिलियन डलर दइगु चिठ्ठाय् न्ह्यथनातःगु खःसां सुमीं थःत हे लाइ धकाः ला विश्वास याःगु ला मखु । कन्हय्कुन्हु व हे लँपु जुनाः वनाच्वंम्ह सुमी व हे स्टोरं वनाच्वंगु जुयाच्वन । स्टोर न्ह्यःने थ्यनेवं वं थम्हं न्यानागु चिठ्ठाया लिच्वः स्वयेत अन लिक्कसं च्वंगु मेसिनय् स्क्यान यात । मेसिनं उगु टिकट विक्रेतायात क्यनेत सुचः बिल । वं तायेकल कि मेशीनय् छुं समस्या वःगु दयेमाः । थ्व हे विचाः यानाः सुमी टिकट क्यनेत पसः थुवाःयाथाय् वन । जब पसल्यां टिकट जांच यात, अबलय् पसःथुवाः छझाःया निंतिं होस हे तंम्ह थें जुल । छाय्कि चिठ्ठा सुमीयात हे लाःगु जुयाच्वन । सुमीं चिट्ठाय् घोषणा यानातःगु ज्याकपट वापत ३१ करोड ५३ लाख डलर पुरस्कार त्याकूगु खः ।"
https://nepalbhasatimes.com/11146,अन्तर्राष्ट्रिय,११३८ गुँलाथ्व दशमी,अफगानिस्तानय् स्वंगः बस अपहरण,अफगानिस्तानया उत्तरी प्रान्त कुन्दुजय् तालिवान आतंककारीतय्सं सोमवाः स्वंगः यात्रुवाहक बस अपहरण याःगु दु । कुन्दुजया खान अबाद जिल्लां अपहरण याःगु गाडीइ सत्याम्हं मल्याक यात्रुत दुगु खँ गभर्नर हयातुल्लाह आमिरीं धयादीगु दु ।स्थानीय ई कथं सोमवाः सुथय् ४ बजे तालिवानतय्सं बस थःपिनि नियन्त्रणय् काःगु खः ।
https://nepalbhasatimes.com/11140,अन्तर्राष्ट्रिय,११३८ गुँलाथ्व दशमी,चीनयाके ग्वाहालिया निंतिं महाथिरया इनाप,"मलेसियाया प्रधानमन्त्री महाथिर मोहम्मदं आर्थिक समस्याय् तक्यनाच्वंगु मलेसियायात ग्वाहालि यायेत चीनयात इनाप यानादीगु दु । थुकिया लिसें मलेसियाया पुलांगु सरकारं सम्झौता यानातःगु गुलिखे चिनिया ग्वाहालिया तःधंगु परियोजना परिमार्जन यायेत नं इनाप यानादीगु दु ।                                                         चीनया औपचारिक भ्रमणय् वनाच्वंम्ह ९३ दँया प्रधानमन्त्री महाथिरं पुलांम्ह प्रधानमन्त्री नजीब रजाकं चिनियाँ राज्य प्रवर्धन यानातःगु परियोजना स्वीकृत यायेत तःधंगु आर्थिक हिनामिना याःगु व मलेसियाया आर्थिक परिस्थितियात दाउलय् लाकूगु द्वपं बिया वयाच्वंगु दु । महाथिर सरकारं चिनिया ग्वाहालिं संचालित २२ अर्ब डलर स्वयां अप्वःया परियोजना निलम्बन यानादीगु दु, गुकी छगू प्रमुख रेल सेवा निर्माण यायेगु नं लाः । महाथिरं थःगु न्यान्हुयंकंया चीन भ्रमणया इलय् अन्यायपूर्ण रुपं जूगु सम्झौतायात कयाः चीनलिसे औपचारिक खँ ल्हायेगु प्रतिबद्धता प्वंकादीगु दु ।"
https://nepalbhasatimes.com/10345,अन्तर्राष्ट्रिय,११३८ दिल्लागा दुतिया,पाकिस्तानय् विपक्षीपाखें चुनाव लिच्वः अस्वीकार,नकतिनि क्वचाःगु पाकिस्तानया आम चुनावया लिच्वःयात पराजित पार्टीतय्सं अस्वीकार यायेगु खँ धाःगु दु । आम चुनावय् पुलांम्ह क्रिकेट कासामि इमरान खानया पार्टी तहरिक ए पाकिस्तान त्याःगु खः । थ्व विजय लिसें खान पाकिस्तानया प्रधानमन्त्री जुइत्यंगु इलय् पराजित पार्टीतय्सं चुनावया लिच्वः स्वीकार यायेफइमखु धाःगु खः ।                                                         चुनावय् धाँधली जूगु धासें पराजित जूगु पार्टीतय् मंकाः सहलह लिपा उमिसं पुनःनिर्वाचनया माग याःगु दु । पूलांगु सत्तारुढ दल पिएमएल–एनं नं आन्दोलनय् कुहां वयेगु खँ धाःगु दु । पिएमएल एनं थ्वयां न्ह्यः चुनावया लिच्वः वयेधुंकाः थःपिं प्रतिपक्षय् च्वनेत तयार दु धाःगु खः । भ्रष्टाचारया द्वपनय् जेलय् लानाच्वंम्ह पुलांम्ह प्रधानमन्त्री नवाज सरिफया किजा शहबाज शरिफं संसद बहिष्कार यायेगु कि मयायेगु धयागु बारे निर्णय याये ल्यं दनिगु खँ धयादीगु दु ।  पत्रकार सम्मेलनय् शरिफ लिसें च्वनाच्वंम्ह एमएमए पार्टीया नेता व प्रवक्ता मौलाना फजालुर रहमानं हाकनं चुनाव याकेगु निंतिं थःपिं आन्दोलनय् कुहां वनेगु खँ धयादीगु दु । छगू दर्जनं मल्याक पार्टीया नेतातय् बैठकं चुनाव लिपा गुकथं न्ह्याः वनेगु धयागु रणनीति दयेकूगु खः ।  उगु बैठकय् पुलांम्ह प्रधानमन्त्री बेनजिर भुट्टोया पाकिस्तान पिपुल्स पार्टीं धाःसा ब्वति मकाः । भुट्टोया हत्या लिपा थौंकन्हय् पिपिपी पार्टी वय्कःया काय बिलावल भुट्टों न्ह्याकाच्वंगु दु । पिपिपी पार्टी आःया चुनावय् स्वंगूगु थासय् लानाच्वंगु दु । 
https://nepalbhasatimes.com/10541,अन्तर्राष्ट्रिय,११३८ दिल्लागा अष्टमी,ब्वयाच्वंगु जहाजय् पाइलटया ल्वापु !,"बस, ट्याम्पु, ट्याक्सीइ चालक वा परिचालक व यात्रुया दथुइ ल्वापु जुइगु सामान्य हे खः । यदि ब्वयाच्वंगु जहाजय् हे उकथं ल्वापु जुल धाःसा छु यायेगु ? उकिसनं स्वयम विमानया पाइलट हे ल्हाः तयाः ल्वापु यात धाःसा छु जुइ ? यायेगु छु ?                                                         थज्याःगु हे छगू घटना जूगु इराकी एअरवेजय् । ३७ हजार स्वयां च्वय् जहाज ब्वयाच्वंगु इलय विमानया निम्ह पाइलट ल्हाः हे वानाः ल्वापु थलेगु ज्याय् कुहां वयेवं निम्हं पाइलटयात विमान कम्पनीं निलम्बन याना बिउगु दु । इरानया मशाद धइगु सहरं १५७ यात्रु ज्वनाः इराकया राजधानी बगदादया निंतिं उडान यानाच्वंगु विमानया चालक दलया निम्ह पाइलटया दथुइ जूगु ल्वापु ल्हाः हे तयाः ल्वायेगु स्थितिइ तक कुहां वःगु खः । घटनाया कयाः छानविन याःगु इलय् विमानया को–पाइलटं लिखित रुपं इराकी वायुमार्ग प्राधिकरणयात विमानया पाइलटं विमान परिचारिकां थःगु निंतिं नयेगु हयेत अस्वीकार दावी याःगु दु । थःके अनुमति मकासे ककपिटय् नयेगु ज्वलं हये मदुगु धासें पाइलटं परिचारिकयात पंगु उम्ह को–पाइलटया धापू दु । पाइलट थम्हं धाःसा त्यंक नःगु तर, थःगु निंतिं धाःसा नसाज्वलं हयेके मबिसे अःखबतं घ्वानाः अपमान याःगु को–पाइलटया दावी दु । थःत पाइलटं निक्वःतक उकथं ल्हाः वायेवं आत्मरक्षाया निंतिं प्रतिकार यानागु को–पाइलटया दावी दु । निम्ह पाइलटया दथुइ जूगु ल्वापुया दथुइ नं इमिसं विमान सकुशल बग्दादय् अवतरण याःगु खःसां वयां लिपा नं इपिं निम्हेसिया दथुइ ल्वापु धाःसा जारी हे जुयाच्वंगु खः । घटनानापं निम्हं चालकयात कयाः छानविन जारी दुसा, दोषी ठहर जुल धाःसा निम्हेसित आजीवन हवाई उडान यायेगुलिइ प्रतिबन्ध तकं लाये फुगु सम्भावना दु ।"
https://nepalbhasatimes.com/8786,अन्तर्राष्ट्रिय,११३८ तछलाथ्व पुन्हि,भारतय् पहरी जातियात नं नेवाःया मान्यता,येँ – भारतया मिरिकय् वंगु असार ६ गते जूगु अखिल भारतीय नेवार सम्मेलनं पहरी जातियात नं नेवाः कथं मान्यता बिउगु दु । नेपालं मूपाहां कथं झाःम्ह संस्कृतिविद् गणेशराम लाछिया कथं न्हापा पहरीयात नेवाः मखु धायेगु यानाच्वंगु खःसा आः उमित नं नेवाः कथं पहिचान जुइवं नेवाः समुदाय दुने दुथ्याकेगु ज्या जूगु खः ।                                                         वय्कःया कथं भारतया सुखिया धाःगु थासय् पहरी जातिया बसोबास दु । लिसें मेगु प्यंगू न्यागू गामय् नं पहरीत च्वनाच्वंगु दु । वय्कःया कथं भारतय् पहरीत २५ निसें ३० खा छेँजःपिं दु ।
https://nepalbhasatimes.com/11114,अन्तर्राष्ट्रिय,११३८ गुँलाथ्व नवमी,मतिनामीलिसे माफी फ्वनेत स्वसःगू होर्डिङ बोर्ड,भारतया महाराष्ट्र पुणेय् छम्ह ल्याय्म्हं थः मतिनामिलिसे शहरया थाय्थासय् होर्डिङ बोर्ड हे तयाः माफी फ्वन । उम्ह ल्याय्म्हं ल्वापु जुयाः तंचायाच्वंम्ह गर्लफ्रेण्डयात मने यायेत पुरा शहरय् स्वसःगुलिं मल्याक हार्डिङ बोर्ड तःगु खः । चान्हय् पासाम्ह छम्ह लिसे जानाः तयातःगु होर्डिङ बोर्ड खनाः सुथय् स्थानीय मनूत हे छक्क चाःगु खः ।                                                         प्रहरीं उम्ह होर्डिङ बोर्ड तःम्ह ल्याय्म्हयात ज्वनेधुंकूगु दु । स्थानीय नगर निगमं थःपिनिगु अनुमति मकासे होर्डिङ बोर्ड तःगु धाःगुलिं प्रहरीं ज्वंगु खः । पुणेया पिंपरी चिंचवड धाःथासय् शहरन्यंकं तयातःगु होर्डिङ बोर्डय् वया मतिनामिया नां तयाः ‘जितः माफ यानाबिउ’ धकाः च्वयातःगु खः । बोर्डय् हर्ट शेप नं तयातःगु खः । प्रहरीया कथं थथे होर्डिङ बोर्ड तःम्ह २५ दँया स्थानीय व्यवसायी निलेश खेडकर खः । वयात बोर्ड तयेत ग्वाहालि याःम्ह वया पासायात ज्वनेधुंकाः प्रहरी वयाथाय् तक थ्यंगु खः । वं थः तःचायाच्वंम्ह मतिनामियात लय्तायेकेत थथे होर्डिङ बोर्ड तयागु खँ धाःगु दु ।
https://nepalbhasatimes.com/10618,अन्तर्राष्ट्रिय,११३८ दिल्लागा द्वादशी ,इरान विरुद्ध अमेरिकाया न्हूगु प्रतिबन्ध,"वाशिंगटन – अमेरिकी राष्ट्रपति डोनाल्ड जे. ट्रम्पं इराननापं व्यापारिक सम्बन्ध तइगु देशं अमेरिका नापया थःपिनिगु व्यापारिक सम्बन्ध न्ह्याके मफइगु खँ धाःगु दु । सन् २०१५ य् जूगु परमाणु सम्झौतां इरान लिचिलेवं अमेरिकी राष्ट्रपति ट्रम्पं इरान विरुद्ध न्हूगु प्रतिबन्धया घोषणा यायेगु झ्वलय् ट्विट यासें उगु खँ धाःगु खः ।                                                         अमेरिकां इरान विरुद्ध तःगु न्हूगु प्रतिबन्ध अटोमोबाइल क्षेत्र नापं इरानया लुँ व बहुमूल्य धातुया व्यापारय् लगे जुइ । न्हूगु प्रतिबन्ध हाचां गाल धाःसा उकिया गम्भिर लिच्वः फयेमालीगु ख्याच्वः नं राष्ट्रपति ट्रम्पं बिउगु दु । यद्यपि न्हूगु प्रतिबन्ध व आर्थिक दबावया कारणं इरान न्हूगु सम्झौताया निंतिं तयार जुइगु व इरानं थःगु आणविक गतिविधि नं दिकीगु विश्वास ट्रम्पया दु । ‘इरान विरुद्ध आधिकारिक रुपं प्रतिबन्ध तयेधुंगु दु, थ्व आतकया हे दकलय् कडा प्रतिबन्ध खः’ ट्रम्पं यासें धाःगु दु, ‘वइगु नोभेम्बरय् थ्व प्रतिबन्ध अझ अप्वइ, सुनानं इराननापं सम्बन्धी कायम यानातयेगु खःसा वं अमेरिकानापया सम्बन्ध न्ह्याके फइमखु । जिं विश्वया शान्तिया निंतिं थथे यानागु खः, थ्व स्वयां म्हो छुं जुइमखु ।’ अमेरिकाया न्हूकथंया प्रतिबन्ध लिपा इरानी राष्ट्रपति हसन रुहानीं अमेरिकी पलाःयात मनोवैज्ञानिक युद्धया संज्ञा बिउगु दु । इरानी राष्ट्रपति रुहानीं सरकारी टेलिभिजनय् संबोधन यासें अमेरिकानाप तत्काल वार्ताया सम्भावना मदु धासें वार्ता यायेगु पक्षय् दुसां उकी कूटनीति व इमान्दारीता अति आवश्यक जूगु धाःगु दु ।  सन् २०१५ य् इरान नापं जूगु सम्झौताय् ल्हाःचिं तःगु चीन, रुस, बेलायत, फ्रान्स, जर्मनीलिसें इजरायल, साउदी अरबं अमेरिकाया लिपांगु पलाःयात कयाः कडा आलोचना याःगु दु । अबलय् जूगु सम्झौताकथं इरानं थःगु विवादास्पद परमाणु गतिविधि नियन्त्रण यायेगु व उकिया पलेसा प्रतिबन्ध छ्वासुकेगु प्रावधान तयातःगु खः । इरानं थःगु आणविक ज्याझ्वः शान्तिपूर्ण उद्देश्यया निंतिं जूगु दावी याना वयाच्वंगु दु । ट्रम्पं थःगु चुनावी अभियानय् हे सम्झौताया विरोध याना वयाच्वंगु खः ।"
https://nepalbhasatimes.com/10349,अन्तर्राष्ट्रिय,११३८ दिल्लागा दुतिया,विमानय् मचा बुइकाः  वांछ्वयाथकूम्हेसित ज्वन,भारतया छगू आन्तरिक उडानया झ्वलय् एयर एसियाया विमान दुने हे ट्वाइलेटय् मचा बुइकाः वांछ्वया थकूम्ह छम्ह मिसायात ज्वंगु दु । बिहिवाः गुवाहाटीं न्हूदिल्ली पाखे वनाच्वंगु उगु विमानया ट्वाइलेटय् नकतिनि बूम्ह मचा सिनाच्वंगु खनेवं विमान कर्मचारीतय्सं मिसापिं यात्रुतय्त न्यने कने यानास्वःगु खः ।                                                          न्यने कनेया झ्वलय् उम्ह मिसां थःम्हं मचा बुइकागु स्वीकार याःगु खः । लिसें वं थः प्वाथय् दुगु हे थःम्हं मसिउगु बयान बिउगु खः । दिल्लीया वरिष्ठ प्रहरी अधिकारी सञ्जय भाटियां उम्ह मिसां विमानया ट्वालेटय् न्हयलात्या दुम्ह मचा बुइकाः ट्वाइलेटय् बँय् अथें त्वःता थकूगु खः । प्रहरी आः मचा सीगु कारण मालेत मचाया पोस्टमार्टम याकूगु दु । पोस्टमार्टम रिपोर्ट वयेधुंकाः आवश्यक कारवाही न्ह्याकेगु खँ प्रहरीं धाःगु दु । दक्षिण कोरियाय् तेक्वान्डो म्हितेत वनेत्यंम्ह उम्ह मिसायात धाःसा आः प्रहरी हिरासतय् तयातःगु दु ।
https://nepalbhasatimes.com/10691,अन्तर्राष्ट्रिय,११३८ दिल्लागा चर्हे,इमरान खानं माफी फ्वने मालीगु,"इस्लामावाद – पाकिस्तानया तहरिक–ए–इन्साफ पार्टी (पीटीआइ)या अध्यक्ष इमरान खानं प्रधानमन्त्रीया सपथ न्ह्यः माफी फ्वने मालीगु जूगु दु । पाकिस्तान चुनाव आयोगं पार्टीया अध्यक्ष खानयात लिखित रुपं माफी फ्वनेत धाःगु दु । आयोगं खानया वकिल बाबर अवानयात थौं शुक्रवाःतकया दुने लिखित रुपं खानया हे ल्हाःचिं दुगु माफी पत्र दर्ता यायेत धाःगु खः ।                                                         इमरान खानयात चुनावी अभियानया झ्वलय् विपक्षी दलया नेता विरुद्ध अभद्र भाषा प्रयोग याःगु, हिंसा ब्वलनीकथंया भाषण बिउगु व चुनावी आचार संहिता हाचां गाःगु धकाः लानाच्वंगु मामिलाय् चुनाव आयोगं उकथं लिखित रुपं हे माफी फ्वनेत धाःगु खः । चुनावय् आचारसंहिता हाचां गाःगु धइगु द्वपनय् खानलिसें मौलाना फजलुर, सरदार सादिक व परवेज खटकयात वंगु विहीवाः आयोगं ख्याच्वः बियाः सचेत याःगु खः । मुख्य चुनाव आयुक्त सरदार मोहम्मद रजां प्यम्हेसित नं आवंलिं अज्याःगु भाषण मबीत नं कडा रुपं ख्याच्वःबिसें सचेत याःगु दु । आयोगं लिखित माफी फ्वनेत धाःपिं मध्ये पुलांम्ह सभामुख सादिक, खैबर पख्तुनख्वाःया पूर्व मुख्यमन्त्री खटक व फजलं लिखित माफी फ्वंगु खः ।"
https://nepalbhasatimes.com/10808,अन्तर्राष्ट्रिय,११३८ गुँलाथ्व दुतिया,हाकनं अदालतया शरणय्,"एन्जेलिना जोली व ब्राड पिटयात हलिउडया हे दकलय् चर्चित तिपूकथं कायेगु याः । तर थुपिं निम्हं आः नापं मच्वनेधुंकल । सन् २०१६ य् ब्राड व एन्जेलिना अलग जूगु खः । यद्यपि थुपिं निम्हसिया वैवाहिक जीवन नं उलि ताःहाकः मजू । इहिपा याःगु निदँया दुने हे थुपिं निम्हं अलग जूगु खःसां थुपिं निम्हतिपू हलिउडयया सर्वाधिक चर्चित जोडी खः ।                                                         थौंकन्हय् अलग जीवन हनाच्वंपिं थुमिगु चर्चा इलय्ब्यलय् जुया नं च्वं । थ्व हे झ्वलय् नायिका एन्जेलिनां थः पूर्व भाःत ब्राडयात हाकनं अदालतय् साला हःगु दु । निदँ न्ह्यःनिसें अलग च्वनाच्वंपिं थुमिगु कानुनी ल्वापु आतक नं क्वचाःगु मदुनि । सम्बन्ध विच्छेदया निंतिं एन्जेलिनां बिउगु मुद्दा किनारा लगे जूगु मदुनिसा थ्व मुद्दा याकनं अन्त्य जुइमा धइगु वयागु इच्छा खः । थ्व दथुइ एन्जेलिनां थः पूर्व भाःत ब्राडं मस्तय् निंतिं खर्च मबिउगु धासें अदालतया शरणय् वंगु खः । एन्जेलिनाया वकिलं वंगु वालय् लस एन्जलसया ‘सुपेरियर कोर्ट’ मुद्दा दायर यासें थ्व हे दँया दुने सम्बन्ध विच्छेदया प्रक्रिया नं याकनं क्वचायेकेत अपिल याःगु दु । लिसें थ्व नं धयातःगु दु, ‘एन्जेलिना व ब्राड निम्हं अलग जुइधुंकाः मस्तय् सुसाःकुसाःया निंतिं ब्राडं आवश्यक खर्च बियाच्वंगु मदु । नापं मेगु छुं नं कथंया खर्च नं बिउगु मदु ।’ब्राडं थःत बिउगु द्वपंया खण्डन यासें आतकया दुने १३ लाख डलर स्वयां अप्वः बीधुंगु व एन्जेलिनायात छेँ न्यायेत नं ८० लाख डलर त्यासा कयागु धाःगु दु । थुपिं निम्हतिपूपाखें १० निसें १६ दँ तकया खुम्ह मस्त दु ।"
https://nepalbhasatimes.com/9461,अन्तर्राष्ट्रिय,११३८ तछलागा त्रयोदशी ,गुफाय् फँसे जूपिं मस्त व बौद्ध ध्यान,"उत्तरी थाइल्याण्डया छगू गुफाय् वंगु निवाः न्ह्यवंनिसें १२ म्ह मस्त फँसे जूगु घटना विश्वया फुक्क हे सञ्चार माध्यमया प्रमुख समाचार जुल । १० किलोमिटर ताःहाकःगु छगू गुफाय् दुहां वंपिं १२ म्ह मस्त व छम्ह कोच आकाझाकां तसकं वःगु वां यानाः गुफा लखं जायेवं पिहां वये मफयेक दुने हे फँसे जूगु जुयाच्वन ।                                                         पिहां वयेगु लँ फुक्क लखं जायेवं उपिं दुने हे थात । उमित अनं पिकायेगु लागिं गुफाय् जायाच्वंगु लःयात पम्प यानाः पित छ्वयेगु नं कुतः जूगु खः । तर अन थुलि लः मुनाच्वंगु जुयाच्वन कि उकियात पूवंक खाली यायेगु खःसा प्यला मालीगु खनेदु । तर गुफा दुने प्यला तक च्वने फइगु अवस्था मदु । छाय्धाःसां अन अक्सिजनया मात्रा धमाधम म्हो जुजुं वनाच्वंगु दु । गुफाय् अक्सिजन वनेगु मेगु लँपु मदु । उकिं अन गुलि अक्सिजन दु उलिं हे ज्या चले यायेमाः । गुफा दुने अक्सिजनया मात्रा १६ प्रतिशतय् कुहां वयेधुंकल । सामान्यतया झीसं सासः ल्हायेगु फसय् २१ प्रतिशत अक्सिजन दइ । फसय् अक्सिजन कम जुल धाःसा मनूया बिचाः यायेगु क्षमता प्रभावित जू वनी । उकिं अक्सिजनया मात्रा दनिबलय् व हानं तसकं वा वयाः गुफाय् थप लः दुहां वने न्ह्यः हे उद्धार याये माःगु आवश्यकता खने दत । उकिं थाई सेनाया गोताखोरत हे दुहां वनाः मस्तय्त पित हयेगु ज्या जूगु खः । छम्ह मचा पित हयेत स्वघौ धइथें ई बित । उपिं गुफा दुहां वनेगु म्हुतु स्वयां करिब ५ किलोमिटर तापाक फँसे जुयाच्वंगु खः । फँसे जूपिं मस्त ११ निसें १६ दँ तकयापिं खः । अज्याःगु खिउँसे च्वंगु थासय् निवाः तक फँसे जुलं नं उपिं विचलित धाःसा मजू । न सुं ख्वल, न सुं आँटे चाल । उद्धार याना हःपिं सकलें मस्तय्त तुरुन्त अस्पताल यंकाः उमिगु शारीरिक व मानसिक स्वास्थ्य परीक्षण याःगु खः । परीक्षणं सी दत, उपिं सुयातं हे शारीरिक वा मानसिक समस्या मदु । पूर्ण रुपं स्वस्थ दु । उलि कम उमेरयापिं मस्त अज्याःथाय् गथे धैर्य यानाः च्वने फत जुइ ? थ्व धाःसा थौंकन्हय् चर्चाया विषय जुयाच्वंगु दु । वास्तवय् थ्व मस्त अन निवाः तकं छफुति हे विचलित मजुसे च्वने फुगुया मू कारण जुयाच्वन – बौद्ध धर्मय् अभ्यास याइगु ध्यान । गुफाय् फँसे जूपिं मस्तय्गु अवस्था सीकेगु लागिं छवाः न्ह्यः बेलायती गोताखोरतय्गु छगू पुचः गुफाय् दुहां वंगु खः । अन उमिसं फुक्क हे मस्त मिखा तिसिनाः ध्यानय् च्वनाच्वंगु खंकूगु खः । गोताखोरतय्सं उमिगु ध्यानस्थ किपा नं खिचे यात । छम्ह मचाया मामं मस्त ध्यान यानाच्वंगु जूगुलिं उपिं मख्वसे व मग्यासे च्वने फुगु खः धकाः प्रतिक्रिया बिल । वास्तवय् उमित गुफाय् दुने ध्यान च्वनेगु स्यना बिउम्ह गुरु धाःसा उमि थः हे कोच जुयाच्वन, भाजु इकापोल चान्थोवाङ । २५ दँ दुम्ह कोच इकापोलं हे थ्व मस्तय्त गुफाय् दुत यंकूगु खः । उमि ‘वाइल्ड बोहर’ धइगु छगू फुटबल टीम दु । उपिं गुफा प्रवेश जूगु इलय् अन सुख्खा हे तिनि । दुने वनाच्वंगु इलय् आकाझाकां तसकं वा वयाः गुफा लखं जाःगु जुयाच्वन । भाजु इकापोलं अज्याःगु संकटया इलय् गुकथं शान्त जुइगु व धैर्य यायेगु धकाः मस्तय्त स्यना बिसें ध्यान तयेकूगु खः । लिसें ध्यानय् च्वनेबलय् गुकथं फयांफछि कम जक शक्ति खर्च यानाः मेगु शक्ति गय् यानाः सञ्चय याना तयेगु धइगु विधि नं स्यना बिउगु खः । इकापोल छगू इलय् थः हे बौद्ध भिक्षु जुइधुंकूम्ह लानाच्वन । वय्कः थाइल्याण्डया माई साई धाःगु थाय्या विहारय् झिदँ तक भिक्षु जीवन हनाः ध्यान साधनाय् पोख्त जुइधुंकूम्ह खः । वर्माय् जन्म जूम्ह खःसां मचाबलय् हे मांबौ मदयाः वय्कःयात अजिं लहिना तःगु खः । लिपा थाइल्याण्ड वयाः झिंनिदँ दुबलय् भिक्षु जीवनय् प्रव्रजित जुयादिल । झिदँ तक भिक्षु जुइधुंकाः अजियात स्वयेमाःगु जुयाः हानं गृहस्थीइ लिहां झाल । तर गृहस्थजीवनय् लिहां वःसां थः भिक्षु जुयागु विहारय् धाःसा नियमित रुपं वना हे च्वनीगु जुयाच्वन । गृहस्थी जीवनय् वयेधुंकाः इकापोल वाइल्ड बोहर धाःगु मस्तय्गु फुटबल टीमय् सहायक कोच कथं ज्या यानाच्वंगु खः । वय्कःया छम्ह निनिं धाः कथं इकापोल दिपाः हे मकासे घन्टौं तक ध्यान च्वने फुम्ह खः । वं थ्वहे ध्यान च्वनेगु क्षमताया प्रयोग यानाः गुफा दुने मस्तय्त कःघानातःगु जुइमाः ।इकापोल थः नं न्हिंन्हिं हे ध्यान याइम्ह खः । थथे गुफाय् फँसे जुइगु थेंज्याःगु अतिकं तनावपूर्ण इलय् नं छफुति हे विचलित मजुसे अज्याःगु सम्पूर्ण तनावयात नियन्त्रणय् तये फइगु माध्यम धइगु ध्यान हे खः । थनिं २६०० दँ न्ह्यः भगवान बुद्धं थः शिष्यतय्त थ्व ध्यान स्यना बिउगु खः । मानसिक शान्ति प्राप्ती यानाः अन्ततः फुक्क कथंया पीडां मुक्त जुइगु लँपुया रुपय् ध्यानयात कायेगु याः । थौंकन्हय् थीथी कथंया वैज्ञानिक अनुसन्धानतय्सं नं ध्यानया महत्वयात वैज्ञानिक रुपं हे पुष्टि याना हयाच्वंगु दु । थाईल्याण्ड लगायत विश्वया आपालं देशय् आः ध्यानयात चिन्ता व कुण्ठापाखें मुक्त जुइगु माध्यमया रुपय् कायेगु याना हयाच्वंगु दु । सन् २०१४ य् जोन हप्किन्सपाखें स्वास्थ्य उपचार व उकिया गुणस्तरय् ध्यानया महत्व धइगु विषयय् याःगु अनुसन्धानपाखें पत्ता लगे याःगु खः कि ल्याय्म्ह ल्यासेतय्त जुइगु डिप्रेसन, चिन्ता व तनावया उपचारय् ध्यानं तःधंगु भूमिका म्हितेफु । थाइल्याण्डया आपालं स्कूलय् मस्तय् मानसिक विकासया लािगं ध्यान आवश्यक जू धकाः थुकिया अभ्यास याकेगु ज्या नं न्ह्याकाच्वंगु दु । जेन बुद्धिजम्या गुरु थीच न्हात हान्हं धयादी कथं ध्यान यायेबलय् मनूया दिमागय् शान्ति व सद्भावया सिर्जना जुयाच्वंगु दइ गुकियात झीसं मेपिंत प्रदान नं यायेफु । अय् जूगुलिं सुं नं शान्तम्ह मनूया न्ह्यःने च्वन धाःसा झी नं शान्त हे जुइ । तंकुलुया न्ह्यःने च्वन धाःसा झी नं तंकुलु हे जुइ ।गुफा दुने उपिं ध्यान यानाच्वन धइगु खँ सार्वजनिक जुइवं छम्ह चित्रकारं भाजु इकापोलं चिचीधिकःपिं १२ म्ह बन्देल (बोहर) तय्त थःगु मुलय् फ्यतुकाः ध्यान याकाच्वंगु कार्टुन च्वःगु खः । थौंकन्हय् थ्व कार्टुन थाइल्याण्डय् भाइरल जुयाच्वंगु दु । गुफाय् फँसे जूपिं मस्तय्त थुकथं कःघानातःम्ह खःसां इकापोलं सकलें मस्तय् मांअबुपिंत छपु पौ च्वयाः मस्तय्त गुफाय् ब्वना यंकागु खँय् क्षमा फ्वंगु दु । तर मस्तय् मांबौपिंसं थुकी क्षमा फ्वनेमाःगु छुं खँ मदु धासें इकापोलया ज्यायात च्वछाःगु खः । इकापोलं गोताखोरतय्सं थःत बिउगु नसा नं थम्हं मनसे मस्तय्त हे नकूगु खः ।स्वन्हु तकया कुतः लिपा प्रशिक्षक इकापोल लिसें १३ म्हेसितं म्हिगः उद्धार याना हःगु दु । थ्व उद्धारय् बेलायतया छम्ह गोताखोर सीगु खः । (थीथी श्रोतया ग्वाहालिं न्ह्यब्वःम्ह ः सुरेश)  "
https://nepalbhasatimes.com/9905,अन्तर्राष्ट्रिय,११३८ दिल्लाथ्व अष्टमी,टर्किइ संकटकाल लित काल,टर्किइ सरकारं निदँ लिपा संकटकाल लितकाःगु दु । स्थानीय मिडियातय्सं निदँ न्ह्यव कू यायेत स्वःगु असफल जुइवं टर्कि सरकारं तयातःगु संकटकालयात लित काःगु समाचार च्वःगु दु । थ्व संकटकालया इलय् हजारौं मनूतय्त ज्वंगु खःसा हजारौं कर्मचारीतय्त बर्खास्त यानाबिउगु खः । सरकारं संकटकाल लागू याये धुंकाः तःक्वः हे थुकिया म्याद थप यानाः निदँ तक थ्यंकूगु खः ।                                                         नकतिनि क्वचाःगु चुनाव लिपा वःगु सरकारं संकटकाल लित काःगु खः । थ्व चुनाव नं राष्ट्रपति पदय् रिचेप तैय्यप अर्दोआन हे त्याःगु खः । अर्दोआनयात हे निदँ न्ह्यव कु यायेत स्वःबलय् संकटकाल लागू याःगु खः । चुनावया इलय् विपक्षीतय्सं नं थःपिं चुनाव त्यात धाःसा दकलय् न्हापां संकटकाल लित कायेगु नारा थ्वयेकूगु खः । आधिकारिक तथ्यांक व स्वयंसेवी संस्थातय्सं मुंकूगु तथ्यांक कथं संकटकालया इलय् छगू लाख न्हय्द्वः सरकारी कर्मचारीतय्त बर्खास्त यानाबिउगु खःसा ५० हजारं मल्याक मनूतय्त ज्वंगु खः । ज्वनातःपिनि सुनुवाइ नं ल्यं दनि । सरकारं बर्खास्त याःपिं कर्मचारीत फुक्कं निर्वासित इस्लाम नेता मौलवी फतेहुल्लाह गुलेनया समर्थक जूगु खँ धाःगु दु ।
https://nepalbhasatimes.com/10003,अन्तर्राष्ट्रिय,११३८ दिल्लाथ्व दशमी,मोदीविरुद्ध अविश्वास प्रस्ताव विफल,भारतीय प्रधानमन्त्री नरेन्द्र मोदी विरुद्ध संसदय् तःगु अविश्वासया प्रस्ताव असफल जूगु दु । शुक्रवाः झिंछघौया बहस लिपा शनिवाः जूगु मतदानय् मोदीं बहुमत क्यंगु खः । मतदानय् अविश्वासया प्रसतावया पक्षय् मुक्कं १२६ मत वंगु खःसा विपक्षय् ३२५ मत वंगु खः ।                                                         मतदान जुइ न्ह्यः संसदय् न्ववासें प्रधानमन्त्री मोदीं विपक्षीयाके ‘मोदियात चिइके’ धयागु एकसूत्रीय माग जक दुगुलिं थ्व अविश्वासया प्रस्ताव वःगु खँ धयादीगु खः । मोदीं भाषण यानाच्वंगु इलय् धाःसा विपक्षी सांसदतय्सं संसदय् नाराबाजी यानाच्वंगु खः ।संसदय् कांग्रेसया समर्थनय् तेलूगु देशम पार्टीपाखें थ्व अविश्वासया प्रस्ताव दर्ता याःगु खः । मोदीया भाषण लिपा न्ववासें तेलूग देशमया नेता श्रीनिवास केसिनेनीं मोदीया भाषण डेढ दुई घन्टाया छगू ब्लकबस्टर फिल्म स्वयाच्वनागु थें च्वं धासें मोदी संसारया हे उत्कृष्ट अभिनेता जूगु टिप्पणी यानादीगु खः ।संसदय् न्ववासें कांग्रेसया नेता राहुल गान्धीं फ्रान्सं ३६ रफायल लडाकु विमान न्याःबलय् मोदी सरकारं भ्रष्टाचार याःगु द्वपं बियादीगु खः ।
https://nepalbhasatimes.com/7180,अन्तर्राष्ट्रिय,११३८ अनलाथ्व पुन्हि,अमेरिकी पुचः उत्तर कोरियाय्,अमेरिकी राष्ट्रपति व उत्तर कोरियाली नेता दथुइ शिखर वार्ता याकेगु निंतिं सहलह यायेत छपुचः अमेरिकी अधिकारी उत्तर कोरिया थ्यंगु दु । उत्तर कोरिया थ्यंगु अमेरिकी पुचलं परमाणु निशस्त्रीकरणया विषयय् केन्द्रीत जूगु खँ धाःगु दु । अमेरिकी पुचलं राष्ट्रपति डोनाल्ड ट्रम्प व उत्तर कोरियाली नेता किम जङ अन दथुइ शिखर वार्ता याकेगु निंतिं नं सहलह जुइगु खँ धाःगु दु ।                                                         अमेरिकी विदेश मन्त्रालयया कथं उत्तर व दक्षिण कोरियाया सीमा क्षेत्रय् असैनिकृत क्षेत्र पान्मुन्जोम पारिइ च्वंगु उत्तर कोरियाली भूभागय् निगुलिं देय्या अधिकारीतय् दथुइ सहलह जुयाच्वंगु खः । अमेरिकी टोलीया नेतृत्व दक्षिण कोरियाया निंतिं पुलांम्ह अमेरिकी राजदूत सुङ किमं यानाच्वंगु दुसा उत्तर कोरियाया नेतृत्व उपविदेशमन्त्री चोए सोन हुइं यानाच्वंगु दु । राष्ट्रपति ट्रम्प व उत्तर कोरियाली नेता किम दथुइ शिखर वार्ता जुल धाःसा परमाणु निसशस्त्रीकरणं हे विशेष प्राथमिकता काइगु खँ धाःगु दु । राष्ट्रपति ट्रम्प व नेता किम दथुइ जुन १२ य् सिंगापुरय् वार्ता जुइगु क्वःछिनातःगु खःसां ट्रम्पं थ्व वार्ता त्वाःथला बीधुंकूगु दु । आः हाकनं निम्ह नेतातय् दथुइ वार्ता याकेगु निंतिं थ्व तयारी जुयाच्वंगु खः ।
https://nepalbhasatimes.com/9449,अन्तर्राष्ट्रिय,११३८ तछलागा द्वादशी ,थाइल्यान्डया गुफा फसे जूपिं सकलें मस्त व प्रशिक्षक उद्धार,"एजेन्सी- उत्तर थाइल्यान्डया ट्याम लुंग नांया छगू गुफाय् फसे जुयाच्वंपिं सकलें मस्त व वया प्रशिक्षकयात सकुशल उद्धार याःगु दु । थाइल्यान्डया नेवी सिलं झिंनिम्ह मस्त व वया प्रशिक्षकयात सुरक्षित उद्धार यानागु खँ धाःगु दु । मस्तय्त गुफां पित हयेधुंकूसां उमित उद्धार याःवंपिं छम्ह चिकित्सक व प्यम्ह डाइभरत धाःसा गुफां पिहां मवःनिगु खँ धाःगु दु ।                                                         उद्धारया झ्वलय् थौं प्यम्ह मस्त व प्रशिक्षकयात गुफां पित हःगु खः । मेपिं च्याम्ह मध्ये प्यम्हेसित शनिवाः व प्यम्हेसित सोमवाः गुफां उद्धार यानाहःगु खः । मस्तय् सकुशल उद्धार लिपा थाइल्यान्डया प्रधानमन्त्री प्रयुत चान ओचां मस्तय्त पित हःगु इलय् सैनिकतय्सं नइथेंज्याःगु वासः नका हःगु खँ धाःगु दु । वय्कलं मस्तय्त बेहोश याना हःगु धकाः पिहां वयाच्वंगु खँया खण्डन यासें मस्तय् मग्यायेमा धयागु ल्याखं सैनिकतय्सं नइथें ज्याःगु चिन्ता निवारक वासः नका हःगु खँ धाःगु दु । गुफां उद्धार यानाहःपिं सकलें मस्त शारीरिक व मानसिक रुपं स्वस्थ दुगु खँ धाःगु दु । तर उमित आः अस्पतालय् नयाः निगरानी यानाच्वंगु दु । उमित वया मांअबुपिंत धाःसा नापलाके बिउगु मदुनि । मस्तय्त धाःसा अस्पताल दुनं मांअबुपिनि ख्वाः धाःसा क्यनेधुंकूगु दु । मस्तय्त छुं कथंया संक्रमण मदु धयागु पक्का जुलकि उमित मांअबु नापलाकीगु खँ धाःगु दु । मस्तय्त गुफा पित हःबलय् सनग्लास तयेकाः, म्ह छम्हं कापतं भुंका हःगु खः । निवाः तक खिउँगु गुफाय् च्वनाच्वंपिं जूगुलिं छक्वः निभाः जलं मथिइमा धकाः सनग्लास तयेका हःगु खः । मस्तय् उद्धारया निंतिं पीम्ह थाइ डाइभर व न्यय्म्ह विदेशी डाइभरतय्सं ज्या याःगु खः । उद्धार यायेगु निंतिं उमिसं लः दुने खिपः लाया यंकाः खिपः ज्वनाः ज्वनाः पिहां वःगु खः । मस्त च्वनाच्वंथाय् तक थ्यंकेत तसकं थाकुक वनेमाःगु खँ धाःगु दु । अन तक थ्यंकेत गनं तगाःगु लः दुथासं, गनं पाखाः गयाः, गनं मनू छम्ह हे न्ह्यंके थाकुगु गल्ली जुयाः वनेमाःगु खँ धाःगु दु । मस्तय् दुथाय् तक वये वने यायेत डाइभरतय्त झिंछघौ ई माःगु खँ धाःगु दु । थ्व गुफा झिगू किलोमिटर स्वयां ताःहाकः दुगु खःसा मस्त प्यंगू निसें न्यागू किलोमिटर तक दुने थ्यनाच्वंगु खः । मस्तय्त उद्धार याःवंम्ह छम्ह थाइ डाइभर सीगु खः । मस्त व प्रशिक्षक गुफा दुहां वनाच्वंगु इलय् आकाझाकां चलः वयाः गुफा मूद्वाः प्वातिइवं मस्तय् गुफाय् फसे जूगु खः । तसकं वा वया गुफा दुने लः जाया वःलिसे मस्त च्वय् च्वय् पाखे थहां वंगु खः ।"
https://nepalbhasatimes.com/7223,अन्तर्राष्ट्रिय,११३८ अनलागा पारू ,मचाया ज्यान बचे याःम्ह रियल स्पाइडर माय्न,हलिउड संकिपा ‘स्पाइगर माय्न’ ला यक्वसिनं स्वःगु दयेमाः । आपालं श्रृंखलाया उगु संकिपाय् स्पाइडर माय्नं अजू अजूचायापुगु चर्तिकला क्यनी । उगु संकिपाया नायकं म्हितूगु थेंज्याःगु हे भूमिका अज्याःगु हे शैलीइ छम्ह मनुखं नं निर्वाह याःगु दु । फ्रान्सय् छम्ह आप्रवासीं अज्याःगु शैलीं छम्ह प्यदँ जक दुम्ह मचायात उद्धार यानाः वयागु ज्यान बचे याःगु दु ।                                                         पश्चिमी अफ्रिकी देशं फ्रान्सय् वयाच्वंम्ह उम्ह आप्रवासीं धाथें हे चमत्कारिक शैलीं पेरिसया छखा छेँया प्यंगूगु तल्लाय् पिने यग्गानाच्वंम्ह मचायात सकुशल उद्धार याःगु खः । मचाया अबु बजाः वनाच्वंगु इलय् छेँय् दुने म्हिताच्वंम्ह उम्ह मचा आकाझाकां बार्दलीइ झुन्डे जूवल । व हे इलय् लँय् वनाच्वंम्ह २२ दँ दुम्ह आप्रवासी ममोउदोउ गास्सामां स्पाइडर माय्नया शैलीं तत्काल छुं हे विचाः तकं मयासे फटाफट छगू लिपा मेगु छगू तल्लां मेगु तल्लाय् वनाः उम्ह मचाया उद्धार याःगु खः । खिपः वा अज्याःगु छुं सामग्री व सुरक्षाया बन्दोबस्त विना हे खाली ल्हातं छेँया पिनें हे याउँक मचा दुगु थासय् तक वंम्ह गास्सामायात अन मुनाच्वंपिं प्रत्यक्षदर्शीतय्सं नं हौसला बियाच्वंगु खः । जब गास्सामा प्यंगूगु तल्लाय् थ्यन वं छक्वलं मचायात ज्वनाः सुरक्षित रुपं पित हयाः उद्धार याःगु खः । गास्सामाया अदम्य साहस व क्षमतायात कयाः फ्रान्सय् व्यापक चर्चा जुयाच्वंगु दुसा अनया राष्ट्रपतिं नं वयात नाप लानाः वयागु ज्यायात कयाः प्रशंसा याःगु दु । लिसें थःगु ज्यानया वास्ता मयासे मचायात बचे याःम्ह गास्सामायात फ्रान्सया नागरिकता बीगु प्रक्रिया तकं शुरु जुइधुंकूगु दु । थःगु ज्यान तकं जोखिमय् तयाः मचा दुगु थासय् तक वनेत प्यंगू तल्ला गयेगु झ्वलय् वं मुक्कं ३० सेकेन्ड जक खर्च याःगु खः । सलंसः मनूया दथुइ नं गास्सामां उकथं छेँया प्यंगू तल्ला गयाः मचायात उद्धारया याःगु दृश्य सामाजिक संजालय् भाइरल जुयाच्वंगु दु । वयागु उकथंया साहसिक ज्या लिपा वयात स्पाइडर माय्नया संज्ञा बीगु नापं ‘रियल हिरो’या रुपय् ब्याख्या यायेगु ज्या जुयाच्वंगु दु ।
https://nepalbhasatimes.com/7315,अन्तर्राष्ट्रिय,११३८ अनलागा तृतीया,हत्या जुल धाःम्ह पत्रकार जीवित,हत्या जुल धाःम्ह छम्ह रुसी पत्रकार म्वाःम्वाकं पत्रकार सम्मेलनय् वयाः सकसितं वाताहां यानाबिउगु दु । रुसी राष्ट्रपति भ्लादिमिर पुटिनया कट्टर आलोचक जुयाच्वंगु अर्काडी बाब्चेन्कोया हत्या जूगु खँ युक्रेनी प्रहरीं धाःगु खः । तर युक्रेनी प्रहरीं हे बिहिवाः छगू पत्रकार सम्मेलनय् बाब्चेन्कोयात सकुशल उपस्थित याकूगु खः ।                                                         पत्रकार सम्मेलनय् बाब्चेन्कों थःगु हत्या यायेगु योजना दयेकूगु धयागु बारे थःत लछि न्ह्यव हे सुचं वःगु जानकारी बिउगु ख । पत्रकार सम्मेलनय् युक्रेनया गुप्तचर सेवा प्रमुखं पत्रकार बाब्चेन्कोयात स्यायेगु निंतिं रुसी गुप्तचर निकायं आदेश जारी याःगु खँ धाःगु दु । बाब्चे–न्कोया हत्या यायेगु षडयन्त्रय् दुथ्याःम्ह छम्हेसित ज्वनागु खँ नं युक्रेनी प्रहरीं धाःगु दु । बाब्चेन्कों थःगु ज्यान बचे यानाबिउगुलिं युक्रेनी प्रहरीयात सुभाय बिउगु दु । थ्वयां न्हयः युक्रेनी प्रहरीं हे बाब्चेन्कोयात वयागु छेँ न्ह्यःने हे गोलीं कयेकूगु व वया कलातं खनेधुंकाः अस्पताल यंकाच्वंगु इलय् एम्बुलेन्सय् हे सीगु जानकारी बिउगु खः । पत्रकार बाब्चेन्को क्रेम–लिनया कट्टर अलोचक जूगुलिं वयात स्यायेगु षडयन्त्र जुयाच्वंगु खँ धाःगु दु ।
https://nepalbhasatimes.com/7237,अन्तर्राष्ट्रिय,११३८ अनलागा पारू ,प्लाष्टिक ज्वलनय् प्रतिबन्ध तयेत प्रस्ताव,"युरोपेली संघं (इयुं) छक्व जक छ्यले जिउगु प्लाष्टिकया सामान उत्पादनय् प्रतिबन्ध तयेगु प्रस्ताव याःगु दु । चिचिधंगु प्लास्टिकया कुचां समुद्री जीवजन्तुयात हानि जुयाच्वंगु खँ पिहां वयाच्वंगु इलय् समुद्री वातावरणयात बचे यायेमाः धासें इयुं थ्व प्रस्ताव हःगु खः । थ्व प्रस्ताव कथं पेय पदार्थ त्वनेगु निंतिं छ्यलीगु स्ट्र, न्हाय्पं कुलिगु कटन बड, पेय पदार्थ घोले यायेत छ्यलीगु प्लाष्टिकया सामानया उत्पादन दिकेगु जुइ ।                                                         इयुं सन् २०२५ तकया दुने फुक्कं प्लाष्टिकया सामान अनिवार्य रुपं हाकनं छ्यलेगु निंतिं मुंकेमाःगु प्रस्ताव नं याःगु दु ।इयुं हःगु थ्व प्रस्तावयात आः इयुलिसे आवद्ध २८ गू देय् व युरोपेली संसदं अनुमोदन यायेमानि । प्लाष्टिकया चिचिधंगु सामानय् प्रतिबन्ध तल धाःसा लाखौं टन कार्बन उत्सर्जन म्हो जुइगु व सन् २०३० तकया दुने २२ अर्ब युरो बराबरया पर्यावरणीय क्षति म्हो जुइगु इयुया अनुमान दु । अथेहे थ्व पलाखं उपभोक्तायात नं खुगू अर्ब युरों मल्याक बचत जुइगु अनुमान यानातःगु दु । इयुया अधिकारीतय्सं प्लाष्टिकया चिचिधंगु वस्तुइ प्रतिबन्ध तयेधुंकाः उकिया पलेसा कुहे जुइगु वा हाकनं छ्यलेजिउगु सामान उत्पादन व प्रवद्र्धन यायेमाःगु खँ धाःगु दु । इयुया प्रथम उपाध्यक्ष फ्रेन्स टिम्मरम्यान्सं धयादीगु दु, ‘निःसन्देह प्लाष्टिकजन्य फोहर छगू तःधंगु समस्या खः, युरोपेलीत जानाः थ्व समस्यालिसे ल्वाये फयेकेमाः ।’ थ्व प्रस्ताव पारित जुल धाःसा इयुया फुक्कं दुजः देसं छक्वः जक छ्यलाबुलाय् वइगु नसाज्वलं तयेगु कप, प्लेट लगायतया प्लास्टिया ज्वलं सुपरमार्केटय् छ्यलेगु कतौती यायेगु निंतिं प्रभावकारी पलाः ल्ह्वनेमाली ।"
https://nepalbhasatimes.com/7670,अन्तर्राष्ट्रिय,११३८ अनलागा नवमी,बोको हरामं ५० म्ह मस्त अपहरण यात,"नाइजेरियाय् विद्रोही पुचः बोको हरामं छगू गांया स्कुलं ५० म्ह मस्तय्त अपहरण याःगु दु । थःपिनिगु पुचलय् जबर्जस्ती लडाकु दयेकेगु निंतिं बोको हरामं थथे इलय्ब्यलय् मस्तय्त अपहरण यायेगु यानाच्वंगु दु । संयुक्त राष्ट्र संघ बालकोष –युनिसेफ)या कथं सन् २०१३ निसें उत्तरपूर्वी नाइजेरियाय् जक द्वःछिं मल्याक मस्तय्त थुकथं अपहरण यायेधुंकूगु दु ।                                                         नाइजेरियाया प्रहरीं आः अपहरण यानायंकूपिं मस्तय्त मालेगु ज्या न्ह्यायेधुंकूगु खँ धाःगु दु । गृह मन्त्रालयं मस्त मालेगु निंतिं तःधंगु ल्याखय् सुरक्षाकर्मी परिचालन यानागु खँ धाःगु दु ।बोको हरामं युद्ध सुरु याःगु थ्यंमथ्यं गदँया दुने उमिसं झिंनिसलं मल्याक स्कुलय् आक्रमण यायेधुंकूगु दु । बोको हरामया आक्रमणय् लानाः निद्वः व २९४ म्ह शिक्षकत सीधुंकूगु खँ युनिसेफ धाःगु दु । सन् २०१४ य् नं बोको हरामं २७६ म्ह मस्तय्त अपहरण याःगु खः । उबलय् नं सरकार मस्तय्त मुक्त यायेत असफल जूगु खः । बोको हरामं अपहरण यानायंकूपिं मस्तय्त जबर्जस्ती थःपिनि लडाकु सेनाय् भर्ती यायेगु, यौन शोषण यायेगु यानाच्वंगु दु ।"
https://nepalbhasatimes.com/7392,अन्तर्राष्ट्रिय,११३८ अनलागा पञ्चमी,ट्रम्पं जून २० य् हे उत्तर कोरियाली नेता नापलाइगु,"अमेरिकी राष्ट्र डोनाल्ड ट्रम्पं उत्तर कोरियाली नेता किम जङ अन लिसे जून १२य् हे नापलायेगु खँ धयादीगु दु । अमेरिका भ्रमणय् वनाच्वंम्ह उत्तर कोरियाया वरिष्ठ कुटनीतिज्ञलिसे ह्वाइट हाउसय् नापलायेधुंकाः राष्ट्रपति ट्रम्पं नेता अनलिसे जून १२ य् सिंगापुरय् नापलायेगु खँ धाःगु खः । थ्वयां न्ह्यः क्वःछिनातःगु शिखर वार्तायात ट्रम्पं हे एकपक्षीय रुपं दिकाबिउगु खः ।                                                         ह्वाइट हाउसय् अमेरिकी राष्ट्रपतियात नापलासें उत्तर कोरियाली दूत जनरल किम योङ चोलं उत्तर कोरियाली नेतां छ्वयाहःगु पौ नं ट्रम्पयात लःल्हाःगु खः । ट्रम्पं पत्रकारतलिसे खँ ल्हागु झ्वलय् न्हापां थ्व पौ तसकं रोचक दुगु धाःगु खः । तर लिपा हाकनं थःम्हं उगु पौ हे मचायेकानिगु खँ धाःगु खः ।ट्रम्पं सिंगापुरय् कोरियाली प्रायद्वीपया युद्ध औपचारिक रुपं क्वचायेकेगु समबन्धय् खँल्हाबल्हा जुइ धाःगु दु । सन् १९५०–५३ तकया कोरियाली ल्वापु समझदारीइ जक दिनाच्वंगु खः, थुकियात औपचारिक रुपं सन्धि यानाः क्वचायेकूगु मदुनि ।लिसे राष्ट्रपति ट्रम्पं सिंगापुरया छगू वार्तां उत्तर कोरियाया निशस्त्रीकरणया खँ क्वमचाइगु खँ नं स्वीकार याःगु दु । ट्रम्पं धाःगु दु, ‘जिं गुबलें नं थ्व खँ छगू वार्तां क्वजिइ धयागु मदु । जितः ताः थुकिं ज्या धाःसा न्ह्याः वनी । अले निगू पक्षया स्वापू बांलानावनी ।’ राष्ट्रपति ट्रम्पं परमाणु निःशस्त्री–करण यात धाःसा उत्तर कोरियाया आर्थिक पुनर्निर्माणय् ग्वाहालि यायेगु प्रस्ताव तःगु दु । अथेहे उत्तर कोरियाली नेता किमं नं थः परमाणु निःसशस्त्रीकरणय् प्रतिबद्ध दु धयाच्वंसां थःगु डिमान्ड छु धयागु धाःसा स्पष्ट यानाच्वंगु मदुनि ।"
https://nepalbhasatimes.com/7667,अन्तर्राष्ट्रिय,११३८ अनलागा नवमी,‘ट्रम्प नापलायेत किम झुके जुल’,"अमेरिकी राष्ट्रपति डोनाल्ड ट्रम्पया वकिल रुडी जुलियानीं उत्तर कोरियाया नेता किम जङ अनं राष्ट्रपति ट्रम्पलिसे वार्ता यायेगु निंतिं बिन्ति बिन्ति यानाः करजोर याःगु खँ धाःगु दु । राष्ट्रपति ट्रम्पं जून १२य् जुइगु क्वःछिनातःगु बैठक रद्द यायेधुंकाः उत्तर कोरियाली नेतां वार्ता यायेगु निंतिं करजोर यानाः इनाप याःगु खँ धाःगु खः ।                                                         इजरायलय् छगू पत्रकार सम्मेलनय् न्ववासें वकिल जुलियानीं ट्रम्प कडा जुयाः पिहांवःगुलिं उत्तर कोरिया थुलि कुहां वयेत बाध्य् जूगुु खँ नं धाःगु दु ।सिंगापुरय् जून १२य् जुइ धयातःगु वार्तायात राष्ट्रपति ट्रम्पं छक्वः रद्द यायेधुंकूगु खः, तर हाकनं उत्तर कोरियां मैत्रीपूर्ण प्रतिक्रिया बियाहःगुलिं हाकनं वार्ताया तयारी सुरु जूगु खः । जुलियानीं इजरायलय् न्ववायेगु झ्वलय् धयादीगु खः, ‘किम जङ अन अथेहे झुके जूगु दु, गथे व झुके जुइमाः धकाः झीसं स्वये चाहे जुयागु खः ।’जुलियानीया थ्व धापूयात कयाः उत्तर कोरियापाखें आःतक छुं नं प्रतिक्रिया धाःसा मवःनि । मेखे राष्ट्रपति ट्रम्पं धाःसा वइगु मंगलवाः जुइगु वार्ताया निंतिं फुक्कं खँ बांलाक न्ह्याः वनाच्वंगु खँ धाःगु दु । जुलियानीया आःया धापूयात हाकनं छक्वः शिखर वार्ता त्वाःथलेगु कुतः कथं स्याहःगु दु । थ्वयां न्ह्यः नं अमेरिकी सुरक्षा सल्लाहकार जोन बोल्टनया छगू धापूयात कयाः उत्तर कोरियां कडा प्रतिक्रिया बियाहःगुलिं राष्ट्रपति ट्रम्पं वार्ता त्वाःथलाबिउगु खः । उबलय् राष्ट्रिय सुरक्षा सल्लाहकार बोल्टनं उत्तर कोरियाया नेताया स्थिति नं लिबियाया नेता गद्दाफिया थें जुइ धकाः धायेवं प्योङयाङं कडा रुपं खन्डन याःगु खः । उबलय् राष्ट्रपति ट्रम्पं नं बोल्टनया धापूपाखें तापाक च्वंगु खः ।"
https://nepalbhasatimes.com/6846,अन्तर्राष्ट्रिय,११३८ अनलाथ्व अष्टमी,मिसाया प्वाथय् न्यागू करोडया कोकिन,भारतीय प्रहरीं छम्ह मिसाया प्वाथं कोकिनया १०६ गू क्याप्सुल लिकाःगु दु । लागू वासः ओसारपसार यायेगु कुतः यानाच्वंगु इलय् उम्ह मिसायात ज्वंगु खः ।प्रहरीं गोप्य सुचंया आधारय् २५ दँया विदेशी मिसायात मे १४ य् दिल्लीइ च्वंगु अन्तर्राष्ट्रिय विमानस्थलपाखें ज्वंगु खः ।                                                         छवाः तक अस्पतालय् तयाः कोकिनया असर म्हो जुइगु वासः बिइधुंकाः वयागु प्वाथं सफलतापूर्वक कोकिन लिकाःगु खः । वया प्वाथं लिकाःगु कोकिनया मू न्यागू करोड भारु जुइगु अनुमान प्रहरीया दु । ब्राजिलया साओ पाउलोय् उम्ह मिसाया प्वाथय् कोकिनया क्याप्सुल तःगु अनुमान प्रहरीया दु । प्रहरीया कथं दिल्ली छम्ह नाइजेरियाली मिसायात उगु क्याप्सुल बिइत उम्ह मिसायात धयाहःगु अनुमान नं प्रहरीं धाःगु दु । भारतीय लागु औषध नियन्त्रण विभागया अधिकारीतय् कथं थुलि तःधंगु ल्याखं कोकिनया क्याप्सलु लिकाःगु थ्व हे न्हापांगु घटना खः ।
https://nepalbhasatimes.com/6908,अन्तर्राष्ट्रिय,११३८ अनलाथ्व नवमी,इरानयात अमेरिकाया कडा प्रतिबन्ध,अमेरिकां इरानविरुद्ध पुलांगु प्रतिबन्धयात हाकनं लिथ्वइगु जूगु दु । इरानय् अमेरिकां सन् २०१५ य् जूगु आणविक सम्झौतालिपा प्रतिबन्ध फुकुवा यानाबिउगु खः । तर आः हाकनं अमेरिकां इरानलिसेया पारमाणिविक सम्झौता रद्द यासें पुलांगु प्रतिबन्ध हाकनं तयेगु घोषणा याःगु खः ।                                                         अमेरिकी विदेशमन्त्री माइक पोम्पेओं अमेरिकां इरानलिसेया परमाणु सम्झौता रद्द यायेधुंकाः आः इरानविरुद्ध न्हापा तयातःगु फुक्क कथंया प्रतिबन्ध लागू जुइगु व थ्व बाहेक मेगु थप आर्थिक प्रतिबन्ध नं ल ायेफुगु खँ धयादीगु दु ।अर्थमन्त्री पोम्पेओं यदि अमेरिका गोलावरीया पलाः ल्ह्वन धाःसा इरानी सत्ताय् न्हूगु कथंया व शक्तिशाली आर्थिक दबाब नं वयेफुगु खँ विदेशमन्त्री पोम्पेओं धयादीगु दु । अमेरिकां तःगु न्हूगु प्रतिबन्धयात कयाः अमेरिकां ल्ह्वंगु पलाःयात कयाः युरोपीली सेघ व सन् २०१५ य् इरानलिसे पारमाणविक सम्झौता विश्वया छुं राष्ट्रतय्सं नं विरोध याःगु दु ।युरोपेली युनियनया विदेश नीति प्रमुख फेडेरिका मोगेरिनीं अमेरिकाया थ्व पलाःखं आचालना यासें थुकिं युरोप व मध्यपूर्वी देशय् नं लिच्वः लाइगु खँ धाःगु दु । थ्वहे दथुइ इरानं थःपिं विरुद्ध अमेरिकां घोषणा याःगु न्हूगु प्रतिबन्धयात कयाः इरानं कडा भत्र्सना याःगु दु । इरानया राष्ट्रपति हसन रुहानीं इरान व विश्वया लागि नं अमेरिकाया कदम घातक जूगु खँ धयादिसें अमेरिकी प्रतिबन्ध अन्तर्राष्ट्रिय कानुन विपरित दुगु खँ धाःगु दु ।
https://nepalbhasatimes.com/7848,अन्तर्राष्ट्रिय,११३८ अनलागा त्रयोदशी ,ट्रम्प व किम दथुइ सहमति पत्रय् हस्ताक्षर,एजेन्सी÷ अमेरिकी राष्ट्रपति डोनाल्ड ट्रम्प व उत्तर कोरियाली नेता किम जङ अन दथुइ सिंगापुर जूगु ऐतिहासिक वार्ता लिपा निम्हेसिनं छगू सहमति पत्रय् हस्ताक्षर याःगु दु । तर निम्ह दथुइ छु सहमति जूगु धयागु धाःसा सार्वजनिक याःगु मदुनि ।                                                         वार्ता लिपा ट्रम्पं थुकिं चूलाःगु उपलब्धिप्रति थःम्हं तसकं गर्वया महसुस यानाच्वना धयादीगु दु । वय्कलं आः कोरियाली प्रायद्वीपलिसेया अमेरिकी स्वापू न्हायापा स्वयां बिस्कं जुइगु खँ नं धयादीगु दु । वय्कलं निगुलिं पक्षया दथुइ विशेष स्वापू विकसित जूगु खँ धयादीगु दु । अथेहे उत्तर कोरियाली नेता किमं बैठक ऐतिहासिक जूगु धों विश्वं तःधंगु हिउपाः खंकेफइ धयादीगु दु । निम्ह नेतातय् दथुइ जूगु सहमति पत्र पत्रकारतय्त इनेत्यंगु दु । निम्ह नेतातय् दथुइ ३८ मिनेट वार्ता जूगु खः ।
https://nepalbhasatimes.com/7600,अन्तर्राष्ट्रिय,११३८ अनलागा अष्टमी,अर्जेन्टिनां इजरायललिसेया मैत्रीपूर्ण कासा रद्द यानाबिल,एजेन्सी- गाजा क्षेत्रय् इजरायलं प्यालेस्टिनीतय्त यानाच्वंगु क्रूद्ध व्यवहारया कारणं अर्जेन्टिनां इजरायललिसेया मैत्रीपूर्ण कासा रद्द यानाबिउगु दु । विश्वकप तयारीया झ्वलय् अर्जेन्टिनां शनिवाः इजरायललिसे मैत्रीपूर्ण कासा म्हितेत्यंगु खः ।                                                         अर्जेन्टिनाया स्ट्राइकर गोन्जालो इगवाइनं मंगलवाः छगू स्पोर्ट च्यानललिसे खँ ल्हासें अन्तय् सही निर्णय जूगु खँ धाःगु दु । इजरायलया प्रधानमन्त्री बेन्जामिन नेतान्याहुं कासा रद्द मयायेगु निंतिं अर्जेन्टिनी राष्ट्रपति मोरिसियो माक्रीयात फोन यानाः इनाप याःगु खःसां अर्जेन्टिनां कासा म्हितेत अस्वीकार याःगु खः । अर्जेन्टिनां कासा रद्द याःगु समाचार वयेवं गाजाय् प्यालेस्टिनीतय्सं लापा थानाः लसकुस याःगु दु । थन जुयाच्वंगु लिपांगु झडपय् इजरायली सेनां १२० म्ह प्यालेस्टिनीतय्त स्यायेधुंकूगु दु । कासा रद्द जुइवं वेस्ट ब्यांकया रमल्लाहय् प्यालेस्टिनी फुटबल संघं छगू विज्ञप्ति पिथँसें अर्जेन्टिनी कप्तान लियोनल मेस्सी लिसें मेपिं कासामिपिंत सुभाय् बिउगु दु । ‘नैतिक व कासाया मूल्यमान्यताया थौं जीत जूगु दु । कासा रद्द यानाः इजरायलयात ह्याउँगु कार्ड क्यंगु दु’ संघया प्रमुखं रोयटर्स समाचार संस्थायात प्रतिक्रिया बिउगु दु । थ्वयां न्ह्यः कासा जुइगु तयारी जुयाच्वंगु इलय् संघं प्यालेस्टिनीतय्त मेस्सीया तस्बीर व जर्सी च्याकेत आह्वान याःगु खः । रुसय् वइगु जेठ ३१ गते निसें जुइत्यंगु विश्वकपया तयारीया झ्वलय् अर्जेन्टिनां वेस्ट जेरुसलेमय् इजरायललिसे मैत्रीपूर्ण कासा म्हितेगु क्वःछिनातःगु खः । कासा जुइगु थाय् जेरुसलेम तसकं संवेदनशील थाय् खः । इजरायलं जेरुसलेमयात थःगु राजधानी धया वयाच्वंगु दु । तर प्यालेस्टाइनं नं जेरुसलेमया पूर्वी भागयात भविष्यया थःपिनिगु राजधानी कथं धयातःगु दु । न्हापा हाइफा सहरय् जुइ धयातःगु कासायात जेरुसलेमय् म्हितकेगु जुइवं प्यालेस्टिनीत तंम्वयाच्वंगु खः । थ्व हे कारणं नं अर्जेन्टिनां कासा रद्द यानाबिउगु खः ।
https://nepalbhasatimes.com/7834,अन्तर्राष्ट्रिय,११३८ अनलागा त्रयोदशी ,ट्रम्प व किम दथुइ जूगु खुल्ला वार्ता !,"बहुप्रतिक्षित व बहुचर्चित अमेरिकी राष्ट्रपति डोनाल्ड ट्रम्प व उत्तर कोरियाली नेता किम जोंग उन दथुइ थौं सिंगापुरय् शिखर वार्ता जू वनाच्वंगु दु । विश्वया हे ध्यान सालानाच्वंगु व अतिकं अर्थपूर्ण रुपं स्वयाच्वंगु थौंया वार्ता स्वयाः न्ह्यः हे थुपिं निम्ह राजनेता दथुइ शिखर वार्ता जूगु दु ।                                                         खतुं थौं जूवनाच्वंगु ट्रम्प व किमया शिखर वार्तायात ध्यानय् तयाः सुरक्षा व्यवस्था अतिकं कडा यानातःगु दुसा थुगु वार्ता स्वयां न्ह्यः निम्ह राजनेता दथुइ जूगु वार्ता औपचारिक धाःसा मखु, न त धाथें हे निम्ह राजनेता दथुइ जूगु खः । थौंया शिखर वार्ताया पूर्वसन्ध्याय् नक्कलि ट्रम्प व किम दथुइ शिखर वार्ता जूगु खः । विश्वं हे ध्यान बियाच्वंगु निम्ह राजनेताया दथुइ थौंया शिखर वार्ता अतिकं कडा सुरक्षा व्यवस्थाया दथुइ गोप्य रुपं जूवनाच्वंगु दुसा नक्कलि राजनेताया दथुइ जूगु शिखर वार्ताय् धाःसा सलंसः सिंगापुरवासीतय्सं मनोरञ्जन कायेत ताःलाःगु दु । सिंगापुरया मुख्य सहरया बुगिस जक्सन मलय् जूगु नक्कलि राजनेता वार्ताय् उत्तर कोरियाली नेता किमया हंगकंगया नांजाःम्ह कलाकार होवार्ड एक्स व ट्रम्पया भेषय् कलाकार डेनिस अलान आकाझाकां प्रस्तुत जूगु खः । मलय् निम्ह नक्कलि राजनेतां छम्हं मेम्हसित नाप लायेगु, ल्हाः मिले यायेगु, घय्पुइगु ज्या याःगु खः । तसकं व्यस्त मलय् निम्हेसिनं अन वयाच्वंपिंत ल्हाः संकाः अभिवादन नं याःगु खः ।उलिजक गन खः धकाः नक्कलि ट्रम्प व किमयात खनेवं अन वयाच्वंपिं गाहाकित इपिं नापं फोटो कायेत नं तसकं उत्सुक जूगु खः । इपिनापं ‘सेल्फी’ कायेत छगू एप्स डाउनलोड यायेमाःगु खःसा उकिया निंतिं १५ सिंगापुर डलर शुल्क पुलेमाःगु खः ।"
https://nepalbhasatimes.com/6966,अन्तर्राष्ट्रिय,११३८ अनलाथ्व दशमी,शिखर वार्ता लिज्यां वनेफु : ट्रम्प,अमेरिकी राष्ट्रपति डोनाल्ड ट्रम्पं थः व उत्तर कोरियाली नेता किम जङ अन दथुइ जुन १२ तारिख जुइ धयातःगु शिखर वार्ता क्वःछिनातःगु न्हि कुन्हु हे जुइगु खँय् शंका प्वंकूगु दु । पत्रकारत लिसे खँल्हासें ट्रम्पं उत्तर कोरियां निश्चित शर्तत पूमवंकल धाःसा शिखर बैठक लिज्यां वनेफुगु खँ धयादीगु खः ।                                                         प्योङयाङं नं अमेरिकां एकपक्षीय रुपं निःशस्त्रीकरणय् जक बः बियाच्वन धाःसा वार्ताय् मच्वनेगु ख्याच्वः न्हापा हे बीधुंकूगु दु ।थ्वहे दथुइ अमेरिकी विदेशमन्त्री माइक पोम्पेओं शिखर बैठक यायेगु निंतिं साझा विन्दु मालेगु कुतः वाशिंगटनं यानाच्वंगु खँ धयादीगु दु । थुगु शिखर बैठक ताःलाकेगु निंतिं वातावरण दयेकेत दक्षिण कोरियाली राष्ट्रपति मून जे इन धाःसा थौंकन्हय् अमेरिका भ्रमणय् दु । वय्कःयात ह्वाइट हाउसय् लसकुस यायेगु झ्वलय् ट्रम्पं उत्तर कोरियालिसेया वार्ता लिज्यां वनेफुगु खँ धयादीगु खः । कोरियाली सञ्चारमाध्यमतय्सं मूनं वाशिंगटनय् उत्तर कोरियाली नेतापाखें छु अपेक्षा यायेगु व छु मयायेगु धयागु बारे ट्रम्पलिसे सहलह याइगु खँ धाःगु दु । मेखे राष्ट्रपति ट्रम्पं थुगु ऐतिहासिक बैठक मयायेगु निंतिं उत्तर कोरियां बियाच्वंगु ख्याच्वःया लिउने चीन ल्हाः दयेफुगु आशंका नं यानाच्वंगु दु ।
https://nepalbhasatimes.com/6418,अन्तर्राष्ट्रिय,११३८ बछलागा चर्हे,अन्तर्राष्ट्रिय सञ्चार माध्यम न्ह्यःने उत्तर कोरियां परमाणु केन्द्र नष्ट याइगु,"उत्तर कोरियां थःथाय्यागु परमाणु परीक्षण केन्द्र नष्ट यायेगु निंतिं मे २३ निसें सुरु जुइगु स्वन्हुया ज्याझ्वलय् अन्तर्राष्ट्रिय सुरक्षा विज्ञ व अन्तर्राष्ट्रिय सञ्चार माध्यमयात सःतेगु खँ धाःगु दु । उत्तर कोरियाया सरकारी समाचार संस्था केसिएनएं परीक्षण केन्द्रय् च्वंगु फुक्क सुरुङत विस्फोटक पदार्थ तयाः थुना छ्वयेगु, थन दुहां वनीगु लुखा प्वाः तिइगु व पर्यवेक्षण यायेगु केन्द्रया लिसें अनुसन्धान भवनत चिइकूगु खँ धाःगु दु ।                                                         अमेरिकी राष्ट्रपति डोनाल्ड ट्रम्प व उत्तर कोरियाली नेता किम जङ अन दथुइ सिंगापुरय् ऐतिहासिक शिखर वार्ता जुइ न्ह्यः उत्तर कोरियां परीक्षण केन्द्र नष्ट यायेत्यंगु खः । वार्ताया स्ववाः न्ह्यः जुइत्यंगु थ्व ज्याझ्वलय् दक्षिण कोरिया, चीन, बेलायत व रुसी पत्रकारतय्त ब्वति कायेकेबीत्यंगु खः । थ्वहे दथुइ उत्तर कोरिया थ्यंम्ह संयुक्त राष्ट्र संघीय खाद्य कार्यक्रम डब्लुएफपीया प्रमुख डेभिड बिजलं उत्तर कोरियायात नेतातय्के ‘सकारात्मक धारणा’ ब्वलनाच्वंगु विश्वास थःत जूगु खँ धयादीगु दु । डेभिड बिज उत्तर कोरियाली सरकारं खटे यानातःपिं सहजकर्तात लिसे राजधानी प्योङयाङय् निन्हु व प्योङयाङं निन्हु चाःहिला वयेधुंकाः थ्व खँ धयादीगु खः । उत्तर कोरियां पोषणसम्बन्धी मापदण्ड चूलाकेगु निंतिं कडा मेहनत यानाच्वंगु व भोकमरीया अवस्था नं सन् १९९०या दशकय् थें मदुगु खँ वय्कलं धयादीगु दु । वय्कलं धयादीगु दु, ‘इतिहासया न्हूगु पाना पुइकेगु बिचारय् दु ।’छुं न्हि न्ह्यवनिसें उत्तर कोरिया व विश्वया मेमेगु देय् दथुया स्वापुतिइ नाटकीय हिउपाः वःगु खः । छुं ला न्ह्यव तक उत्तर कोरियां याःगु श्रृंखलाबद्ध परमाणु व क्षेप्यास्त्र परीक्षणं अमेरिकालिसे युद्धया स्थिति तक ब्वलंकाबिउगु खः । तर आः नाटकीय रुपं उत्तर कोरियाली नेतां अमेरिकी राष्ट्रपतियात नापलायेत्यंगु दुसा छुं न्हि न्ह्यव दक्षिण कोरियाली राष्ट्रपतियात नापलायेधुंकूगु दु । वइगु जुनया १२ तारिखय् निम्ह नेतात दथुइ सिंगापुरय् शिखर बार्ता जुइत्यंगु खः । उत्तर कोरियां थःपिंसं ज्वनातयापिं स्वम्ह अमेरिकी नागरिकतय्त अमेरिकाय् लित छ्वयेवं अमेरिकां वार्ताया तिथि घोषणा याःगु खः ।"
https://nepalbhasatimes.com/6650,अन्तर्राष्ट्रिय,११३८ अनलाथ्व तृतीया,कंगोय् हाकनं इबोला खनेदत,प्रजातान्त्रिक गणतन्त्र कंगोय् हाकनं ज्यानमारा ल्वय् इबोलाया संक्रमण खनेदुगु दु । कंगोया झिगू लाख जनसंख्या दुगु उत्तर पश्चिमय् लाःगु ब्यान्डा शहरय् इबोलाया संक्रमण खनेदुगु स्वास्थ्य मन्त्रीं धाःगु दु । थुगु शहरय् संक्रमण खनेदयेवं इबोला संक्रमणया घटना न्हूगु चरणय् दुहां वंगु खँ स्वास्थ्यकर्मीतय्सं धाःगु दु ।                                                         थुगु लाया सुरुपाखे ब्यान्डा शहर स्वयां १५० किलोमिटर तापाक लाःगु ग्रामिण बस्तीइ इबोला संक्रमणया न्हापांगु घटना खनेदुगु खः । थ्व लिपा आःतकया दुने इबोलां २३ म्हेसिया ज्यान वनेधुंकूगु दु । मेखे विश्व स्वास्थ्य संगठनं छ्वःगु परीक्षणय् चरणय् लानाच्वंगु इबोलाया प्यद्वः भाइल खोप बुधवाः जक कंगोय् थ्यंगु दु । सन् २०१४ य् पश्चिम अफ्रिकाय् इबोलाया महामारी खनेदुगु इलय् थ्व खोपया परीक्षण सफल जूगु खः ।कंगोया स्वास्थ्य मन्त्रीं शहरी क्षेत्रय् इबोला खनेदुगु पुष्टि याये न्ह्यः हे ग्रामिण क्षेत्रय् छगू अन्तिम संस्कार ज्याझ्वलय् ब्वति कयाः ब्यान्डा लिहां वःम्ह मनूयाके इबोला संक्रमण खनेदुगु विवरण वःगु खः । थ्वहे दथुइ विश्व स्वास्थ्य संगठनं तसकं खराब स्थिति वयेफुगु धासें चिन्ता प्वंकूगु दु । संगठनं थःम्हं बचं बियातःगु च्याद्वः भाइल खोप मध्ये न्हापांगु किस्ता कथं प्यद्वः भाइल खोप अन थ्यंकूगु खः ।विश्व स्वास्थ्य संगठन व कंगो इबोलां संक्रमित व उमिगु सम्पर्कय् दुपिं तःधंगु ल्याखय् मनूतय्त गुलिफु याकनं खोप बीगु कुतः यानाच्वंगु दु । कंगोय् आः खनेदुगु इबोला संक्रमणं सन् २०१४ निसें २०१६ तक पश्चिम अफ्रिकाय् खनेदुगु थुगु ल्वय्या भयावह महामारीयात हाकनं लुमंकाबिउगु दु । उबलय् थ्यंमथ्यं झिंछद्वः मनूतय् ज्यान वंगु खःसा नीच्याद्वःम्हेसित संक्रमण जूगु खः ।
https://nepalbhasatimes.com/6616,अन्तर्राष्ट्रिय,११३८ अनलाथ्व दुतिया,उत्तर कोरियापाखें शिखर वार्ता त्वाःथलेफुगु ख्याच्वः,"उत्तर कोरियां यदि अमेरिकां थःत परमाणु अस्त्र परित्याग यायेत दबाब बियाच्वन धाःसा राष्ट्रपति डोनाल्ड ट्रम्प लिसे जुइगु धयातःगु शिखर वार्ता त्वःतेमालेफु धाःगु दु ।राष्ट्रपति ट्रम्प व उत्तर कोरियाली नेता किम जङ अन दथुइ वइगु जून १२ य् सिंगापुरय् शिखर वार्ता यायेगु क्वःछिनातःगु दु । थ्वहे दथुइ उत्तर कोरियाया उपविदेशमन्त्रीं अमेरिका गैरजिममेवारीपूर्ण वक्तव्य पितबिउगु व खराब भावना तःगु द्वपं बियादीगु दु ।                                                         उपविदेशमन्त्री किम क्ये–ग्वानं तप्यंक राष्ट्रिय सुरक्षा सल्लाहकार जन बोल्टनपाखे लक्षित यानाः धाःगु दु, ‘वया प्रति जिमिगु घृणा सुचुके चाहे मजुया ।’अमेरिकी सल्लाहकार बोल्टनं नकतिनि जक उत्तर कोरियां परमाणु कार्यक्रम परित्याग याइबलय् लिबिया मोडल नालेफुगु टिप्पणी याःगु खः । थ्व हे टिप्पणीयात कयाः उत्तर कोरिया तम्वःगु खः । बोल्टनया टिप्पणीलिपा उत्तर कोरिया सशंकित नं जूगु दु । छाय्धाःसा लिबियाया शासक कर्णेल गद्दाफिं परमाणु कार्यक्रम परित्याग याःगु छुं दँ लिपा हे पश्चिमी शक्तितय् समर्थन दुगु विद्रोहीतय्सं स्यानाबिउगु खः ।उत्तर कोरियां कोरियाली प्रायःद्वीपया गैरपारमाणिविकीकरणप्रति थःपिं प्रतिबद्ध दु धयाच्वंगु दु । गैर पमारमाणिविकिीकरण अन्तर्गत छु छु लाः धयागु स्पष्ट मजूनिसां उत्तर कोरियां थःपिनिगु छगू प्रमुख परमाणु परिक्षण स्थल नष्ट यायेगु स्वयेत विदेशी संचारमाध्यमत निमन्त्रणा यानातयेधुंकूगु दु ।उपविदेशमन्त्री किमं पितबिउगु वक्तव्यय् धयातःगु दु, ‘यदि अमेरिकां जिमित ध्याकुनय् तयाः एकपक्षीय रुपं जिमिसं परमाणु अस्त्र परित्याग यायेमाः जक धयाच्वन धाःसा जिमित वार्ताय् छुं चासो मदु ।’"
https://nepalbhasatimes.com/6944,अन्तर्राष्ट्रिय,११३८ अनलाथ्व दशमी,दकलय् चिखागु छेँ,"थौंकन्हय् मनूतय् अत्याधुनिक, सुविधा सम्पन्न, भव्य छेँ दनेगु धेंधेंबल्ला थें जुयाच्वंगु दु । थःगु पुलांगु छेँ थुनाः न्हूगु दयेकेमा वा जग्गा न्यानाः दनीगु छेँ जुइमाः तसकं सुविधा सम्पन्न, भव्य महल थें ज्याःगु छेँ दनेगु मनूतय् सौख जुयाच्वंगु दु ।छखे मनूतय् उकथं भव्य छेँ दनेगु तीव्र लहर वयाच्वंगु इलय् मेखे वैज्ञानिकतय्सं विश्वय् आतकया हे दकलय् चिखागु छेँ दयेकेत सफल जूगु दु ।                                                         ‘नानो’ प्रविधि छ्यलाः दयेकूगु उगु छेँया क्षेत्रफल मुक्कं ३०० वर्ग माइक्रोमिटर जक दु । लुमंकादिसँ १ माइक्रोमिटर धइगु १ मिलिमिटरया १ हजार भागया १ भाग खः ।‘जर्नल अफ भ्याकुम साइन्स एण्ड टेक्नोलोजी ए’ नांया पत्रिकाय् उगु छेँया बारे रिपोर्ट पिहां वःगु खः । उगु छेँ दनेत छ्यःगु रोबोटिक प्रणालीं सटिक रुपं नानो प्रविधियात ढाँचाय् स्वाये फइगु पत्रिकाय् धयातःगु दु । रिपोर्टय् धयातःकथं अनुसन्धानकर्ता आयन गिन्सं इलेक्ट्रोन बिम व नियन्त्रित रोबोटिक पाइलटिङय् हिलाः ‘अप्टिकल सेन्सिंग टेक्नोलोजी’पाखें उगु छेँ दयेकूगु खः । उगु छेँ दयेकेगु निंतिं हे फ्रान्सया फेम्टो एसटी इन्ष्टिच्युटया शोधकर्तातय्सं न्हूगु माइक्रोबोटिक्स प्रणालीया विकास याःगु खः ।"
https://nepalbhasatimes.com/6284,अन्तर्राष्ट्रिय,११३८ बछलागा एकादशी,२३ सेन्टया बनयात २३ हजार डलर पुल,"झीसं छुं नं सामान न्यायेबलय् उकिया भाः गुलि धकाः स्वइ, न्यनी । अले व हे ल्याखं ध्यबा नं पुली । गुबलें गुबलें सामान न्यायेबलय् नितका प्यतका अप्वः नं पुलाच्वंगु दइ । तर चीनय् छगू थज्याःगु घटना जूगु दु, गुकी छम्ह ग्राहकं नितका प्यतका मखु थ्यंमथ्यं २३ हजार डलर (२५ लाख) अप्वः ध्यबा पुलाथकूगु दु, व नं मुक्कं २३ सेन्ट (२५ तका) वंगु छगः बनया निंतिं ।                                                         चीनया शहर जेंगजहूया गुगु पसलं थुलि मछि अप्वः ध्यबा पुलाः बन न्याःगु खः, व बनया मालिकयात नं न्हापां ला थुलिमछि ध्यबा अप्वः वल धयागु हे मसिउ । पसःया साहुयात अनलाइन पेमेन्ट याःबलय् ग्राहकं गल्तीं थःगु बैंकया पासवर्ड तल धयागु ताःगु खः । तर लछिया व्यापार लिपा हिसाबकिताब यानास्वःबलय् थःगु पसःया लबः गाक्क हे अप्वः जूगु खनेदत । छु जुयाः थथे जूगु धकाः मालास्वःबलय् जक छम्ह ग्राहकं २३ सेन्ट वंगु बनया निंतिं २३ हजार डलर पुलाथकूगु सीदत । थथे २३ हजार डलर मछि अप्वः पुलाथकूम्ह ग्राहकं आःतक छुं धाः वःगु नं मदुनि । शायद व ग्राहकं नं थःम्हं अप्वः ध्यबा पुलाथकागु धयागु हे सिउगु खः कि मखु धयागु नं स्पष्ट मजूनि ।"
https://nepalbhasatimes.com/7002,अन्तर्राष्ट्रिय,११३८ अनलाथ्व एकादशी,ट्रम्प नापलाकेत वकिलं घुस नल,एजेन्सी अमेरिकी राष्ट्रपति डोनाल्ड ट्रम्पया निजी वकिल माइकल कोहेनं युक्रेनी राष्ट्रपति व ट्रम्प दथुइ भेटवार्ता याकेगु निंतिं गोप्य रुपं प्यंगू लाख डलर ध्यबा काःगु खँ बिबिसी पत्ता लगे याःगु दु ।                                                         दछि न्ह्यव जूनय् ह्वाइट हाउसय् जूगु उगु भेटवार्ता मिले यायेगु निंतिं ज्या याःपिं किएभया मध्यस्थकर्तातय्सं थ्व जानकारी बिउगु खः । युक्रेनी नेता पेट्रो पोरोसेन्कोया निंतिं मध्यस्थकर्ताया ज्या याःपिंसं कोहेनयात ध्यबा बीगु निंतिं ध्यबाया व्यवस्थापन याःगु खः । मेखे कोहेनं धाःसा थःत बिउगु द्वपंयात अस्वीकार याःगु दु । राष्ट्रपति पेरोसेन्कोया ज्याकुथिं नं थ्व द्वपंयात झूठ धासें निगू देय् दथुइ स्वापू स्यंकेगु निंतिं थ्व द्वपं बिउगु खँ धाःगु दु । दछि न्ह्यव जूनय् जूगु थ्व भेटवार्ता लिपा युक्रेनी राष्ट्रपति स्वदेश लिहां वयेवं हे युक्रेनया भ्रष्टाचार विरोधी निकायं ट्रम्पया चुनावी अभियानया पुलांम्ह व्यवस्थापक पल मानाफोर्ट विरुद्धया अनुसन्धान बन्द यानाबिउगु खः । पोरोसेन्को प्रशासनया छम्ह उच्च गुप्तचर अधिकारीं ह्वाइहाउट भ्रमण न्ह्यः जूगु गतिविधि बारे बिबिसीयात जानकारी बिउगु खः ।
https://nepalbhasatimes.com/6483,अन्तर्राष्ट्रिय,११३८ बछलागा आमै,भारतीय सांसद थरुरयात कलाःयात आत्महत्या यायेत उक्से याःगु द्वपं,"भारतीय सांसद व पुलांम्ह संयुक्त राष्ट्र संघीय कुटनीतिज्ञ शशी थरुरयात थः कलाःयात आत्महत्या यायेत उक्से याःगु द्वपं बिउगु दु । थरुरया कलाः सन् २०१४ य् सीगु खः । वया कलाः सुनन्दा पुष्करं आत्महत्या याःगु धाःसां प्रहरीं सुनन्दां आत्महत्या याःगु मखु हत्या जूगु धासें छानविन न्ह्याकाच्वंगु खः ।                                                         दिल्ली प्रहरीं आः थरुरयात मिसायात अत्याचार याःगु व आत्महत्या यायेत उक्से याःगु विरुद्धया कानुनी प्रावधान कथं द्वपं बिउगु खः । थःत थज्याःगु द्वपं वयेवं कांग्रेस नेता थरुरं धाःसा म्वाःमदुगु द्वपं बिउगु धासें थुकिया जोडदार प्रतिवादन यायेगु खँ धाःगु दु । सामाजिक सञ्जालय् थरुरं च्वःगु दु, – प्यदँ स्वयां ताःहाकःगु अनुसन्धान लिपा थज्याःगु निष्कर्ष वःगु धयागु खं दिल्ली प्रहरीया अनुसन्धान प्रक्रिया व नियत बारे बांलाःगु खँ धाइमखु ।"
https://nepalbhasatimes.com/5669,अन्तर्राष्ट्रिय,११३८ बछलाथ्व चतुर्दशी,निगू कोरियाया वार्तां  न्हूगु लँपु चायेकूगु दु,"कोरियाली सञ्चार माध्यमतय्सं निगू कोरिया दथुइ शुक्रवाः जूगु शिखर वार्तायात ऐतिहासिक धासें थुकी न्हूगु युग न्ह्याकेत लँपु चायेकूगु खँ धाःगु दु ।उत्तर कोरियाली नेता किम जङ अन व दक्षिण कोरियाली राष्ट्रपति मुन जे इन दथुइ कोरियाली प्रायद्वीपयात पारमाणिविक अस्त्रपाखें मुक्त यायेगथु निंतिं नापं ज्या यायेगु सहमति जूगु खः ।उत्तर कोरियाया सरकारी समाचार संस्था केसीएनएं शिखर वार्ताया प्रसंशा यासें समृद्धि चूलाकेगु दिशाय् न्हूगु ईल्वहं जूगु खँ धाःगु दु ।                                                         चीन व अमेरिकां नं निगू कोरियाया सहमतियात लसकुस याःगु दु । अथेखःसां अमेरिकी राष्ट्रपति डोनल्ड ट्रम्पं उत्तर कोरियायत अझं दबाब बियाच्वनेमानीगु खँ धाःगु दु । ट्रम्पं नं उत्तर कोरियाली नेता किम जङ अनयात वइगु जुनय् नापलायेत्यंगु दु । राष्ट्रपति ट्रम्पं धाःगु दु, ‘झीसं थ्वपालय् थःत ध्वंलाके बीमखु । आशा दु, छुं सम्झौता जुइ ।’ शिखर बैठकय् निगू कोरियाली नेतातय्सं सन् १९५३ या युद्धविरामं दिनाच्वंगु कोरियाली युद्धयात औपचारिक रुपं हे क्वचायेकेगु निंतिं नापं ज्या यायेगु सहमति नं याःगु खः ।निगू कोरियाली देय्तय्सं न्हापा नं थज्याःगु हे सहमति यानाः प्रतिबद्धता प्वंका वयाच्वंगु खःसां उत्तर कोरियां पारमाणविक व क्षेप्यास्त्र परिक्षण यानाः थुकिया उल्लंघन याना वयाच्वंगु खः ।"
https://nepalbhasatimes.com/5705,अन्तर्राष्ट्रिय,११३८ बछलाथ्व पुन्हि,उत्तर कोरियां वइगु महिनाय्  परमाणु परीक्षण केन्द्र बन्द याइगु,उत्तर कोरियां थःगु पारमाणविक परीक्षण केन्द्र वइगु मे महिनाय् बन्द याइगु खँ दक्षिण कोरियाली राष्ट्रपतिया ज्याकुथिं धाःगु दु । राष्ट्रपतिया ज्याकूया छम्ह प्रवक्तां छगू सार्वजनिक ज्याझ्वः यानाः हे परीक्षण केन्द्र बन्द याइगु व बन्द जूगु स्वयेत दक्षिण कोरिया व अमेरिकी विज्ञतय्त सःतीगु खँ नं धाःगु दु ।                                                         वंगु शुक्रवाः उत्तर कोरियाली नेता किम जङ अन व दक्षिण कोरियाली राष्ट्रपति मून जे इनं कोरियाली प्रायद्वीपय् परमाणविक अस्त्रमुक्त यायेत व सन् १९५३ य् जूगु युद्धविरामं दिनाच्वंगु निगू कोरिया दथुया युद्ध औपचारिक रुपं क्वचायेकेगु सहमति याःगु खः । उगु बैठकय् हे उत्तर कोरियाली नेता किमं वइगु मे महिनाय् पारमाणविक परीक्षण केन्द्र बन्द यायेगु खँ धाःगु जानकारी राष्ट्रपति मूनया प्रवक्तां पत्रकारतय्त जानकारी बिउगु खः । थ्वयां न्ह्यः मिसिगनय् जूगु छगू ¥यालीइ न्ववासें अमेरिकी राष्ट्रपति डोनाल्ड ट्रम्पं स्ववाः व प्यवाः दुने कोरियाली प्रायद्वीपया निशस्त्रीकरणबारे उत्तर कोरियाली नेतालिसें थःम्हं वार्ता यायेगु खँ धयादीगु खः । निगू कोरियाली नेतातय् वार्ता लिपा ट्रम्पं दक्षिण कोरियाली राष्ट्रपति मून लिसे खँल्हाबल्हा यानादीगु धुंकूगु दु ।
https://nepalbhasatimes.com/5771,अन्तर्राष्ट्रिय,११३८ बछलागा पारू ,"काबुलय् विस्फोट,  च्याम्ह पत्रकार सित","अफगानिस्तानया राजधानी काबुलय् सोमवाः निगू बम विस्फोटय् लानाः च्याम्ह पत्रकारत लिसें २५ म्ह सीगु दु । विस्फोटय् लानाः सीम्ह मध्ये अन्तर्राष्ट्रिय समाचार संस्था एएफपीया काबुलय् च्वंम्ह प्रमुख फोटोपत्रकार शाह माराई नं लाःगु दु । छम्ह मोटरसाइकलय् वःम्ह आक्रमणकारी न्हापांगु विस्फोट याःगु खः । थ्व विस्फोट जूथाय् सञ्चारकर्मी लिसें सर्वसाधारण हूल मुनाः स्वयाच्वंगुबलय् न्हापांगु विस्फोट जूगुया १५ मिनेट लिपा मेगु विस्फोट याःगु खः ।                                                         एएफपीं निगूगु विस्फोट नियतवश पत्रकारतय्त हे लक्षित यानाः याःगु खँ धाःगु दु ।स्थानीय प्रहरी प्रवक्तायात उद्ढृत यासें निगूगु विस्फोट पत्रकारया भेषय् वःम्ह आक्रमणकारीं भीडया दथुइ वनाः विस्फोट याःगु खँ एएफपीं धाःगु दु । रेडियो फ्री युरोप (आरएफईं) नं थःपिनि निम्ह पत्रकार सीगु खँ धाःगु दु । अब्दुल्लाह हानन्जाई व मोहर्रम दर्रानी नांयाम्ह निम्ह पत्रकार आरएफईयापिं खः । आरएफईया हे मेम्ह छम्ह पत्रकार नं विस्फोटय् लानाः घाःपाः जूगु खँ धाःगु दु । अथेहे मेगु अन्तर्राष्ट्रिय समाचार एजेन्सी रोयटर्सं नं थः छम्ह फोटोपत्रकारयात बमया छर्रा लानाः घाःपाः जूगु खँ धाःगु दु । स्थानीय सरकारी अधिकारीं थ्व विस्फोटय् म्होतिं नं च्याम्ह पत्रकार, प्यम्ह प्रहरी सीगु खँ धाःगु दु । ४५ म्ह घाःपाः जूपिंत अस्पताल यंकेधुंकूगु दु । एएफपीया कथं वान टिभीया निम्ह, टोलो न्यूजया छम्ह व जहाँ टिभीया छम्ह पत्रकार सीगु खँ धाःगु दु ।मुस्मां आतंककारी संस्था इस्लामिक स्टेटं थ्व आक्रमणया जिम्मेवारी कायेधुंकूगु दु । इस्लामिक स्टेटं छगू विज्ञप्ति पिथँसें गुप्तचर निकायया मू ज्याकूयात लक्षित यानाः आक्रमण जूगु खँ धाःगु दु ।आक्रमण जूगु थाय् शाश्दार क्षेत्रय् अफगानिस्तानया रक्षा मन्त्रालय, गुप्तचर सेवा कार्यालय व उत्तर एटलान्टिक सन्धि संगठन नेटोया ज्याकू लाः ।"
https://nepalbhasatimes.com/5818,अन्तर्राष्ट्रिय,११३८ बछलागा दुतिया,इरानं परमाणु कार्यक्रम संचालन यानाच्वंगु इजरायलया दावी,"इरानं परमाणु महत्वाकांक्षाबारे विश्वयात मखुगु खँ ल्हाःगु धकाः इजरायलं बिउगु द्वपंयात इरानं अस्वीकार याःगु दु । इजरायलं तेहरानया परमाणु महत्वाकांक्षायात कयाः विश्वयात मखुगु खँ ल्हाःगु प्रमाणित जूगु हजारौं पानाया दस्तावेज थःपिंके दुगु दावी याःगु खः ।                                                         मेखे इरानी विदेशमन्त्री जभाद जारिफं धाःसा अन्तर्राष्ट्रिय परमाणु ऊर्जा निकायं सम्बोधन यायेधुंकूगु पुलांगु दस्तावेजयात हे हाकनं मिले यानाः न्ह्यब्वःगु टिप्पणी यानादीगु दु ।इरानलिसेया अन्तर्राष्ट्रिय परमाणु सम्झौता त्वाःथलेगु अमेरिकी राष्ट्रपतिया चाहनायात ग्वाहालि यायेगु निंतिं इजरायलं थ्व दावी याःगु खँ विदेशमन्त्री जारिफं धयादीगु दु । इजरायली प्रधानमन्त्री बेन्जामिन नेतान्याहुं धाःसा थ्व दस्तावेज सन् २०१५ या सम्झौता लिपा इरानं थःगु परमाणु ज्ञान अभिवृद्धि यायेगु निंतिं निरन्तर ज्या यानाच्वंगु प्रमाणित याःगु खँ धाःगु दु । इजरायलया थ्व दावी लिपा अमेरिकी राष्ट्रपति कार्यालय ह्वाइट हाउसं इजरायलं सार्वजनिक याःगु विवरण थःपिंत न्हापा वःगु विवरण लिसे मिले जूगु धासें इरानं गोप्य रुपं थःगु परमाणु कार्यक्रमयात निरन्तरता बियाच्वंगु पुष्टि जूगु खँ धाःगु दु । तर राष्ट्रपति ट्रम्पं वइगु निवाः लिपा निर्णय यायेबलय् इरान लिसेया परमाणु सम्झौता त्वाःथलेगु मथलेगु धयागु बारे धाःसा छुं धयादीगु मदुनि ।राष्ट्रपति ट्रम्पं ताःई न्ह्यवनिसें थ्व सम्झौता इरानया पक्षय् दुगुलिं कि खारेज यायेमाः मखुसा संशोधन यायेमाः धया वयाच्वंगु खः । तर उगु सम्झौताय् हस्ताक्षर याःगु मेमेगु देय् बेलायत, फ्रान्स व रुसं ट्रम्पयात उगु सहमतिं अलग मजुइत धया वयाच्वंगु दु ।"
https://nepalbhasatimes.com/5859,अन्तर्राष्ट्रिय,११३८ बछलागा तृतीया,उत्तर कोरियाविरुद्ध न्ववाइगु लाउडस्पीकर,"दक्षिण कोरियां उत्तर कोरियाया सीमाय तयातःगु लाउडस्पीकरत चिइकेगु सुरु याःगु दु । थुकिया लिसें उत्तर कोरियां नं थःपिंसं तयातःगु स्पीकर लिकाइगु विश्वास प्वंकूगु दु । निगुलिं देशं सीमाय् तयातःगु थ्व स्पीकरपाखें विपक्षी देय्या विरुद्ध प्रचार प्रसार यायेगु याना वयाच्वंगु दु । वंगु वालय् निगू कोरियाया नेतातय् शिखर वार्ता लिपा थ्व स्पीकर चिइकेगु ज्या सुरु याःगु खः ।                                                         उगु वार्ताय् शान्ति स्थापना निंतिं जूगु सहमतिया पहलया संकेत कथं दक्षिण कोरियां थ्व स्पीकर चिइकेगु सुरु याःगु खँ धाःगु दु ।दक्षिण कोरियां थ्व लाउडस्पीकर सन् १९६०या दशकय् तःगु खः, उबलय् निसें थ्व लाउडस्पीकर पाखें पप म्ये हायेगु निसें समाचार प्रशारण यायेगु याना वयाच्वंगु खः । अले थ्व स्पीकरपाखें विशेषतः उत्तर कोरियाली सैनिकतय् ध्यान सालेत सामग्री प्रशारण यायेगु यानाच्वंगु खः, ताकि उमित नं थः नेताप्रति शंका ब्वलनेमाः । दक्षिण कोरियां आःतक गुलि स्पीकर गन गन तयातयागु दु धयागु स्पष्ट धाःगु मदुनि तर निम्ह नेतातय् वार्ता जुइ न्ह्यः हे थ्व स्पीकर धाःसा बन्द यायेधुंकूगु खः । छवाः न्ह्यव शुक्रवाः दक्षिण कोरियाया राष्ट्रपति मून जे इन व उत्तर कोरियाया नेता किम जोंग उन दथुइ जूगु वार्ताय् निगू देय् दथुइ तनाव म्हो यायेगु व कोरिया प्रायद्वीपयात परमाणु हतियार मुक्त यायेगु सहमति जूगु खः ।"
https://nepalbhasatimes.com/5855,अन्तर्राष्ट्रिय,११३८ बछलागा तृतीया,म्हो जुया वनाच्वन अफागनी सेना,थीथी आक्रमणय् सैनिकत सीगु लिसें थुकिं यानाः सेना त्वःना वनीपिं अप्वया वःगुलिं अफगानी सुरक्षाफौजया जनशक्ति तसकं म्हो जुया वनाच्वुं दु । अमेरिकी सरकारया छगू संस्थां बिउगु प्रतिवेदनय् वंगु दछिया दुने यक्व हे अफगानी सैनिक म्हो जूगु खँ न्ह्यथनातःगु दु । प्रतिवेदनय् सैनिकतय् ल्याः १० प्रतिशतं म्हो जुयाः स्वंगू लाख स्वयां म्हो जूवनेधुंकूगु दु ।                                                         तर अफगान रक्षा मन्त्रालयं धाःसा थ्व प्रतिवेदनया खण्डन याःगु दु । सरकारी प्रवक्तां उगु प्रतिवेदन तथ्यपरक मजूगु धासें लडाकु व माफिया समूहलिसे ल्वायेगु निंतिं आवश्यक सैनिक थःपिंके दुगु खँ धाःगु दु । प्रवक्तां थःपिनि सैनिकतय् मनोबल उच्च दुगु व देय्न्यंकं सैन्य कारवाही जारी दुगु खँ धाःगु दु । अमेरिकाया स्पेसन इन्स्पेक्टर जनरल अफ अफगानिस्तान रिकन्स्ट्रक्सन नांया संस्थां पितबिउगु प्रतिवेदनय् धाःसा सैनिकतय् म्होतिं यानाः तालिवान लिसें मेमेगु लडाकु पुचःतय् नियन्त्रणय् यक्व मनूत लाना वनाच्वंगु खँ न्ह्यथनातःगु दु । उगु प्रतिवेदन कथं तालिवान व मेमेगु लडाकु समूहं अफगानिस्तानया् ४०७ गू जिल्ला मध्ये आः नं १४.५ प्रतिशत क्षेत्रय् थःगु नियन्त्रण व प्रभाव लाकातःगु दु । थ्व ल्याः धयागु सन् २०१५या अन्त पाखे पिहांवःगु तथ्यांक स्वयां नं अप्वः खः ।संस्थाया प्रमुख जोन सोप्कों रोयटर्सलिसे खँ ल्हासें धाःगु दु– अफगान सेनाया शक्ति कमजोर जुइगु चिन्ताजनक विषय खः । अमेरिका व वया अन्तर्राष्ट्रिय साझेदारतय्सं अफगान फौजया सुदृढीकरणयात उच्च प्राथमिकताय् तयाच्वंगु दु । अफगानिस्तानय् तालिवानयात परास्त यायेत अमेरिकी नेतृत्वया फौजं अर्बौं डलर खर्च यायेधुंकूगु दु । अफगान सरकारं देशया फुक्क ब्वय् थःपिनि नियन्त्रण दुगु धयाच्वंगु दु । तर आःहे जक नं तालिवान व इस्लामिक स्टेट समूहं राजधानी काबुल व मेमेगु थासय् आक्रमण यानाः सयौं मनूतय् ज्यान कायेधुंकूगु दु । थ्व दँया सुरु पाखे बीबीसीं याःगु छगू अध्ययन कथं नं अफगानिस्तानया स्वब्व छब्व भागय् तालिवान अझं सक्रिय जुयाच्वंगु दु ।
https://nepalbhasatimes.com/6736,अन्तर्राष्ट्रिय,११३८ अनलाथ्व पञ्चमी,राजकुमार ह्यारि व मार्केलया इहिपा,"बेलायती राजकुमार ह्यारि व अमेरिकी अभिनेत्री मेगन मार्केल दथुइ शनिवाः इहिपा जूगु दु । राजकीय इहिपा समारोह विन्डसर किल्लाया सेन्ट जर्ज गिर्जाघरय् जूगु खः । राजकुमार ह्यारि व मार्केलया थ्व इहिपा समारोहय् थीथी च्यानलपाखें लाइभ प्रसारण जूगु खः ।                                                         इहिपा समारोहया कभरेज यायेत विश्वन्यंकंया मिडिया विन्डसर थ्यनाच्वंगु दुसा द्वलंद्वः बेलायती राजपरिवारया शुभचिन्तकत नं राजकीय इहिपा समारोह स्वयेत विन्डसर थ्यनाच्वंगु दु । थुगु इहिपा समारोह स्वयेत छगू लाखं अप्वः मनूत मुंगु खँ धाःगु दु ।इहिपा समारोहय् अमेरिकी टेलिभिजन स्टार ओपरा विनफ्रे, अभिनेता इडरिस एल्बा, जर्ज क्लुनी, फुटबलर डेविड बेकह्याम लिसें यक्व हे सेलिब्रिटितय् उपस्थिति दुगु खः । न्हिनय् इहिपा लिपा निम्हतिपुलिं शहर चाःहिउगु खः । राजकुमार ह्यारियात महारानी एलिजाबेथं ड्युक अफ ससेक्स उपाधि बियातःगु दु । इहिपा लिपा मार्कल डचेज अफ ससेक्स जुइ । राजकुमार ह्यारि राजगद्दीया उत्तराधिकारीपिनि धलखय् खुगूगु थासय् लानाच्वंम्ह खः । वयात अर्ल अफ डम्बाटन व बेरन किलकिलया उपाधी नं बियातःगु दु । राजकीय इहिपा समारोह स्वयेत द्वलंद्वः मनूत शुक्रवाः चान्हय्निसं विन्डसर न्ह्यःने मुनाच्वंगु खः । थुगु इहिपा समारोहय् भमचा जुइम्ह मार्कलया अबु थोमस धाःसा स्वास्थ्यया कारणं वयेमफुत । इहिपा समारोहया निंतिं सेन्ट जर्ज गिर्जाघरयात तुयुगु गुलाफ स्वांया लिसें थीथी स्वानं सजे यानातःगु खः । सु खः मार्केल  राजकुमारी ह्यारिया भमचा जूम्ह मार्केल मूलत आइरिस अबु व अमेरिकी अफ्रिकन मां पाखें बूम्ह अमेरिकी खः । ह्यारि व मार्केल दथुइ २०१६ जुलाइ निसें मतिनाया स्वापू दयाच्वंगु खः । मार्केल ३६ दँ दयेधुंकूम्ह खःसा ह्यारि धाःसा ३३ दँ जक दु । मार्केलं थ्वयां न्ह्यः फिल्म निर्माता ट्रेभर एङगलसनलिसे ब्याहा यायेधुंकूगु दु । सन् २०११ य् जूगु थ्व ब्याहा निदँ लिपा हे पारपाचुके यानाः क्वचाःगु खः । मार्केल अमेरिकी अभिनेत्री जक मखु, मिसा सशक्तिकरणया निंतिं सः तया वयाच्वंम्ह छम्ह अभियन्ता नं खः ।"
https://nepalbhasatimes.com/6726,अन्तर्राष्ट्रिय,११३८ अनलाथ्व पञ्चमी,स्वेच्छिक मृत्युया निंतिं …..,"जहांनिया राणा शासन व पंचायतकालय् जनपक्षीय विचारधारा सम्प्रेषण यायेगु व अन्याय–अत्याचारया विरुद्ध सःतःपिंत देशं पितिउँगु खँ झीसं न्यना वयाच्वनागु खः । थौं देशय् संघीय लोकतान्त्रिक शासन व्यवस्था वयेधुंकाः नं थनया जनजीवन सहज मजूगु धासें आपालं मनूत छेँजःपिं सकलें विदेश पलायन जुइगु क्रम जारी हे दु ।                                                         तर मनुखं थःगु इच्छा मृत्युया निंतिं छेँ जकमखु थःगु देय् हे त्वःता वंगु घटना धाःसा झीसं आतक न्यनागु मदु । अस्टे«लियाया छम्ह १०४ दँ दयेधुंकूम्ह मनुखं स्वेच्छिक मृत्युया निंतिं थःगु छेँ जक मखु, देय् हे त्वःताः वंगु दु व नं छम्ह वैज्ञानिक थेंज्याःम्ह मनुखं । वैज्ञानिक डेभिड गुडअलं स्वेच्छिक मृत्युया निंतिं छेँ जकमखु देय् हे त्वःताः वंगु दु । थःगु जीवन अन्त्य यायेत धासें वैज्ञानिक गुडअल मृत्युया यात्राय् पिहां वंगु खः । वैज्ञानिक गुडअल बोटानी व इकोलोजिया वैज्ञानिक खः । बेलायतय् जन्म जुयाः अस्टे«लियाय् च्वना वयाच्वंम्ह गुडअल सछिदँ पुले धुंकूसां वयागु स्वास्थ्यय् आतक छुं अज्याःगु तःधंगु समस्या वःगु धाःसा मदुनि । थ्व उमेरय् तक म्वानाच्वंसां थःगु स्वतन्त्रता लाकाकाःगु गुडअलया धापू दु । छुं दिं न्ह्यः जक थःगु बुन्हिया झ्वलय् अस्टे«लियन ब्रोडकास्टिङ कर्पोरेसनयात गुडअलं धाःगु खः, ‘जितः थ्व उमेरतक थ्यंगु इलय् तसकं पश्ताय् चाः, जि लय्तायाच्वनागु मदु, उकिं जिं याकनं सी मास्ति वः ।’ थगुने जक अस्ट्रेलियाया छगू राज्यं ताःईतक न्ह्याःगु विवाद लिपा ‘असिस्टेड डाइङ’यात कानुनी मान्यता बिउगु खः । यद्यपि थ्व मान्यता गम्भिर प्रकृतिया ल्वचं कःपिनिगु निंतिं जक खः । गुडअलयात अज्याःगु गम्भिरकथंया गुगुं ल्वय् मजूगुलिं स्वेच्छिक मृत्युया मान्यता मबिउगुलिं वं देय् त्वःता वनेमाःगु खः । छुं दिं न्ह्यः जक पर्थस्थित छखा पुलांगु फ्ल्याटय् याकःचा हे च्वना वयाच्वंम्ह गुडअल दयाः अशक्त जुइवं चिकित्सकतय्सं वयात छेँय् हे आराम यायेत व सुसाःकुसाःया आवश्यक दुगु सुझाव बिउगु खः । तर गुडअलं सुं म्हमसिउम्ह मनूपाखें सुसाःकुसाः याकाः च्वनेगु स्वयां ‘स्वेच्छिक मृत्यु’ सम्मानजनक जुइ धासें उकिया हे योजनाकथं देय् त्वःताः पिहां वंगु खः ।"
https://nepalbhasatimes.com/6798,अन्तर्राष्ट्रिय,११३८ अनलाथ्व सप्तमी,भारतीय कुटनीतिज्ञयात स्वदँया जेल,पाकिस्तानया निंतिं जासुसी याःगु द्वपनय् छम्ह भारतीय कुटनीतिज्ञयात जेल सजाय न्यंकूगु दु । भारतीय कुटनीतिज्ञ माधुरी गुप्तां पाकिस्तानय् च्वनाः ज्या याःगु इलय् थःगु देय् विरुद्ध पाकिस्तानयात गोप्य सुचं बिउगु द्वपं बियातःगु खः । थ्व द्वपनय् आः गुप्तायात स्वदँया जेल सजाय न्यंकूगु खः ।                                                         पाकिस्तान स्थित भारतीय दूतावासय् च्वनाः ज्या याःगु इलय् गुप्तां पाकिस्तानी गुप्तचर संस्था आइएसआईयात भारत बारे थीथी सुचं बिउगु खः । थ्व द्वपनय् गुप्तायात सन् २०१० य् नियन्त्रणय् काःगु खःसा आइतवाः जक अन्तिम सुनवाइया इलय् दोषी प्रमाणित यासें सजाँय न्यंकूगु खः ।
https://nepalbhasatimes.com/6795,अन्तर्राष्ट्रिय,११३८ अनलाथ्व सप्तमी,उत्तर कोरियाया ख्याच्वः बारे ट्रम्प व मुन दथुइ टेलिफोन वार्ता,उत्तर कोरियां अमेरिका लिसे जुइगु शिखर वार्ता मच्वनेफुगु ख्याच्वः बिया हयेवं अमेरिकी राष्ट्रपति डोनाल्ड ट्रम्प व दक्षिण कोरिया राष्ट्रपति मुन जाय इन दथुइ टेलिफोन वार्ता जूगु दु । फोन वार्ता उत्तर कोरियायात कयाः हे केन्द्रीत जूगु खँ धाःगु दु । अमेरिकां न्हापा जूगु सहमति अःखः संयुक्त सैन्य अभ्यासया विषयय् विवाद हःगु धासें उत्तर कोरियां वार्ता मच्वनेगु ख्याच्वः बिउगु खः ।                                                         अमेरिका लिसेया विवादया हे कारणं उत्तर कोरियां दक्षिण कोरियाया उच्च अधिकारीतय् लिसेया छगू बैठक नं अन्तिम इलय् स्थगित यानाबिउगु दु ।अमेरिका व दक्षिण कोरियाया राष्ट्रपतिय् दथुइ जूगु टेलिफोन वार्ताय् निगुलिं देय् अझ सतिक च्वनाः ज्या न्ह्याकेगु समझदारी जूगु खँ ह्वाइट हाउसं धाःगु दु । ट्रम्पयात नापलायेगु निंतिं मंगलवाः दक्षिण कोरियाली राष्ट्रपति मुन अमेरिका वनेत्यंगु दु । दक्षिण कोरिया व अमेरिका दथुइ जुइगु शिखर वार्ता सफल यायेगु वातावरण दयेकेत मुन वाशिंगटन वनेत्यंगु खः । उत्तर कोरियाली नेता किम जोङ उन व अमेरिकी राष्ट्रपति ट्रम्प दथुइ वइगु जून १२ य् सिंगापुरय् शिखर वार्ता यायेगु क्वःछिनातःगु दु ।
https://nepalbhasatimes.com/5889,अन्तर्राष्ट्रिय,११३८ बछलागा चौथी,भारतय् धाकुफसं सछिम्हं मल्याक सित,"भारतय् धुलं जाःगु शक्तिशाली धाकुफय वयाः सछिंम्हं मल्याक मनूतय् ज्यान वंगु दु । थ्व धाकुफसं यानाः राजस्थान व उत्तर प्रदेश यक्व प्रभावित जूगु दु । बुधवाः वःगु धाकुफय्या कारणं थासय्थासय् मतया लाइन वंगु दुसा यक्व थासय् सीमा क्वःदःगु, छेँ दुंगु दु ।                                                         सीपिं मध्ये अप्वः धयाथें बहनी द्यनाच्वंबलय् छेँ दुनाः व मलखं लानाः सीगु खः । थ्व मौसमय् भारतय् धुलं जाःगु धाकुफय् वइगु स्वाभाविक खःसां थुलिमछि मनूत छक्वः सीगु धाःसा अजूचायापुगु खँ धाःगु दु ।धाकुफसं राजस्थानया अलवर, भरतपुर व ढोलपुरय् दकलय् अप्वः प्रभावित याःगु दु । थन ३१ म्हेसिया ज्यान वंगु खः । राजस्थान विपद व्यवस्थापनया सचिव हेमन्त गेरां थःम्हं विपद व्यवस्थापनय् ज्या यानागु नीदँया दथुइ आःतक थपाय्सं बांमलाःगु अवस्था वःगु मसिउनिगु खँ धयादीगु दु । अथेहे उत्तर प्रदेशय् ४५ म्ह सीगु दुसा आगरया ३६ म्हेसिया ज्यान वंगु दु ।"
https://nepalbhasatimes.com/6801,अन्तर्राष्ट्रिय,११३८ अनलाथ्व सप्तमी,क्रिकेट मैदानय् जूगु आक्रमणयात कयाः संरासंपाखें निन्दा,संयुक्त राष्ट्र संघं पूर्वी अफगानिस्तानय् च्वंगु छगू क्रिकेट मैदानय् जूगु आक्रमणया निन्दा याःगु दु । संरासंया महासचिव एन्टोनियो गुथ्रेसं घटनाया निन्दा यासें छगू वक्तव्य पिथनादीगु खः । आम जनतायात लक्षित यानाः जूगु थ्व आक्रमण मानवअधिकार व अन्तर्राष्ट्रिय कानुन विपरित जूगु खँ गुथ्रेसया वक्तव्यय् धयातःगु दु ।                                                         मुस्मां धर्मावलम्बीतय् लछियंकंया रमजान पर्वया लसताय् स्थानीय स्तरय् क्रिकेट धेंधेंबल्लाः जुयाच्वंगु इलय् शुक्रवाः क्रिकेट मैदानय् विस्फोट जूगु खः । थ्व विस्फोटय् लानाः च्याम्ह सीगु खःसा ५५ म्ह घाःपाः जूगु खः ।
https://nepalbhasatimes.com/6776,अन्तर्राष्ट्रिय,११३८ अनलाथ्व सप्तमी,सिमाय् दनातःगु छेँ,"अमेरिकाया टेनिसि राज्यय् छखा अज्याःगु छेँ दु, गुगु विश्वया दकलय् तजाःगु सिमाय् दयेकातःगु दु । टेनिसि राज्यया क्रासभिल्ले सहरय् दकलय् तजाःगु सिमाय् छेँ दनातःगु दु । सिमाय् छेँ दनातःगु धायेबलय् अजू नं चायेफु । छाय्कि छेँ दनेत सिँ आवश्यक जुइ, तर सिमाय् हे छेँ दनातःगु धइगु न्यनेबलय् धाःसा पत्याः यायेत नं थाकुइफु ।                                                         खुमा सिमाया ग्वाहालिं दयेकातःगु उगु छेँया नां हे ‘ट्री हाउस’ खः । करिब १० तँ जाःगु छेँ थें हे तजाःगु उगु छेँ १०० फिट तजाः । अले थ्व सुं सर्वसाधारणया छेँ मखसे टेनिसि राज्यया हे छम्ह मन्त्रीया खः । सन् १९९३ लय् आर्किटेक्टतय्सं सिमाया द्यःने छेँ दयेकेगु विचाः याःगु खः । इमिसं विचाः जक याःगु मखु लिपा उकियात सार्थकता बीगु कुतः हे यात, व लिच्वःकथं छेँ दयेकेगु शुरु याःगु ११ दँ लिपा छेँ निर्माण यायेगु ज्या पूवन । उगु छेँनं कःघानातःगु लागा जक १ हजार वर्गफिट दु । थ्व छेँय् थहां वनेत दयेकातःगु स्वाहाने सामान्य छेँया स्वाहाने थें धाःसा मखु । थन थहां वनेत चाःचाःहिइकाः दयेकातःगु स्वाहाने गयाः वनेमाः । सिमाय् दनातःगु थ्व छेँय् बाल्कोनीया नापं नापं बास्केटबल कोर्ट तकं दयेकातःगु दु । थुगु छेँ दनेत जक १२,००० डलर खर्च जूगु बर्गेस नांया छेँथुवा (मन्त्री)या धापू दु । बर्गेसं उगु छेँ थःगु निंतिं स्वयां नं थः कलाःया निंतिं दयेका बिउगु खः ।"
https://nepalbhasatimes.com/6017,अन्तर्राष्ट्रिय,११३८ बछलागा षष्ठी,किम लिसेया वार्ताया ई व थाय् क्वःछीधुनागु दु ः ट्रम्प,अमेरिकी राष्ट्रपति डोनाल्ड ट्रम्पं उत्तर कोरियाली नेता किम जङ अनयात नापलाये न्ह्यः दक्षिण कोरियाया राष्ट्र पति मुन जे इनयात निं नापलाइगु जूगु दु । राष्ट्रपति ट्रम्प व वय्कःया समकक्षी मून दथुइ वइगु मे २२ य् ह्वाइट हाउसय् सहलह जुइत्यंगु दु । ट्रम्म व किम दथुइ थ्व हे मे महिनाया अन्त वा जूनया सुरुपाखे वार्ता जुइत्यंगु दु ।                                                         ट्रम्पं उत्तर कोरियाली नापालायेगु ई व थाय् क्वःछीधुनागु धाःसां थ्व बारे थप विवरण धाःसा बियामदीनि ।वय्कलं थ्व बारे अमेरिकां प्योङयाङलिसे विस्तृत खँ ल्हानाच्वंगु व उत्तर कोरियाया हिरासतय् दुपिं अमेरिकी नागरिकतय् बारे नं विस्तृत सहलह जुयाच्वंगु खँ धयादीगु दु । शुक्रवाः ह्वाइट हाउसय् अमेरिकी पत्रकारतलिसे खँ ल्हासें ट्रम्पं किमयात नापलायेगु तिथि व थाय् क्वःछीधुनागु व थुकिया घोषणा याकनं हे जुइ धयादीगु खः ।किमलिसे जुइगु बैठकया विषयय् सहलह यायेत ट्रम्पं दक्षिण कोरियाली राष्ट्रपतियात नापलायेत्यंगु खः ।ट्रम्प व किम दथुइ शिखर वार्ता जुइ न्ह्यः उत्तर कोरियाय् कुनातःपिं स्वम्ह अमेरिकी नागरिकतय्त त्वःतेगु बारे नं सहलह जुयाच्वंगु खँ धाःगु दु । थ्व हे दथुइ उत्तर कोरियां दक्षिण कोरिया लिसे ई मिले यायेत थःगु देय्या इलय् हिउपाः हःगु दु । उत्तरं शुक्रवाः बहनी साढे ११ बजेयात ३० मिनेट न्ह्यःने हयाः १२ बजे याःगु दु । थुकियात वंगु वालय् निगू कोरिया दथुइ जूगु शिखर वार्ता लिपा जूगु न्हापांगु व्यावहारिक पलाः जूगु खँ धाःगु दु ।
https://nepalbhasatimes.com/5883,अन्तर्राष्ट्रिय,११३८ बछलागा चौथी,पोर्चुगलय् नं तःजिक स्वांयाःपुन्हि,"येँ – युरोपेली राष्ट्र पोर्चुगलय् नं २५६२ क्वःगु स्वांयाःपुन्हिया बुद्धमूर्तिसहितया छगू तःजिगु शान्ति ¥यालीया ग्वसाः ग्वःगु दु । भगवान बुद्धया जन्म, संबोधि ज्ञान व महापरिनिर्वाण प्राप्त जूगु त्रिसंयोग चूलाःगु दिंया लसताय् २५६२ क्वःगु स्वांयाःपुन्हिया न्हिकुन्हु लाकाः पोर्चुगलया राजधानी लिस्बनय् शान्ति शोभायात्रा पिथँसे बुद्धया शान्ति सन्देश प्रवाह याःगु खः ।                                                         अन च्वनाच्वंपिं नेपाःमितय्सं वंगु सोमवाः ग्वसाः ग्वःगु शान्ति यात्रां राजधानी लिस्बनया सतक छगुलिं नेपाःमय जूगु खः । बुद्धया किपा, बुद्ध वचनया प्लेकार्ड व बुद्ध वाणीलिसें नेपाःया राष्ट्रिय ध्वाँय् ज्वनाः नेपाःया म्हसीका पिब्वइगु थीथी भेषभूषाय् नेपाःमितय्सं उगु शोभायात्रा पिथंगु खः । बुद्ध नेपालय् बूगु खः, बुद्ध शान्तिया प्रतीक खः, बुद्ध एशियाया ज्योति खः, नेपाः भ्रमण यायेनु थेंज्याःगु सन्देश प्रवाह यासें पिहां वःगु ¥यालीइ आपालं मात्राय् पोर्चुगलया बौद्ध धर्म गुरु, लामा, बौद्ध अनुयायीतय् सहभागिता दुगु खः । ¥यालीइ सहभागितय्सं बुद्ध वचनलिसें बुद्धं शरणम् गच्छामि, धम्मं शरणम् गच्छामि, संघं शरणम् गच्छामि धइगु सन्देश नं वाचन याःगु खःसा ¥याली लिपा अनया छगू पार्कय् जूगु ज्याझ्वलय् पोर्चुगिज बौद्ध धर्मगुरु लामा गिर्मों भगवान बुद्धया दिव्योपदेश, बुद्धया ज्ञान, दर्शनया बारे प्रवचन बियादीगु खः । ¥याली पिहां वये स्वयां न्ह्यः धर्मगुरुपाखें छगू तःजिगु बुद्ध पुजा नं याःगु खः ।"
https://nepalbhasatimes.com/5890,अन्तर्राष्ट्रिय,११३८ बछलागा चौथी,नीगू दकलय् प्रदूषित सहरय् झिंप्यंगू भारतया,"विश्व स्वास्थ्य संगठनं विश्वया दकलय् प्रदूषित नीगू शहर मध्ये झिंप्यंगू ला भारतया हे जक लाःगु खँ धाःगु दु । विश्व स्वास्थ्य संगठनया अध्ययनयात कयाः बिबिसी यानास्वःगु विश्लेषणय् सन् २०१६ य् भारतया उत्तरी शहर कानपुरया फसय् पीएम २.५ धाइगु अतिसुक्ष्म कण दकलय् अप्वः खनेदुगु खः ।                                                         थ्व तसकं घातक कण खः, थुकिं सासः, नुगःचु व हिनूसम्बन्धी ल्वय् ब्वलंकीगु सम्भावना अप्वः दइ । तसकं प्रदूषित सहरया धलखय् राजधानी दिल्ली लिसें बनारस, पटना, लखनउ, आगरा व श्रीनगर नं लाःगु दु । विश्व स्वास्थ्य संगठनया प्रतिवेदनय् सन् २०१६ य् जक वायु प्रदूषणया कारणं विश्वन्यंकं ४२ लाख मनूत सीगु खँ न्ह्यथनातःगु दु । उगु हे दँय् कानपुरय् पीएम २.५या औसत स्तर १७३ थ्यंगु खः, गुगु विश्व स्वास्थ्य संगठन तय यानातःगु सुरक्षित सीमा स्वयां १७ गुणां अप्वः खः ।राजधानी दिल्ली धाःसा विश्वया खुगूगु दकलय् प्रदूषित सहर जूगु दु । अन औसन पीएम २.५ या परिमाण १४३ मापन याःगु खः । अध्ययन कथं विश्वया झिम्ह मनू मध्ये गुम्हेसिनं प्रदूषित फसय् सासः ल्हाये मालाच्वंगु दु । प्रदूषण याइगु इन्धन व प्रविधिं नसाज्वलं दयेकीबलय् वइगु प्रदूषणं जक सन् २०१६ य् करिब ३८ लाख मनूत सीगु अध्ययनय् न्ह्यथनातःगु दु । विश्व स्वास्थ्य संगठनं अझ नं मिसा व मस्त लिसें स्वंगू अर्ब मनूत छेँय् प्रदूषण याइगु स्टोभ व इन्धन छ्यलाः घातक कुँ नयेत बाध्य जुयाच्वंगु खँ धाःगु दु ।"
https://nepalbhasatimes.com/6132,अन्तर्राष्ट्रिय,११३८ बछलागा अष्टमी,जापानी प्रधानमन्त्रीयात लाकमय् नसाज्वल‌,"एजेन्सी÷ जापानी प्रधानमन्त्री शिंजो आबे व वया जहानयात इजरायली प्रधानमन्त्री बेन्जामिन नेतान्याहुं बिउगु डिनरय् लाकमय् तयाः ‘डेजर्ट’ हयाबिल । वंगु मे २ तारिख जूगु डिनरय् इजरायलया सेलिब्रिटी व प्रधानमन्त्री नेतान्याहुया निजी शेफ मोशे सेगेवं शानदार डिनरया अन्तय् डेजर्ट कथं चकलेटं दयेकातःगु लाकामय् तयाः ‘डेजर्ट’ ला नकल, तर थुकियात कयाः जापान व इजरायलय् तःधंगु आलोचना जूगु दु । जापानी संस्कृतिइ लाकांयात तसकं अपमानजनक कथं कायेगु याः । अथे खःसां प्रधानमन्त्री आबें थःत हःगु डेजर्ट छुं मखुथें याउँक नयाबिल । छम्ह इजरायली कुटनीतिज्ञ इजरायली अखबार येदियोतो अहरानोतयात प्रतिक्रिया बिउगु दु, ‘थ्व तसकं असंवेदनशील व बेवकूफी ज्या खः ।’                                                         वय्कलं धयादीगु दु, ‘जापानी संस्कृतिइ लाकां स्वयां तुच्छ मेगु छुं मदु । जापानीत छेँय् जक मखु, ज्याकुथिइ तकं लाकां पिने हे त्वःताः वनी । अथेहे प्रधानमन्त्री, मन्त्री, सांसदत तकं ज्याकुथिइ दुहां वनेबलय् लाका त्वःता वनी । थ्व ला छम्ह यहुदीयात सुंगुरया ख्वाःपाः दुगु भुइ नकेगु तयाबी थें जुल ।’ छम्ह जापानी कुटनीतिज्ञ येदियोतलिसे हे खँ ल्हासें धाःगु दु, ‘छुं नं संस्कृतिइ लाकांयात डिनर टेबलय् तइमखु जुइ । व शेफया दिमागय् जक छु वल जुइ ? यदि थ्व ख्याः जक खःसां प्रधानमन्त्रीलिसे जूगु थज्याःगु ख्याः िजिमित पचे मजुल ।’ शेफ सेगेवं हे थःगु सामाजिक सञ्जालय् डिनरया किपा पोष्ट याःगु खः । थ्व किपाय् लाकां शेपय् तयातःगु डेजर्ट नं खनेदुगु खः । शेफया पोस्टय् छम्हेस्यां कमेन्ट यानातःगु दु, ‘छिं तसकं तःधंगु गल्ती यानादिल ।’ मेम्ह छम्हेस्यां च्वयातःगु दु, ‘थ्व खँ गुबलें ल्वःमंके फइमखु, सेगेव जितः छ तसकं यः अय्सां छं जिमित मछालापुसे च्वंगु अवस्थाय् लाकाबिल ।’तःगू हे अवार्ड त्याकेधुंकूम्ह शेफ सेगेवया इजरायलय् तःगू हे रेष्टुराँ दु, अथेहे पाकशिक्षा सम्बन्धी तःगू हे सफू च्वयेधुंकल । व छम्ह इजरायलया टेलिभिजन सेलिब्रटी नं खः ।"
https://nepalbhasatimes.com/6233,अन्तर्राष्ट्रिय,११३८ बछलागा दशमी,सम्झौता भंग याःगुलिं विश्वन्यंकं ट्रम्पया आलोचना,"बेलायत, फ्रान्स व जर्मनीं अमेरिकी राष्ट्रपति डोनाल्ड ट्रम्पं इरानलिसेया पारमाणिक सम्झौता त्वाःथलेत याःगु निर्णय दुःखद जूगु खँ धाःगु दु । उमिसं थःपिनिगु सुरक्षाया निंतिं नं थ्व सम्झौता महत्वपूर्ण दुगु खँ धाःगु दु । अथेहे उमिसं मेमेगु देशं थ्व सम्झौता कार्यान्वयनयात निरन्तरता बीबलय् वाशिंगटनं थुकी पंगः थनेगु ज्या यायेमजिउगु खँ नं धाःगु दु ।                                                         ट्रम्पं सम्झौता त्वाःथलेगु खँ धाःसां युरोपेली संघ व रुसं धाःसा सम्झौतायात निरन्तरता बीगु प्रतिबद्धता प्वंकूगु दु । तर मध्यपूर्वय् वाशिंगटनया मू साझेदार जुयाच्वंगु इजरायल व साउदी अरेबियां धाःसा अमेरिकी निर्णययात लसकुस याःगु दु ।इजरायली प्रधानमन्त्री बेन्जामिन नेतान्याहुं ट्रम्पया साहसिक निर्णय धासें प्रशंसा याःगु दु । वय्कलं इरानलिसे न्हापा जुयाच्वंगु सम्झौता विपद् हइगु कथंया जूगु खँ धाःगु दु । अथेहे साउदी अरेबियां इरानलिसे जुयाच्वंगु सम्झौता मध्यपूर्वय् अस्थिरता हयेगु तेहरानया कुतःयात ग्वाहालि याइगु कथंया दुगु खँ धया वयाच्वंगु खः ।ट्रम्पया निर्णयय् प्रतिक्रिया बिसें इरानी राष्ट्रपति हसन रुहानीं अमेरिका बाहेक थ्व पारमाणविक सम्झौता कायम याना तयेफइ कि फइमखु धकाः स्वयेत थः विदेशमन्त्रीयात आदेश बिउगु दु । थुकिया निंतिं रुहानीं वइगु वाःनिसें युरोपेली देय्त, चीन व रुसलिसे वार्ता यायेत विदेश मन्त्रालययात आदेश बीधुंकूगु दु । वय्कलं धयादीगु दु, ‘यदि चिधंगु इलय् जक नं थ्व सम्झौतां लबः दइगु जुल धाःसा सम्झौता कायम हे यानातयेगु जुइ ।’ अथेहे वय्कलं कुटनीतिक वार्ताया लिच्वः स्वयां थःपिंसं औद्योगिकस्तरय् युरेनियम प्रवद्र्धनया निंतिं तयार जुइत अधिकारीतय्त आदेश बीफुगु खँ नं धयादीगु दु । वय्कलं अमेरिकी राष्ट्रपति ट्रम्प मनोवैज्ञानिक युद्ध पाखे न्ह्याःवनाच्वंगु द्वपं नं बियादीगु दु ।अमेरिकी राष्ट्रपति ट्रम्पं स्थानीय ई कथं मंगलवाः न्हिनय् इरानलिसेया पारमाणविक सम्झौता ग्यानापुगु व एकपक्षीय धासें थुगु सम्झौतां अलग च्वनेगु घोषणा याःगु खः । वय्कलं आतंकवाद प्रायोजन याइगु विश्वया अग्रणी देय्तय्त थ्व सम्झौतां पारमाणविक बम हासिल यायेत पनेमफइगु खँ धया वयाच्वंगु खः । वय्कलं इरान विरुद्ध अमेरिकां न्हापा तयातयागु उच्च प्रतिबन्ध हाकनं सुरु यायेगु खँ नं धयादीगु खः । मेखे थ्व सम्झौता याकूम्ह तत्कालीन अमेरिकी राष्ट्रपति बराक ओमाबां ट्रम्पया निर्णयया निन्दा यानादीगु दु ।"
https://nepalbhasatimes.com/13103,अन्तर्राष्ट्रिय,११३८ ञलागा त्रयोदशी ,विश्वया तापमान प्रतिवेदन तयार,"येँ –  विश्वया तापमान अस्वाभाविक रुपं अप्वया वनाच्वंगु दु । थुकियात कयाः विश्वया आपालं देशं चिउताः नं प्वंका हयाच्वंगु दु । थ्व हे झ्वलय् विश्वया तापमान अप्वःगु व उकिया जोखिमयात कयाः प्रतिवेदन तयार याःगु दु । विश्वव्यापी तापक्रम १.५ निसें २ डिग्री सेल्सियस वृद्धि जुल धाःसा उकिं लाके फइगु सम्भावित प्रभाव, जोखिम व उकियात संबोधन याये फकथंया विशेष प्रतिवेदन तयार याःगु खः ।                                                         दक्षिण कोरियाली सहर सोङ्दोय् जलवायु परिवर्तन सम्बन्धी अन्तर सरकारी मंच (आईपिसिसि)या ४८ क्वःगु बैठकं उगु प्रतिवेदन तयार याःगु खः । वन तथा वातावरण मन्त्रालयया कथं वंगु अक्टोबर १ निसें ५ तारिखतक उगु बैठक जूगु खः । प्रतिवेदनय् विश्वव्यापी तापक्रम वृद्धियात संबोधन यानाः उत्सर्जनया लँपु व दिगो विकासया लक्ष्य नापं गरिबी न्यूनीकरणया सन्दर्भय् सुदृढीकरणया विषयत दुथ्याकातःगु दु । सन् २०१५ य् पेरिसय् जूगु सम्मेलनं उगु प्रतिवेदन तयार यायेत इनाप याःगु खः ।"
https://nepalbhasatimes.com/13093,अन्तर्राष्ट्रिय,११३८ ञलागा त्रयोदशी ,१३ अर्ब जरिवाना,भारतीय संकिपा ख्यःया नायक नायिकां कानुन हाचां गाल धाःसा जरिवाना पूगु समाचार झीसं न्यना वयाच्वनागु खः । तर इमिसं गुलि जरिवाना पुल धइगु बारे धाःसा संचारमाध्यमय् छुं नं न्ह्यथनातःगु दइमखु । तर छम्ह चिनिया अभिनेत्रीं ८८३ मिलियन युआन (चिनिया मुद्रा) अर्थात झिंस्वंगू अर्बतका दां बराबरया जरिवाना पुलेमाःगु जूगु दु ।                                                         कर छले याःगु व थीथी आपराधिक गतिविधिइ संलग्न जूगु द्वपनय् चिनिया अभिनेत्रीयात उकथंया जरिवाना न्यंकूगु खः । फेन बिंगबिंग नांया उम्ह अभिनेत्रीयात उकथंया जरिवाना न्यंकूगु खः । तर बिंगबिंग धाःसा वंगु जुलाइनिसें हे बेपत्ता जुयाच्वंगु खःसा हालय् जक वं सामाजिक संजालपाखें थम्हं यानागु गल्तीयात कयाः ताःहाकःगु हे माफीपत्र सेयर याःगु दु । बिंगबिंगया थुगु ज्यां वया प्रशसंक जक मखु सकसितं हे अजू चायेका बिउगु दु । अभिनत्री फेन बिंगबिंग चीनय् दकलय् अप्वः कमाइ दुम्ह छम्ह प्रमुख कलाकार खः । ३० दँ दुम्ह बिंगबिंगं चिनिया फिल्म उद्योगय् जक मखु हलिउडया फिल्म ‘एक्स म्यान’ व ‘आइरन म्यान’ लगायत मेमेगु नं आपालं फिल्मय् अभिनय यायेधुंकूगु दु । बेपत्ता जुयाच्वंम्ह बिंगबिंगं सामाजिक संजालपाखें माफी फ्वंसां व गन दु धइगु बारे छुं खुलासा यानातःगु धाःसा मदु । यद्यपि वयात सुनानं नजरबन्दय् तयातःगु दयेमाः धइगु अनुमान धाःसा जुयाच्वंगु दु । इलय् हे जरिवाना वापतया ध्यबा पुला बिउगु खःसा आपराधिक मामिलापाखें बचे जुइम्ह बिंगबिंगं लिपा हे जूसां थमहं कानुनया पलाना यायेगु व थम्हं पुलेमाःगु जरिवाना पुलेगु निंतिं तयार जूगु दु ।
https://nepalbhasatimes.com/13240,अन्तर्राष्ट्रिय,११३८ कौलाथ्व पारू ,मेक्सिकोय् नीम्ह मिस्त स्याःपिं तिपू ज्वन,"येँ – मेक्सिकोय् नीम्हं मल्याक मिस्तय्त स्यायेधुंकूपिं छज्वः तिपूयात ज्वंगु दु । मस्तय्त तयाः यंकीगु प्रामय् मानवअंग सहित ज्वंपिं उपिं तिपुलीं थःपिंसं नीम्ह मिस्तय्त स्यानागु स्वीकार याःगु खः । उमित वंगु बिहिवाः ज्वंगु खः । तनाच्वंम्ह छम्ह मिसा व वया मचायात मालाच्वंपिं प्रहरीं अनुसन्धानया झ्वलय् उपिं तिपूयाके च्वंगु प्रामय् खानतलासी यानास्वःबलय् मानव अंग लुइकूगु खः ।                                                         ज्वंम्ह मध्ये मिजंम्हेसिनं थःम्ह छुं मिस्तय्त बलात्कार नं यानागु स्वीकार याःगु दु । वं उपिं मिस्तय् क्वँय् तकं मियाबियागु बयान बिउगु खः । अनुसन्धानकर्तातय्सं उपिं तिपूया क्वथा व लिक्कसं च्वंगु मेगु थासय् तःगू हे मानव अंग लुइकूगु खः । सिमेन्ट तयातःगु बाल्टिनया लिसें फ्रिजय् तकं थज्याःगु अंग तयातःगु लुइकूगु खः । प्रहरीं उमिसं मानवअंग मियाच्वंगु धाःगु दु, तर सुयात मिल धयागु आःतक स्पष्ट याःगु मदुनि । वंगु सेप्टेम्बरय् २८ दँया छम्ह मिसा नेन्सी व वया निला दुम्ह मचा भ्यालेन्टिना तंगु खबर वयेवं प्रहरीं मालेज्या न्ह्याकूगु खः । उपिं तिपूया जःलाखःलातय्सं उमिसं न्ह्याबलें प्राम गुडे यानाच्वंगु खं धकाः धाःगुलिं प्रहरीं उमिके न्यनेकने याःगु खः ।"
https://nepalbhasatimes.com/14413,अन्तर्राष्ट्रिय,  ,ब्रेक्जिट मस्यौदा बेलायती  मन्त्रिपरिषद्पाखें अनुमोदन,बेलायतया मन्त्रिपरिषदं युरापेली संघ त्वःतेगु बेक्जिट सम्झौता सम्बन्धी प्रधानमन्त्री टेरेजा मेया प्रस्ताव अनुमोदन याःगु दु । प्रधानमन्त्री मे नं युरोपेली संघपाखें बेलायत पिहां वयेगु सम्बन्धी विस्तृत शर्तयात कयाः संघलिसे जूगु मस्यौदा सम्झौतायात थःगु मन्त्रिपरिषदं अनुमोदन याःगुख ँ धयादीगु दु ।                                                         मन्त्रिपरिषद्य् ताःहाकः सहलह लिपा अनुमोदन जूगु खँ वय्कलं धयादीगु दु ।‘जिमिगु न्ह्यःने यक्व हे मछिंगु विकल्पत दुगु खः । थ्व आःतक चूलाःगु मध्ये दकलय् उत्तम विकल्प खः । थ्व बेलायतया राष्ट्रिय स्वार्थ कथं दु’ वय्कलं धयादीगु दु । मन्त्रिपरिषद् गुम्ह मन्त्रीतय्सं उगु प्रस्तावया विरोधय् न्ववाःगु खँ बिबिसीं धाःगु दु । विपक्षी लेबर दलया नेता जेरेमी कोर्बीनं उगु सम्झौता बेलायतया राष्ट्रिय स्वार्थ अनुकुल जू थें थःत मताःगु खँ धाःगु दु । थ्व प्रस्तावया विपक्षय् मत बीगु कि मबिइगु बारे लेबर दलं निर्णय याइगु जूगु दु । सत्तारुढ कन्जरभेटिभ पार्टी दुने नं थ्व प्रस्ताव विरुद्ध तच्वःगु सः थ्वयाच्वंगु दु । मेखे ताःई न्ह्यव निसें अन्योलय् लानाच्वंगु थ्व सम्झौतायात कयाः बेलायती सरकारं याःगु निर्णययात कयाः युरोपेली नेतातय्सं धाःसा लसकुस याःगु दु । युरोपेली युनियनया बे्रक्जिटसम्बन्धी मू वार्ताकार मिसेल बार्नियरं बेलायतया निर्णय स्वाभाविक रुपं बे्रक्जिटया कार्यान्वयनया निंतिं महत्वपूर्ण जूगु खँ धाःगु दु । वय्कलं निगुलिं पक्षं निर्णायक प्रगति चूलाकूगु खँ धयादीगु दु ।
https://nepalbhasatimes.com/14380,अन्तर्राष्ट्रिय,  ,"ह्वाइट हाउसय् ल्वापु ,मिसाम्ह सुरक्षा सल्हाकारयात लिकायेत मेलानिया ट्रम्पया माग","अमेरिकी राष्ट्रपति डोनाल्ड ट्रम्पया कलाः मेलानिया ट्रम्पं छम्ह शीर्ष राष्ट्रिय सुरक्षा अधिकारयात वयागु ज्यां लिकयाछ्वयेत माग याःगु दु । अमेरिकी मिडियाय् वःगु रिपोर्ट कथं वंगु अक्टोवरय् अफ्रिका भ्रमणय् वंगु इलय् प्रथम महिला मलेनिया ट्रम्प व डेपुटी राष्ट्रिय सुरक्षा सल्हाकार मीरा रिकार्डेल दथुइ ल्वापु जूगु खः ।                                                         सुरक्षा सल्हाकारया प्रवक्तां धाःगु दु, ‘प्रथम महिलाया ज्याकुथिं ह्वाइट हाउसय् सुरक्षा सल्हाकार रिकार्डेलया आवश्यक मदु धायेधुंकूगु दु ।’ मेखे ह्वाइट हाउस व राष्ट्रिय सुरक्षा परिषदं धाःसा थ्व घटनायात कयाः छुं न्ववाःगु मदुनि । मेलेनियालिसे ल्वापु याःम्ह डेपुटी राष्ट्रिय सुरक्षा सल्हाकार मीर रिकार्डेल वंगु न्हय्ला न्ह्यवनिसें राष्ट्रिय सुरक्षा सल्हाकार जोन बोल्टनया नेतृत्वय् दुगु शक्तिशाली सुरक्षा परिषद्य् च्वना ज्या यानाच्वंम्ह खः । अमेरिकी मिडियाय् वःगु खबर कथं मेलानिया व मीरा दथुइ अफ्रिका यात्राया झ्वलय् विमानय् च्वनेगु सिटया खँय् ल्वापु जूगु खः । थ्व भ्रमणया इलय् हे एबीसी नेटवर्कयात बिउगु अन्तर्वार्ताय् मेलानियां ह्वाइट हाउसय् छुं अज्याःपिं मनूत दु गुपिंत थःम्हं विश्वास यायेमफु धाःगु खः ।मंगलवाः द वाल स्ट्रीट जर्नलय् वःगु समाचारय् मेलानिया ट्रम्पया टिमं प्रथम महिला व ह्वाइट हाउस बारे वःगु छुं नकारात्मक प्रतिवेदनया लिउने मीरा रिकार्डेलया ल्हाः दुगु अनुमान यानाच्वंगु दु । पत्रिकाय् मेलानिया व रक्षा मत्री जेम्स मेटिस दथुइ नं रक्षा नीतियात कयाः विवाद जुइगु यानाच्वंगु खँ च्वःगु दु ।मेलानिया ट्रम्पपाखें पितबिउगु वक्तव्यय् धाःसा जोन केली व मेलानिया दथुइया स्वापू सामान्य दुगु खँ धाःगु दु । वक्तव्यय् धयातःगु दु, ‘चीफ केली व मय्जु ट्रम्प दथुइ स्वापू तसकं सकारात्मक दु व निम्ह दथुइ छुं विवाद मदु ।’ मेखे अमेरिकी मिडियाय् वयाच्वंगु खबर कथं राष्ट्रपति ट्रम्प ह्वाइट हाउसया वेस्ट विंगय् छुं तःधंगु हिउपाः हयेगु बारे बिचाः यानाच्वंगु दु । ह्वाइट हाउसया चीफ अफ स्टाफ जोन केली वा होमल्यान्ड सेक्युरिटी विभागया प्रमुख कस्र्टजेन नीलसनयात चिकेगु बारे ट्रम्पं बिचाः यानाच्वंगु दु ।"
https://nepalbhasatimes.com/14333,अन्तर्राष्ट्रिय,  ,समाचार वाचक  रोबोट,"प्रविधिया विकास थन तक थ्यने धुंकल कि, आः मनूतय्सं छुं हे ज्या यानाः नयेमाली मखुला धइगु आशंका यायेगु थाय् दया वःगु दु । धायेत्यनागु छु धाःसां थौंकन्हय् गुलि नं ज्या मनूतय्सं याना वयाच्वंगु खः, व दक्वं थासय् आः बुलुहुं बुलुहुं रोबोटं थःगु उपस्थिति क्यना हयाच्वंगु दु ।                                                         थन बियातःगु छपाः किपा स्वयादिसँ, स्वयेबलय् छम्ह मनू थें च्वं । तर वास्तवय् व रोबोट खः । अले किपाय् मनूया आकृतिइ खने दुम्ह रोबोटं समाचार वाचन यानाच्वंगु खः । मनुखं याइगु मेमेगु ज्याय् रोबोटया उपस्थिति दइगुयात सामान्यकथं कायेगु थाय् दुसा समाचार वाचन यायेगु ज्या धाःसा मनुखं हे यायेमाःगु ज्या खः । तर प्रविधिया विकासया ख्यलय् चीनं छगू न्हूगु नमूना न्ह्यःने हयेगु झ्वलय् समाचार वाचन याइग रोबोट हे दयेकाः उकियात सार्वजनिक याःगु दु । चिनिया सरकारी समाचार संस्था ‘सिन्ह्वां’ संचारया क्षेत्रय् न्हूगु आयाम तनेकथं चछिन्हिछिं समाचार सम्प्रेषण यायेफुम्ह रोबोटयात ‘डेब्यू’ याःगु खः । सिन्ह्वां इन्टरनेट कन्फ्रेन्सपाखें उम्ह समाचार वाचक रोबोटयात सार्वजनिक याःगु खः । अंग्रेजी भासं समाचार बुलेटिन वाचन यायेगु झ्वलय् उम्ह रोबोट समाचार वाचकं दकलय् न्हापां ‘हेल्लो ! छिकपिंसं स्वयाच्वनादीगु दु, अंग्रेजी समाचारमूलक ज्याझ्वः । अले जि समाचार वाचक एआई । बेइजिंगपाखें’ नवाःगु खः । सिन्ह्वाया समाचार वाचक हाङ, योए थें दुरुस्त खने दुम्ह रोबोटं थःत प्रस्तुति नं धाथें हे समाचार वाचक खने दयेक याःगु खः । उम्ह रोबोट सिन्ह्वा व चिनिया सर्च इन्जिन कम्पनी ‘सोगोयुं’ दयेकूगु खः ।"
https://nepalbhasatimes.com/13964,अन्तर्राष्ट्रिय,११३८ कौलागा नवमी,निलम्बित श्रीलकाली संसद फुकुवा,श्रीलंकाया राष्ट्रपति मैथ्रीपाला सिरिसेनां संसद निलम्बन फुकुवा यानाः सोमवाःया निंतिं संसद बैठक सःतादीगु दु । सरकारी अधिकारीतय्सं निम्ह प्रधानमन्त्री दथुया शक्ति संघर्ष ज्यंकेत संसदया बैठक सःतूगु खँ धाःगु दु ।राष्ट्रपति सिरिसेनां रनिल विक्रमासिंङ्घेयात प्रधानमन्त्री पदं बर्खास्त यानाः संसद निलम्बन यानादीगु खः ।                                                         संसद निलम्बन यायेवं राष्ट्रपतिं रनिल विक्रमासिंङ्घेया थासय् पुलांम्ह राष्ट्रपति महिन्द्रा राजापाक्षयात प्रधानमन्त्री नियुक्त यानादीगु खः । विक्रमासिङ्घें राष्ट्रपतिया पलाःयात खारेज यासें प्रधानमन्त्रीया सरकारी निवास त्वःतेत अस्वीकार याना च्वनादीगु दु । बुधवाः सनिलय् राष्ट्रपति व संसदया सभामुख दथुइ भेटवार्ता जूगु खः । थ्व छगू कथं मध्यस्थता जूगु खँ वार्ताय् सहभागी छम्ह अधिकारीं धाःगु दु । वार्ता मजूगु खःसा सभामुखं राष्ट्रपतियात बेवास्ता यानाः शुक्रवाः हे संसद बैठक सःते त्यंगु खः ।
https://nepalbhasatimes.com/14054,अन्तर्राष्ट्रिय,११३८ कौलागा द्वादशी ,मोदी हाकनं नेपाः वइगु,येँ –  भारतया प्रधानमन्त्री नरेन्द्र मोदी हाकनं नेपाः वइगु जूगु दु । प्रधानमन्त्री मोदी धार्मिक लिसें राजनीतिक भ्रमणया नेपाः वयेत्यंगु खः । नेपाः वल धाःसा मोदीया थ्व न्याक्वःगु नेपाः भ्रमण जुइ । प्रधानमन्त्री मोदी वइगु मंसिर २६ गते नेपाः वइगु ग्वसाः दु ।                                                         मोदी विवाह पञ्चमीया लसताय् नेपाः भ्रमण याइसा जयनगर– जनकपुर रेलमार्गया लिसें विराटनगरय् दयेकूगु एकीकृत जाँच विन्दु (आइसिपी)या उलेज्या यायेगु ज्याझ्वलय् ब्वति काइगु खँ धाःगु दु ।
https://nepalbhasatimes.com/15942,अन्तर्राष्ट्रिय,  ,इन्डोनेसियाय् सुनामिं सीपिनि ल्याः ४२८ थ्यन,इन्डोनेसियाय् वंगु शनिवाः जूगु ज्वालामुखी बिस्फोट व थुकिं वःगु सुनामीं यानाः सीपिनि ल्याः ४२८ थ्यंगु दु । थुकी लानाः मेपिं १०२१ म्ह घाःपाः जूगु व ७७ म्ह बेपत्तँ जुयाच्वंगु खँ नं इन्डोनेसियाया प्रकोप व्यवस्थापन विभागया प्रवक्ता सुटोपो पूर्वा नुग्राहों जानकारी बिउगु दु । सुनामीया कारणं हजारौं स्थानीय विस्थापित जूगु खँ नं धाःगु दु ।                                                         ज्वालामुखी विस्फोटया कारणं वःगु समुद्री छालं यानाः तःधंगु जनधनया क्षति जूगु खः । इन्डोनेसियाया सुन्डा स्त्राइटया तटीय क्षेत्रय् स्थानीय ई कथं बहनी ९ः३० बजे ज्वालामुखी विस्फोट जूगु खः । खोज व उद्धार ज्या अझं न्ह्यानाच्वंगु धासें वय्कलं सीपिनि ल्याः अझं अप्वयेफुनिगु खँ धयादीगु दु । इन्डोनेसियाय् ज्वालामुखी विस्फोट व भुखाय्या उच्चा जोखिम दुगु थाय् खः । शनिवाः वःगु ज्वालामुखीयात क्राकाटोआ नां बिउगु दु ।
https://nepalbhasatimes.com/15941,अन्तर्राष्ट्रिय,  ,मेक्सिकोय् हेलिकोप्टर दुर्घटना गभर्नर मन्त,"मेक्सिकोय् सोमवाः छगः हेलिकप्टर दुर्घटना जुयाः अनया पुब्ला राज्यया गभर्नर व छम्ह सिनेटर व वय्कःया कलाः सीगु दु । अथेहे दुर्घटनाय् लानाः हेलिकप्टरया निम्ह चालक, छम्ह सहयोगी नं सिउगु खः । मेक्सिकोया राष्ट्रपति कार्यालयं जानकारी बिउ कथं गभर्नर मार्था एरिका अलोन्सो, सिनेटर राफेल मोरेनो भाल्ले व वय्कःया कलाः सीगु खः ।                                                         मेक्सिकोया राष्ट्रपति म्यानुएल लोपेज ओब्राडोरं ट्विट यासें समवेदना प्वंकूगु दु । लिसें वय्कलं हेलिकप्टर दुर्घटनायात कयाः अनुसन्धान सुरु जुइधुंकूगु खँ नं धाःगु दु । पुब्लाया सान्ता मारिया कोरोनान्गो क्षेत्रं ब्वःगु १० मिनेट लिपा हे दुर्घटना जूगु खः । गभर्नर अलोन्सों वंगु डिसेम्बर १० य् जक पदभार ग्रहण यानादीगु खः । वय्कः पुब्लाया न्हापांम्ह मिसाम्ह गभर्नर नं खः ।"
https://nepalbhasatimes.com/16378,अन्तर्राष्ट्रिय,  ,कार दुने कार खुँ !,"थ्व संसारय् खुँतय्सं दुःख मबिउगु सहर धइगु गनं मदु । न्ह्यागु देशय् नं खुँत दु । गुलिं खुँत थःगु खुँज्याय् सफल जुइसा, गुलिसित खू वयाच्वंगु इलय् व गुलिसितं खुँज्या यानाच्वँच्वं हे ज्वनेत नं सफल जूगु घटनात दु । अले थ्व खुँतय् कारणं अजू चायापुगु घटना नं जू । थज्याःगु हे छगू घटना जूगु दु नर्वेय् ।                                                         छम्ह ल्याय्म्ह छगः कार खुइत वंगु इलय् वयात तःधंगु हे आपत जुल । मेमेगु सरसामान जूसा दक्वं प्वःचिना खुं ज्वना वनीगु खइ, तर कार लात थ्व चले यायेत ला कारय् दुने च्वने हे माल, अले ताःचा नं माल । नर्वेया उम्ह ल्याय्म्ह जब कार खुइत ताःचा सहित कारय् दुहां वन, अबलय् वयात तःधंगु हे आपत जुल । व कार दुने हे लात पिहां वये मफुत । थन तक कि वयात उद्धार यायेत प्रहरीयात हे सःतेमाःगु अवस्थातकं वल । वंगु वाःया सोमवाः जूगु घटना बारे प्रहरी ट्विट यासें जानकारी बिउगु खः । कार खुइत वंम्ह ल्याय्म्ह थः कार दुने हे फसे जुइवं वं थःत उद्धार यायेत धासें प्रहरीयात हे फोन याःगु जुयाच्वन । कार खुया यंकेत चले यायेत स्वयाच्वँच्वं हे कारया लुखा मचालेवं वं प्रहरीयात फोन यायेत बाध्य जूगु खः, प्रहरी उम्ह ल्याय्म्हं धाःगु थासय् थ्यंकः वःगु इलय् घटनाया बारे जानकारी दयेवं प्रहरी हे अजू चाःगु खः । लिपा प्रहरीं लुखा चायेकाः उम्ह ल्याय्म्हयात कारं पिकाःगु खःसा ल्याय्म्ह नं थः कारं पिहां वयेखंगुलिं लय्ताल । तर वयागु लसता ताःईतक कायम मजुल, छाय्कि वयां लिपा कार खू वःम्ह ल्याय्म्हयात प्रहरीं ज्वना यंकल । लिपा अभिभावकयात सःताः जिम्मा बियाछ्वःगु खः ।"
https://nepalbhasatimes.com/15528,अन्तर्राष्ट्रिय,  ,‘जि क्लोन मखु मनू हे खः’,"‘जि म्वानाच्वनागु दु’ थ्व गुगुं बाखं व चिनाखँया शीर्षक मखु । थ्व ला छम्ह राष्ट्रपतिं बिउगु अभिव्यक्ति खः । अर्थात छम्ह राष्ट्रपतिं थःगु बारे न्यंगु न्ह्यसःया लिसः बीगु झ्वलय् थुकथं थः ‘असली राष्ट्रपति जूगु व म्वानाच्वनागु’ अभिव्यक्ति बीमाःगु खः ।थुकथं थःगु बारे अभिव्यक्ति बिउम्ह राष्ट्रपति खः नाइजेरियाया राष्ट्रपति मोहम्मदु बुहारी ।                                                         पोल्याण्डय् च्वना वयाच्वंपिं नाइजेरियन समुदाययात संबोधन यायेगु झ्वलय् राष्ट्रपति बुहारीं ‘थः म्वानाच्वनागु दु’ धकाः घोषणा यायेमाःगु स्थिति खः । छुं दिं न्ह्यः पोल्याण्डय् जलवायु सम्मेलन जूगु खः । उगु सम्मेलनय् ब्वति कायेत वंम्ह राष्ट्रपति बुहारीं अन च्वनाच्वंपिं थःगु देय्या नागरिकलिसे जूगु भेटघाटया इलय् उकथं प्रष्टीकरण बीमाःगु खः । भेटघाटय् नाइजेरियन समुदायं राष्ट्रपति बुहारीयात छगू अजू चायापुगु न्यंगु जुयाच्वन । इमिसं ‘छि धाथेंया राष्ट्रपति बुहारी खः कि राष्ट्रपति बुहारीया क्लोन खः ?’थ्व न्ह्यसःया कयाः स्पष्ट यायेगु झ्वलय् नाइजेरियाया राष्ट्रपति बुहारीं थः क्लोन मखसे धाथेंया राष्ट्रपति बुहारी हे जूगु घोषणा याःगु खः । थः वास्तविक राष्ट्रपति बुहारी मखसे वया क्लोन जक जूगु धकाः थीथी कथंया अफवाह न्यना वनाच्वंगुयात राष्ट्रपति बुहारीं खण्डन तकं यायेमाःगु स्थिति वःगु खः । पोल्याण्डय् च्वनाच्वंपिं नाइजेरियनतय्सं न्यंगु न्ह्यसःयात कयाः राष्ट्रपति बुहारी ट्विटरय् ‘पोल्याण्डय् नाइजेरियन समुदायलिसेया छगू भेटघाटया इलय् जितः छगू न्ह्यसः न्यन कि जि क्लोन खः वा धाथेंया मनू । अज्ञानतां जायाच्वंगु अफवाह अजू चायापु मजू । छाय्कि जि थगुने अस्वस्थताया कारणं विदाय् च्वंच्वनागु खः । अबलय् मनूतय्सं जि सित धकाः तायेकूगु खः ।’‘जि धाथेंया मनू खः, जि नाइजेरियाया राष्ट्रपति बुहारी हे खः, वयागु क्लोन मखु, थ्व विश्वास जिं छिकपिंत बियाच्वना । नापं जिं थःगु ७६ दँ बुन्हि नं याकनं हनेत्यनागु दु’ राष्ट्रपति बुहारीं च्वःगु खः ।  "
https://nepalbhasatimes.com/16506,अन्तर्राष्ट्रिय,  ,भारतय् मुस्मांतय्त  पक्षपात याइगु कानुन,"भारतया क्वय्या संसद्ं नागरिक सम्बन्धी छगू विवादस्पद कानुनयात पारित याःगु दु । नागरिकताय् मुस्मां समुदायया मनूयात पक्षपात जुइकथंया व्यवस्था दुगु उगु कानुन मंगलवाः पारित जूगु खः । थ्व न्हूगु कानुनय् म्होतिं नं खुदँ तक भारतय् च्वनाच्वंपिं बंगलादेश, पाकिस्तान व अफगानिस्तानया हिन्दू, क्रिश्चियन व शिख धर्मावलम्बीतय्त नागरिकता बीगु, तर मुस्मां जूसा नागरिकता मबिइगु खँ न्ह्यथनातःगु दु ।                                                         न्हूगु कानुनं मुस्लिम समुदाययात अन्याय याःगु धासें आलोचना जुयाच्वंगु दु । नागरिकताया निंतिं धर्म विशेषयात पक्षपात यानातःगुलिं थ्व कानुन विवादय् लाःवंगु खः । प्रधानमन्त्री नरेन्द्र मोदी हे हिन्दूवादी जूगुलिं मुस्मांत प्रति थुलि अनुदार कानुन पारित जूगु खँ पिहां वयाच्वंगु दु ।"
https://nepalbhasatimes.com/16522,अन्तर्राष्ट्रिय,  ,ट्रम्प दथुइ हे वार्ता त्वःताः पिहां वन,"वाशिंगटन – अमेरिकी राष्ट्रपति डोनाल्ड ट्रम्प डेमोक्रेटिक पार्टीया सांसदलिसे जूगु छगू वार्ता दथुइ हे त्वःताः पिहां वंगु दु । राष्ट्रपति ट्रम्प बजेट अभावया कारणं वंगु झिंगुन्हु न्ह्यवंनिसें आंशिक रुपं बन्द जुयाच्वंगु सरकारी ज्याकू चायेकेगु विषयय् डेमोक्रेटिक नेतालिसें वार्ता यायेगु झ्वलय् दथुइ हे वार्ता त्वःताः पिहां वंगु खः ।                                                         राष्ट्रपति ट्रम्पं डेमोक्रेटिक पार्टीया नेतालिसे जूगु उगु वार्तायात ‘ईयात सितिं छ्वयेगु ज्या’ जक जूगु संज्ञा बिसें वार्ता त्वःताः पिहां वंगु खः । बजेट अभावया कारणं सरकारी ज्याकू आंशिक रुपं बन्द जुइवं च्यागू लाख स्वयां अप्वः कर्मचारीं तलबतकं नये खनाच्वंगु मदु । राष्ट्रपति ट्रम्प व डेमोक्रेटिक पार्टीया नेतातय् दथुइ जूगु वार्ताय् ट्रम्पं अमेरिका व मेक्सिकोया सीमानाय् पःखाः ग्वयेत बजेट विनियोजन यायेत इनाप याःगु खःसा उकियात कयाः डेमोक्रेटिकया क्वय्या सदनया सभामुख न्यान्सी प्योलोसी व नेता चक शूमरं असहमति प्वंकेवं राष्ट्रपति ट्रम्पं वार्ता भंग जूगु धासें दथुइ हे त्वःता वंगु खः । वार्ता त्वःताः पिहां वयाखतं राष्ट्रपति ट्रम्पं डेमोक्रेटिक नेतातय्त सीमा सुरक्षाया निंतिं थःगु योजनाय् ग्वाहालि यायेत इनाप यानागु तर, इमिसं मजिउ धकाः लिसः बिउगु धासें ट्विट याःगु खः । राष्ट्रपति ट्रम्पं थःगु चुनावी अभियानया इलंनिसेंया प्रतिवद्धताय् निगू देय्या सीमा लागाय् पःखाः ग्वयेगु निंतिं व संघीय सरकारया ज्याकू संचालनया निंतिं क्वःछिनातःगु बजेटपखें आर्थिक व्यवस्था यायेमाःगु अडान कया वयाच्वंगु खः । उखे सरकारी ज्याकुथिइ ज्या ठप्प जुया वनाच्वंगु विषययात कयाः रिपब्लिकन व डेमोक्रेटिक पाटीं छम्हं मेम्हसित द्वपं बिया वयाच्वंगु दु ।"
https://nepalbhasatimes.com/16597,अन्तर्राष्ट्रिय,  ,अमेरिकी राष्ट्रपतिं आपतकाल लागू मयाइगु,"अमेरिकी राष्ट्रपति डोनाल्ड ट्रम्पं अमेरिकाया संघीय कार्यालय आंशिक रुपं बन्द जुयाच्वंगु अवस्थाय् थुकियात चायेकेत आपतकालीन स्थिति घोषणा मयायेगु खँ धयादीगु दु । बजेट अभावया कारणं अमेरिकाया संघीय ज्याकूत बन्द जूगु २३ न्हु दयेधुंकूगु दु । राष्ट्रपति ट्रम्पं मेक्सिकोलिसेया सीमाय् पःखाः ग्वयेगु निंतिं माग याःगु थ्यंमथ्यं खुगू अर्ब अमेरिकी डलर बजेट संसदं पारित मयात धाःसा थःम्हं नं बजेट हे स्वीकृत मयायेगु अडान कया वयाच्वंगु दु ।                                                         अमेरिकाया क्वय्या सदनया बहुमतं दुगु विपक्षी डेमोक्र्याट पार्टीं धाःसा पःखाः ग्वयेगु निंतिं राष्ट्रपतिं माग याःकथं छुं नं हालतं ध्यबा बीफइमखु धाःगु दु । उमिसं पःखाः ग्वयेगु ज्या अनुत्पादक व खर्चिलो धकाः धासें मेक्सिकोया सीमापाखें अमेरिका दुहां वइपिं आप्रवासीपाखें अमेरिकाया आन्तरिक सुरक्षाय् छुं खतरा मदुगु दावी नं याःगु दु । राष्ट्रपति ट्रम्पं धाःसा मध्य अमेरिकी मुलुकं अमेरिका दुहां वइपिं आप्रवासीतय् कारणं अमेरिकाया आन्तरिक सुरक्षाय् तःधंगु खतरा वयाच्वंगु खँ धयाच्वंगु दु । वय्कलं मध्ये अमेरिकापाखें लागू वासः दुहां वयाच्वंगु, हत्या हिंसा अप्वःगु, सामाजिक विकृति व विसंगति अप्वःगु आरोप बिया वयाच्वंगु दु । आपतकालीन स्थित घोषणा यानाः बजेट पिकायेत छाय् लिबाका च्वनागु धकाः फक्स न्यूजं न्यंगु छगू न्ह्यसलय् राष्ट्रपति ट्रम्पं धयादीगु दु, ‘जि विपक्षी डेमोक्र्याटिक पार्टीया सांसदतय्त अझं छुं ई बिइ चाहे जुया । जिगु बिचारय् उमिसं अवश्य जिम्मेवारीपूर्वक निर्णय याइ जुइ ।’ अमेरिकाया संघीय ज्याकुत बजेट अभावं थपाय्हाकः बन्द ज ूगु थ्व हे न्हापांखुसी खः । अमेरिकी राष्ट्रपति बिल क्लिन्टनया कार्याकालय् सन् १९९५–९६य् नं २१ न्हु तक संघीय ज्याकू बन्द जूगु खः । राष्ट्रपति ट्रम्पं थःगु प्रस्ताव ठीक जू धासें शनिवाः तःक्वः हे ट्विट नं याःगु खः । दक्षिण सीमाय् जारी तःधंगु मानवीय संकट अन्त्य यायेत बजेट आवश्यक दुगु वय्कःया धापू दु ।"
https://nepalbhasatimes.com/15579,अन्तर्राष्ट्रिय,  ,निगू करोड वंगु स्वाहाने,"छु छिं छेँ दनाच्वनादीगु दु ला ? वा पुलांगु छेँयात भिंकाच्वनादीगु दु ? न्हूगु छेँ दनादीगु वा पुलांगु छेँ भिंका च्वनादीगु खःसा स्वाहाने नं ला उकथं हे जुइमाल । न्हू न्हूगु छेँया स्वाहाने छेँयात ल्वयेक दयेकी । पुलांगु छेँय् नं मर्मत यायेबलय् नं उकथं हे ल्वयेक तयेगु विचाः जुयाच्वनी । छेँया दनेबलय् वा भिंकेबलय् मेमेगु थासय गुलि खर्च जुइ धकाः ल्याःचाः पिकाःसां स्वाहानेया निंतिं थुलि हे खर्च याये वा थथे यानाः दयेके धकाः म्हो हे मनुखं विचाः याःगु दयेमाः ।                                                         तल्ला व क्वथायात गुलि बांलाकेगु विचाः याःगु दइ, उलि ध्यान स्वाहानेयात बिउगु दइमखु । तर स्वाहाने छपुया हे निगू करोड थ्यं धायेबलय् सुं नं काचाक्क पत्या जुइमखु । खः स्वाहाने छपुया निगू करोड । फ्रान्सया राजधानी पेरिसय् आः नकतिनि जूगु छगू लिलामय् छपु स्वाहाने हे निगू करोड तका विक्री जुल । थुलिमछिं थिकेगु थ्व स्वाहानेया विशेषता थ्व खः कि थ्व स्वाहाने गुगु इलय् विश्वप्रसिद्ध इफेल टावरया छगू ब्वया रुपय् दयाच्वंगु खः । १४ फुट ताःहाकःगु थ्व स्वाहाने लिलामय् छम्ह अरबी मनुखं न्याःगु खः । स्वाहानेयात लिलामय् तःम्ह मनुखं नं थ्व विचाः मयाःगु जुयाच्वन कि छपु स्वाहानेया निंतिं थुलिमछिं मू पुलीपिं सुं दइ ! तर व स्वाहानें अविश्वसनीय मू प्राप्त यात । गुगुं इलय् इफेल टावरया नितँ व स्वतँजाः स्वानाच्वंगु इतिहास दुगु १४ फुट ताःहाकःगु उगु स्वाहाने गयाः हे इफेल टावरया च्वय् थ्यंक वनेमाःगु खःसा सन् १९८३ लय् वयाः स्वाहाने चिइकाः लिफ्ट तःगु खः । वयां लिपा टावरया स्वाहाने लिकयाः २४ कू कुचा याःगु खः ।"
https://nepalbhasatimes.com/16644,अन्तर्राष्ट्रिय,  ,सिक्किमय् लछियंकं नेवाःभाय्या कक्षा,"येँ – भारतया सिक्किमय् लछियंकं नेवाः भाय् स्यनेगु प्रशिक्षण शुरु जूगु दु । सिक्किमया सिङ्तामय् स्थानीय नेवाःतय् दथुइ थ्व कक्षा शुरु याःगु खः । सिङ्तामया नेवाः भाय् ब्वनेकुथिया ग्वसालय् जूगु उगु नेवाः भाय्या कक्षाय् सिङ्ताम व जःखः च्वंपिं नापं यानाः ४६ म्ह ब्वँमितय्सं ब्वति कयाच्वंगु दु ।                                                         थ्व कक्षा ज्याय् वनेमाःपिं मनूतय् लागिं सनिलय् व मेपिनि लागिं सुथय् यानाः निगू शिफ्ट सञ्चालन यानाच्वंगु दु । कक्षाया उलेज्या समारोहय् वरिष्ठ समाजसेवी देवकुमारी प्रधान मूपाहां कथं झाःगु खःसा शान्तिनगर गाउँ सुधार समितिया नायः कृष्ण क्षेत्री विशेष पाहां कथं झाःगु खः । नेवाः भाय् विभागया प्रमुख विकास प्रधानं तयार यानादीगु लछियंकंया कोर्शया आधारय् प्यम्ह शिक्षिकापिं मीना प्रधान, तारा प्रधान, बबिता प्रधान व निर्मला प्रधानपिंसं भाय् स्यनाच्वंगु दु । वय्कःपिं प्यम्हं येँय् वयाः नेवाः भाय्, कला व संस्कृति बारे कक्षा कयाः सयेका वंपिं खः । भाय् ब्वनेकुथिया सचिव अजित प्रधानं लसकुस यासें न्ह्याकूगु उगु ज्याझ्वलय् संयोजक विकास प्रधान, प्रशिक्षक लिसें नेवाः सिक्किम हेराल्डया सम्पादक मीना प्रधानपिंसं नेवाः भाय् व नेवाः संस्कृति सयेकाः न्ह्यःने न्ह्याः वनेगु थ्व छगू अवसर खः धयादिल । ज्याझ्वलय् ब्वनेकुथिया नायः विनोद प्रधान, सल्लाहकार एलएन प्रधानपिंसं नं नुगःखँ तसें थ्व ग्वसाःपाखें सिक्किमया नेवाःतय्सं लाभ काये फइगु बिचाः तयादिल । थ्व कक्षाय् इच्छुकपिं सुं नं मनुखं दथुइ कक्षाय् च्वने फइगु व्यवस्था याःगु दु । सिक्किमया थःगु हे जनशक्ति छ्यलाः लछियंकं नेवाः भाय् स्यनेगु कक्षा सञ्चालन जूगु थ्वहे न्हापांखुसी खः ।"
https://nepalbhasatimes.com/16651,अन्तर्राष्ट्रिय,  ,हुवावेया बहिष्कारय् युरोपय् मिश्रित प्रतिक्रिया,"एजेन्सी- हुवावेया फाइभ जी टेलिकम सामग्री बहिष्कार यायेगु निंतिं अमेरिकां याःगु इनापयात कयाः युरोपय् मिश्रित प्रतिक्रिया वःगु दु । गुलिखे देय्या सरकारं हुवावें जासुसी याःगु धयागु आशंकाया खण्डन याःगु दुसा गुलिखेसिनं प्रतिबन्धया समर्थन याःगु दु । क                                                         म्पनीया निंतिं तसकं चुनौति जुयाच्वंगु थ्व इलय् पोल्यान्डय् ज्या यानाच्वंम्ह छम्ह कर्मचारीं चीनया निंतिं जासुसी याःगु द्वपं लायेवं वयात कम्पनीं बर्खास्त यानाबिउगु दु । ‘वयात लाःगु आरोप कम्पनीलिसे छुं सम्बन्ध मदु’ हुवावं एएफपीयात छ्वया हःगु विज्ञप्तिइ धयातःगु दु । हुवावेया संस्थापकया म्ह्याय्यात छुं न्हि न्ह्यव जक अमेरिकाया इनापय् क्यानाडाय् ज्वंगु खः । अमेरिकां हुवावे पाखें सुरक्षा चुनौति दु धासें अन्तर्राष्ट्रिय रुपं हाकुगु धलखय् तयेगु कुतः यानाच्वंगु दु । विश्लेषकतय्सं धाःगु दु, ‘थ्व बारे गुलिखे एशियाली व प्रशान्त क्षेत्रया देय्तय्सं वाशिंगटनया हुवावेयात प्रतिबन्ध तयेगु आह्वानयात समर्थन याःगु दु । तर युरोपय् धाःसा थुकिया प्रभाव सुक्ष्म जक खनेदुगु दु, छाय्धाःसा हुवावेया फाइभ जी सेवाया क्षमता तसकं आकर्षक दु । हुवावेया सेवा स्वीडेनया एरिक्सन, फिनल्यान्डया नोकिया व दक्षिण कोरियाया सामसुङ स्वयां तसकं न्ह्यःने लाः ।’ न्यागूगु पुस्ता (फाइभ जी) प्रविधिं ताररहित संचार गतियात गुणात्मक रुपं च्वन्ह्याकेत सक्षम याःगु दु व थ्व स्वचालित कार लगायत इन्टरनेट जन्य विकासया नितिं महत्वपूर्ण जू । उकिं युरोपं गुलि फु उलि याकनं थ्व प्रविधि विस्तार याये चाहे जू । मेखे अमेरिका लिसें जापान व अष्ट्रेलियां फाइभ जी इन्टरनेट सञ्जाल विस्तारय् रोक लगे याःगु दु । तर पोर्चुगल, नर्वे, बेलायत, स्पेन, जर्मनी, पोल्यान्डलगायतया देशं धाःसा थ्व सेवायात ययेकाच्वंगु दु । युरोपय् हुवावेया बजाः अप्वइगु सम्भावना व्यापक दुसा मध्यपूर्व व अफ्रिकाय् २७ प्रतिशत बजाः हवावेया दु ।"
https://nepalbhasatimes.com/16599,अन्तर्राष्ट्रिय,  ,जबरजस्ती मचा लिकायेत स्वत्तलें,प्वाथय् दुम्ह मिसां मचा बुइकेत स्वइगु इलय् वयात प्रसव वेदना जुइ । गबलें गबलें मचा अःख च्वनाच्वंगु जुल कि नं मचा बुइकेत तसकं थाकुइ यः । तर सामान्य अवस्थाय् नं मचा बुइकेत चिकित्सकतय्सं याइगु जबरजस्तीया घटनां गबलें गबलें तःधंगु हे दुर्घटना जुइयः धइगु छगू उदाहरण खः भारतया जैसलमेरया घटना ।                                                         प्वाथय् दुम्ह मिसायात तसकं प्रसव पीडा जुइवं चिकित्सकतय्सं वयागु पीडा म्हो यायेत जबरजस्ती मचायात पिकायेत स्वःगु इलय् तःधंगु हे दुर्घटना जुल । मचाया छ्यं चबुनाः मिसाया प्वाथय् हे लानाच्वनसा म्हया मेगु ब्व धाःसा पिहां वःगु खः । चिकित्सकतय्सं जबरजस्तीं मचायात साःगु इलय् मचाया छ्यं चबुना प्वाथय् दुहा हे लाःगु खःसा म्हया मेगु ब्व धाःसा कुचा दलाः पिहां वःगु खः । चिकित्सकतय्सं मिसा व वया छेँजःपिंत छुं नं जानकारी मबिसे घटनायात गुपचुप यायेगु ल्याखं उम्ह मिसायात जोधपुरया छगू अस्पतालय् रिफर यायेवं घटना पिहां वःगु खः । घटना जैसलमेरया राजगढया छगू सरकारी अस्पताय् जूगु खः । घटनाकथं दीक्षा कंवर नांया मिसायात प्रसव वेदना जुइवं न्हापां वयात रामगढया सरकारी अस्पताल यंकूगु खः । अन चिकित्सकतय्सं दीक्षयात प्रसव पीडा जुइवं मचाया तुति थपाय्सकं साल कि वयात म्ह निकू कुचा दला बिल । मचाया निपां तुति पिहां वयेवं वयात सालाकाःगु खः । अस्पतालया चिकित्सक डा. निखिल शर्माया कथं मचा न्हापा हे सीधुंकूगु खः । अस्पतालय् पुरा सुविधा मुगुलिं वयात जैसलमेर रिफर याःगु खः । जबरजस्ती मचाया तुति ज्वनाः सालाकाःगु इलय् वयात छ्यं चबुनाः दुने हे थाःगु खःसा उकिया जानकारी धाःसा सुयातं मबिसे तयातःगु खः । जैसलमेरया अस्पतालाया चिकित्सक डा. रविन्द्र सांखलां मचाया डेलिभिरि जूगु तर गर्भनाल वा प्लेसेन्टा मिसाया प्वाथय् हे त्वःफिउग खः धकाः धाःगु दु । चान्हसिया १ बजेनिसें मचाया गर्भनाल लिकायेगु कुतः जूसां सफल मजुइवं सुथ हाकनं कुतः याःगु खः । अय्सां सफल मजुइवं मिसायात हाकनं जोधपुरया अस्पताल रिफर यानाः छुटेजूगु छ्यं लिकाःगु खः । जोधपुरया जवाहर अस्पतालया मिसा ल्वय् विशेषज्ञ डा. उषा दुग्गदं थःगु जीवनय् थज्याःगु घटना गबलें मजूनिगु खँ धाःगु दु । थुलि तःधंगु घटना जुलं नं मिसाया छेँजःपिंत छुं नं जानकारी मबिउगु तसकं दुःखद् जूगु धासें छ्यं लिकायेवं मिसाया छेँजःपिं मचाया उगु छ्यं ज्वनाः प्रहरी ज्याकुथिइ वंगु खःसा प्रहरी थ्व घटनायात कयाः चिकित्सकयात न्यनेकने यायेवं जक सार्वजनिक जूगु खः । प्रहरीं थ्व सम्बन्धय् मुद्दा दर्ता यानाः अनुसन्धान यानाच्वंगु दु ।  
https://nepalbhasatimes.com/16737,अन्तर्राष्ट्रिय,  ,चन्द्रमाय् कपाय्या  पुसा ह्वल,"सन् १९६९ जुलाइ २० कुन्हु अमेरिकाया नील आर्मस्ट्रंगं चन्द्रमाय् न्हापांखुसी पलाः तःगु इलंनिसें चन्द्रमाय् मानव वस्तीया थीथी सम्भाव्यतायात कयाः अध्ययन, अनुसन्धान, खोज जुया वयाच्वंगु खः । थुकिया निंतिं विश्वया आपालं विकासशील देया वैज्ञानिकतय्सं अनेककथं अध्ययन अनुसन्धान यानाः सत्यतथ्य पित हयेगु कुतः गुगु यानाच्वंगु खः, व आतक नं जारी हे दु ।                                                         थ्व हे झ्वलय् लिपांगु इलय् चन्द्रमाय् स्वां–सिमाया पुसा बुया वःगु समाचार पिहां वःगु दु । अले थ्व पुसा बुइकेगु ज्या याःगु खः चीनं । चन्द्रमाय् छ्वःगु चिनिया ‘चाङ’इ–४ यानय् कपाय्या पुसा बुया वःगु खः । वंगु मंगलवाः चिनिया वैज्ञानिकतय्सं चन्द्रमाय् पुसा बुया वःगु खँय् थःपिंत ऐतिहासिक फलता प्राप्त जूगु जानकारी संचारमाध्यमयात बिउगु खः । खतुं चन्द्रमाय् थुकथं जैविक पदार्थ बुया वःगु धइगु थ्व न्हापांखुसी हे खः । थुकियात वैज्ञानिकतय्सं अन्तरिक्षबारे ताःई न्ह्यवंनिसें यानाच्वंगु अनुसन्धानय् प्राप्त ऐतिहासिक सफलताया संज्ञा नं बिउगु दु । चन्द्रमाय् कपाय् माया पुसा बुया वःगु बारे जानकारी बिसें चिनिया वैज्ञानिक शाई गेङ सिनं धाःगु दु, ‘चिनिया रोभर चाङ’ई–४’ यान थ्व हे महिनाय् जक चन्द्रमाय् अवतरण याःगु खः । जिमिसं फय्, लः व चा तयातःगु छगः १८ सेन्टिमिटरया बट्टा छ्वयागु खः । गुगु बट्टाय् आलु, कपाय् व तुया पुसा तयाः छ्वयागु खः ।’चिनिया वैज्ञानिक सिनया कथं यानं छ्वया हःगु किपातय् कपाय्या पुसा बांलाक हे ह्वयाच्वंगु दु । कपाय् बाहेकं मेमेगु जैविक पदार्थया पुसा बुया वःगु मदु । चीन वंगु महिनाय् जक चन्द्रमाया सतहया अध्ययनया निंतिं धकाः चाङ’ई–४ ल्याण्ड रोभर यान प्रक्षेपण याःगु खः । थ्व यान थ्व हे जनवरी ३ तारिखकुन्हु चन्द्रमाय् सफलतापूर्वक अवतरण याःगु खःसा चीनया थ्व अभियान आतक चन्द्रमाया अध्ययनया निंतिं जुयाच्वंगु अभियानया झ्वलय् थ्व छगू बिस्कंया अभियान व सफलता नं खः ।  "
https://nepalbhasatimes.com/16733,अन्तर्राष्ट्रिय,  ,बे्रक्जिटया प्रस्ताव बेलायती  संसदपाखें तःधंगु मतं पराजित,"बेलायतया संसदं प्रधानमन्त्री टेरिजा मेया सरकारं ब्रेक्जिटया निंतिं युरोपेली संघलिसे याःगु सहमतियात अस्वीकार यानाबिउगु दु । संसदय् जूगु मतदानय् मे सरकारं हःगु थ्व प्रस्तावयात २३० मतं पराजित जूगु खः । प्रधानमन्त्री में हःगु प्रस्तावया पक्षय् २०२ मत व विपक्षय् ४३२ मत कुतुंवंगु खः ।                                                         सांसदतय्सं ब्रेक्जिटया निंतिं याःगु सहमतिइ तःगू विषयय् न्ह्यसः थँसें असहमति प्वंकेवं बेलायतया युरोपेली संघपाखें पिहां वयेगु प्रक्रिया हे अनिश्चित जूवंगु दु । प्रधानमन्त्री में आः संसदय् जूगु पराजयं सन् २०१६ य् बेलायत युरापेली संघपाखें अलग जुइगु पक्षय् बेलायती जनतां बिउगु अभिमतया बारे छुं न्वमवाःगु प्रतिक्रिया बियादीगु दु । वय्कलं धयादीगु दु, ‘सरकारं थौं चान्हय् संसदं धाःगु खँ न्यंगु दु, तर सकसितं जिं बेलायतया जनतां धाःगु खँ न्यनेत इनाप याना व ठीक अथेहे ज्या यायेत नं इनाप याना’ वय्कलं धयादीगु दु ।मेखे प्रधानमन्त्री मेया प्रस्ताव तःधंगु मतं अस्वीकृत जुइवं बेलायतया प्रमुख प्रतिपक्षी लेबर पार्टीया ेता जेरेमी कोर्बिनं सरकारविरुद्ध अविश्वासया प्रस्ताव दर्ता याःगु दुसा थ्व बारे बुधवाः हे सहलह जुइगु ज्याझ्वः दु । मेखे प्रधानमन्त्री मेया थ्व पराजययात कयाः युरोपेली संघया नेतातय्सं धाःसा दुःख प्वंकूगु दु । थ्वहे दथुइ बेलायतं झिवाः लिपा हे इयु त्वःतीगु जुइवं स्कटल्यान्डया प्रथम मन्त्री निकोला स्टर्जनं प्रधानमन्त्री टेरिजा मेयात बे्रक्जिटया फुक्कं प्रक्रिया दिका बेलायतं संघ त्वःतेगु विषयय् मेगु जनमत संग्रह यायेत इनाप यानादीगु दु । बेलायतयात संघपाखें पित हयेगु निंतिं निदँ न्ह्यवनिसें जोडतोडं ज्या यानाच्वंम्ह प्रधानमन्त्री मेयात थ्व पराजयं तःधंगु धक्का लाःगु दु । मेया योजना कथं वइगु मार्च २९ तारिखय् बेलायत संघपाखें औपचारिक रुपं पिहां वयेगु व व धुंकाः स्वतन्त्र व्यापार सहमतिया निंतिं २१ महिनाया संक्रमणकाल लागू यायेगु खः ।"
https://nepalbhasatimes.com/17149,अन्तर्राष्ट्रिय,  ,ट्रम्पया विदेश नीतिइ  अप्वः अमेरिकीत विपक्षय्,"अमेरिकी राष्ट्रपति डोनाल्ड ट्रम्पया विदेश नीतियात कयाः अप्वः धयाथें अमेरिकी जनता विपक्षय् दुगु खँ छगू जनमत सर्वेक्षणं खनेदुगु दु । सर्वेक्षणय् सहभागी जूपिं बछि स्वयां अप्वः अमेरिकीतय्सं मेगु दँय् अमेरिका विश्वव्यापाी उपस्थितिइ अझ कमजोर जुइगु खँ धाःगु दु ।                                                         अमेरिकी समाचार संस्था एसोसिएटेड प्रेस (एपी) व एनेआआरसीं मंकाः रुपं याःगु जनमत सर्वेक्षणय् सिरिया व सम्भवतः अफगानिस्तान पाखें अमेरिकी सेना चिइकेगु राष्ट्रपति ट्रम्पया योजनाया बारे धाःसा अमेरिकी समाज विभाजित खनेदुगु खः ।समग्रय् सर्वेक्षणय् सहभागीतय्सं राष्ट्रपति ट्रम्पया विदेशी नीति संचालनय् परिपक्वता मक्यंगु धासें तसकं म्हो जक ल्याः बिउगु खः । सहभागी मध्ये ३५ प्रतिशतं जक राष्ट्रपतिया नीतियात समर्थन याःगु खःसा ६३ प्रतिशतं अस्वीकृत याःगु खः ।‘रसिया जुइमा वा उत्तर कोरिया, निगुलिं देय् लिसे स्वापू सुधार जुइगु सम्भावना तसकं म्हो जक दु’ कोलम्बियाया ३० दँया शिक्षिका सामन्था फ्लावर्सं धाःगु दु । ‘लिसें जःलाखःला देय् विशेष यानाः मेक्सिको लिसेया स्वापुतिइ हे छक्वः बिचाः याये, ट्रम्पं समर्थन याःसां उपिं अमेरिकी मूल्यमान्यता अःखः न्ह्याः वनाच्वंगु दु’ वं धाल । विदेशी भूमि जारी युद्धय् अमेरिकी सेनाया उपस्थिति व सहभागीता बारे मिश्रित प्रतिक्रिया वःगु दु । थ्यंमथ्यं ३९ प्रतिशत अमेरिकीतय्सं सिरियाय् तैनाथ करिब निद्वःम्ह अमेरिकी सेना लित हयेगु ठीक जूगु धालसा ३५ प्रतिशतं थ्व पलाः सही मजूगु खँ धाल । ‘जिगु बिचारय् इराक, अफगानिस्तान व सिरियां आः अमेरिकी सेना छेँय् लिहां वयेगु उपयुक्त ई वःगु दु’ छम्ह ट्रक ड्राइभर क्लिभल्यान्डं धाल, ‘जि भियतनामय् दुबलय् नं जिं यक्व हे असल पासापिं मदयेकाच्वने माल । जिगु बिचारय् थ्व नं मूर्खतापूर्ण युद्ध जूगु खः ।’ अफगानिस्तानं अमेरिकी सेना लित हयेमाःगु विषयय् नं मतान्तर खनेदु । करिब ४१ प्रतिशत अमेरिकीतय्सं अफगानं अमेरिकी सेना लित हयेमाः धाःगु दुसा ३० प्रतिशतं अस्वीकार याःगु दु ।‘अमेरिकी सैनिक विश्वया हे प्रहरी जुइगु ठीक मखु’ टेनेसीया ब्रिस्टोलय् च्वंम्ह ४४ दँया रोबर्ट ग्रान्गरं धाल, ‘झीसं अमेरिकी सेनां फुक्क देशं लित हयेमाः ।’करिब ४१ प्रतिशत डेमोक््रयाट्सत विश्वन्यंकं अमेरिकी भूमिका अप्वयेकेमाःगु पक्षय् दुसा २३ प्रतिशतं अमेरिकी भूमिका सामान्य सक्रियता जक क्यनेमाःगु खँ धाःगु दु । अथेहे ३२ प्रतिशत डेमोक््रयाटसतय्सं देय्या आःया भूमिका ठीक मजूगु खँ धाःगु दु । रिपब्लिकन पार्टीलिसे आवद्धपिनिगु दृष्टिकोण धाःसा फरक दु । झिम्ह मध्ये प्यम्ह रिपब्लिकनतय् धापु कथं विश्वया समस्याया समाधानय् अमेरिकाया भूमिका म्हो जक जुइमाः, जबकी ४६ प्रतिशतं विश्व मामिलाय् आःया अमेरिकी भूमिका ठीक दु धाःगु दु । करिब १३ प्रतिशत रिपब्लिकनतय्सं धाःया विश्वय् अमेरिकी भूमिका अझ सक्रिय जुइमाः धाःगु दु ।"
https://nepalbhasatimes.com/17079,अन्तर्राष्ट्रिय,  ,कमोडय् सर्पं न्यात,"अष्ट्रेलियाय् छम्ह मिसायात झारा च्वनेत्यंगु इलय् कमोडय् सुलाच्वंम्ह सर्पं न्यानाबिउगु दु । मिसायात न्याम्ह सर्प विषालुम्ह मखुलिं उम्ह मिसायात छुं मजूगु खँ धाःगु दु । हेलेन रिचर्डस नांया ५९ दँया उम्ह मिसां ब्रिस्बेनय् च्वनाच्वंम्ह छम्ह थःथितिया छेँय् च्वंगु चःबिइ वंगु इलय् सर्पं न्याःगु खः । मिसाया प्यनय् कार्पेट पाइथन जातया न्यागू फुट ताःहाकःम्ह सर्पं न्याःगु खः ।                                                         उम्ह मिसां सञ्चारकर्मीतलिसे खँ ल्हासें धाःगु दु, ‘कमोडय् फ्यतुइवं च्वास्स सूगु थें अनुभव जुल, दनाः स्वयाबलय् कमोड दुनेया लखय् ताःहाकःगु गःपः दुम्ह काउले थें च्वंम्ह छम्ह जीव खन ।’कमोडय् सर्प सुलाच्वंगु खनेवं सर्पविज्ञत सःताः लिकायेकूगु खः । सर्प ज्वंवःम्ह सर्पविज्ञया कथं गर्मी मौसमय् लः मुनाच्वनीगु कमोडय् सर्प सुलाच्वनीगु सामान्य जूगु खँ धाःगु दु ।अष्ट्रेलियाय् थौंकन्हय् तसकं तांन्वयाच्वंगुलिं सरकारं हे सर्वसाधारणयात आवश्यक ज्याय् बाहेक छेँय् नं पिहां मवयेत इनाप यायेधुंकूगु दु ।"
https://nepalbhasatimes.com/17725,अन्तर्राष्ट्रिय,  ,दिल्लीया होटलय् मि च्यानाः १७ म्ह सित,भारतया दिल्लीइ च्वंगु छगू होटलय् मि नयाः झिंन्हय्म्हेसिया ज्यान वंगु दु । म्हो ध्यबां दिल्ली चाःहिउ वइपिं पर्यटकत च्वनीगु अर्पित प्यालेस होटलया दकलय् च्वय्या तँ पूवंक हे च्याःगु खः । मंगलवाः सुथय् ४ बजे निसें मि च्यायेगु सुरु जूगु खः । मि च्यायेवं झ्याःया न्हाय्कं तछ्यानाः न्यातँजाःगु छेँ नं मनूत तिंन्हुयावःगु खः ।                                                         थथे मनूत तिंन्हुयावःगु भिडियो सामाजिक सञ्जालय् भाइरल जुयाच्वंगु दु । सीपिं मध्ये अप्वः धयाथें सासः कुनाः सीगु खँ धाःगु दु । तिंन्हुया वःपिं निम्ह मिसा व छम्ह मचा सीगु खँ धाःगु दु । दमकल कर्मचारीतय्सं मेपिं ३५ म्हेसित धाःसा उद्धार याःगु दु । मि च्याःगु कारण धाःसा अझं सीमदुनि धाःगु दु । थ्व होटल दिल्लीया दथुइ लाःगु करोल बाग धाःथासय् च्वंगु खः । थ्व थाय् म्हो ध्यबा खर्च याइपिं व बजाः वइपिं पर्यटकतय् निंतिं नांजाः ।
https://nepalbhasatimes.com/17283,अन्तर्राष्ट्रिय,  ,पासवर्डया कारणं  ज्यान वन,"थौंकन्हय् हरेकसिया ल्हातय् मोबाइल दु । मचांनिसें ज्याथजिथिपिंसं तक अले न्ह्यागु हे पेशा याना जुइपिं छाय् मजुइमा मोबाइल घाना जूगु झीसं खंकेफु । मोबाइल थौं मानव जीवनया निंतिं अपरिहार्य जक मखु थ्व छगू अंग जुया बी धुंकूगु दु ।मोबाइल घायेगु जक मखु, उकीच्वंगु फोन नम्बर, मेसेज, फोटो लगायत डेटा सुरक्षित जुइमा धकाः उकियात ‘पासवर्ड’ वा ‘प्याटर्न’पाखें मोबाइल लक यानाः तयेगु नं यक्वसिनं यानातयेगु याः ।                                                         तर थ्व हे पासवर्ड नं मनूया निंतिं गुलि घातक धइगु उदाहरण इन्डोनेसियाया छगू घटनां क्यंगु दु । पश्चिम इन्डोनेसियाया नुसा टेंगोरा प्रदेशया पूर्वी लम्बोर्क रिजेन्सीइ थःगु मोबाइलया पासवर्ड मबिउगु तमं छम्ह मिसां थः हे भाःतयात म्वाःम्वाकं च्याकाः स्याना बिउगु दु । डेडी पुरना नांया मनुखं थःगु हे छेँया पौ मर्मत यानाच्वंगु इलय् वया कलाः इल्हाम चाहयानी वयागु न्ह्यःने वल । कलाःम्ह इल्हामं डेडीयाके वयागु मोबाइलया पासवर्ड फ्वंगु इलय् मबीवं निम्हतिपूया दथुइ अन हे ल्वापु जुल । ल्वापुया हे झ्वलय् डेडीं थः कलाः इल्हामयात ल्हाः वानाबिल । निम्हतिपूया दथुइ जूगु ल्वापु तच्वया वनाः छम्हं मेम्सिया ज्यान कायेगु स्थितिइ तक थ्यन । कलाःम्ह इल्हामं तमं पिहां वनाखतं पेट्रोल कया हयाः भाःतम्ह डेडीयात छ्वाकाबिल । वयां लिपा मि तयाबिल । मिं नयाः बांमलाक घाःपाः जूम्ह डेडी घटना जूगु निन्हु लिपा मंत । घटनायात कयाः प्रहरीं इल्हामयात ज्वनाः अनुसन्धान याःगु इलय् इल्हामं थःपिनिगु दथुइ मोबाइलया पासवर्डयात कयाः ल्वापु जूगु व पासवर्ड मबिउगुलिं तमं पेट्रोलं लुनाः मि तया बियागु बयान बिउगु दु । इन्डोनेसियाया पूर्वी लम्बोर्क प्रहरीं घटनाया छानविन यायेगु झ्वलय् भाःतयात स्याःम्ह इल्हामं न्हापां ला घटनायात गुपचुप तयेगु कुतः याःगु जुयाच्वन, लिपा भाःतम्ह सीवं उकियात जानकारी बिउगु खँ धाःगु दु ।"
https://nepalbhasatimes.com/17694,अन्तर्राष्ट्रिय,  ,रुस्दी सुलाः सुलाः मजुइगु,"इरानी सर्वोच्च धार्मिक नेता आयातोल्लाह रुहोल्लाह खोमेनीं मृत्यु दण्डया सजाय न्यंकेवं वंगु स्वदँ न्ह्यवनिसें अर्धभूमिगत जुयाच्वंम्ह नांजाःम्ह साहित्यकार सलमान रुस्दीं आः थः सुलाः सुलां मजुइगु खँ धाःगु दु । पेरिस भ्रमणय् वनाच्वंम्ह रुस्दीं एएफपीलिसे खँ ल्हासें धयादीगु दु, ‘आः जि सुला जुइ चाहे मजुया ।’                                                         रुस्दीयात सन् १९८९ फेब्रुअरी १४ य् इरानी धार्मिक नेता खोमेनीं वय्कःया सफू ‘दी सटानिक भर्सेज’ इस्लाम विरोधी सफू जूगु धासें फतवाया आदेश बिउगु खः । तेहरानं दँय्दसं थ्व फतवायात कायम हे यानातःगु खः । रुस्दी विरुद्ध जारी यानातःगु फतवा लितकाःगु स्वदँ लिपा सन् २००१ य् रुस्दी थःगु सक्कली नामं पिहां वःगु खः । थ्वयां न्ह्यव वय्कलं नक्कली नां तया वयाच्वंगु खः । रुस्दीविरुद्ध फतवा जारी यायेधुंकाः वय्कःयात कडा सुरक्षा बिया वयाच्वंगु खः । पेरिसय् च्वंगु एएफपीया ज्याकुथिइ अन्तर्वार्ता बिउवःबलय् तकं ज्याकु न्ह्यःने प्रहरीं सुरक्षा बिया वयाच्वंगु खः ।रुस्दीं च्वःगु दी सटानिक भर्सेसया अनुवाद याःम्ह छम्हेसिया हत्या जुइधुंकूगु दुसा मेपिं निम्हेसित गोली व चक्कुं आक्रमण नं जुयधुंकूगु दु । निगू दशक धयाथें न्यूयोर्कय् च्वंगु इलय् धाःसा वय्कः सामान्य रुपं जीवन निर्वाह यानाच्वंगु खः । दी सटानिक भर्सेज रुस्दीया न्यागूगु सफू खः । थौंकन्हय् वय्कःया झिच्यागूगु सफू पिदनेधुंकूगु दु । छुं ई न्ह्यव जक भारतया मुम्बईया छम्ह मनूया बारे च्वयातःगु दी गोल्डेन हाउस पिदंगु खः ।"
https://nepalbhasatimes.com/17424,अन्तर्राष्ट्रिय,  ,छम्ह मनू सीवं क्यानाडाय् अर्बौंया डिजिटल मुद्रा तन,क्यानाडाया छम्ह मनू सीवं अर्बौ तका बराबरया डिजिटल मुद्रा तनीगु खतरा ब्वलंगु दु । थनया छगू तःधंगु क्रिप्टोकरेन्सीया संस्थापक आकाझाकां सीवं पौन १६ अर्ब तका बराबरया क्रिप्टोकरेन्सी (डिजिटल) मुद्रा तनाच्वंगु दु । क्वाडरिगा नांया थ्व भर्चुअल अर्थात भौतिक अस्तित्व मदुगु मुद्रा कारोवार याइपिं दुजःतय्सं थःपिनिगु लगानी सुरक्षा यायेत अदालतय् मुद्दा दायर याःगु दु ।                                                         संस्थापक गेराल्ड कोटेन वंगु डिसेम्बरय् आकाझाकां सीवं थ्व डिजिटल ध्यबा तनाच्वंगु दु । स्वीदँया कोटेन याकःचां हे क्वाडरिगाया कोष व मुद्राया व्यवस्थापन जिम्मा कयातःगु खः । कोटेनया कलाः नं न्यान्हु न्ह्यव क्यानडाया सर्वोच्च अदालतय् पेश याःगु भ्वँतय् थः भाःतं क्वाडरिगा सम्बन्धी ज्या याइगु कम्प्यूटर इन्क्रिप्ट यानातःगु व थःत उकिया पासवार्ड मसिउगु खँ धाःगु खः । पासवर्ड मसिउगुलिं डिजिटल मुद्रा तनीगु खतरा ब्वलनाच्वंगु खः । कम्पनीया कथं छगू लाख १५ हजार मनूतय्सं क्वाडरिगाय् खाता चायेकातःगु दु ।छु खः क्रिप्टोकरेन्सी क्रिप्टोकरेन्सी धाःगु डिजिटल वा भर्चुअल मुद्रा खः । थुकिया छुं भौतिक अस्तित्व दइमखु । क्रिप्टोकरेन्सीया केन्द्रीय बैंक दइमखु । थुकियात संसारन्यंकं तःगः हे कम्प्यूटरय् तयातःगु रेकर्डया आधारय् संचालन जुइ । थुकिं सामान न्यायेगु निंतिं भुक्तानी बीगु यायेफइ । संसारन्यंकं क्रिप्टोकरेन्सीया प्रचलन व भाः अप्वःगुलिं मनूतय्सं लुँ व भौतिक मुद्रा मियाः नं थुकी लगानी यायेगु चलन अप्वया वःगु खः ।
https://nepalbhasatimes.com/17745,अन्तर्राष्ट्रिय,  ,राष्ट्रपति बाघौया निंतिं,"संसारय् छम्ह राष्ट्रपतिया छगू कार्यकाल न्यादँया निंतिं जुइ । यदि उम्ह राष्ट्रपति म्हं मफुत, दथुइ हे छुं कारणं राजीनामा बिल, मंत वा मेगु छुं नं अभियोग प्रमाणित मजुल धाःसा वयागु न्यादँया कार्यकाल पक्का । तर थ्व संसारय् छगू अज्याःगु नं देय् दु, गन मात्र १ घन्टाया दुने स्वम्ह राष्ट्रपति जूगु दु । उत्तर अमेरिकी देय् मेक्सिकोया नां मन्यंपिं धइपिं शायद हे जक दइ ।                                                         अझ लिपांगु इलय् अमेरिकी राष्ट्रपति डोनाल्ड ट्रम्पं थःगु देय्लिसे स्वानाच्वंगु मेक्सिकोया सीमाय् पःखाः ग्वयेगु धइगु खँया कारणं थ्व देय्या चर्चा अप्वया च्वंगु दु । थ्व हे मेक्सिकोय् दकलय् याकनं याकनं राष्ट्रपति हिलाः विश्वय् छगू नमूना कायम याःगु दु । खँ सन् १९१३ फेब्रुअरी १३ या खः । थ्व कुन्हु तत्कालीन राष्ट्रपति मादेरोयात अनया सैनिक जनरल भिक्टोरियानो होएर्तां अपदस्थ यात । अले सैनिक योजनाकथं कानुनी संकट चिइकेगु ल्याखं तत्कालीन परराष्ट्रमन्त्री लास्कुरेनयात राष्ट्रपति दयेकल । वयां लगत्तै हे उपराष्ट्रपति व महान्यायाधिवक्तयात जेलय् क्वचिनाबिल । वयां लिपा लास्कुरेनं थःत राष्ट्रपति दयेकूम्ह सैन्य जनरल होएर्तायात गृहमन्त्री नियुक्त यासें तत्काल थम्हं राष्ट्रपति पदं राजीनामा बिल । लास्कुरेनया राजीनामा लिपा देय्या बागडोर जनरल हाएर्ताया ब्वहलय् वल । थुकथं मात्र १ घन्टाया दुने मेक्सिकोय् स्वम्ह राष्ट्रपति जुल । गुगु विश्वय् आतकया दुने दकलय् याकनं राष्ट्रपति हिउगु घटनाया रुपय् कायम जुल । अझ न्ह्यइपुगु खँ ला थ्व दु कि लास्कुरेन विश्वय् दकलय् म्हो ईया निंतिं राष्ट्रपति जूम्ह व्यक्तिकथं कायेगु याः । व मुक्क बाघौ (३० मिनेट)या निंतिं जक राष्ट्रपति जूगु खः ।"
https://nepalbhasatimes.com/17726,अन्तर्राष्ट्रिय,  ,युएई हिन्दी भाय्यात स्वंगूगु भाय्या मान्यता,संयुक्त अरब इमिरेट्स (युएई)य् न्याया प्रक्रियाया निंतिं हिन्दी भाय् स्वंगूगु औपचारिक भाय्या मान्यता बिउगु दु। आवंलि युएई अदालतय् नं हिन्दी भाय् छ्यलाबुलाय् वइगु जूगु दु । अरबी व अंग्रेजी धुंकाः हिन्दीयात स्वंगूगु भाय्या रुपय् औपचारिक मान्यता बिउगु खः ।                                                         युएईया अदालतय् बिउगु छगू निवेदनया आधारय् अदालतं हिन्दी भाय्यात नं कामकाजया भाय्या रुपय् मान्यता बिउगु खँ भारतीय विदेशमन्त्री सुष्मा स्वराजं धाःगु दु । वय्कलं सामाजिक सञ्जाल ट्विटर मार्फत हिन्दी भाय्यात औपचारिक भाय् याःगुलिं अदालतयात प्रशंसा नं यानादीगु दु । युएईइ च्वनाच्वंपिं आप्रवासी मध्ये दकलय् अप्वः भारतीयत दु । उपिं अप्वःसिनं हिन्दी भाय् ल्हाइपिं खः । उकिं हिन्दी भाय्यात औपचारिक मान्यता बिउगु खः । युएईया कूल जनसंख्या ९० लाख दुसा थुकी आप्रवासीतय् ल्याः स्वब्वय् निब्वः दु । भारतीयतय् ल्याः जक २६ लाख दुगु अनुमान दु । थ्व धयागु मुक्कं जनसंख्याया ३० प्रतिशत जूवः । न्यायप्रक्रियाय् सुयातं समस्या मजुइमा धकाः हिन्दी भाय्यात मान्यता बिउगु खँ धाःगु दु ।
https://nepalbhasatimes.com/17785,अन्तर्राष्ट्रिय,  ,मेक्सिकन लागू वासः तस्कर अमेरिकाय् दोषी ठहर,"मेसिक्कोया लागू वासः तस्कर ख्वाकिन एल चापो गुथमानयात न्युयोर्कय् च्वंगु संघीय अदालत लागू वासः तस्करीया झिगू थीथी द्वपनय् दोषी ठहर याःगु दु । ६१ दँ दुम्ह ख्वाकिनयात कोकिन व हेरोइन तस्करी, अवैध हतियार व मनी लन्ड्रिङ्गया द्वपनय् अदालतं दोषी ठहर याःगु खः । झिंछवाः तक जूगु सुनवाई लिपा मंगलवाः अदालतं फैसला न्यंकूगु खः ।                                                         अदालतं दोषी ठहर याःगु जूसां सजाय धाःसा न्यंकूगु मदुनि । वयात जीवंकाःछि जेलय् तयेगु सजाय न्यंकेफु धाःगु दु ।एल चापो मेसिक्कोया जेलं सुरुङ्ग दयेकाः बिसिउँ वःगु खःसा सन् २०१६ जनवरीइ वयात हाकनं ज्वंगु खः । वयात सन् २०१७य् अमेरिकायात लःल्हाःगु खः । एल चापोयात अमेरिकाय् लागू वासः तस्कर यायेगुली दकलय् अप्वः ल्हाः दुम्ह कथं कयातःगु दु । किसान परिवारय् बूम्ह ख्वाकिन अफिम व गाँजाया बुँइ ज्या याइम्ह खः । वं अनं हे लागू वासः तस्कर याये सयेकूगु खः।ख्वाकिन एल चापो गुथमानयात मेसिक्कोया ‘ड्रग लिडर’ धकाः नं धायेगु याः ।"
https://nepalbhasatimes.com/17913,अन्तर्राष्ट्रिय,  ,छेँय् नं हेल्मेट पुइपिं !,"हेल्मेट विशेष यानाः सवारी साधन उकिसनं मोटरसाइकल चालकतय्सं पुनीगु सुरक्षाया छगू साधन । खतुं थौंकन्हय् मोटरसाइकल जक मखसे साइक्लिंग याइपिं व सामान्य अवस्थाय् साइकल गया जुइपिंसं नं सुरक्षाया निंतिं हेल्मेट पुइगु याना हयाच्वंगु दु । थ्व छगू बांलाःगु पक्ष खःसा थ्व बाहेकं मेगु इलय् हेल्मेट पुइगु याइमखु । अथे हे संसारय् दकलय् मध्ये सुरक्षित थाय् गनं दुसा व थः च्वनेगु छेँ खः ।                                                         छेँ दुहां वनकि मनूतय्सं थःत दकलय् अप्वः सुरक्षित जूगु महसुस याइ । तर थ्व हे दकलय् अप्वः सुरक्षित जूगु महसुस यायेगु थाय् थःगु हे छेँय् दुने नं नियमित रुपं हेल्मेट पुनाः हे च्वनेमाः धायेबलय् थ्व खँ उलि मनासिब मजुइफु । अमेरिकाया टेक्सास राज्यया छगू परिवारं थःपिं छेँ च्वनाच्वनीगु इलय् नं मोटरसाइकल, साइकल गयेबलय् थें हे हेल्मेट पुनाच्वनेमाःगु अवस्था दु । ग्यारी गुइटरेजया परिवारय् च्वंपिं सकसिनं छेँय् च्वनाच्वनीगु न्ह्यागु इलय् नं हेल्मेट पुनाच्वंगु दइ । इमिसं हेल्मेट पुनेगु गुब्सं ल्वःमंकीमखु । नसाज्वलं दयेकेबलय्, नयेबलय्, नित्यकर्म यायेत वनेगु इलय्, टेलिभिजन स्वया च्वनेबलय्, छेँ पिने क्यबय् च्वनेगु इलय् न्ह्यागु हे इलय् जूसां ग्यारीया छेँजःपिनि छ्यनय् हेल्मेट दया हे च्वनी । आखिर ग्यारीया छेँजःपिं सकसितं थःगु हे छेँ दुने च्वनेबलय् नं छाय् थुकथं हेल्मेट पुनेमाल ले ? थुकिया लिसः तसकं नुगलय् थिउ । ग्यारीया छेँजःपिं सकसिनं थथे हेल्मेट पुनेमाःगुया मुख्य कारण वया प्यला जक दुम्ह कायया निंतिं खः । ग्यारीया प्यला दुम्ह काय जोन्स ‘प्लेजियोसेफ्ली’या ल्वचं कयाच्वंम्ह खः । थ्व ल्वचं कःपिं मस्तय् न्ह्यपु (मस्तिष्क) औसत स्वयां तग्वः जुया वइगु खः । उकिं न्ह्यपुया आकार औसत स्वयां तग्वः मजुइमा धकाः हेल्मेट पुइका तइगु खः । ग्यारीं थः काय जोन्सया उपचारया निंतिं आपालं चिकित्सकतय्त क्यन । अन्त्यय् छम्ह चिकित्सकं मचायात न्ह्याबलेंया निंतिं हेल्मेट पुंकातयेगु व उकिं वयागु छ्यंया आकारय् सुधार जुइगु सम्भावना दुगु सल्लाह बिल । ग्यारीं काय जोन्सयात हेल्मेट पुंकीगु इलय् वं थम्हं जक हेल्मेट पुइत अस्वीकार याइगु खः । उकिं यानाः ग्यारीया सकलें छेँजःपिंसं नं हेल्मेट पुनाच्वनेगु निर्णय यात । न्हापां ला जोन्स थम्हं जक हेल्मेट पुनाच्वनेगु याःगु खः लिपा वयाः वया म्ह्यायचं नं हेल्मेट पुनेगु याना हयेवं जोन्सं हेल्मेट पुनातयेमाः धइगु विचाः यात । जोन्सया छ्यंया आकार सही मजूतले ग्यारीया छेँजःपिंसं थुकथं हे हेल्मेट पुना तयेगु विचाः यानाच्वंगु दु ।  "
https://nepalbhasatimes.com/17501,अन्तर्राष्ट्रिय,  ,पोपपाखें न्हापांखुसी ननतय् यौन शोषण जुयाच्वंगु स्वीकार,इसाइ धर्मगुरु पोप फ्रान्सिसं पादरीतय्सं ननतय्त यौन उत्पीडन याइगु खँयात स्वीकार यानादीगु दु । सुं नं मू धर्मगुरुं पादरीतय्सं यौनशोषण याइगु खँयात स्वीकार याःगु थ्व हे न्हापांखुसी जूगु खँ धाःगु दु । मध्यपूर्वया भ्रमणय् वनाच्वंम्ह पोप फ्रान्सिसं पादरीतय्सं ननतय्त ‘सेक्स स्लेभ’ (यौन शोषणया निंतिं गुलाम) तकं यानाच्वंगु छगू घटना नं लूगु खँ धयादीगु खः ।                                                         वय्कलं पुलांम्ह पोप बेनडिक्टं थज्याःगु हे छगू ननतय् धर्मसभा बन्द तकं यानाबीगु खँ नं धयादीगु खः । पोप फ्रान्सिसं चर्चय् जुइगु थज्याःगु समस्या ज्यंकेगु निंतिं कुतः जुया हे च्वंगु दनि धासें अझं समस्या धाःसा दनिगु खँ नं धयादीगु दु । मध्यपूर्वया ऐतिहासिक भ्रमणय् वनाच्वंम्ह पोपं मंगलवाः पत्रकारतलिसे खँ ल्हायेगु झ्वलय् यौनशोषणया खँ स्वीकार यानादीगु खः ।  
https://nepalbhasatimes.com/17484,अन्तर्राष्ट्रिय,  ,अमेरिका–उत्तर कोरिया शिखर वार्ता फेबु्रअरी २६–२७य् न्हि घोषणा,"अमेरिकी कंग्रेसय मंकाः बैठकय् वार्षिक सम्बोधन यासें राष्ट्रपति डोनाल्ड ट्रम्पं उत्तर कोरिया लिसे मेगु शिखर वार्ता यायेगु खँ धयादीगु दु । वय्कलं उत्तर कोरियाली नेता किम जंग अन लिसे वइगु फेबु्रअरी २६–२८ तारिखय् भियतनामय् नापलायेगु जानकारी बियादीगु खः । उच्चताया छनोट नां बियातःगु थ्व सम्बोधनय् राष्ट्रपति ट्रम्पं राष्ट्रिय एकताया आह्वान यासें थीथी महत्वपूर्ण विषययात कयाः न्ववानादीगु खः ।                                                           मंगलवाः बहनी जूगु सम्बोधनय् राष्ट्रपति ट्रम्पं यदि थः राष्ट्रपति मजूगु जूसा आःया इलय् उत्तर कोरियालिसे अमेरिकां युद्ध यानाच्वंगु जुइ धकाः नं दावी यानादीगु खः । अथेहे निदँ न्ह्यवनिसें विपक्षीत लिसे वादविवादय् कुहां वयाच्वंम्ह ट्रम्पं मंगलवाः राजनीतिक एकताया निंतिं इनाप नं याःगु खः ।  राष्ट्रपति ट्रम्पं सम्बोधनय् धयादीगु दु, ‘झी मिले जुयाः दशकौ न्ह्यवनिसें दयाच्वंगु राजनीतिक गतिरोध त्वाःथलेफइ, पुलांगु विभाजन चिइकाः, पुलांगु घाः ल्वःमंकाः न्हूगु गठबन्धन दयेकेफइ ।’  अथेहे राष्ट्रपति ट्रम्पं तालिवानलिसे अफगानिस्तानय् युद्ध दिकेत थःगु टिमं रचनात्मक खँल्हाबल्हा यानाच्वंगु खँ नं कनादिल । ‘शान्तिया निंतिं म्होतिं नं कुतः यायेमाःगु ई वःगु दु’ वय्कलं धयादीगु दु । अथेहे वय्कलं सिरिया व इराकया फुक्क धयाथें भूभागय् इस्लामिक स्टेटया लडाकुपाखें मुक्त यायेधुनागु दावी नं याःगु खः । अथेहे मेक्सिकोया सिमाय् पःखाः ग्वयेगु खँ ट्रम्पं थ्व पालय् नं त्वःमफिकल । अवैध आप्रवासीतय् समस्या राष्ट्रिय संकट खः धासें वय्कलं पःखाः दयेकेमाःगु खँय् अझं बः बियादीगु खः ।"
https://nepalbhasatimes.com/17307,अन्तर्राष्ट्रिय,  ,भनेजुएलाय् धुकुतीया लुँ मीगु सुरु,तच्वःगु आर्थिक संकटय् लानाच्वंगु भेनेजुएलाया सरकारं सरकारी धुकुतिइ च्वंगु लुँ मियाः माःगु ध्यबा मुंकाच्वंगु खँ धाःगु दु । भेनेजुएलां देय्यात माःगु ध्यबा मुंकेत व अर्थतन्त्र स्थिर तयातःगु थःगु स्रोतत मीगु सुरु याःगु प्रमाणत पिहां वःगु खः । थ्व झ्वलय् धुकुतिइ च्वंगु लुँ मियाच्वंगु थप प्रमाणत नं लूगु खँ धाःगु दु । युएईया आबुधावीइ च्वंगु लगानी कम्पनी नुर क्यापिटलं वंगु वालय् जक भेनेजुएलाया केन्द्रीय बैंकपाखें स्वंगू टन लुँ न्यानागु खँ धाःगु दु ।                                                         नुर क्यापिटलं छगू वक्तव्य पितबिसें भविष्यय् भेनेजुएलालिसे थप कारोवार मयायेगु खँ धाःगु दु ।अमेरिकां भेनेजुएलायाके लुँ मयायेत चेतावनी बियाच्वंगु दु । भेनेजुएलाय् आर्थिक प्रतिबन्ध तयाः राष्ट्रपति निकोलस मदुरोयात सत्तां चिइकेगु निंतिं अमेरिकां भेनेजुएला लिसे कारोवार मयायेत ख्याच्वः बिया वयाच्वंगु दु । रोयटर्सया कथं वंगु वालय् छगः चिग्वःगु कार्गो विमान भेनेजुएलाया अन्तर्राष्ट्रिय विमानस्थलं स्वंगू टन लुँ ज्वनाः ब्वयावंगु खः । बिबिसीं रुसी विमानत नं उगु विमानस्थलय् वये वने यानाच्वंगु खँ धाःगु दु । तर रुसं धाःसा थुकियात अस्वीकार याना वयाच्वंगु दु । बिबिसीया कथं टर्कीं नं भेनेजुएलाया लुँ न्यानाच्वंगु दु । भेनेजुएलाया लुँ टर्कि जुयाः इरान वनाच्वंगु खँ धाःगु दु । थथे जुल धाःसा अमेरिकाया प्रतिबन्ध उल्लंघन जुइगु धासें टर्कियात नं लुँ मन्यायेत दबाब बियाच्वंगु दु ।
https://nepalbhasatimes.com/17587,अन्तर्राष्ट्रिय,  ,सितिकं छेँनापं पुरस्कार,"स्वनिगलय् छेँ–जग्गाया भाः थी हे मफयेक थहां वनाच्वंगु दु । स्वनिगलय् जक मखु देय्या मेमेगु सहरय् नं छेँ–बुँया भाः थहां वनाच्वंगु दु । अथे खःसां सकसिगुं छगू हे जक म्हगस धइगु राजधानी येँय् छखा छेँ दनेगु । तर थ्व म्हो ध्यबां सम्भव दुगु खँ मखु । उकिया निंतिं करोडौं तका दां आवश्यक जू ।                                                         भचा भचा ध्यबां ला छेँ दनेगु ला खँ हे त्वःतादिसँ, पुलांगु छेँ तकं न्यायेगु तापाःगु खँ जुया बी धुंकूगु दु । थज्याःगु अवस्थाय् छेँ न्यायेत ध्यबा हे म्वाः धायेबलय् सुं हे पत्याः मजुइगु जक मखु अथे धाःम्ह मनूयात वँय् धकाः धायेत तकं लिफः स्वइमखु । तर थ्व खँ सत्य खः । युरोपेली देय् इटालीया छगू सहरय् छेँय् न्यायेत ध्यबा म्वाः, अझ अःखबतं सरकारं हे पुरस्कार वापत ध्यबा बी । इटालीया केन्डेला नांया सहरया मेयरं थज्याःगु हे घोषणा याःगु खः । सहरया मेयर निकोला गट्टां जागिर मालेगु व बांलाःगु जीवन हनेगु निंतिं सहरवारीत धमाधम पिहां वनेगु क्रम अप्वयेवं उकथंया घोषणा याःगु खः । मेयर गट्टां थ्व अवसरया घोषणा इटालियन नागरिक जक मखसे न्ह्याम्ह विदेशीतय्सं नं छेँय् न्याये फइकथं घोषणा याःगु खः । विशेष यानाः ल्याय्म्ह तिपूयात लक्षित यानाः याःगु थ्व घोषणायकथं सरकारं सितिकं छेँय् उपलब्ध याकीगु जक मखसे अःखबतं निद्वः युरो नं पुरस्कार वापत बी । थौं स्वयां स्वंगू दशक न्ह्यः तक च्याद्वः स्वयां अप्वः जनसंख्या दुगु सहरय् आः वयाः अनया जनसंख्या लाक्कं २७०० जक दु । सहरया हे छगू बांलाःगु गांया रुपय् दयाच्वंगु अन परम्परागत शैलीया आपालं छेँखात दु । लिपांगु इलय् सहरवासीत उकिसनं ल्याय्म्हत म्हो जुजुं वनाः ज्याथजिथिपिं जक ल्यनाच्वंगु व इपिं नं मंत धाःसा सहर छगुलिं मसां थें झिझां दनीगु अवस्था वयेवं सितिकं छेँलिसें पुरस्कार नं बीगु घोषणा नापं अज्याःगु सुविधा काइम्हं सहरय् हे रोजगारी व व्यवसायया अवसर सिर्जना यायेमाःगु शर्त दु ।"
https://nepalbhasatimes.com/17655,अन्तर्राष्ट्रिय,  ,३ मिनेटं त्वाःदःगु इहिपा,"इहिपा छगू अज्याःगु पवित्र गठबन्धन खः, गुगु छकः स्वायेधुंकल कि जीवन्त पर्यन्त नापं ह्वनाच्वनेमाः । थ्व अपवादया खँ खः कि गुलि गुुलिसियां थ्व स्वापू ताःईतक कायम जुयाच्वनी मखु । व्यक्तिगत, घरायसी, शैक्षिक, सामाजिक लगायत थीथी कथंया घटनाया कारणं सम्बन्ध त्वाःथलेत अर्थात पार कायेत बाध्य जुइ ।                                                         अय्नं इहिपा छगू क्वातुगु व गबलें नं मब्यनीगु सम्बन्ध खः । संसारय् अनेक कारणं सम्बन्ध त्वाः दलाच्वंगु नं दइ । तर गुगुं सम्बन्ध इहिपा याःगु छुं ई लिपा हे त्वाः दलीगु धइगु सम्भवतः थ्व संसारय् हे दकलय् याकनं ‘डिभोर्स’ या घटना जुइफु ।थ्व घटना खः, अरबी देय् कुवेतया । कुवेतय् जूगु डिभोर्सया अर्थात पारपाचुके अर्थात तलाकया घटना संसारय् दकलय् याकनं व न्हापां जक मखसे कीर्तिमानी रुपं हे जूगु दु । इहिपा जूगु मात्र ३ मिनेटया दुने कलाःतं भाःतयात पारपाचुकूगु खः । कलाःतं भाःतयात तलाक बिउगुया कारण नंं कम न्ह्यइपु मजू । समाचारकथं मिसा व मिजं इहिपाया निंतिं अदालतय् थ्यंकः वल । अदालत वःपिं इपिं थःपिनिगु न्हू जीवनया निंतिं तसकं उत्साहित अले लय्तायाः वःपिं खः । तर अदालतय् जब इपिं निम्ह तिपू जुयाः अदालती प्रक्रिया क्वचायेकाः पिहां वल । अदालतं पिहां वयेगु झ्वलय् लुखाय् तुति तक्यनाः मिसा क्वःदल । थः कलाःयात थनेगु पलेसा वया भाःतं अःखबतं ‘मूर्खम्ह मिसा’ धकाः ब्वः बिल । नकतिनि जक इहिपा यानाः पिहां वःम्ह थः भाःतं थःत माया मतिना यायेगु पलेसा अःखबतं उकथं दुर्वचन नवानाः दुव्यर्वहार यायेवं तम्वःम्ह मिसा अदालतय् वनाः सम्बन्ध विच्छेदया निंतिं इनाप याःगु खः । सम्बन्ध विच्छेद यायेत वयागु धइगु मिसाया खँ न्यनाः अनच्वंपिं सकलें छझाः वाताहां जुल । मिसाया खँ न्यानाः न्यायाधिश नं अजू चाल । न्हापां ला न्यायाधिशं थःगु निर्णयप्रति पुनःविचाः यायेत मिसायात इनाप नं याःगु खः । तर मिसां थःगु अडान मत्वःतेवं न्यायाधिशं नं सम्बन्ध विच्छेदया फैसला याना बिल । थ्व घटना मात्र स्वंगू मिनेट दुने जूगु खः । अर्थात इहिपा जूगु भ्वँतय् ल्हाःचिं तयाः पिहां वयाखतं मिसा क्वःदयेवं हाकनं दुहां वनाः पारया निवेदन तःगु व अदालतं फैसला याःगु ई मात्र ३ मिनेट खः । कुवेतया इतिहासय् इहिपा याःगु ३ मिनेट दुने पार काःगु थ्व घटना न्हापांगु खःसा संसारय् नं दकलय् चिहाकःगु वैवाहिक सम्बन्ध खयेमाः धइगु चर्चा जूगु दु ।"
https://nepalbhasatimes.com/17962,अन्तर्राष्ट्रिय,  ,थज्याःगु नं फैसला !,अदालतया ज्या धइगु न्याय बीगु खः । पीडितयात न्यास व पीडकयात सजाय बीगु हे अदालतया मुख्य ज्या वा धर्म खः । अदालतं गुगु आदेश व फैसला न्यंकी व छगू कथंया अन्तिम जुइ । उकियात पूरा यायेगु अभियुक्त वा दोषी ठहर जूपिनिगु कर्तव्य नं जुइ । अदालतं म्वाःमदुगु खँय् थःगु ई खर्च याइमखु धइगु मान्यता दु ।                                                         तर गबलें गबलें अदालतया आदेश नं तसकं अजू चायापुगु जुइयः । भारतया सर्वोच्च अदालतं आः नकतिनि छगू अज्याःगु हे अजू चायापुगु आदेश बिउगु दु । उगु आदेश खः अदालतया हे छगू कुनय् च्वना च्वनेगु । भारतया सर्वोच्च अदालतं अनया केन्द्रीय शिक्षा बोर्डया पुलांम्ह अन्तरिम प्रमुख एम नागेश्वर राययात अदालतया छगू कुनय् न्हिछितक च्वना च्वनेगु फैसला न्यंकूगु खः । अदालतया अवहेलना याःगु द्वपनय् दोषी ठहर जूम्ह रावयात अदालतं उकथंया सजाय न्यंकूगु खःसा छगू लाख जरिवाना नं पुइकूगु दु । अदालतया अवहेलनाया द्वपनय् छन्हु न्ह्यः हे माफी फ्वंम्ह रावयात अदालतं थःगु फैसाल न्यंकाः हे त्वःतूगु खः । थ्व मामिलाय् रावलिसें वया कानूनी सल्लाहकारयात दोषी ठहर यानाः उकथंया हे सजाय न्यंकूगु खः । रावं थःत माफी बीत अदालतय् बिउगु निवेदन अस्वीकार यासें न्यायाधिशं अदालतया अवहेलना याःगुलिं धासें उगु फैसला न्यंकूगु खःसा उकिं यानाः रावया जागिरे जीवनय् हे संकटय् लाइगु अवस्था पिहां वःगु दु । घटनाकथं विहारया मुजफ्फरपुरया छगू मिसा आवास गृहया छगू घटनायात कयाः छानविन यानाच्वंम्ह अधिकारीयात अदालतया अनुमति मदयेकं हे बर्खास्त याःगु जुयाच्वन । थुगु मुद्दायात कयाः रावयात अदालतय् स्वयम थः हे उपस्थित जुयाः लिसः बीत आदेश बिउगु खः । अदालतय् उपस्थित जूम्ह रावयात अदालतं थःगु अवहेलना याःगु धासें वयात न्हिछियंकं अदालतया छगू कुनय् च्वना च्वनेत आदेश बिउगु खः ।
https://nepalbhasatimes.com/17376,अन्तर्राष्ट्रिय,  ,"भेनेजुएला संकट स्पेन, फ्रान्स व स्वीडेनं गुइदोयात समर्थन","भेनेजुएलाया राष्ट्रपति निकोलास मदुरों थःगु देशय् गृहयुद्ध फँसे जुइफुगु खँ धयादीगु दु । आइतवाः स्पेनया टेलिभिजनय् अन्तर्वार्ता बिसें वय्कलं धयादीगु दु, ‘देश गृहयुद्धय् वनी कि मवनी धयागु खँ अमेरिका व वयात समर्थन यानाच्वंपिं देय्तय् क्रियाकलापय् निर्भर जुइ ।’ राष्ट्रपति मडुरों अमेरिकी राष्ट्रपति डोनाल्ड ट्रम्पं भेनेजुएलाया आन्तरिक मामिलाय् हस्तक्षेप यात धाःसा ट्रम्पं हिं जाःगु ल्हाः ज्वनाः ह्वाइटहाउस त्वःतेमालीगु ख्याच्वः नं बियादीगु दु ।                                                         राष्ट्रपति मदुरों भेनेजुएलाय् हस्तक्षेप यायेत स्वःगु धासें अमेरिका व अमेरिकाया समर्थक देय्तय् कडा आलोचना नं यानादीगु खः ।मेखे विपक्षी नेता हुँवा गुइदों छगू अन्तर्राष्ट्रिय गठनबन्धन दयेकाः देय् दुने मानवीय ग्वाहालि दुत हयेगु खँ धयादीगु दु । वंगु महिनाय् गुइदों थःत भेनेजुएलाया राष्ट्रपति जूगु घोषणा यानादीगु दु । विपक्षी नेतायात अमेरिका लिसें दक्षिण अमेरिकाया तःगू देशं समर्थन यायेगु धायेवं अनया विवाद तच्वया वंगु खः । थ्वहे दथुइ स्पेन, फान्स व स्वीडेनं नं गुइदोयात समर्थन याःगु दु । युरोपेली देतय्सं राष्ट्रपति मदुरोयात च्यान्हुया दुने निर्वाचन घोषणा यायेत बिउगु ख्याच्वः मन्यनेवं स्पेनलगायतया देशं गुइदोयात अन्तरिम राष्ट्रपति कथं समर्थन यानागु खँ धाःगु दु । राष्ट्रपति मदुरों अन्तर्वार्ताया झ्वलय् युरोपेली संघं न्ह्यःने हःगु आम निर्वाचनया प्रस्तावयात अस्वीकार यानादीगु खः । राष्ट्रपति मदुरों भेनेजुएलाय् विदेशी शक्ति राष्ट्रतय् कारणं परिस्थिति असहज जुया वनाच्वंगु व कन्हय् वनाः स्थिति थप स्यना वन धाःसा सुनां नं नियन्त्रण यायेमफइगु अवस्थाय् थ्यनीगु दावी वयेकलं यानादीगु दु ।"
https://nepalbhasatimes.com/17377,अन्तर्राष्ट्रिय,  ,"सोमालियाय् कार बम विस्फोट, गुम्ह सित",सोमालियाया राजधानीइ लाःगु तसकं व्यस्त सहय् सोमवाः छगः कार बम विस्फोट जुयाः म्होतिं नं गुम्ह सीगु दुसा तःम्ह हे मनूत घाःपाः जूगु दु । स्थानीय प्रहरी अधिकृत अहमद मोलिन अलिं राजधानी मोगादिसुया तसकं व्यस्त व्यापारिक केन्द्र लिक्क विस्फोट पदार्थं जायेकातःगु कार विस्फोट जुयाः तःम्ह मनूत सीगु खँ धाःगु दु ।                                                         घाःपाः जूपिंत अनया थीथी अस्पतालय् उपचार याकः यंकातःगु दु । प्रत्यक्षदर्शीतय् कथं व्यापारिक केन्द्रया पार्किङ्गय् दिकातःगु कार विस्फोट जूगु खः । स्थानीय व्यापारि मुनिरा अब्दुकादिरं पत्रकारतय्त थःम्हं हमरवाइनी बजाः पौ कुतुं वःगु खनागु व उकी प्यम्ह ल्हानाः सीगु थःम्हं हे खनागु धाःगु दु । मोगादिसुइ इस्लामिक पुचः अल सबाबलिसे आवद्ध अलकायदां इलय्ब्यलय् थथे आक्रमण यायेगु यानाच्वंगु दु । थ्व पुचःयात सन् २०११ य् हे राजधानी मोगादिसुं लिनाछ्वःगु खःसां सुलाःसुलाः राजधानीइ आक्रमण यायेगु यानाच्वंगु दु ।
https://nepalbhasatimes.com/16372,अन्तर्राष्ट्रिय,  ,मलेसियाया जुजुं नं राजगद्दी त्वःतल,"मलेसियाया जुजु सुल्तान मोहम्मद न्याम्हम्ह थम्हं राजगद्दी परित्याग यायेगु घोषणा याःगु दु । मलेसियाया सुं नं जुजुं थथे राजगद्दी त्वःतेत्यंगु थ्व हे न्हापांखुसी खः । खुइदँ न्ह्यव बेलायती उपनिवेशं स्वतन्त्र जूगु मलेसियाय् आःतक सुनां नं थथे राजगद्दी त्वःतूगु मदुनि । मलेसियाया राजदरवारं जुजु मोहम्मदं छाय् राजगद्दी त्वःतेत्यन धयागु बारे धाःसा स्पष्ट रुपं धाःगु मदुनि ।                                                         जुजु मोहम्मद न्याम्हम्हं छम्ह रुसी मिसालिसे ब्याहा यानातःगु दु धकाः वयागु निजी जीवनबारे हल्ला पिहां वःगुलिं राजीनामा बीत्यंगु खँ वयाच्वंगु दु । वंगु नोवेम्भरय् जुजु वासः यायेगु व बिदा माने यायेत पिहां वंगु खः । थ्वयां लछि लिपा मस्कोय् पुलांम्ह मिस मस्कोलिसे ब्याहा यानाच्वंगु तस्बिर सार्वजनिक जूगु खः । थ्व हल्ला व जुजु स्वास्थ्य स्थिति बारे नं दरवारपाखें छुं नं प्रतिक्रिया बिउगु मदुनि ।राजदरवारं पितबिउगु छगू वक्तव्यय् जुजु सुल्तान मोहम्मद न्याम्हम्हं मलेसियाया जनतायात न्ह्याबलें एकताय् तयातयेत, थःथवय् सद्भाव कायम यायेत व मिले जुयाः ज्या यायेत धाःगु दु धकाः जक न्ह्यथनातःगु दु । मोहम्मद न्याम्हम्हं सन् २०१६ या डिसेम्बरय् राजगद्दी लःल्हानाकाःगु खः । उबलय् वय्कः ४७ दँ दुम्ह खः । आः न्हूम्ह जुजु मल्यःतले मोहम्मद न्याम्हम्हं हे कार्यकारी भूमिका म्हिताच्वनीगु खँ नं धाःगु दु ।"
https://nepalbhasatimes.com/16890,अन्तर्राष्ट्रिय,  ,फ्रान्सय् सरकार विरुद्ध प्रदर्शन तच्वल,पेरिस – फ्रान्सया राजधानी पेरिसय् भेला जूपिं द्वलंद्वः प्रदर्शनकारीतय्सं राष्ट्रपति इम्यानुएल म्याक्रों विरुद्ध प्रदर्शन याःगु दु । म्हासुगु वसः पुनाः विरोध प्रदर्शनय् कुहां वःपिं इमिसं राष्ट्रपति विरुद्ध तच्वकं नारा नं लगे याःगु खः । लिसें इमिसं राष्ट्रपति म्याक्रोंया राजीनामा नं माग याःगु दु ।                                                         सरकारं पेट्रोलियम पदार्थय् याःगु मूल्यवृद्धिया विरोधय् फ्रान्सय् ताःई न्ह्यवंनिसें उकथंया विरोध प्रदर्शन जुया वयाच्वंगु खः । प्रदर्शनया हे झ्वलय् सछि स्वयां अप्वःसित ज्वना यंकूगु दु । मूल्यवृद्धिया विरोधय् जुयाच्वंगु प्रदर्शनयात सरकारं चिउताः मक्यंगु धासें इमिसं आन्दोलनयात अझ तच्वयेका यंकेगु ख्याच्वः नं बिउगु दु । प्रहरी प्रदर्शनयात नियन्त्रणय् कायेत रबर गोलीं कयेकूगु दुसा टियर ग्यास नं प्रहार याःगु दु । गुकिं यानाः सलंसःया ल्याखय् प्रर्दशनकारी घाःपाः जूगु समाचारय् न्ह्यथनातःगु दु । आतक राजधानी पेरिसयात जक केन्द्रीत यानाः विरोध प्रदर्शन याना वयाच्वंपिं प्रदर्शनकारीतय्सं सरकारं थःपिनिगु सःयात वास्ता मयात धाःसा आः मेगु सहर बोर्देएक्स व ताउलोसय् नं छक्वलं प्रदर्शन यायेगु ख्याच्वः बिउगु दु । फ्रान्सय् थुकथं मूल्यवृद्धियात कयाः सरकार विरुद्ध जुयाच्वंगु प्रदर्शन थ्व गुक्वःगु चरणया खःसा लिपांगु इलय् प्रदर्शनकारीतय् ल्याः नं अप्वया वनाच्वंगु दु । प्रदर्शनं अप्रिय व हिंसात्मक रुप मकायेमा धकाः च्याद्वः स्वयां अप्वः सुरक्षाकर्मि परिचालन यानातःगु दु ।
https://nepalbhasatimes.com/15818,अन्तर्राष्ट्रिय,  ,अमेरिकायात छुँतय् हाथ्या,"अमेरिका संसारय् शक्तिशाली राष्ट्रमध्ये छगू खः । थ्व खँय् सुयां निगू मत दइमखु । यदि अमेरिकां इच्छा यात धाःसा न्ह्यागु देशय् नं प्रतिबन्ध तयेफु । आतंकवादी व इमिगु संगठनया निंतिं ला अमेरिका दकलय् छ्यं स्याःगु विषय हे जुल । उकिं सुनानं अमेरिकाय् आक्रमण याये न्ह्यः सछिक्वः स्वयां अप्वः विचाः याइ ।                                                         विश्वया थ्व हे शक्तिशाली देय् धाःसा थौंकन्हय् छुँ खनाः ग्यानाच्वंगु दु । अमेरिकायात धाथें थ्व इलय् हाथ्या बी फुपिं सुं दुसा व मेपिं सुं मखु, छुँ हे खः । थौंकन्हय् अमेरिकां छुँतय् आतकया सामना याये मालाच्वंगु दु । अमेरिकाय् थुकथं छुँतय्सं आक्रमण न्यंकाच्वंगु विषययात कयाः सामाजिक संजालय् अमेरिका हास्यया पात्र जुयाच्वंगु दु । अमेरिकाया राजधानी वाशिंगटनय् दकलय् अप्वः छुँतय्सं आक्रमण यानाच्वंगु दु । थनया गल्लि, सतकय् छुँत आनन्दं चाःहिलाच्वंगु दुसा उखे नसाज्वलं मालेगु नसात्वँसा ज्वलं तयातःगु थलबलय् जःखः नं तसकं फोहर जुइक छुँतय् पुचः पुचः हे खने दयाच्वंगु दु । छुँतय्गु ल्याः थुभनं अप्वया च्वंगु दु कि इमित नियन्त्रणय् कायेत तकं समस्या जुयाच्वंगु दु । छगू समाचारकथं हरेक ५ फिट तापाक वनेवं छम्ह छुँ खने दयाच्वंगु दुसा राष्ट्रपति निवासय् नं छुँतय् बथां उलि हे दु । राष्ट्रपति निवासय् छुँतय् बथां खंगु घटनायात कयाः ‘फक्स न्यूज’या छम्ह पत्रकारं याःगु ट्विट थ्व इलय् तसकं चर्चित जुयाच्वंगु दु । अमेरिकाय् थुकथं छुँतय् आतकं खने दुगु थ्व न्हापांखुसी धाःसा मखु, थ्व स्वयां न्ह्यः सन् २०१५ या इलय् नं न्यूयोर्कय् सहरय् छुँतय्सं तःधंगु हे आतंक न्यंकूगु खः ।"
https://nepalbhasatimes.com/16970,अन्तर्राष्ट्रिय,  ,अमेरिकी सेनाय् ट्रान्सजेन्डर दुहां वयेमदइगु,"अमेरिकाया सर्वोच्च अदालतं राष्ट्रपति डोनाल्ड ट्रम्पया ट्रान्सजेन्डर्सतय्त सेनाय् दुत मकायेगु नीतियात लागू यायेत स्वीकृति बिउगु दु । थ्व मामिलाय् सर्वोच्च अदालतया गुम्ह न्यायाधीशतय् दथुइ मतान्तर जुइवं ५–४या ल्याखं स्वीकृति बिउगु खः । अथे खःसां थ्व मामिलाय् क्वय्या अदालतय् मुद्दा न्ह्याके धाःसा दइगु खँ धाःगु दु ।                                                         सर्वोच्चया प्यम्ह न्यायाधीशतय्सं ट्रम्पया थ्व नीतिया विरोध याःगु खः । ट्रम्पं प्रशासनं ट्रान्सजेन्डरतय्त सेनाय् नियुक्त यात धाःसा सेनाया प्रभाव व क्षमताय तःधंगु जोखिम ब्वलनीगु खँ धाःगु दु । ट्रम्प स्वयां न्ह्यया राष्ट्रपति बराक ओबामां ट्रान्सजेन्डरतय्त सेनाय् भती यायेगु नीति लागू याःगु खः । थ्व नीतिइ ट्रान्सजेन्डरत सेनाय् भर्ती जुइ दइगु जक मखु, थुकिया लिसें लिंग सर्जरी यायेगु निंतिं सरकारी ग्वाहालि नं दइगु प्रावधान तयातःगु खः ।थ्व नीति कथं सेनां वंगु २०१७ जुलाइ १ निसें ट्रान्सजेन्डरतय्त भर्ना कायेमाःगु खः, तर ट्रम्प प्रशासनं थुकिया सीमा सन् २०१८ या जनवरी १ तक न्ह्याका बीगु खःसा लिपा थ्व नीतियात पूवंक हे बर्खास्त यानाबिउगु खः । सेनाय् ट्रान्सजेन्डरतय्त भर्ना दिकाबिउगुयात कयाः क्वय्या अदालतय् यक्व हे रिट लायेधुंकूगु दु । थ्व लिपा प्रशासनं मेगु हे नीति हयाः ट्रान्सजेन्डरतय्त बीगु सेवाय् ब्यापक प्रतिबन्ध तयाबिउगु खः । लिपा थ्व प्रतिबन्धयात धाःसा निलम्बन याःगु खः ।अमेरिकी रक्षा मन्त्रालयया तथ्यांक कथं आः नं थ्यंमथ्यं ८९८० म्ह ट्रान्सजेन्डरत सेनाय् सक्रिय दु । बिबिसीं धाःकथं थ्व मुद्दाय् कानुनी लडाइ न्ह्याना हे च्वनी तिनि । आः जूगु फैसला सर्वोच्च अदालतय् न्ह्यानाच्वंगु छगू कारवाही जक खः, सर्वोच्च थ्व बारे थःपिनिगु राय न्यंकूगु मदुनि । सर्वोच्चया थ्व फैसला लिपा वइगु चुनावय् राष्ट्रपति पदया उम्मेदवारी दावी यानाच्वंम्ह डेमोक्रेट्सया सांसद कमला ह्यारिसं छगू ट्विट यासें ट्रान्सजेन्डरतय्के सेनाय् च्वनाः देय्या सेवा यायेगु साहस दु व थुकिया निंतिं उपिं योग्य नं दु धासें थुकिया विरुद्ध कानुनी लडाइँ ल्वाये माः धाःगु दु ।"
https://nepalbhasatimes.com/16921,अन्तर्राष्ट्रिय,  ,अमेरिकाया राष्ट्रपतिया निंतिं कमला ह्यारिसया उम्मेदवारी घोषणा,वाशिंगटन – अमेरिकाय् आकिवं जुइगु राष्ट्रपतीय निर्वाचनया निंतिं उम्मेदवारी घोषणा यायेगु क्रम शुरु जूगु दु । थ्व झ्वलय् अमेरिकी सिनेटर कमला ह्यारिसं थःगु उम्मेदवारी घोषणा याःगु दु । सन् २००४ निसें २०११ तक निगू कार्यकाल जिल्ला प्रतिनिधितकं जुइधुंकूम्ह कमलां डेमोक्रेटिक पार्टीपाखें अमेरिकाया भावी राष्ट्रपतिया निंतिं उम्मेदवारी घोषणा याःगु खः ।                                                         अमेरिकी मूल्य मान्यताया निंतिं व वइगु दिनय् अमेरिका थः हे आत्म निर्भर जुइमाः धइगु विचाःया पक्षय् कुहां वयाच्वंम्ह कमला थम्हं अमेरिकाया भावी राष्ट्रपतिया निंतिं उम्मेदवारी घोषणा यानागु खः धाःगु दु । सिनेटर कमलां सामाजिक संजाल ट्विटरपाखें छगू भिडियो सन्देश जार याःगु थःगु उम्मेदवारी घोषणा याःगु खः । निगू कार्यकाल जिल्ला प्रतिनिधि जुइधुंकूम्ह कमला निक्वःतक क्यालिफोर्निया राज्यया आम निर्वाचनय् नं विजयी जुइधुंकूम्ह खः । अमेरिकाय् सन् २०२० य् राष्ट्रपतिया निंतिं निर्वाचन जुइत्यंगु दु । अमेरिकाया भावी राष्ट्रपतिया निंतिं मेपिं नेतातय्सं उम्मेदवारी बीगु घोषणा याःगु दुसा उम्मेदवारी घोषणा यायेगु क्रम नं न्ह्यानाच्वंगु दु ।  
https://nepalbhasatimes.com/17062,अन्तर्राष्ट्रिय,  ,अमेरिकाय् खर्चया विवाद क्वचाल,वासिङटन – ताः ई निसें गतिरोध जुयाच्वंगु सरकारी खर्च सम्बन्धी विवाद अन्त्य जूगु दु । अमेरिकी राष्ट्रपति रोनाल्ड ट्रम्पं थ्व सम्बन्धी विधेयकय् हस्ताक्षर यायेवं गतिरोध चिलावंगु खः । अमेरिकाया इतिहासय् हे दकलय् ताःहाःगु सरकारी खर्चया निंतिं समस्या ब्वलंगु खः । उकिया अन्त्य यायेत राष्ट्रपति डोनाल्ड ट्रम्प सहमत जुइवं वइगु स्ववाःया निंतिं बजेट खर्च यायेत लँ चाःगु दु ।                                                         राष्ट्रपति डोनाल्ड ट्रम्पं थ्व सम्बन्धी विधेयकय् शुक्रवाः लिबाक हस्ताक्षर याःगु खः । वय्कलं सरकारी खर्चया निंतिं वइगु फेब्रुअरी १५ तक खर्च याये दइकथं विधेयकय् हस्ताक्षर यानादीगु खः । मेक्सिको लिसे स्वाःगु सिमानाय् पःखाः दयेकेत बजेट व्यवस्था यायेमाः धासें वय्कलं अमेरिकी सिनेटलिसे थःगु माग तया वयाच्वंगु खः । तर शुक्रवाः पारित याःगु उगु विधेयकय् नं वय्कःया मागया बारे धाःसा छुं न्ह्यथनातःगु मदु । लिसें संसदं नं उगु विषयसं बजेट बीगु बारे छुं नं सहमति याःगु मदुनि । तर नं संघीय सरकारयात खर्चया निंतिं तसकं थाकुइवं वय्कलं विधेयकय् हस्ताक्षर यानादीगु खः । थ्व स्वयां न्ह्यः राष्ट्रपति ट्रम्पं सीमा लागाय् पःखाः दयेकेगु निंतिं ५ अर्ब डलर बीमाःगु माग याना वयाच्वंगु खः । वय्कः उगु अडानय् आः नं दनिगु खँ धाःगु दु । वय्कलं संसदं उगु बजेटया व्यवस्था मयाःतले सरकारी खर्च सम्बन्धी प्रस्तावयात पना वयाच्वंगु खः । शुक्रवाः अमेरिकी विपक्षी दलया नेतात लिसे सहलह लिपा सिनेटय् छगू मतं सरकारी निकाययात वइगु स्ववाःया निंतिं जक खर्च यायेगु कोष बीगु सहमति जूगु खःसा उगु हे कथं कानुन पारित जूगु खः । राष्ट्रपति ट्रम्पं न्ह्यःने हःगु सीमा सुरक्षा बारेया खँल्हाबल्हा धाःसा जारी हे जुइगु सहमति जूगु दु । अमेरिकाय् दुहां वयेत स्वयाच्वंपिं अवैध आप्रवासीयात पनेत अमेरिका व मेक्सिको सिमानय् पःखाः दनेमाः धकाः राष्ट्रपति ट्रम्पं अडान कया वयाच्वंगु खः । तर विपक्षी दलं धाःसा उगु प्रस्ताव सम्भव मदु धायेगु यानाच्वंगु दु । अमेरिकाय् वंगु सुइन्यान्हु न्ह्यवंनिसें सरकारी खर्च ठप्प जुयाच्वंगु खः । थुगु इलय् अमेरिकाया संघीय निकायया च्यागू लाख कर्मचारी तलब मकासें ज्या यानाच्वंगु दु । राष्ट्रपति ट्रम्पया पःखाः दनेगु सम्बन्धी प्रस्तावयात क्वय्या सदनय् निर्णायक हैसियत म्हिते फुगु विपक्षी डेमोक्र्याट पार्टीं अस्वीकार याना वयाच्वंगु खः ।
https://nepalbhasatimes.com/15701,अन्तर्राष्ट्रिय,  ,पां सँ चाकीगु सैलुन,"कापः, वसः भ्वं आदि छुं नं चायेमाल धाःसा कैंचीया प्रयोग जुइ । अथे हे तरकारि वा नसाज्वलं तायेत कुँइ व चक्कु प्रयोग जुइ । तर सिँ पालेगु पां नं सँ चाये जिउ धायेबलय् सुं नं पत्याः जुइमखु । खय्तला थ्व संसारय् गुलि नं अजू अजू चायापुगु ज्या जुयाच्वनी । उकियात पत्याः यायेगु वा मयायेगु छिगु थःगु हे विचाः ।                                                         मसाज सेन्टरय् सर्पपाखें मसाज याकेगु, ख्येँचं समाः (मेकअप) यायेगु, चियापत्ति, तुल्सी हः, कागति, दालचिनि आदिं स्वास्थ्ययात बांलाकेगु धइगु खँया झीसं यक्वं न्यने धुन, ब्वने धुन । तर पां सँ चाःगु वा चाकेगु धइगु आतक न्यने लंगु मदु । आः धाःसा कैंची मखु, पां सँ चाःगु अजू चायापुगु क्रियाकलाप नं समाचार जुयाः पिहां वःगु दु । रुसया हेयर ड्रेसर ड्यानियल इस्टोमिनं थःगु पार्लरय् वइपिं गाहाकिया सँ कैंचीं मखु पां चाना बीगु यानाच्वंगु दु । वया सैलुनय् पां सँ चाकेत वइपिं गाहाकित नं थुलि दु कि, वयात सँ चाकुचाकुं हे लिमलाः । सैलुनया थुवाः इस्टोमिनया धापूकथं कैंचीं स्वयां पां हे सँ चायेत तसकं अपू । अले थःगु सैलुनय् वइपिं न्ह्याम्हं गाहाकि छफुति हे मग्यासें पां हे सँ चाकेत वइगु वयागु धापू दु । इस्टोमिनया पां सँ चाकेगु ज्यायात गुलिसिंन तसकं च्वछायेबहगु ज्या धकाः धायेगु यानाच्वंगु दुसा गुलिसिनं सँ चायेगु व चाकेगु थेंज्याःगु तसकं सामान्य ज्याया निंतिं नं खतरा नालाकाःगु धासें आलोचना नं यायेगु यानाच्वंगु दु ।  "
https://nepalbhasatimes.com/15853,अन्तर्राष्ट्रिय,  ,सुन्दरतायात  ख्याच्वः !,"संसारय् बांलाःपिं मिसा खनाः भुतुक्क मजुइपिं मिजं शायद हे जक दइ जुइ । अज्याःपिं बांलाःपिं मिसाया न्ह्यःने वनाः वा नापं च्वनाः फोटो कायेगु रहर सुया मदइ ? अझ इमिसं हे नापं च्वनाः फोटो कायेत इनाप यासें ल्हाः साल धाःसा ला झन् थःगु म्हगस हे पूवं थें नं जुइ । तर गुलि गुलिं मिसातय्त धाःसा थःगु बांलाःगु रुप व आकर्षक शरीर थःगु हे निंतिं अभिशाप वा समस्या जुया बी यः ।                                                         जर्मनीइ छम्ह मिसा प्रहरी अधिकारी दु, वयागु नां एड्रियन कोलेसजर खः । थुम्ह मिसाम्ह प्रहरी अधिकारीयात विश्वया हे दकलय बांलाःम्ह मिसा प्रहरी धकाः नं धायेगु याः । तर कोलेसजर थःगु सुन्दरताया कारणं थः हे समस्याय् लाःगु दु । थःगु आकर्षक म्ह, सुन्दर रुपया किपाया कारणं गाक्कं प्रशंसा मुनाच्वंम्ह कोलेसजरयात वं ज्या यानाच्वंगु ज्याकूपाखें हे ख्याच्वः बिउगु दु । वयागु विभागं वयात थःगु छुं नं किपा सामाजिक संजालय् सेयर मयायेत धासें सचेत याकूगु दु । कोलेसजर ज्या यानाच्वंगु विभागया वरिष्ठ प्रहरी अधिकारीतय् धापू दु कि थथे बांलाःम्ह मिसां थःगु किपा सेयर याइबलय् अपराधीतय्त इमिगु अपराध कर्म यायेत प्रेरित यानाच्वनी । थःगु अप्वः थें किपा इन्स्टाग्रामय् सेयर यायेगु याना वयाच्वंम्ह कोलेसजरया थःगु यइपुसे, बांलासेव छाइसे च्वंगु म्हगः उकिसन बिकिनी पुनातःगु सेक्सी किपाया कारण व तसकं चर्चित जुया वनाच्वंगु दु । वया लखौंलख फलोअर्स दु । वयागु रुप, सौन्दर्यताया कारणं मनूत अपराधपाखे उन्मुख जुइगु व वयागु हे ल्हातं ज्वंकेत अथक कुतः याइपिं अप्वया वनाच्वंगु दु । वयागु कारणं आपराधिक गतिविधि अप्वया वनाच्वंगु धासें विभागं वयागु गुगुं नं बांलाःगु किपा सामाजिक संजालय् सेयर मयायेत ख्याच्वः तकं बिउगु खः । जर्मनीया वरिष्ठ प्रहरी कमिश्नर कोलेसजरयात फलोअर्सतय्सं वयागु ल्हातं गिरफ्तार जुइत तयार धासें सामाजिक संजालय् तकं च्वया हयेगु यानाच्वंगु दु । सामाजिक संजालय् जक १३ गू लाख स्वयां अप्वः फलोअर्स दु । अप्वः फलोअर्स दुगुलिं हे धमाधम किपा सेयर यायेवं उकियात लाइक व कमेन्ट याइपिं नं उत्तिकं अप्वया वनाच्वंगु दु, गुगु वयागु विभागया निंतिं कपाः स्याःगु विषय खः । बडी फिटनेसया सौखिन कोलेसजर छम्ह प्रहरी अधिकारी जुयाः थःगु कर्तव्य पालना यायेगु स्वयां नं मोडल वा सेलिब्रिटीं थें थःगु म्ह व फोटो सेसनयात अप्वः ध्यान बियाच्वंगु धासें थगुने वयात खुलाया छुट्टी तकं बिउगु खः । अवैतनिक रुपं विदा बियाः वयात भिनेगु मौका बिउगु खःसां छुट्टी सिधयेकाः लिहां वःम्ह कोलेसजरया पुलांगु बानीइ धाःसा छुं हे सुधार मजुइवं वयात ख्याच्वः हे बीमाःगु स्थिति वःगु खः ।"
https://nepalbhasatimes.com/16416,अन्तर्राष्ट्रिय,  ,बुलेट गयाः भम्चा ….,"इहिपा छगू अज्याःगु संस्कार खः, गुकी ब्याहा याइम्ह मिजंनं भम्चा काः वनी । भम्चा कायेत गुलिसिनं बाजं थानाः वनीसा गुलिं स्वयम्बर जक यानाः विधिपूर्वक भम्चा दुचायेकीपिं नं दु । आखिर न्ह्यागु जूसां ब्याहा याइम्ह मिजंनं भम्चा काः वनीगु इहिपाया संस्कार खः । भारतया पुणे सहरय् धाःसा छगू अजू चायापुगु इहिपाया ज्याझ्वः जुल, गुगु इहिपा मेमेगु इहिपा स्वयां तसकं फरक खः ।                                                         इहिपा याइम्ह मिजंनं भम्चा काः वनेमाःगु थासय् थन धाःसा भम्चां ब्याहा याइम्ह मिजंयात काः वन । व नं कारय् मखु बुलेट मोटरसाइकल गयाः, भम्चा थम्हं हे बुलेट गयाः ५ किलोमिटर तापाक मिजंया छेँय् थ्यंकः वंगु खःसा अन इहिपाया निंतिं दयेकातःगु मण्डपय् च्वनाः इहिपाया विधि पूवंकेगु ज्या जूगु खः । पुणेया छगू गां केडगाउँया कोमल देशमुखं समाजय् मिसापिं नं मिजं स्वयां कम मजू धइगु सन्देश बीत उकथं अजू चायापुगु ज्या यानागु प्रतिक्रिया बिउगु दु । कोमलं धाःगु दु, ‘छु ब्याहा याइम्ह मिजं नं जक हे जन्ती ज्वनाः भम्चा काः वनेमाः धकाः गनं च्वयातःगु दु ला ?’ जन्तीसहित ब्याहा याइम्ह मिजंयाथाय् थ्यंकः वंम्ह कोमलया धापू दु कि ‘जन्ती ज्वनाः वनेगु मिजंतय्गु जक कपिराइट मखु ।’ कोमलं भम्चाया वसतय् उकथं बुलेट मोटरसाइकल गयाः वनाच्वंगु इलय् उगु दृश्य स्वया च्वंपिंसं न्हापाला छुं फिल्मया शुटिंग जुइमाः धकाः तायेकाच्वंगु खः । टलक्क थीगु बुलेट मोटरसाइकलय् च्वनाः ह्याउँक भम्चाया वसतय् छायेपियाः हाकुगु चश्मा तयाः जःखः जन्ती वःपिनिगु दर्जनौं कारसहित ५ किलोमिटर यात्रा यानाः ब्याहा याइम्ह मिजंया छेँय् थ्यंकः वंगु इलय् वया मिजंया छेँय् च्वंपिं सकसिनं तःजित लसकुस याःगु खः ।  "
https://nepalbhasatimes.com/16474,अन्तर्राष्ट्रिय,  ,अबुया बारे परिवारय् भ्रम,"सुं नं मिसां थः सन्तानयात वया अबुयाबारे छेँजःपिंत भ्रमय् तयेगु दुस्साहस याइमखु । न्ह्याम्हं मिसाया इच्छा छेँजःपिं नाप हे च्वनेगु जुइ । तर बेलायतया छम्ह मिसां ताःईतक हे थः सन्तानया अबुया बारे छेँजःयात हे भमय् तःगु दु । व नं निदँ प्यदँ मखु मुक्कं निगू दशक स्वयां नं अप्वः ।                                                         थन तक कि उम्ह मिसां थः सन्तानया अबुया बारे छेँजःयात जक मखु, वया मस्तय्त तकं अबुया बारे भ्रमय् तयातःगु खः । केट नांया मिसां थः स्वम्ह सन्तानयात इमि अबुया पहिचानपाखें तापाक हे तयातःगु खः । रिचर्ड मेसन नांया छम्ह व्यवसायीलिसे इहिपा याःम्ह केटं स्वम्ह सन्तानयात जन्म बिउगु खः । रिचर्डं नं इपिं स्वम्हं सन्तान थम्ह हे जूगु तायेका वयाच्वंगु खः । तर २१ दँ तक थः पूर्वकलातं गम्भिर धोका बिउगु रहस्य हालय् पिहां वःगु खः । रिचर्डं केटयात पारपाचुके धुंकाः वं निगूगु इहिपा याःगु खः । निम्हम्ह कलाःपाखें नं सन्तान सुख प्राप्त मजुइवं रिचर्ड अस्पतालय् स्वास्थ्य परीक्षण याकेत वन । अन चिकित्सकं वयात ‘अबु जुइगु क्षमता मदुगु’ धाल । रिचर्डयाके मचांनिसें हे अबु जुइगु क्षमताया विकास मजूगु चिकित्सकतय् धापू दु । वयां लिपा जक रिचर्डं थः न्हापांम्ह कलाःपाखें दुपिं स्वम्ह मस्त नं थःपाखें दुगु मखु धयागु खँ पत्ता लगे याःगु खः । थुलितक कि रिचर्ड थः पुलांम्ह कलाःपाखें दुपिं निम्ह मस्तय् डीएनए परीक्षण याकूगु खःसा इपिं निम्हं थः सन्तान मदु धइगु सीकूगु खः । स्वम्हम्ह कायं धाःसा ‘जिम्ह अबु छि हे खः’ धइगु सन्देश छ्वयाः डीएनए परीक्षण यायेत अस्वीकार याःगु रिचर्डया धापू दु ।उखे रिचर्डया पुलांम्ह कलातं नं वयागु न्ह्यःने थम्हं धोखा बियागु स्वीकार याःसां स्वम्ह सन्तानया अबुया बारे धाःसा छुं नं जानकारी मबिउ ।  "
https://nepalbhasatimes.com/15164,अन्तर्राष्ट्रिय,  ,अमेरिका–चीन न्हूगु कर  ९० न्हु स्थगत यायेत सहमत,"अमेरिका व चीन दथुइ व्यापार युद्धया मू हतियार जुयाच्वंगु न्हूगु कर नीतियात छुं ईया निंतिं स्थगित याइगु जूगु दु । अमेरिकी राष्ट्रपति डोनाल्ड ट्रम्प व चिनिया राष्ट्रपति सी जिनपिङ दथुइ जूगु वार्ताय् ९० न्हुया निंतिं स्थगन यायेगु सहमति जूगु खः । व्यापार सम्बन्धी थप वार्ता आवश्यक धासें निम्हं राष्ट्रपति न्हूगु कर दर स्थगन यायेत सहमत जूगु खः ।                                                         अर्जेन्टिनाया ब्युनर्स आयर्सय् जूगु विश्वया नीगू प्रमुख अर्थतन्त्र दुगु देय्तय् दथुया जी२० सम्मेलन क्वचायेवं जूगु बैठकय् ट्रम्प २ सय अर्ब डलरया चिनियाँ सामानय् कर अमप्वयेकेत सहमत जूगु खः । थ्व दथुइ चीनं कृषि, उद्योग व ऊर्जा सम्बन्धी सामान यक्व मात्राय् न्यायेत चाहे जूगु खँ नं अमेरिकां धाःगु दु । चीनं धाःसा निगुलिं पक्ष थःपिनि बजाः चायेकेत सहमत जूगु खँ धाःगु दु । थ्व दँया सुरुं निसें खनेदुगु निगू देय् दथुया व्यापार युद्ध लिपा न्हापाखुसी निम्ह नेतातय दथुइ थ्व वार्ता जूगु खः ।ह्वाइट हाउसं छगू वक्तव्य पितबिसें ट्रम्प व सी दथुइ तसकं सफल वार्ता जूगु खँ धाःगु दु । विज्ञप्तिइ चिनियाँ सामानय् अमेरिकाय् तःगु अप्वयेकूगु कर ९० न्हु तक लागु मयायेगु धाःगु दु, लिसें थ्व ई दुने नं निगुलिं पक्ष सहमतिइ मवन धाःसा हाकनं २५ प्रतिशत हे कर थ्यनीगु चेतावनी नं बियातःगु दु । चीनया विदेशमन्त्री वाङ यीं निम्ह नेतातय् वार्ता लिपा पत्रकारत लिसे खँ ल्हासें आःया सैद्धान्तिक सहमतिं निगू देय् दथुइ आर्थिक तनाव न्यंके मबिइत प्रभावकारी रुपं ज्या याइगु खँ धयादीगु दु । अमेरिकी राष्ट्रपतिं चिनिया सामानय् कर अप्वयेकेवं निगू देय् दथुइ ताःई न्ह्यवनिसें तनाव ब्वलनाच्वंगु खः ।"
https://nepalbhasatimes.com/15419,अन्तर्राष्ट्रिय,  ,बियोन्सेया  प्रस्तुति इहिपाया,"भारतया धनाढ्य मुकेश अम्बानीया म्ह्याय् ईशा आम्बानीया इहिपाया निंतिं थ्व इलय् उदयपुरय् थीथीकथंया ज्याझ्वःया प्रस्तुति जुयाच्वंगु दु । ईशा अम्बानीया इहिपा आनन्द पिरामलनाप जुइत्यंगु दुसा इहिपा स्वयां न्ह्यःया ज्याझ्वः ‘प्रि–वेडिंग’ उदयपुरय् तसकं तामझामपूर्वक जुयाच्वंगु दु ।                                                         छुं दिं न्ह्यःनिसें न्ह्यानाच्वंगु ज्याझ्वःया झ्वलय् वंगु शनिवाः बलिउडया चर्चित कलाकारपिंसं थःगु प्रस्तुति बिउगु खः । थ्व हे झ्वलय् ईशाया इहिपाया ज्याझ्वलय् थःगु प्रस्तुति बीत अन्तर्राष्ट्रिय रुपं हे नांजाःम्ह म्येँ हालामि बियोन्से नं उदयपुर थ्यंकः वःगु दु । सांगीतिक ख्यलय् तःजिगु ग्रामी अवार्ड त्याकेधुंकूम्ह बियोन्सें वइगु आइतवाः ईशाया इहिपाया लसताय् जुइगु ज्याझ्वलय् थःगु प्रस्तुति बी । ईशा–आनन्द इहिपाया ज्याझ्वलय् प्रस्तुति बीत वःम्ह बियोन्सें महाराण प्रताप विमानस्थलं पिहां वःगु इलय् तुयुगु प्रिन्टेड वसतय् खने दुगु खः । आइतवाः बियोन्सें प्रस्तुति बीगु इलय् अमेरिकी पूर्व फस्ट लेडी हिलारी क्लिन्टन, नकतिनि जक इहिपा याःम्ह भारतीय सेलिब्रिटी प्रियंका चोपडा व वया अमेरिकी गायक भाःत निक जोन्स सहभागि जुइगु जूगु दु ।"
https://nepalbhasatimes.com/15418,अन्तर्राष्ट्रिय,  ,बांलाःम्ह मिसाया ब्निंतिं,"बांंलाःम्ह, भिंम्ह, ब्वनातःम्ह, मिसा इहिपा यायेगु निंतिं यक्व थें मिजंतय्सं कामना याःगु दयेमाः । अथे हे मिसातय्सं नं अज्याःपिं हे भाःत लायेमाः धकाः इच्छा यानाच्वंगु दइ । अझ मिसातय्सं ला थम्हं खना थेंज्याःम्ह मिजं लायेमा धकाः वाःपतिकं व्रत च्वनेगु नं यानाच्वंगु व खनाच्वंगु हे खः ।                                                         तर सुं मिजं द्यःयाथाय् वनाः भिंम्ह, बांलाःम्ह, शिक्षित, सुन्दर, सुशील मिसा कलाः दयेमाः धकाः वरदान फ्वनेत वनी धायेबलय् पत्याः मजुइफु । व नं मिसातय्सं थें बांलाक समाः यानाः बांलाःम्ह कलाः लायेमाः धकाः फ्वनीगु खँया झन् हे पत्याः याये थाकु । भारतया छगः देगलय् मिजंतय्सं मिसातय्सं थें हे समाः यानाः द्यःया पुजा अर्चना याइ । अन द्यःयाथाय् वनीपिं गुलि नं मिजंत दु, इपिं सकसिगु ध्येय व उद्देश्य धइगु छगू हे जक खः, व खः बांलाःम्ह मिसा कलाः लायेमाः । अले उकिया नापनापं गुलिसिं बांलाःगु जागिर नं फ्वनीपिं दु । भारतया केरला राज्यय् च्वंगु द्यःयाथाय् वरदान फ्वनेत वनीपिं सकलें मिजंत मिसात थें हे समाः यानाः पर्सि सिनाः वनीगु खः । केरला राज्यया कोल्लम जिल्लाया कोट्टनकुलंगरा धइगु थासय् च्वंगु श्रीदेवी द्यःयाथाय् मार्च २३ व २४ य् न्यायेकीगु छगू विशेष ्पर्वय् मिसातय्सं थें हे झःझः धायेक समाः यानाः वइपिं मिजंत म्वःम्वः हे दइ ।  "
https://nepalbhasatimes.com/16448,अन्तर्राष्ट्रिय,  ,किम चीन भ्रमणय्,उत्तर कोरियाली नेता किम जङ अन हाकनं चीनया भ्रमणय् वंगु दु । चिनिया राष्ट्रपति सि जिन पिंङया निमन्त्रणाय् नेता अन चीनया स्वन्हुया भ्रमणय् वंगु खः । उत्तर कोरियाली संचार माध्यमतय्सं थुकिया पुष्टि यायेधुंकूगु दु । उत्तर कोरियाली नेता किमया थ्व दछिया दुने जक थ्व प्यक्वःगु चीन भ्रमण खः ।                                                         किम आः वइगु जनवरी १० तक थः कलाः रि सोल जु लिसे चीनय् दइगु खँ उत्तर कोरियाली समाचार एजेन्सी केसिएनं धाःगु दु । उत्तर कोरियाली नेता किम व अमेरिकी राष्ट्रपति डोनाल्ड ट्रम्प दथुइ हाकनं वार्ता जुइफइगु सम्भावना बारे खँ पिहां वयाच्वंगु इलय् किम चीनया भ्रमणय् वंगु खः । वंगु जुन महिनाय् ट्रम्प लिसे वार्ता याये न्ह्यः नं किम चीनय् निं न्हापां वंगु खः । अमेरिका लिसे वार्ताया खँ मवःबलय् तक थःगु खुदँया शासन कालय् नेता किमं छक्वः नं चिनिया राष्ट्रपतियात नापमलाः ।चीन उत्तर कोरियाया प्रमुख कुटनीतिक मित्र जुयाच्वंगु दु । लिसें व्यापार व मेमेगु क्षेत्रय् नं चीनं हे न्ह्याबलें साथ यिबा वयाच्वंगु दु । उकिं अमेरिका लिसे जुइगु छुं नं ऐतिहासिक वार्ताया निंतिं नेता किम चीनया सल्हा कायेत उखे वनेगु यानाच्वंगु खः ।किमं आः चीनया भ्रमण यानाच्वंगु कारणं याकनं हे अमेरिका व उत्तर कोरिया दथुइ मेगु शिखर वार्ता जुइफुगु अनुमान यानाहःगु दु । छुं न्हि न्ह्यव जक अमेरिकी राष्ट्रपति ट्रम्पं किमलिसे आः गन नापलायेगु धयागु बारे याकनं सार्वजनिक यायेगु खँ धयादीगु खः । दक्षिण कोरियाया लसकुसउत्तर कोरियाली नेता किमं यानाच्वंगु चीन भ्रमणयात दक्षिण कोरियां लसकुस याःगु दु । दक्षिण कोरियाली राष्ट्रपति कार्यालय ब्लु हाउसं भ्रमणया लसकुस याःगु खः । कोरियाली प्रायःद्वीपय् शान्ति कायम यायेगु निंतिं थ्व भ्रमणं ग्वाहालि याइगु आशा नं यानातःगु दु । ब्लु हाउसया प्रवक्ता किम एइ कुमं छगू पत्रकार सम्मेलनय् न्ववासें कोरियाली प्रायद्वीपय् पुरा निःशस्त्रीकरण व स्थायी शान्ति हयेत थ्व भ्रमणं ग्वाहालि जुइगु आशा प्वंकादीगु खः । वय्कलं थ्व भ्रमणं उत्तर कोरिया व अमेरिका दथुइ जुइ धयातःगु निगूगु चरणया वार्तायात ग्वाहालि जुइगु खँ नं धयादीगु दु ।  
https://nepalbhasatimes.com/16413,अन्तर्राष्ट्रिय,  ,बंगलादेशय् विपक्षीयात भोट बिल धकाः सामुहिक बलात्कार,बंगलादेशया छगू अदालतं सामुहिक बलात्कार याःगु द्वपनय् सत्ताधारी अवामी लिग पार्टीया छम्ह स्थानीय नेतालिसें न्हय्म्हेसित ज्वनेत आदेश बिउगु दु । पीडित मिसां वंगु वालय् जक क्वचाःगु आम चुनावय् थःम्हं विपक्षी नेशनलिस्ट पार्टीयात भोट बिल धकाः सामुहिक बलात्कार याःगु द्वपं बिउगु दु ।                                                         प्यम्ह मचाया मां उम्ह मिसायात चुनाव जूकुन्हु हे आक्रमण यानाः बलात्कार याःगु खँ धाःगु दु । थ्व घटना पिहां वयेवं बंगलादेशय् आमजनता तम्वया सतकय् पिहां वःगु दुसा थाय्थासय् थ्व घटनायात कयाः प्रदर्शन नं जूगु दु । पीडित मिसाया भाःतं वंगु वालय् जक बलात्कार विरुद्ध जाहेरी बिउगु खः । जाहेरीइ धयातःकथं चुनावया बाचा कुन्हु छुं मनूत नोआखली जिल्लाय् च्वंगु थःगु छेँय् दुहां वयाः थःत व प्यम्हं मस्तय्त खिपतं चिनाः कलाःयात बलात्कार याःगु खः । बलात्कारीत वनेधुंकाः जःलाखःलाया ग्वाहालि कयाः उम्ह मिसायात अस्पताल भर्ना याःगु खः । उकुन्हु जूगु मतदानया इलय् भोट कुर्कः वंम्ह उम्ह मिसायात मतदान केन्द्रय् च्वनाच्वंपिं मिजंतय्सं विपक्षी उम्मेदवारयात भोट मबीत ख्याच्वः बिउगु खः ।मेखे अभियुक्ततय्सं थःपिंत बियातःगु द्वपंयात अस्वीकार याःगु दु । तर बलात्कारया द्वपं लानाच्वंम्ह उम्ह नेतायात धाःसा अवामी लिगं निष्काशन यायेधुंकूगु दु । वंगु आइतवाः जूगु चुनावय् अगामी लिगं अत्यधिक बहुमत हयाः चुनाव त्याकूगु खः । तर थ्व चुनावय् सत्तारुढ दलय् हिंसा न्यंकाः पूवंक धाँधली याःगु द्वपं विपक्षीतय्सं बिया वयाच्वंगु दु ।मेखे चुनाव लिपा नं सत्तारुढ पार्टीं विपक्षी पार्टीया कार्यकर्तातय् विरुद्ध हिंसा यानाच्वंगु खँ संयुक्त राष्ट्र संघं चिन्ता प्वंकूगु दु ।
https://nepalbhasatimes.com/15222,अन्तर्राष्ट्रिय,  ,फ्रान्सं चिकनय् कर लित काल,फ्रान्सेली सरकारं चिकनय् कर अप्वयेकेगु निर्णय लित कायेगु घोषणा याःगु दु । फ्रान्सया प्रधानमन्त्री एडआर्डो फिलिप्पें मंगलवाः हे चिकनय् कर अप्वयकेगु निर्णयया विरोध यानाच्वंपिं प्रदर्शनकारीतय्त नापलायेगु खँ धाःगु खःसां प्रदर्शनकारीतय्सं धाःसा वय्कःलिसे वार्ता यायेत अस्वीकार यानादीगु खः ।                                                         ‘येलो वेस्ट’ नांया विरोध यानाच्वंगु छगू पुचःया दुजःतय्सं मेपिं कट्टर प्रदर्शनकारीतय्सं थःपिंत वार्ताय् वन धाःसा स्यायेगु धम्की बिउगुलिं वार्तां ल्हाः लिकायेमाःगु खँ धाःगु दु । पेट्रोल व डिजेलय् कर अप्वयेकूगु खँयात कयाः फ्रान्सय् वंगु नोवेम्भर निसें थाय्थासय् प्रदर्शन जुयाच्वंगु खः । तर छुं न्हि न्ह्यव निसें थ्व प्रदर्शन तसकं आक्रामक जुयावःगु खः । गुकी लानाः आःतकया दुने स्वम्हेसिया ज्यान वनेधुंकूगु दु । फ्रान्सया गृह मन्त्रालयया कथं वंगु आइतवाः जूगु प्रदर्शनय् थ्यंमथ्यं छगू लाख ३६ हजार मनूतय्सं ब्वति काःगु खः । फ्रान्सया राष्ट्रपति इमानुएल म्याक्रों धाःसा पेरिसय् जुयाच्वंगु प्रदर्शनयात अनुचित धयाच्वंगु दु ।
https://nepalbhasatimes.com/15496,अन्तर्राष्ट्रिय,  ,सउदीयात ग्वाहालि दिकेगु खँय्  अमेरिकी सिनेटय् मतदान,येँ –  साउदी अरेबियां यमनया हुथी विद्रोहीत विरुद्ध न्ह्याकाच्वंगु आक्रमणय् अमेरिकां बिया वयाच्वंगु सैनिक ग्वाहालि दिकेगु कि न्ह्याका हे तयेगु धयागु बारे सहलह खुल्ला यायेगु धयागु प्रस्तावयात अमेरिकी सिनेटया बहुमतं पारित याःगु दु । साउदी पत्रकार जमाल खशोग्जीया हत्याया विषययात कयाः ट्रम्प प्रशासन व कंग्रेस दथुइ जुयाच्वंगु तनावया दथुइ थ्व लिच्वः पिहां वःगु दु ।                                                         सिनेटय् उगु विवादयात कयाः छलफल न्ह्याकेमाः धयागु प्रस्तावया पक्षय् ६० व विपक्षय् ३९ मत लाःगु खः । थ्व प्रस्ताव रिपब्लिकनया हे सिनेटर माइक ली व स्वतन्त्र सिनेटर बर्नी स्यान्डर्सं न्ह्यब्वःगु खः । पत्रकार खशोग्जीया हत्याय् साउदी राजकुमारया प्रत्यक्ष ल्हाः दुगु थीथी अनुसन्धानं खने दयाच्वंगु दु । तर अमेरिकी राष्ट्रपति डोनाल्ड ट्रम्प धाःसा साउदीयात अमेरिकाया असल मित्र जूगुलिं राजकुमारयात द्वपं बिइमजिउगु तर्क तया वयाच्वंगु दु ।अमेरिकी विदेशमन्त्री माइक पोम्पाओ व रक्षामन्त्री जेम्स म्याटिसं सिनेट बैठकय् खशोग्जीया हत्या व यमनय् जुयाच्वंगु द्वन्द्वयात कयाः जानकारी बियादीगु खः ।
https://nepalbhasatimes.com/14714,अन्तर्राष्ट्रिय,  ,सछिम्हं मल्याक प्यालेस्टिनी घाःपाः,प्यालेस्टिनी प्रदर्शनकारी व इजरायली सैनिक दथुइ जूगु झडपय् लानाः सछिम्ह धयाथें प्यालेस्टिनीत घाःपाः जूगु दु । सीमानाय् लाःगु पूर्वी गाजा क्षेत्रय् प्रदर्शनकारी व सुरक्षाकर्मी दथुइ झडप जूगु खः । प्यालेस्टाइनी स्वास्थ्य मन्त्रालयया प्रवक्ता असरफ अल क्वेद्रां झडपय् लानाः थ्यंमथ्यं सछिम्ह घाःपाः जूगु पत्रकारतय्त जानकारी बिउगु दु ।                                                         इजरायली सेनाया गोली लानाः घाःपाः जूपिं मध्ये छम्ह मचालिसें झिंप्यम्हेसिया अवस्था गम्भीर दुगु खँ धाःगु दु ।साप्ताहिक ¥याली पिकायेगु झ्वलय् झडप जूगु प्यालेस्टिनी अधिकारीतय्सं धाःगु दु । गाजाय् जूगु ¥याली व प्रदर्शनयात आन्दोलनकारीतय्सं द ग्रेट मार्च अफ रिर्टनं नां बियातःगु दु ।
https://nepalbhasatimes.com/15456,अन्तर्राष्ट्रिय,  ,गुन्हुतक न्यासि वनाः  खिचां न्यानाबिल,"संसारय् मनूलिसे अतिकं सतीम्ह प्राणी खिचायात थः हे छेँजःथें यानाः लहिनातइपिं आपालं दु । अले थ्व खँय् नं छुं दुविधा मदु कि खिचां छेँया सुरक्षा नापं मनूयात नं रक्षा याःगु समाचार झीसं इलय्व्यलय् न्यना वयाच्वनागु हे खः । छेँ, त्वालय् वा लँय् म्हमसिउपिं मनूत वल धाःसा न्यनां न्यने मजीक उयाः खिचां सतर्क यायेगु याइ ।                                                         सुं नं खिचां आतक थः हे मालिकयात होच्याक न्याःगु धइगु न्यने मदु । तर अमेरिकाया न्यू मेक्सिकोया छम्ह खिचा थः हे मालिकयात बांमलाक न्याना बिउगु दु । थुम्ह खिचाया बारे पूवंक खँ सीकादिल धाःसा तसकं अजू चायेमाली । उम्ह खिचां थः मालिकयात वां न्यायेत गुन्हुतक मदिक्क न्यासि वनाच्वंगु खः । थ्व झ्वलय् उम्ह खिचां १०० किलोमिटरया दूरी पार यानाः थः मालिकयात नाप लाकाः तसकं बांमलाक न्याना बिल । खिचां थः मालिकयात हे थुकथं न्याना बिउगु घटना गुलि अजू चायापु, उकिया बाखं उलि हे भावुक नं जू ।सेन्टियागो मार्टिनेज नांया खिचा थुवाः विदा माने यायेत अप्वः थें अल्बयुक्रेन धइगु थासय् वनीगु जुयाच्वन । थुगुसी नं छुं दिं न्ह्यः मार्टिनेज विदा माने यायेत वंगु इलय् वं थः खिचायात नापं मयंकुसे छेँय् हे त्वःता थकूगु जुयाच्वन । समुद्र सिथय् विदा माने यानाच्वंम्ह मार्टिनेजं गबलें म्हगसय् तकं खंगु खइ मखुकि थम्हं छेँय् त्वःता थकूम्ह खिचा उलिमछिं यात्रा यानाः विदा माने यानाच्वंगु थासय् थ्यंकः वइ धकाः । गुन्हु लिपा आकाझाकां थम्हं लहिनातयाम्ह खिचा थःगु न्ह्यःने खनेवं मार्टिनेज छझाःला झसंग वन । खिचायात खनेवं मार्टिनेजं तसकं माया यानाः वयात घय्पू वन तर तम्वयाच्वंम्ह खिचां वयात ल्हातय् वां न्यानाबिल । खिचां न्यायेवं जब मार्टिनेजं मिखां ख्वबि हायेकल, अबलय् धाःसा हाकनं खिचां मार्टिनेजयात ख्वालय्, न्यतालय्, म्हय् फ्यत्तुफ्ययाः माया यात ।"
https://nepalbhasatimes.com/14816,अन्तर्राष्ट्रिय,  ,"ब्रेक्जिट सकमित, इयुपाखें शर्तत अनुमादन","युरोपेली संघ (इयु)य् आवद्ध नीन्हय्गू राष्ट्रं बेलायत लिसे जुइगु ऐतिहासिक ब्रेक्जिट सम्झौताया शर्तत ब्रसेल्सय् जूगु छगू विशेष सम्मेलनं अनुमोदन याःगु दु । इयुया दुजः देय्तय्सं युरापेली संघपाखें बेलायतया बहिर्गमन सम्झौता सम्बन्धी सहमति व ब्रेक्जिट लिपा इयु व बेलायत दथुया सम्बन्ध बारे राजनीतिक घोषणायात अनुमोदन याःगु खः ।                                                         थुकिया पुष्टि इयु काउन्सिलया प्रमुख डोनाल्ड टस्कं ट्विटपाखें यानादीधुंकूगु दु ।बे्रक्जिटयात सन् २०१९ मार्च ३० निसें कार्यान्वयनय् यंकेगु निंतिं आवश्यक पलाः छीत परिषदं इयुया फुऽ संघ संस्थायात सहलहया निंतिं सःतूगु दु । बेलायत मार्च २९य् इयुपाखें पिहां वनेत्यंगु दु । सहमतिं बेलायत व इयुया भविष्यय् कायम जुइगु सम्बन्धया बारे जुइगु राजनीतिक घोषणायात औपचारिक स्वीकृति बीगु ज्या जुइ । थ्व सहमतिं व्यापार, सुरक्षा व वातावरण संरक्षणया विषययात नं कःघानाच्वंगु दु । इयु परिषदं धाःगु दु, ‘युरोपेली संघं घोषणा कथं सम्भव दतले बेलायतलिसे सतिक च्वनाः ज्या यायेत दृढसंकल्प याःगु दु ।’ परिषद्या नेतातय्सं इयुया पाखें प्रमुख वार्ताकार मिसेल बार्नियरयात सहमति दयेकेगु निंतिं मदिक्क याःगु कुतःया निंतिं सुभाय नं देछाःगु दु ।"
https://nepalbhasatimes.com/15073,अन्तर्राष्ट्रिय,  ,छ्यंया मू ७६ लाख,थ्व संसारय् सम्भवतः लागू वासः तस्करीया निंतिं दकलय् अप्वः बदनाम देय् कोलम्बिया छगू हे जक खः । थन दँदँ न्ह्यवंनिसें लागू वासः तस्करी छगू प्रमुख समस्याया रुपय् दया वयाच्वंगु दु । स्वयम कोलम्बिया सरकारया निंतिं जक मखसे उकिया जःखः व मेमेगु देय्या निंतिं नं लागू वासः तस्करीया निंतिं कोलम्बिया कपाः स्याःगु विषय जुयाच्वंगु दु ।                                                         कोलम्बियाय् लागू वासः तस्करी लगे जूपिं आपालं नायक व खलनायक जुयाः पिहां वःपिं नं दु । थ्व झ्वलय् लिपांगु इलय् कोलम्बियाय् छम्ह खिचा सेलिब्रिटी थें हे चर्चित जुयाच्वंगु दु । ‘सोम्ब्रा’ नांया उम्ह खिचा लागू वासःया तस्करीतय् निंतिं तसकं हे खतरनाक जुयाः वयाच्वंगु दु । अले लागू वासःया तस्करीतय् निंतिं सोम्ब्रा खलनायक स्वयां म्हो मजू । लागू वासः तस्करीतय्त ज्वनेगु निंतिं सोम्ब्रां म्हिता वयाच्वंगु महत्वपूर्ण भूमिकाया कारणं तस्कर विरुद्ध अभियान न्ह्याका वयाच्वंपिनिगु निंतिं व ‘सुपर हिरो’ खः । छाय्धाःसां सोम्ब्रां लागू वासःया कारोबारय् संलग्न व तस्कर यानाः आतकया दुने निसः स्वयां अप्वःसित ज्वनेगु प्रमुख भूमिका म्हितूगु दु । उमेरं नकतिनि खुदँ जक दुम्ह सोम्ब्रा जर्मन सेफर्ड प्रजातिया खः । थ्व खिचाः लागू वासःया तस्करत ज्वनेत जक ग्वाहालि याःगु मखसे ९ टन स्वयां अप्वः लागू वासः जफत यायेत नं भूमिका म्हितूगु दु । थुलिमछिं सफलता प्राप्त याःम्ह सोम्ब्रा देय्या नायकया रुपय् कायेगु यानातःगु दु । सोम्ब्राया थ्व सफलतां वाथावाथा कःपिं कोलम्बियाया लागू वासःया तस्कर व वया नाइकेतय्सं वयागु छ्यंया मू क्वःछिउगु दु । लागू वासःया तस्करतय्सं सोम्ब्राया छ्यंया मू ७० हजार अमेरिकी डलर (करिब ७६ लाख नेरु) क्वःछिनातःगु दु । थ्व सम्बन्धी समाचार पिहां वयेवं कालेम्बियाली सुरक्षा निकायं सोम्ब्राया सुरक्षाया निंतिं उच्च सतर्कता नालाकाःगु दु ।  
https://nepalbhasatimes.com/15127,अन्तर्राष्ट्रिय,  ,सिक्किमय् नेवाः भासं अनलाइन टिभी,"येँ – भारतया सिक्किम राज्य सरकारं आः वालय् छक्वः नेवाः भासं अनलाइन टिभी बुलेटिन प्रशारण सुरु याःगु दु । सिक्किम सरकार व अनया मुख्यमन्त्री पवन चामलिङ संलग्न जुइगु थीथी विकास गतिविधि बारे जानकारी बीगु ल्याखं सरकारं थीथी भासं बुलेटिन प्रशारण याःगु खःसा उकी नेवाः भाय् छगू नं दुथ्याःगु खः ।                                                         सिक्किम सरकारं नेवाः भाय्यात नं सरकारी मान्यता बियातःगु दु । सिक्किम सरकारं प्रशारण यानाच्वंगु नेवाः भाय्या अनलाइन टिभी बुलेटिन मय्जु मीना प्रधानं सम्पादन एवं वाचन यायेगु ज्या जुयाच्वंगु दु । मय्जु प्रधानं छुं दँ न्ह्यः येँय् वयाः नेवाः भाय्, लिपि, कला, संस्कृति आदि बारे सयेकाः लिहां झाःम्ह खः । मय्जु प्रधानया कथं थौंकन्हय् थ्व अनलाइन टिभी बुलेटिन वालय् छक्वः व यक्व समाचार दुसा वालय् निक्वः नं प्रशारण जुयाच्वंगु दु । सिक्किम सरकारं थःपिनि गतिविधि बारे सार्वजनिक जानकारी बीगु लागिं थीथी भासं ‘सिक्किम हेराल्ड’ नांगु वाःपौ नं प्रकाशन याना वयाच्वंगु दु । उकी नेवाः भाय् नं दुथ्याः । नेवाः भासं पिदनीगु ‘सिक्किम हेराल्ड’या सम्पादक नं मय्जु प्रधान हे खः । थ्व वाःपौ धाःसा थौंकन्हय् स्थगित जुयाच्वंगु दुसां आः याकनं हे न्हूगु साजसज्जा सहित पिहां वइगु जानकारी नं वय्कलं बियादीगु दु । सिक्किम सरकारं हःपाः व तिबः बिउगु जुयाः थौंकन्हय् सिक्किमया स्कूलय् नेवाः भाय् ब्वनेगु व्यवस्था समेत जुयाच्वंगु दु । नापं नेपाःपाखें इलय् ब्यलय् विज्ञपिं सिक्किमय् वनाः नेवाः भाय्, लिपि, कला, संस्कृति आदिया बारे सहलह ब्याकेगु ज्या नं जुया वयाच्वंगु दु ।"
https://nepalbhasatimes.com/14888,अन्तर्राष्ट्रिय,  ,चःबिया लखं करोडौं आम्दानी,"चःबि दुने नयेगु ज्वलं ज्वनाः वनेगु ला खँ हे जुइमखु । नयेगु ज्वलं जक मखु, नसाज्वलं तयेगु थलबल तकं फत्तले चःबिपाखें तापाक हे तयेगु याइ । अझ न्हापा न्हापा जूसा ज्याथजिथिपिंसं ला चःबिइ वनेत न्ह्याःगु लाकां न्ह्याना वल धाःसा भुतुलिइ तकं दुकाइमखु । उकिं पुलां पुलांगु छेँय् चःबि दयेकेबलय् फत्तले छेँदिइ हे दयेकेगु याइ ।                                                         तर, थौंकन्हय्या आधुनिक छेँ, बंगला, अपार्टमेन्ट, हाउजिंगय् द्यनेगु क्वथाय् हे चःबि नं दयेकातःगु दइ । अले चःबिइ दुने हे लः यंकाः तकं ख्वाः–म्हुतु नं सिलेगु याइ ।थौंया युगय् थुकथंया हिउपाः वःसां चःबिइ छ्यःगु लः मेगु गनं छ्यली धाःसा मखु । चःबिइ छ्यःगु लः धलय् ल्वाकछ्यायेगु बाहेकं मेगु विकल्प मदु । छकः विचाः यानादिसँ चःबिइ छ्यःगु लः मेथाय् गन छ्यले फइ ! अज्याःगु लः ला ध्वंप्वालय् छ्वयेगु बाहेकं मेगु विकल्प हे मदु धाःसां जिउ । तर भारया छगू सरकारी संस्थां चःबिइ छ्यःगु लः जक मियाः नं दछिया दुने ७८ करोड भारु कमे याःगु दु । भारतया केन्द्रीय परिवहन मन्त्री नितिन गडकरीं थुकिया पुष्टि यासें फोहर लः धकाः वांछ्वइगु चःबिया लखं नं बांलाक कमे याये फइगु वयागु योजना दु । भारतया नागपुरय् थौंकन्हय् वैकल्पिक इन्धनया निंतिं छुं न्हूगु प्रयोग जुयाच्वंगु दु । चःबिइ छ्यःगु लखं बायोग्यास पिथनाः उकिं बस संचालन यानाच्वंगु दु । गडकरीयाकथं मुम्बइ, पुणे, गुहाटीइ बस चले यायेत कोइलाया प्रयोग जुयाच्वंथें आः चःबिइ छ्यःगु लखं नं बायोग्यास पिकयाः उकथं हे यातायातया साधन चले यायेगु यानाच्वंगु दु ।  "
https://nepalbhasatimes.com/14952,अन्तर्राष्ट्रिय,  ,मस्तय्त झ्यातुगु झोला क्वबीके मदु,येँ – भारत सरकारं आवंलि स्कूल वनीपिं मस्तय्त सफूया भारी क्वबीके मदइगु नियम लागू याःगु दु । यक्व यक्व सफू दुगु ब्याग क्वबिया वनीपिं मस्तय्के दुगः क्वँय् सम्बन्धी ल्वय्त खने दयावयेवं सरकारं थज्याःगु नियम लागू याःगु खः ।                                                         अनया एशोसियट च्याम्बर अफ कमर्स एण्ड इण्डष्ट्रिजं याःगु छगू सर्वेक्षण कथं झ्यातुगु स्कूल ब्याग क्वबिया वनीपिं ६८ प्रतिशत मस्तय्त जँ स्याइगु ल्वय् दुगु व लिपा वनाः थ्व ल्वचं दुगः क्वँचय् समस्या पिकाइगु खँ सीदुगु दु । स्कूल वनीपिं २५०० म्ह मस्तय्त याना स्वःगु छगू मेगु सर्वेक्षण कथं ७ निसें १३ दँया ८८ प्रतिशत मस्तय्सं थःगु हे म्हया तौलया ४५ प्रतिशत झ्यातुगु झोला क्वबियाः स्कूल वनेगु यानाच्वंगु दु । आः सरकारं जारी याःगु निर्देशनय् मस्तय्त उमिगु म्हया तौलया १० प्रतिशत जक झ्यातुगु झोला क्वबीके दइगु खँ दुथ्याकातःगु दु । भारत सरकारं जारी याःगु थ्व निर्देशनया अनया अभिभावकतय्सं लसकुस याःगु दु ।नेपालय् नं आपालं निजी स्कूलतय्सं मस्तय्त तसकं झ्यातुगु ब्याग क्वबियाः स्कूल माली कथं ब्वंकेगु ज्या यानाच्वंगु दु ।
https://nepalbhasatimes.com/15977,अन्तर्राष्ट्रिय,  ,निगू कोरिया स्वायेत भव्य समारोह,"दक्षिण कोरिया व उत्तर कोरियाया सीमा लागाय् आधुनिक रेलमार्ग व सडक स्वायेगु ज्या न्ह्याकेत बुधवाः छगू तःजिगु समारोह जूगु दु । थ्व समारोह दक्षिण कोरियाया सीमा शहर केइसोङ्गय् लाःगु पानमुन स्टेशनं सु रु जूगु खः । समारोहय् दक्षिण व उत्तर कोरियाया सछि सछिम्ह मनूत सहभागि जूगु खँ दक्षिण कोरियाली एकीकरण मन्त्रालयं धाःगु दु ।                                                         वंगु सेप्टेम्बरय् दक्षिण कोरियाया राष्ट्रपति मुन जाए इन व उत्तर कोरियाली नेता किम जोङ्ग उ न दथुइ प्योङ्गयाङ्गय् जूगु शिखर वार्ताय् जूगु सम्झौता कथं थ्व ज्याझ्वः न्ह्याःगु खः । उगु वार्ताय् थ्व दँया अन्त्य तकया दुने कोरियाली प्रायःद्वीपया सीमा क्षेत्रय् रेलमार्ग व सडक मार्ग दयेकेगु सम्झौता जूगु खः । थ्व समारोहय् दक्षिण कोरियाया भूमिसुधार मन्त्री, आधारभूत संरचना मन्त्री किम ह्युन मि, यातायात मन्त्री किम युन ह्योक व उत्तर कोरियाया उप रेलवे मन्त्री सहभागि जूगु खः । उत्तर कोरियापाखें शान्ति व पुनःएकीकरण जन्मभूमि कमिटीया अध्यक्ष रि सन ग्वोन व मेपिं प्यम्ह उच्चअधिकारीं ब्वति काःगु खः ।"
https://nepalbhasatimes.com/15990,अन्तर्राष्ट्रिय,  ,अमेरिकी जेलय्  मेम्ह आप्रवासी मचा सित,"अमेरिकाया प्रहरी थुनाय् ग्वाटेमालाया छम्ह च्यादँ दुम्ह मचा सिउगु दु । थ्व लछिया दुने अमेरिकाया जेलय् मचा सीगु थ्व निगूगु घटना खः । वंगु डिसेम्बर ८ य् ग्वाटेमालाया हे छम्ह च्यादँ दुम्ह मिसामचा ज्याकलिन काल सीगु खः । मेक्सिकोपाखें अमेरिका दुहां वयेत्यंगु इलय् म्हिगः सीम्ह मचायात वया अबुलिसें अमेरिकी सीमा सुरक्षा निकायं ज्वंगु खः ।                                                         मचा बिरामी जूगु सिइवं सीमा सुरक्षा निकायं मचायात न्यू मेक्सिको मेडिकल सेन्टरय् उपचारया निंतिं यंकागु खँ धाःगु दु । चिकुया ज्वरो वःगु धासें मचायात अस्पतालय् उपचार याःगु खःसां चान्हय् जूबलय् मचा सीगु खः । ग्वाटेमालाया सरकारं मचा सीगु बारे विस्तृत अध्ययन यायेत अमेरिकी सरकारयात इनाप याःगु दु । मचा सिइवं सामाजिक सञ्जालय् अमेरिकी अधिकारीतय् तच्वःगु आलोचना सुरु जूगु दु ।‘अमेरिकी प्रशासन दुने हे मेम्ह छम्ह मचाया ज्यान वंगु दु’ टेक्सासया डेमोक्रेटिक कंग्रेस दुजः मार्क भेसीं ट्विट यासें धाःगु दु ।अथेहे न्यू मेक्सिकोया सिनेटर मार्टिन हेनरिकं ट्विट यासें धाःगु दु, ‘थ्व समाचारं तसकं दुःखीत व विचलित यानाबिउगु दु । थ्व घटना बारे विस्तृत जानकारी तुरुन्त बीमाः व ट्रम्प प्रशासनयात मचाया मृत्यु बारे जवाफदेही दयेके हे माः । ’"
https://nepalbhasatimes.com/16344,अन्तर्राष्ट्रिय,  ,कोमाय् लानाच्वंम्ह मिसां मचा बुइकल,"अमेरिकाया एरिजोना राज्यय् छम्ह कोमाय् लानाच्वंम्ह मिसा मचा बुइकूगु दु । अजू चायापुक जूगु थ्व घटनायात कयाः प्रहरीं कोमाय् लानाच्वंम्ह मिसायात यौन उत्पीडन जूगु बारे नं जाँच सुरु याःगु दु । पीडित मिसा फिनिक्स लिक्क च्वंगु हेसिंडा हेल्थकेयरया छगू क्लिनकय् भर्ना यानातःम्ह खः ।                                                         हेसिंडा हेल्थकेयरं थ्व घटनायात कयाः पूवंक जानकारी बिउगु मदुनि । हेल्थकेयरं घटनायात कयाः अफसोस जक प्वंकूगु दु । अमेरिकी टेलिभिजन च्यान सिबीएसया कथं उम्ह मिसां बुइकूम्ह मचा स्वस्थ दु । लिसें सिबिएसया कथं मिसा प्वाथय् दु धयागु खँ क्लिनिकया स्टाफतय्सं न्हापा हे सि तकं मसिउ । प्रहरीं उम्ह मिसाया बारे जानकारी धाःसा पितबिउगु मदुनि । फिनिक्स प्रहरीया प्रवक्तां थ्व मामिलाय् जाँच सुरु जूगु खँ धाःगु दु । सिबिएस टेलिभिजनं धाःसकथं उम्ह मिसां वंगु २९ डिसेम्बरय् मचा बुइकूगु खः । उम्ह मिसा कोमाय् लानाच्वंगुलिं न्ह्यागु इलय् नं वयागु हेरचाह यायेमाः, अथे जूबलय् वयागु क्वथाय् यक्व मनूत वये वने जुयाच्वनीगु खँ क्लिनिकं धाःगु दु । थ्व घटना लिपा क्लिनिकं विरामी नापलाकेगु नियमय् हिउपाः हे हःगु दु । आवंलिं अन मिसाम्ह विरामी नापलायेत मिजंम्ह वल धाःसा मिसाम्ह कर्मचारी छम्ह नं नापं दयेमाःगु नियम हःगु दु ।"
https://nepalbhasatimes.com/14072,अन्तर्राष्ट्रिय,११३८ कौलागा द्वादशी ,चीनं अमेरिकायात प्रविधि खुयाकाःगु बारे प्रमाण बीत हाथ्या,चिनिया व ताइवानी कम्पनीतय्सं अमेरिकी प्रविधि खुयाकाःगु धकाः वाशिंगटनं बिउगु द्वपयात पुष्टि जुइकथं प्रमाण बीत बेइजिङ्गं अमेरिकायात चुनौति बिउगु दु । अमेरिकी महान्यायाधिवक्ता जेफ सेसन्सं चिनियाँ कम्पनीतय्सं अमेरिकी कम्पनीतलिसे व्यापारिक सहकार्य यायेगु झ्वलय् थ्यंमथ्यं च्यागू अर्ब ७५ करोड अमेरिकी डलर बराबरया प्रविधि खुयाकाःगु द्वपं बिउगु खः ।                                                         अमेरिकी न्यायिक विभागं बिहिवाः चिनिया राज्यपाखें संचालित फुजियन जिन्ह्वा इन्टिग्रेटेड सर्किट कम्पनी व ताइवानी युनाइटेड माइक्रो इलेक्ट्रोनिक्स कर्पोरेशन (युएमसी) लिसें युएमसीया स्वम्ह कर्मचारी विरुद्ध चोरी सम्बन्धी फौजदारी द्वपं बिउगु खः । विभागं अमेरिकी माइक्रोन कम्पनीया चिचिधंगु पार्टपूर्जाया नमूनायात फुजियात जिन्ह्वा कम्पनीं कपी यानाः विश्व कम्प्यूटर बजारय् कम्प्यूटरया पार्टपूर्जाया प्रमुख आपूर्तिकर्ता जूगु दावी याःगु खः । ‘यदि अमेरिकी पक्ष प्रविधि चोरी जूगु प्रति धाथें चिन्तित खःसा उमिसं स्पष्ट तथ्य न्ह्यब्वयेमाः व वास्तविकता न्ह्यथनेमाः’ चिनिया विदेश मन्त्रालयया प्रवक्ता लु काङं धयादीगु दु । अमेरिकां ताः ई न्ह्यवनिसें चीनं अमेरिकी प्रविधि खुया कयाः अर्थतन्त्र बल्लाकाच्वंगु द्वपं बिइगु याना वयाच्वंगु दु ।  
https://nepalbhasatimes.com/14255,अन्तर्राष्ट्रिय,  ,न्हापांगु विश्वयुद्ध अन्त्य जूगु दिं लुमंकल,फ्रान्सय् न्हापांगु विश्वयुद्ध अन्त्य जूगु न्हिया लुमन्तिइ विशेष ज्याझ्वः जुइगुु दु । उगु ज्याझ्वलय् अमेरिकी राष्ट्रपति डोनाल्ड ट्रम्पं नं ब्वति काइगु जूगु दु । विश्वया करिब खुगू दर्जन शक्तिशाली नेतातय्सं नं ब्वति काइगु उगु ज्याझ्वः स्वयां न्ह्यः फ्रान्सया राष्ट्रपति इम्यानुएल म्याक्रो व जर्मनीया चान्सलर एन्जेला मर्केलं मैत्रीपूर्ण व मेलमिलापपूर्ण व्यवहार क्यँसें न्हापांगु विश्वयुद्ध अन्त्य जूगु न्हियात लुमंकूगु दु ।                                                         जर्मनीया चान्सलर मर्केल न्हापांगु विश्वयुद्ध अन्त्य जूगु सम्झौताय् ल्हाःचिं तःगु थासय् थ्यंकः वंगु दु । फ्रान्सया कम्पेनिया धइगु सहरया लिक्कसं लाःगु छगू जंगलय् न्हापांगु विश्वयुद्ध अन्त्य जूगु सम्झौताय् ल्हाःचिं तःगु खः । उगु जंगलय् थ्यंकःवंम्ह मर्केल निक्वःगु विश्वयुद्ध लिपाया न्हापांम्ह जर्मन राजनीतिज्ञ नं खः । सन् १९१४ जुलाई २८ कन्हु शुरु जूगु न्हापांगु विश्वयुद्ध प्यदँतक न्ह्यानाः सन् १९१८ नोवेम्बर ११ कुन्हु अन्त्य जूगु खः । न्हापांगु विश्वयुद्ध अन्त्यया सम्झौता छगः रेलय् जूगु खः । म्याक्रों व मर्केलं नं उकिया लुमन्तिकथं प्रतिकात्मक रेलय् च्वनाः स्मृति सफुतिइ ल्हाःचिं तयाः उगु दिंयात लुमंकूगु खः । उगु इलय् निम्हं राजनेतां फ्रान्स व जर्मनी दथुइ मेलमिलाप पिज्वइकथंया छगू ल्वहंपौ नं अनावरण याःगु खः । मेखे अमेरिकी राष्ट्रपति ट्रम्प व फ्रान्सया राष्ट्रपति म्याक्रों दथुइ युरोपेली देय्या प्रतिरक्षा सम्बन्धी विषययात कयाः जूगु विवादया दथुइ ट्रम्प फ्रान्स वनीगु जुइवं थुकियात महत्वपूर्ण घटनाया रुपय् काःगु दु । उखे न्हापांगु विश्वयुद्धया झ्वलय् सीपिं अज्ञात सैनिकतय् सीगाः तयातःगु थासय् जुइगु मुख्य ज्याझ्वःया नेतृत्व फ्रान्सया राष्ट्रपति म्याक्रों याइगु जूगु दु ।
https://nepalbhasatimes.com/16155,अन्तर्राष्ट्रिय,  ,एन्जेलिनाया राजनीतिइ वयेगु संकेत,"हलिउड अभिनेत्री एन्जेलिना जोली नं आः रंगीन संसारं तापाक्क च्वनाः राजनीतिइ दुहां वइगु जूगु दु । आः थथें एन्जेलिना राजनीतिइ वयेत्यंगु मखुसां उकिया संकेत धाःसा बी धुंकूगु दु । एन्जेलिनां आः नकतिनि ‘बीबीसी टुडे’ लिसे जूगु अन्तर्वार्ताय् थनिं २० दँ न्ह्यः राजनीतिइ दुहां वयेगु सम्भावनायात अस्वीकार यासें आः आवश्यक जुल धाःसा गुगुं नं इलय् थः राजनीतिइ सक्रिय जुइ फइगु संकेत बिउगु खः ।                                                         संयुक्त राष्ट्र संघ शरणार्थी आयोगया सद्भावना दूत तकं जुयाच्वंह एन्जेलिनां वंगु शुक्रवाः बीबीसीया टुडेलिसे जूगु अन्तर्वार्ताया इलय् थः राजनीतिइ वयेगु संकेत बिउगु खः । आयोगया सद्भावना दूत एन्जेलिनां थौंकन्हय् शरणार्थीनापं यौन हिंसा, प्रकृति संरक्षणया मुद्दाय् नं प्रचारकया रुपय् ज्या याना वयाच्वंगु दु । बीबीसीया उगु ज्याझ्वःया संचालक जस्टिन वेबलिसें खँल्हाबल्हा यायेगु झ्वलय् एन्जेलिनां राजनीति, सामाजिक संजाल, यौन हिंसा व शरणार्थीया बारे विश्वय् ब्वलनाच्वंगु संकटयात कयाः खुलस्त रुपं थःगु खँ तःगु खः । खँल्हाबल्हाया इलय् ‘छि छु अमेरिकाया राष्ट्रपतिया निर्वाचन ल्वायेगु इच्छा यानादी ला ?’ धइगु न्ह्यसःया लिसलय् एन्जेलिनां तप्यंक राजनीतिइ वयेगु मधाःसां चाःहिकाः धाःगु खः कि ‘यदिं छिं थ्व न्ह्यसः जितः २० दँ न्ह्यः न्यनादीगु खःसा जितः तसकं न्हिले वइगु खइ, तर आः जिं न्ह्याबलें नं धायेगु यानाच्वना, गन जिगु आवश्यक जुइ, अने जि वने । यदि राजनीतिइ नं जि फिट जुइ धइगु खःसा जि अवश्य वनेगु जुइ ।’ एन्जेलिनां न्ह्यःने धाःगु दु, ‘जि सरकारलिसे ज्या यायेत समक्ष जू, सेनालिसे नं ज्या यायेत सक्षम जू । आःयात थुलि हे जक धाये थ्व स्वयां न्ह्यःने मेगु छुं नं नवाये मखु ।"
https://nepalbhasatimes.com/14071,अन्तर्राष्ट्रिय,११३८ कौलागा द्वादशी ,झिंस्वम्ह मनू स्याःम्ह धुँ स्यात,"भारतीय बन अधिकारीत झिंस्वम्ह मनूतय्त स्यानाः नयेधुंकूम्ह छम्ह नरभक्षी धुँयात स्यायेत ताःलाःगु दु । खुदँ दुम्ह थ्व नरभक्षी मिसाम्ह धुँयात गोली कयेकाः स्याःगु खः । निदँ न्ह्यव मनू स्यानाः पश्चिमी राज्य महाराष्ट्रया जंगलय् बिसिउँ वंम्ह धुँयात म्हिगः तिनि स्यायेत ताःलाःगु खः । धुँयात स्यायेगु निंतिं बन अधिकारीतय्सं धुँ आकर्षित याइगु अत्तर जंगलय् ह्वःगु खः ।                                                         जनावर अधिकारकर्मीतय्सं उम्ह धुँयात बचे यायेगु निंतिं अभियान हे न्ह्याकाच्वंगु खः । धुँ मस्यायेगु निंतिं अदालतय् रिट तकं लाःगु खःसा सर्वोच्च अदालतं वन अधिकारीतय्सं उम्ह धुँ स्याये हे माःगु अवस्था वल धाःसा हस्तक्षेप मयायेगु खँ धाःगु खः ।शुक्रवाः सनिलय् छगू गस्ती पुचलं बारोती गां लिक्क धुँ खंगु सुचंया आधारय् वन अधिकारीतय्सं धुँ माःवंगु खः । थ्व धुँयात मालेगु निंतिं मध्य भारतय् तःधंगु खोज अभियान हे न्ह्याकूगु खः । वन विभागया सछिम्हं मल्याक अधिकारी, सुरक्षाकर्मी, बेहास याइपिं विशेषज्ञं, निशानेबाज व पशु चिकित्सकत छम्ह धुँ मालेगु निंतिं लगे जुयाच्वंगु खः । धुँ मालेगु निंतिं भारत न्ह्याःगु थ्व आःतकया हे तःधंगु अभियान धाःगु दु ।"
https://nepalbhasatimes.com/14050,अन्तर्राष्ट्रिय,११३८ कौलागा द्वादशी ,¥याम्पय् भौचिया क्याटवाक,"फेशन शो जुइबलय् मोडलत ¥याम्पय् न्यासि वनाः वसःया प्रदर्शन याइ । थथे ¥याम्पय् तुति हे बेक्वःपिं थें च्वंक न्यासि वनेगुयात ‘क्याटवाक’ धाइगु झी सकसिनं सिउ । लँय् नं सुं मनू वा मोडल उकथं हे न्यासि वंगु खन धाःसा ‘क्याटवाक याःगु जुइका’ धकाः धाइ । आखिर मनू न्यासि वंगु खःसां उकियात ‘क्याटवाक’ याःगु धकाः छाय् धाःगु दु ।                                                         शायद भौचा न्यासि वनेथें वंगु ला खःला ? थ्व जिज्ञासा यक्वसिया नुगलय् वयेफु । टर्कीया इस्तानबुल सहरय् जूगु छगू फेशन शोया इलय् छम्ह भौचा धाथें हे ¥याम्पय् कुहां वल । अले ¥याम्पय् उम्ह भौचां क्याटवाक नं याःगु खः । खतुं भौचित क्याटवाक याकेत हःगु धाःसा मखु । फेशन शोलय् मोडलत क्याटवाक यानाच्वंगु इलय् हे लाक्क छम्ह भौचा नं ¥याम्पय् खने दयेकः वल । अले उम्ह भौचां ¥याम्पय् च्वनाः अजू अजू चायापुगु ज्या यानाच्वन । भौचित सुनानं उगु थासं लिकायेगु कुतः मयाःगु जक मखु, मोडलत नं छम्ह लिपा मेम्ह मदिक्क हे क्याटवाक यानाच्वन । भौचित सुनानं छुं मयाःसा भौचा नं थःगु हे तालय् ¥याम्पय् उखेंथुखें जुयाच्वन । फेशन शो स्वःपिं नं सकलें अजू चायाः उगु दृश्य स्वयाच्वन । ¥याम्पय् वनाच्वंम्ह छम्ह मोडलं थःगु न्ह्यःने भौचित खनेवं वयात थःगु ल्हातय् कायेत वंगु इलय् धाःसा भौचां वयात कयेपुइत स्वःगु खः, तर सफल धाःसा मजुल । छुं ई लिपा भौचा थःगु लँपु लिनाः वन ।"
https://nepalbhasatimes.com/13766,अन्तर्राष्ट्रिय,११३८ कौलागा पञ्चमी,अमेरिकाय् बन्दूकधारीया  आक्रमणय् झिंछम्ह सित,"अमेरिकाया पेन्सिलभानिया राज्यया पिटसबर्ग शहरय् छम्ह बन्दूकधारीया आक्रमणय् लानाः झिंछम्हेसिया ज्यान वंगु दु । ट्री अफ लाइफ नांया छगू यहुदी प्राथना छेँय् स्थानीय ई कथं शनिवाः प्रार्थना जुयाच्वंगु इलय् बन्दूकधारीतय्सं गोली कयेकूगु खः । गोली कयेकूपिं बन्दूकधारी–तय्त प्रहरीं ज्वनेधुंकूगु दु ।                                                         अमेरिकी संचार माध्यमतय्सं धाःकथं सकलें युहदीत सीमा धकाः नारा थ्वयेकाः बन्दूकधारीतय्सं गोली कयेकूगु खः ।राष्ट्रपति डोनाल्ड ट्रम्पं थ्व छगू तःधंगु हत्याकान्ड जूगु व तःम्ह मनूत सीगु प्रतिक्रिया बियादीगु दु । आक्रमण याःम्ह आक्रमणकारी ४६ दँया रोबर्ट बोबर्स जूगु खँ धाःगु दु । थ्व घटनाय् घाःपाः जूम्ह उम्ह आक्रमणकारीया आः उपचार जुयाच्वंगु खँ प्रहरीं धाःगु दु । मेखे गोली लानाः घाःपाः जूपिं मेपिं निम्ह सर्वसाधारणया अवस्था नं गम्भीर दुगु खँ धाःगु दु । संघीय अनुसन्धातकर्तातय्सं थ्व गोलीकाण्ड घृणाया कारणं जूगु अपराध धकाः धाःगु दु ।द एन्टी डिफेमेशन लिग नांया छगू गैरसरकारी यहुदी संस्थां धाःगु दु, ‘संयुक्त राज्य अमेरिकाया इतिहासय् यहुदी समुदायय् जूगु थ्व दकलय् तःधंगु हिंसात्मक आक्रमण जूगु जिमिगु विश्वास दु ।’ राष्ट्रपति ट्रम्पं घटनास्थलया अवलोकन यायेगु खँ धाःगु दु । घटना लिपा पत्रकारतलिसे खँ ल्हासें ट्रम्पं आक्रमणकारी थः समर्थक जुइफइमखु धासें आक्रमण याम्ह मनू ‘अस्वस्थ’ जूगु खँ धाःगु दु ।"
https://nepalbhasatimes.com/13917,अन्तर्राष्ट्रिय,११३८ कौलागा नवमी,श्रीलंकाय् भारत बल्ला कि चीन ?,"श्रीलंकाय् जारी जुयाच्वंगु राजनीतिक संकट थौंकन्हय् तसकं चर्चाय् दु । विदेशी मिडियां चीनयात थ्व संकटय् दुथ्याका स्वया हयेवं चिनिया मिडियां थुकिया आलोचना यानाहःगु दु ।चिनियाँ मिडियाया कथं चीन व भारतया निंतिं श्रीलंकाय् ग्वाहालि अप्वयेकेगु तःधंगु सम्भावना दु । चीनया विदेश मन्त्रालयं २९ अक्टोवरय् छगू वक्तव्य जारी यासें धाःगु दु, ‘चीन श्रीलंकाया सकलें पक्षलिसे मैत्रीपूर्ण सम्बन्ध दु ।                                                         लिसें चिनं मेगु देया आन्तरिम मामिलाय् हस्ताक्षप मयायेगु सिद्धान्तयात न्ह्याबलें पालना याइ ।’ मन्त्रालयं सम्बन्धित पक्षलिसे खँल्हाबल्हा यानाः याकनं ल्वापु ज्यंकीगु आशा नं प्वंकूगु दु । संघाइ पाखें पिहां वइगु गुआंचा न्यूज वेबसाइटय् साउथ एशिया रिसर्चर लोंग जिंगचुनं छपु लेख च्वयाः धाःगु दु, ‘अन्तर्राष्ट्रिय मिडियां श्रीलंकाया आन्तरिक मामिलाय् चीन समर्थक व भारत समर्थक शक्ति दथुइ संघर्ष कथं न्ह्यथनातःगु दु, थ्व सत्य मखु । श्रीलंकाया सत्ताय् चाहे महिन्द्रा राजापाक्ष वयेमा, चाहे रनिल विक्रमासिंघे वयेमा, चीन व श्रीलंका दथुइ स्वापू न्ह्याबलें बांलाना हे च्वनी ।’ अथेहे चीनया सरकारी पत्रिका ग्लोबल टाइम्सं विश्लेषकतय् उद्ढृत यासें च्वःगु दु, ‘दक्षिण एशियाया चिधंगु देय् राजनीतिक हिउपाः पाखे न्ह्याः वनाच्वंगु दु । थज्याःगु इलय् भारत व चीनं श्रीलंकाय् ग्वाहालि यायेगु बारे बिचाः यायेमाः, न कि अन प्रभाव अप्वयेकेगु निंतिं प्रतिस्पर्धा यायेगु खः ।’ अथेहे चाइनिज एकेदेमि अफ सोशल साइन्सया एशोसियट रिसर्च फेलो लेओ शिआशुएं धाःगु दु, ‘श्रीलंकाय् राजापाक्ष प्रधानमन्त्री जुल धाःसा श्रीलंका भारतं तापाना वनी व चीन लिसे सती धकाः धयाच्वंगु दु, तर थ्व खँय् छुं सत्य मदु ।’मेखे ग्लोबल टाइम्सं च्वःगु दु, ‘राजापाक्ष श्रीलंकाय् सत्ताय् लिहां वःगु खं भारतयात चिन्ता याइगु स्वाभाविक खः । छाय्कि राजापाक्षया इलय् चीनं श्रीलंकाय् आधारभूत ढाँचाया विकासया निंतिं यक्व लगानी याःगु दु । राजापाक्ष लिहां वयेवं थज्याःगु योजनाय् हाकनं चीनया लगानी अप्वयेफु ।’थुकी च्वयातःगु दु कि श्रीलंकाय् भारतया भचा भचा प्रभाव ला दु, तर भारतं श्रीलंकायात चीनया लगानी कायेमते धकाः दबाब बीफइमखु । पत्रिकार च्वयातःगु दु, ‘यदि भारतं श्रीलंकाय् थःगु सक्रियता ल्यंकातयेगु खःसा चीनलिसे जानाः ज्या यायेमाः ।’"
https://nepalbhasatimes.com/13965,अन्तर्राष्ट्रिय,११३८ कौलागा नवमी,खाशोज्जीयात गःपः तियाः स्याःगु खः– टर्की,"सउदी पत्रकार जमाल खाशोज्जीयात इस्तानबुलय् च्वंगु सउदी दूतावासय् थ्यनेवं गःपः तियाः स्याःगु खँ टर्किं धाःगु दु । पत्रका खाशोज्जीयात गुकथं स्यात धयागु बारे टर्कि न्हापांखुसी आधिकारिक वक्तव्य पितबिसें थ्व खँ धागु दु । सउदीया वाणिज्य दूतावासय् २ अक्टोवर जूगु थ्व हत्यायात कयाः मिडियाय् लछियंकं खबर वयेधुंकाः तिनि टर्किं आधारिक वक्तव्य पितबिउगु खः ।                                                         टर्किं खाशोज्जीयात गःपः तियाः स्याःगु धाःसां उकिया प्रमाण धाःसा न्ह्यब्वःगु मदु । थुकिं पितबिउगु वक्तव्यय् धयातःगु दु, ‘न्हापा हे दयेकातःगु योजना कथं जमाल खशोज्जी सउदी अरबया वाणिज्य दूतावासय् थ्यनेवं तुरुन्त हे गःपः तियाः स्यानाबिउगु खः ।’ लिसें वक्तव्यय् योजना कथं वयागु सीम्हयात कुचा कुचा यानाः नष्ट यानाबिउगु खँ नं धयातःगु दु । टर्किया मुख्य अभियोजक इरफान फिदानं सउदीया थः समकक्षीलिसे खँ ल्हाःगु खः । फिदानं थ्व खँल्हाबल्हाय् छुं ठोस लिच्वः पिहां मवःगु खँ धाःगु दु । थ्व खँल्हाबल्हा लिपा पिहां वःगु टर्किया वक्तव्ययात कयाः सउदी अरबं छुं टिप्पणी याःगु मदुनि ।खाशोज्जी सउदी नागरिक खःसां अमेरिकी मिडियाय् च्वनाः सउदी शासकतय् तच्वःगु आलोचना याना वयाच्वंम्ह खः । वयागु सीम्ह आःतक लुइकेफुगु मदुनि । सउदी अरबं नं वयागु हत्या दूतावास दुने हे जूगु स्वीकार यायेधुंकूगु दु । सउदी दूतावास दुने जूगु ल्वापुइ खाशोज्जीया हत्या जूगु खँ जक धाःगु दु । थ्व हत्यायात कयाः जिम्मेवार तायेकाच्वंगु सउदी अरबया शाही परिवारलिसे टर्किं स्वापू त्वाःथःगु दु । सउदी अरबं थुकी शाही परिवारया भूमिका मदु धया वयाच्वंगु दु । टर्किया छम्ह अधिकारीं थःके खाशोज्जीया हत्याया प्रमाणित यायेत अडियो भिडियो सबूत दुगु दावी यानाच्वंगु दु, तर वय्कलं थ्व प्रमाणयात धाःसा सार्वजनिक याःगु मदुनि । टर्किया मिडियां खाशोज्जीया हत्या न्ह्यः वयात यातना नं बिउगु खँ धयाच्वंगु दु ।"
https://nepalbhasatimes.com/13838,अन्तर्राष्ट्रिय,११३८ कौलागा षष्ठी,बोइङ्ग विमान समुद्रय् कुतुंवन,"इन्डोनेसियाय् छगः यात्रुवाहक विमान समुद्रय् कुतुंवंगु दु । जाकार्ताया विमानस्थलं ब्वयावंगु इन्डोनेसियाया लायन एयरलाइन्सया विमान बोइङ्ग ७३७ ब्वःगु छुं ई लिपा हे समुद्रय् कुतुं वंगु दु । विमानय् १७८ म्ह वयस्क, छम्ह ह्याउँमचा व निम्ह मस्त यात्रु दुगुव निम्ह पाइलट व न्याम्ह परिचालकत दुगु खँ धाःगु दु ।                                                         समुद्रय् कुतुं वंगु विमान सोमवाः सनिलय् तक लुइकेफुगु मदुनि । उद्धारकर्तातय्सं समुद्रड्ढ यात्रुतय् थीथी सामान लय्बुया वयाच्वंगु धाःसा लुइकूगु दु । विमानय् सवार सुयातं जीवित धाःसा उद्धार याःगु मदुनि ।उद्धारकर्तातय्सं यात्रुत सुं जीवित दु कि मदु धयागु धायेमफुगु खँ धाःगु दु । विमान समुद्रया ३०–४० मिटर क्वय् दुबिउवंगु अनुमान यानातःगु दु । विमान भारतीय क्याप्टेन भव्य सुनेजां ब्वयेका यंकूगु खः । दुर्घटनाय् लाःगु विमान न्हूगु मोडलया विमान जूगु खँ धाःगु दुसा विमान दुर्घटनाया कारण सीमदुनि धाःगु दु । विमान ब्वःगु छुं मिनेट लिपा हे विमानलिसे स्वापू त्वाःदःगु व लिपा समुद्रय् कुतुं वनाच्वंगु लुइकूगु खः । थ्व विमानय् स्थानीय ई कथं सुथय् ६ः२० बजे जाकार्ता विमानस्थलं पंगकाल पिनांगया निंतिं ब्वना वंगु खः । ब्वःगु १३ मिनेट लिपा स्वापू त्वाःदये न्ह्यः विमानया पाइलटं जकार्ताया सुकार्णो हट्टा एयरपोर्टय् लित हयेगु निंतिं अनुमति फ्वंगु खँ धाःगु दु ।"
https://nepalbhasatimes.com/13916,अन्तर्राष्ट्रिय,११३८ कौलागा अष्टमी,इशाइ मिसाया मृत्युदण्डया सजाय रद्द यायेवं पाकिस्तानय् प्रदर्शन सुरु,मृत्युदण्डया सजाय न्यंकातःम्ह छम्ह इशाइ मिसायात सर्वोच्च अदालतं त्वःते आदेश बिइवं पाकिस्तानय् तःधंगु विरोध प्रदर्शन सुरु जूगु दु । इसाइ मिसा आसिया बीबीयात इशनिन्दाया मामिलाय् क्वय्या अदालत व हाइ कोर्टं मृत्युदण्डया सजाय न्यंकातःगु खः । थ्व सजाय विरुद्ध जूगु अपीलय् सुनुवाइ यासें सर्वोच्चं रिहा यायेत आदेश बिउगु खः ।                                                         सर्वोच्चया स्वम्ह न्यायाधीशतय् बेञ्चं आसिया बीबीयात रिहा यायेगु फैसला न्यंकूगु खः । फैसला न्यंकुसें प्रधान न्यायाधीश मियां साकिब निसारं हाइकोर्ट व ट्रायल कोर्टया फैसला रद्द जुइ धासें यदि मेगु छुं मामिलाय् मुद्दा मदुसां तुरुन्त हिरा याः धाःगु खः । थ्व फैसला च्वःम्ह सर्वोच्च अदालतया न्यायाधीश जस्टिस आसिफ सइद खोसां न्ह्यथंगु दु– पैगम्बर मोहम्मद वा कुरानया अपमान याःम्हेसिया सजाय मृत्युदण्ड वा उम्रकैद खः । तर थज्याःगु मामिलाय् अप्वः थें गलत द्वपं बिइगु याः । अदालतया फैसला लिपा पाकिस्तानया गुलिखे शहरय् प्रदर्शन सु जूगु दु । पंजाब प्रान्तय् धारा १४४ लागु यायेधुंकूगु दु । थन प्रहरीं न्याम्हं अप्वः मनूत मुने मदुगु सुचं जारी यायेधुंकूगु दु ।
https://nepalbhasatimes.com/13429,अन्तर्राष्ट्रिय,११३८ कौलाथ्व पञ्चमी,चुनावी ¥यालीइ जूगु विस्फोटय् १३म्ह सित,"अफगानिस्तानया उत्तरपूर्वय् लाःगु छगू शहरय् जुयाच्वंगु चुनावी ¥याली जूगु बम आक्रमणय् लानाः म्होतिं नं झिंस्वम्ह सीगु दु । सीपिं सुरक्षाकर्मीत लिसें सर्वसाधारण नागरिक जूगु खँ अफगान अधिकारीतय्सं धाःगु दु । थ्व आक्रमणय् लानाः मेपिं ३२ म्ह घाःपाः नं जूगु खँ तखार प्रान्तया प्रान्तीय प्रहरी प्रमुखया प्रवक्ता खलिल असरं धयादीगु दु ।                                                         थ्वज हे प्रान्तया रुस्ताक जिल्लाय् जूगु चुनावी ¥यालीयात लक्षित यानाः मोटरसाइकल बम तयाः मुइकूगु खः । ¥यालीयात सम्बोधन यायेत मिसाम्ह उम्मेदवार नजिफा युसोफी बेग थ्यन हे त्यंगु इलय् थ्व विष्फोट जूगु खः । थ्व विष्फोटयात आःतक सुनां नं जिम्मेवारी काःगु मदुनि, तर विस्फोट जूगु थाय् तखार धाःसा तालिवान लडाकुत तसकं सक्रिय जुयाच्वंगु थाय् खः । न्हापा न्हापा जुइगु आक्रमणय् तालिवानं हे जिम्मेवारी कया वयाच्वंगु खः ।पाकिस्तानय् छवाः लिपा जुइत्यंगु संसदीय चुनावयात लक्षित यानाः देय्न्यंकं आक्रणया क्रम अप्वया वनाच्वंगु खँ धाःगु दु । वंगु वालय् जक हेल्मन्ड प्रान्तया छम्ह उम्मेदवारया हस्ता जूगु खः ।"
https://nepalbhasatimes.com/13584,अन्तर्राष्ट्रिय,११३८ कौलाथ्व पुन्हि,पारमाणविक हतियार विस्तार यायेगु ट्रम्पया ख्याच्वः,"येँ – राष्ट्रपति डोनाल्ड ट्रम्प रुस व चीनयात दबाब बिइगु निंतिं अमेरिकां थःगु पारमाणविक हतियार भण्डार विस्तार यायेगु खँ धाःगु दु । पत्रकारतलिसे खँ ल्हासें ट्रम्पं मध्यम दूरीया पारमाणविक क्षेप्यास्त्र सम्बन्धी आइएनएफ सन्धियात रुसं उल्लंघन यानाच्वंगु द्वपं बिसें थथे जुल धाःसा थःपिंसं नं हतियार भण्डार विस्तार यायेगु ख्याच्वः बियादीगु खः ।                                                         अमेरिकां न्हापां निसें रुसं आइएनएफ सन्धि उल्लंघन याना वयाच्वंगु द्वपं बिया वयाच्वंगु खः । राष्ट्रपति ट्रम्पं धयादीगु दु, ‘मनूतय् चेत खुले मजुतले अमेरिकां अस्त्र भण्डारी विस्तार याइगु जुइ । थ्व सकसिगुं निंतिं ख्याच्वः खः । थुकी रुस नं लायेफु, चीन नं लायेफु । थुपिं लिसें मेपिं नं लायेफु, गुपिं थ्व खेल म्हिते चाहे जूपिं खः । रुसं थ्व सन्धिया मर्म अथवा सन्धिया हे पालना याःगु मदु ।’ थ्वयां न्ह्यव वय्कलं अमेरिका नं थ्व सन्धिपाखें लिचिलेफुगु धम्की बिइधुंकूगु दु । शीतयुद्धकालया थ्व सन्धिइ मध्यम दूरीया क्षेप्यास्त्र विकासय् प्रतिबन्ध तयातःगु दु । रुसं धाःसा थःपिंसं आइएनएफ सन्धिया उल्लंघन मयानागु खँ धया वयाच्वंगु दु । थुकिया लिसें रुसं यदि अमेरिका अस्त्र भण्डारी विस्तार यात धाःसा थःपिंसं उचित लिसः बीगु ख्याच्वः बिउगु दु । थ्वहे दथुइ अमेरिकी राष्ट्रिय सुरक्षा सल्लाहकार जन बोल्टन धाःसा अमेरिकां आइएनएफ सन्धि पाखें लिचिलेगु धकाः धाःगुयात कयाः मस्को वार्ता यानाच्वंगु दु । पारमाणिक शक्ति सन्तुलनया निंतिं माःगु पलाः न्ह्याकेत थःपिं तयार दु धासें मस्कों नं ख्याच्वः बिया हयेवं अमेरिकी राष्ट्रिय सुरक्षा सल्लाहकार बोल्टन रुस भ्रमणय् वंगु खः । क्रेम्लिनया प्रवक्ता दिमित्रि पेस्कोभं धाःगु दु, ‘थ्व विषयय् जिमिसं अमेरिकाया धापु न्यने चाहे जुयाच्वनागु दु । सन्धि खारेज जुल धाःसा रुसं थःगु सुरक्षाया निंतिं पलाः ल्ह्वनेमाःगु जुइ ।’ रुसी सुरक्षा परिषद्या सचिवं आइएनएफ सन्धिया बारे निगू देय् दथुइ दयाच्वंगु वैमनष्यता चिइकेगु निंतिं अमेरिकालिसे जानाः ज्या यायेत क्रेम्लिन तयार दुगु खँ धाःगु दु ।"
https://nepalbhasatimes.com/13343,अन्तर्राष्ट्रिय,११३८ कौलाथ्व चौथी,अन्तरिक्ष चाःहिउ वनीत्यंम्ह न्हापांम्ह पर्यटक,"अमेरिकाया अर्बपति व्यापारि एलन मस्कं अन्तरिक्षय् चाःहिइके यंकेगु धकाः एयरोस्पेस कम्पनी स्पेसएक्स चायेकुसां निसें थुकिया चर्चा जुया वयाच्वंगु दु । आः थ्व कम्पनीं चन्द्रमाया भ्रमणय् वनीम्ह न्हापांम्ह पर्यटकया नां नं घोषणा याःगु दु । एयरोस्पेसं घोषणा याःकथं चन्द्रमा भ्रमणय् वनीपिं न्हापांम्ह पर्यटक जुइ – जापानया अर्बपति व्यापारि युसाकु मायेजावा ।                                                         ४२ दँ दुम्ह व्यापारि मायेजावा अन्तरिक्षय् चाःहिउ वनीम्ह संसारया हे दकलय् न्हापांम्ह पर्यटक जुइ । स्पेसएक्सया मायेजावायात आकिवं अथे धयागु सन् २०२३ सालय् चन्द्रमाया भ्रमणय् यंकेत्यंगु दु । यदि थ्व इलय् मायेजावा चन्द्रपाखे वन धाःसा सन् १९७२ लिपा न्हापांखुसी सुं नं मनू चन्द्रमा वंगु जुइ । स्पेसएक्सं आकिवं मायेजावायात चन्द्रमा भ्रमणय् छ्वयेगु धाःसां थुकिया थ्याक्क तिथि धाःसा थ्व कम्पनीं दयेकाच्वंगु रकेटय् निर्भर जुइ । चन्द्रमा तक यंकीगु रकेट अझं दयेके क्वमचाःनि । उकिं स्पेसएक्सया थुवाः एलन मस्कं धाःगु दु, ‘आःतक चन्द्रमाया निंतिं पक्का हे रकेट वनी धकाः ला धायेमफुनि, तर वन धाःसा न्हापांम्ह यात्रु मायेजावा जुइ ।’ स्पेसएक्सं सन् २०१६ य् बिग फ्लेकन रकेट लञ्च याःगु खः । थ्व रकेटयात सर्वसाधारण मनूत नं अन्तरिक्ष यात्राय् वनेफइगु लँ चायेकेगु निंतिं तःधंगु पलाः कथं कयातःगु दु ।आः चन्द्रमा वनीम्ह न्हापां पर्यटक जापानया व्यापारि मायेजावा न्हापा नं चर्चाय् वयाच्वंम्ह व्यापारि खः । थगुने न्यूर्योकय् कलाकार जीन मिशेल बास्केटया छपाः पेन्टिङयात ११०.५ मिलियन डलर पुलाः न्यासांनिसें मायेजावा चर्चाय् वःगु खः । मायेजावां चन्द्रमा चाःहिउवनेबलय् मेपिं खुम्ह कलाकारतय्त नं नापं यंकेत्यंगु दु । पृथ्वीइ लिहां वयेधुंकाः उमिसं थःगु अनुभव कथं किपा च्वयेफयेमा धकाः कलाकारतय्त चन्द्रमा यात्राय् यंकेत्यंगु खः । चन्द्रमा चाःहिउवंसां मायेजावां चन्द्रमाय् हे पलाः धाःसा तइमखु । व बिग फ्लेकन रकेटय् च्वनाः चन्द्रमा चाःहिला वइ ।"
https://nepalbhasatimes.com/13427,अन्तर्राष्ट्रिय,११३८ कौलाथ्व पञ्चमी,कोरियाली प्रायद्वीपय् याकनं  तनाव क्वचाइगु इनया विश्वास,"दक्षिण कोरियाली राष्ट्रपति मू जे इनं कोरियाली प्रायद्वीपय् याकनं हे तनाव क्वचाइगु खँ धयादीगु दु । बिबिसी लिसे अन्तर्वार्ता बिइगु झ्वलय् राष्ट्रपति इनं अमेरिका व उत्तर कोरियालीया कुतलं याकनं हे कोरयाली प्रायद्वीपय तनाव खतम जुइफइगु खँ धयादीगु खः ।                                                         उत्तर व दक्षिण कोरिया दथुइ सन् १९५३ य् युद्ध क्वचायेधुंकूगु खः, तर निगू देय् दथुइ अझ नं शान्ति सम्झौता जूगु मदुनि ।अथेहे मुन जे इनं उत्तर कोरियाली नेता किम जोंग उनयात परमाणु हतियार त्वतेत स्वीकार याकेगु निंतिं लगातार कुतः जुयाच्वंगु खँ नं धयादीगु दु । थ्व झ्वलय् वय्कलं उत्तर कोरियाली नेता उन छम्ह सरल व्यक्ति जूगु खँ नं धयादीगु दु । अन्तर्वार्ताया झ्वलय् वय्कलं अमेरिकी राष्ट्रपति व उत्तर कोरियाली नेता दथुइ जुइगु वार्ताया झ्वलय् कुटनीतिक समस्या वयेफु धयादिसें यदि थथे जुल धाःसा युरोपेली देय्या नेतातय्सं मध्यस्थता याइगु खँ नं धयादीगु दु । निगू परम्परागत दुश्मन देय्तय् नेतात मुन जे इन व किम जोंग उन दथुइ थ्व दँय् जक स्वक्व वार्ता जुइधुंकूगु दु । दक्षिण कोरियाली राष्ट्रपति इनं किम व डोनाल्ड ट्रम्प दथुइ वार्ताया निंतिं मध्यस्थकर्ताया भूमिका नं म्हिता वयाच्वंगु दु ।"
https://nepalbhasatimes.com/13428,अन्तर्राष्ट्रिय,११३८ कौलाथ्व पञ्चमी,कोरियन सपय्  अनुगमनया शिलबन्दी,"येँ – वाणिज्य, आपूर्ति तथा उपभोक्ता संरक्षण विभागं उपभोक्तायात थिकेगु भावं सामान मिउगु धासें जमलय् च्वंगु ‘द कोरियन सप’य् म्हिगः तालं ग्वया बिउगु दु । विभागया पुचलं अनुमगनया झ्वलय् उगु पसःया सञ्चालकं ५ सय प्रतिशत तक अप्वः भाः कयाः सामान मिउगु लुइकूगु खः ।                                                         कोरियन सपं उपभोक्तायाके अप्वः भाः कयाः सामान मियाच्वंगु उजुरी वयेवं विभागं अनुगमन यानाः पसः शिलबन्दी यानाबिउगु खः । न्याःगु भाः स्वयां अप्वः मू तयाः सामान मियाच्वंगु अनुगमनय् खनेदुगुलिं शिलबन्दी यानागु खँ विभागं धाःगु दु । विभागया कथं उगु पसलं ७० निसें ५ सय प्रतिशत मुनाफा तयाः सामान मियाच्वंगु खः । उपभोक्ता संरक्षण ऐन, २०७५, कालोबजारी ऐन लिसें सामाजिक अपराध ऐन बमोजिम पसःया सञ्चालकयात कारबाही जुइगु खँ विभागं धाःगु दु । कालोबजारी ऐन कथं व्यापारीं उपभोक्तायाके २० प्रतिशत स्वयां अप्वः लबः नयेमदु ।  "
https://nepalbhasatimes.com/13485,अन्तर्राष्ट्रिय,११३८ कौलाथ्व षष्ठी,सउदी पत्रकार हत्याकाण्ड,अमेरिका व बेलायत रियाल सम्मेलनय् मवनीगु सम्भावना                                                          साउदी पत्रकार जमान खशोग्गीयात बेपत्ता लिपा हत्या याःगु घटनां तम्वया च्वंगु अमेरिका व बेलायतं साउदी अरेबियाय् जुइत्यंगु छगू सम्मेलन बहिष्कार यायेफुगु खँ धाःगु दु । टर्कियाइस्तानबुलय् च्वंगु साउदी वाणिजय दूतावासय् वंगु अक्टोवर २ तारिखय् थ्यंम्ह पत्रकार खशोग्गी उकुन्हु निसें बेपत्ता जुयाच्वंगु दु । सउदी अरेबियाया राजकुमार मोहम्मद बिम सलमानया नीतियात कयाः कडा आलोचना यानाच्वंम्ह खशोग्गीयात साउदी सरकारं हे बेपत्ता याःगु द्वपं अन्तर्राष्ट्रिय समुदायं बिया वयाच्वंगु दु । टर्किया अधिकारीतय्सं सउदी अरेबियां हे खशोग्गीया हत्या याकूगु खँ धायेगु यानाच्वंगु दु । अमेरिकी राष्ट्रपति डोनाल्ड ट्रम्पं साउदी अरेबियां खशोग्गीया हत्या याःगु पुष्टि जुल धाःसा साउदीयात दण्ड बीगु खँ धाःगु दु । थ्व हे घटनायात कयाः गुलिखे प्रायोजक व संचार समुहं थ्व हे महिनाय् रियादय् जुइत्यंगु लगानी सम्मेलन बहिष्कार यायेगु क्वःछिइ धुंकूगु दु । आः अमेरिकी अर्थमन्त्री व अन्तर्राष्ट्रिय व्यापार सम्बन्धी बेलायती मन्त्री नं थ्व सम्मेलनय् मवनेफुगु खँ पिहां वःगु खः ।
https://nepalbhasatimes.com/12681,अन्तर्राष्ट्रिय,११३८ ञलागा तृतीया,अमेरिकी अदालतय् नेवाः भाय्,येँ – अमेरिकाया छगू अदालतं भाय् मसःपिं मनूतय्त नेवाः भासं हे अदालतय् बयान बी दइगु अधिकार प्रदान याःगु दु । अनया ओरेगन राज्यया अदालतं थ्व अधिकार बिउगु खः ।                                                         थ्वहे वंगु सेप्टेम्बर ११ निसें १८ तक जूगु ओरेगन राज्यया व्यबसायिक दोभासेतय्गु सम्मेलनय् ताः ई न्ह्यवंनिसें ओरेगन राज्यय् च्वनादीम्ह भाषाविद् दयारत्न शाक्यया पहलय् ओरेगन राज्यय् च्वनाच्वंपिं नेवाःतय्त अदालती समस्या वल धाःसा नेवाःतय्गु थःगु हे भाय् दुगुलिं उमिसं नेवाः भाय् हे छ्यले दयेमाः धकाः तयादीगु मागयात सकारात्मक रुपं कासें थ्व अधिकार बीगु ज्या जूगु खः । थ्व अधिकार लिपा अन आवंलि नेवाः भाय् छ्यलाः अदालतय् थःगु खँ कने दइगु जूगु दु । आः अदालतय् न्यायाधीशया न्ह्यःने थःत परे जूगु खँ थःगु हे भासं कने दइगु संवैधानिक अधिकार पालना यानाः नेवाः भासं बयान बी दइगु जूगु दु । नेवाःतय् लागिं थ्व छगू उपलब्धी खः धासें भाजु शाक्यं ओरेगन राज्यं बिउगु थ्व स्वीकृतियात आः अमेरिकाया मेमेगु राज्यय् नं थ्यंकेगु लागिं पहल यायेगु खँ नं कनादिल ।
https://nepalbhasatimes.com/14582,अन्तर्राष्ट्रिय,  ,अमेरिकी अस्पतालय् गोलावारी,"अमेरिकाया शिकागोय् च्वंगु छगू अस्पतालय् जूगु गोलीकाण्डय् लानाः प्यम्हेसिया ज्यान वंगु दु । सीपिं मध्ये निम्ह अस्पतालया मिसापिं कर्मचारी, छम्ह प्रहरी व स्वयम बन्दुकधारी लाःगु खँ धाःगु दु । छम्ह बन्दूकधारीं अस्पतालय् वयाः थः प्रेमिकायात लक्षित यानाः गोली कयेकेवं थ्व काण्ड जूगु खः ।                                                         गोली हानाहान जूबलय् बन्दुकधारी सीगु धाःसां बन्दूकधारी थःम्हं हे थःत गोल कयेकूगु खःकि प्रहरीया गोली लाःगु खः धयागु धाःसा स्पष्ट मजूनि ।उम्ह बन्दूकधारीं थः मिसाम्ह पासायात लक्षित यानाः गोली कयेकूगु धाःसां छाय् कयेकूगु धयागु धाःसा सीमदुनि । स्थानीय ई कथं सोमवाः न्हिनय् ३ बजेपाखे शिकागोया मर्सी अस्पतालय् थ्व घटना जूगु खः । शिकागो प्रहरी प्रवक्तां धाःकथं बन्दूकधारीं अस्पतालया कार पार्किङ्ग धाःसा यक्व हे राउण्ड गोली कयेकूगु खः । घटनास्थलयात प्रहरीं थःगु नियन्त्रणय् कयाः अस्पतालयात खाली याकूगु दु ।  "
https://nepalbhasatimes.com/13523,अन्तर्राष्ट्रिय,११३८ कौलाथ्व सप्तमी,अफगानिस्तानय् सन्दीपया डेब्यु,"युएइ जुयाच्वंगु अफगानिस्तान प्रिमियर लिग¬(एपिएल)य् सन्दिप लामिछानें डेब्यु याःगु दु । सन्दीप नगरहर लिओपार्डस पाखें एपिएलय् डेब्यु याःगु खः । पक्टिया प्यान्थर्स नाप जूगु डेब्यु कासाय् सन्दीपं निगू विकेट काःगु खः । प्यंगू ओभर बलिङ यानाः सन्दिपं २३ रन बियाः निगू विकेट काःगु खः ।                                                         न्हापांगु ओभर बलिङ याःबलय् १८ रन बिउम्ह सन्दिप निगूगु ओभरय् १ रन, स्वंगूगु ओभरय् २ रन व प्यंगूगु ओभर २य् रन बिउगु खः । सन्दिप दक्षिण अफ्रिकाया क्यामरोन डेल्पोर्टयात ६ रनय् व जिम्बाबेया सिकन्दर राजायात शून्यय् आउट याःगु खः । निगुलिं विकेट स्वंगू ओभरय् काःगु खः । सन्दिपया टिम नगरहर लिओपार्ड धासाः ७ विकेट पराजित जूगु खः ।न्हापां ब्याटिङ याःगु लिओपार्डसं २० ओभरय् १२६ रन दयेकाः अलआउट जूगु खः । १२७ रनया लक्ष्य ज्वना वःगु पक्टिया प्यान्थर्स १४.४ ओभरय् ३ विकेटया क्षतिइ पुरा याःगु खः ।"
https://nepalbhasatimes.com/14715,अन्तर्राष्ट्रिय,  ,ट्रम्पयात वया हे  वैज्ञानिकतय् ख्याच्वः,"अप्वया वनाच्वंगु तापक्रम                                                          जलवायु परिवर्तनया लिच्वःया कारणं अमेरिकां अर्बौं डलर बराबरया नोक्सानी फयेमालीगु व जनस्वास्थ्यय् नं तच्वःगु क्षति फयेमालीगु न्हूगु रिपोर्ट पिहां वःगु दु । उगु रिपोर्टय् आःया निर्णयं भविष्यया स्वरुप च्वइगु धासें सजग जुइत नं सुझाव बियातःगु दु । वाशिंगटनय् थ्व वालय् तसकं ख्वाउँ अप्वया वयेवं राष्ट्रपति ट्रम्पं विश्वव्यापी तापक्रम वृद्धिया चर्चा छु जुल धकाः व्यंग्यपूर्ण ट्विट याःगु खः । राष्ट्रपति ट्रम्पया थ्व व्यंग्यपूर्ण न्ह्यसःयात वया हे वैज्ञानिकतय्सं वयागु नां उल्लेख मयासे लिसः बिउगु खँ विज्ञतय्सं धाःगु दु । रिपोर्टय् विश्वव्यापी तापक्रम अप्वया अमेरिकाया छगुलिंयात हे ज्वनेधुंकूगु दु । थ्व अवस्था आः हे तसकं घातक जूगु व तुरुन्त आवश्यक पलाः मल्ह्वन धाःसा थुकिं विनाश जक न्यंकी धयातःगु दु । अमेरिकाया प्यक्वःगु राष्ट्रिय जलवायु समीक्षा रिपोर्ट उमिसं ठोस उदाहरण नं न्ह्यब्वःगु दु । गथेकि साउथ क्यारोलाइनाया जायाच्वंगु बाँध, ग्रेट प्लेन क्षेत्रय् लःया संकटया कारणं सुना वनाच्वंगु खेतीपाती व फ्लोरिडाय् न्यना वनाच्वंगु किटाणु न्यंकीगु ल्वय् । थ्व रिपोर्टय् गम्भीर आर्थिक लिच्वः लाकीगु खँ नं न्ह्यथनातःगु खँ धाःगु दु ।"
https://nepalbhasatimes.com/14583,अन्तर्राष्ट्रिय,  ,अनियमितताया द्वपनय्  कार कम्पनी निशानया अध्यक्ष ज्वन,जापानी कार उत्पादक कम्पनी निशानया अध्यक्ष व प्रसिद्ध व्यवसायी कार्लोस गोनयात आर्थिक अनियमितता याःगु द्वपनय् ज्वंगु दु । कम्पनीपाखें आकस्मिक पत्रकार सम्मेलन यानाः कालोसयात ज्वंगु खँ धाःगु दु । कम्पनीया प्रमुख कार्यकारी अधिकृत हिरोटो साइकावां बिहिवाः जुइगु कम्पनीया बोर्ड बैठकय् गोनया बर्खास्तीया निंतिं प्रस्ताव यंकेगु खँ पत्रकार सम्मेलनय् जानकारी बिउगु दु ।                                                         रेनोया अध्यक्ष व प्रमुख कार्यकारी लिसें मिटसुबिसि मोटर्सया अध्यक्ष तकं जुयाच्वंम्ह गोनं थःगु कमाईया पूवंक विवरण मबिउगु व कम्पनीया सम्पत्ति व्यक्तिगत प्रयोजनया निंतिं छ्यःगु खँ धाःगु दु ।छम्ह मनुखं गोप्य रुपं सुचना बिइवं निशान कम्पनीया लेखापरीक्षकतय्सं छानविन सुरु याःगु खँ कम्पनीं धाःगु दु । ताःई तकया छानविन लिपा गोनयात हिरासतय् काःगु खः ।  
https://nepalbhasatimes.com/12777,अन्तर्राष्ट्रिय,११३८ ञलागा पञ्चमी,इन्डोनेसियाय् भुखाय् लिपा सुनामी,"शुक्रवाः इन्डोनेसियाया तटीय शहरय् ब्वःगु तःभुखाय् व शक्तिशाली सुनामीइ लानाः प्यसलं मल्याक मनूत सीगु दु । ७.५ म्याग्निच्यूडया भुखाय् लिपा स्वंगू मिटर तक तजाः जुइगु सुनामीया छाल वःगु खः । थ्व छाल सुलावेसी टापु जुयाः पालु शहर तक वःगु खँ धाःगु दु । सामाजिक सञ्जालय् तयातःगु भिडियाय् सुनामी लिपा मनूत चिच्याय् दनाः बिसिउँ वनाच्वंगु खनेदुगु खः ।                                                         सुलावेसीया मध्य भागय्१० किलोमिटर क्वं स्थानीय ई कथं खुताः ई जुइत्यंबलय् भुखाय् ब्वःगु खँ अमेरिकी भौगर्भिक सर्वेक्षण निकाय (युएसजीएसं) धाःगु दु । शक्तिशाली भुखाय् लिपा शनिवाः तकं तःक्वः लिभुखाय् ब्वयाच्वंगु खँ धाःगु दु । भुखाचं अस्पताल, होटल व पसः यानाः द्वलंद्वः संरचना दुनाःगु खँ धाःगु दु । उद्धार ज्याय् नं मतया आपूर्ति बन्द जूगुलिं लिच्वः लानाच्वंगु खँ धाःगु दु । अथेहे चलः वनाः पालु शहर वनेगु लँपु नं बन्द जुयाच्वंगु दु । इन्डोनेसियाय् वंगु महिनाय् जक भुखाय् ब्वःगु खः । वंगु अगस्ट ५ य् लोम्बोक टापुइ लगातार ब्वःगु भुखाचं ४६० म्ह मनूतय् ज्यान वंगु खः ।"
https://nepalbhasatimes.com/12897,अन्तर्राष्ट्रिय,११३८ ञलागा अष्टमी,इन्डोनेसियाय् भुखाचं पीडितपिंत उद्धारय् समस्या,एजेन्सी- इन्डोनेसियाया सुलवेसी द्वीपय् निन्हु न्ह्यव वःगु तःभुखाचं पीडितपिनि उद्धार ज्या थाकुयाच्वंगु खँ धाःगु दु । सुलवेसी द्वीपय् भुखाय् लिपा ६ मिटर तक तजाः जुइक समुद्री लःबटू दनावयेक सुनामी वःगु खः । थ्व भुखाय् व सुनामीइ लानाः सीपिनि ल्याः ८३२ थ्यनेधुंकू दुसा अझं सीपिनि ल्याः अप्वयेफुनि धाःगु दु । भुखाय् व सुनामीं प्रभावित सुलावेसीया दकलय् तःधंगु शहर पालुइ अझ नं छेँ दुनाः ल्हानाच्वंपिंत लिकायेगु कुतः जुयाच्वंगु दु ।                                                         क्वथ्यंके दुनावःगु छगू होटलं खुइम्हं मल्याक मनूतय्त सुरक्षित लिकायेगु निंतिं उद्धारकर्मीत चछिन्हिछिं लगे जुयाच्वंगु दु । तर आवश्यक तःधंगु उपकरण हयेमफयां उद्धार ज्याय् तच्वःगु समस्या वयाच्वंगु दु । सरकारं सतक व खुल्ला थासय् राहत क्याम्प चले यानाच्वंगु दु । अस्पतालत नं दुनावःगुलिं घाःपाः जूपिंत नं खुला थासय् हे तयाः उपचार यानाच्वंगु दु । भुखाय् व सुनामीं छक्वलं हे लखौं मनूतय् जीवन तहस नहस यानाबिउगु दु । पीडितपिनि नयेत्वनेगु लिसें लःया तकं समस्या जुयाच्वंगु दु । मनूतय्सं पसलय् छु दु व हे ज्वनाः वनाच्वंगु दु । सरकारं पसःथुवाःतय्त लिपा ध्यबा पुलाबीगु आश्वासन बिउगु दु । भुखाय् लिपा पालुइ थ्यंकःवंम्ह राष्ट्रपति जोको विडोडों सरकारं फुचाःगु फुक्क कथंया ग्वाहालि बी धयादीगु दु । पालु थ्यंकेगु अप्वः थें सतक स्यंगु लिसें हवाइ अड्डाय् नं क्षति जूगुलिं उद्धार ज्वलं नं याकनं थ्यंकेमफइगु खँ धाःगु दु । भुखाय् केन्द्रविन्दु लिक्कसं लाःगु डोंगाला शहरय् अप्वः क्षति जूगु नापं सतक स्वापू नं त्वाःथःगुलिं अनया अवस्था तकं बांलाक सीमदुनिगु खँ धाःगु दु ।
https://nepalbhasatimes.com/12875,अन्तर्राष्ट्रिय,११३८ ञलागा अष्टमी,रोनाल्डोयात बलात्कारया द्वपं,"एजेन्सी- पोचुर्गलया स्टार कासामि क्रिष्टियानो रोनाल्डोयात अमेरिकाया छम्ह मिसां बलात्कारया द्वपं बिउगु दु । उगु द्वपंयात रोनाल्डाें धाःसा अस्वीकार याःगु दु । जर्मन म्याग्जिन ‘डेर स्पिइगल’य् रोनाल्डों बलात्कार याःगु समाचार पिहांवःगु खः ।                                                         क्याथरिन मायोर्गा नांयाम्ह ३४ दँया उम्ह मिसां सन् २००९लय् रोनाल्डाें लस भेगासया छगू होटलय् बलात्कार याःगु व थ्व घटना लिपा थःम्हं पुलिसय् उजुरी नं तयागु खँ धाmगु दु । उम्ह मिसां सन् २०१०य् रोनाल्डो पाखें ३ लाख ७५ हजार डलर दां बिउगुलिं अदालतय् मवनागु समाचारय् धयातःगु दु । रोनाल्डों धाःसा थ्व द्वपं मिथ्या जूगु खँ धाःगु दु । इन्स्टाग्रामय् छगू भिडियो पोष्ट यासें रोनाल्डों धाःगु ‘जिगु नां छ्यलाः व मिसां थःत प्रमोट याःगु खः, थ्व समान्य खः ।’ रोनाल्डोया वकिल क्रिष्टियन सेर्टजं बलात्कारया समचार छापे याःगु जर्मन म्याग्जिन विरुद्ध मानहानीया मुद्दा तयेगु धाःगु दु । म्याग्जिनय् पिहांवःगु समाचार गम्भीर जूगु व रोनाल्डोया नैतिकताय् असर लाःगु वकिलया दावी दु ।"
https://nepalbhasatimes.com/12885,अन्तर्राष्ट्रिय,११३८ ञलागा अष्टमी,इन्डोनेसियाय् भुखाचं पीडितपिंत उद्धारय् समस्या,इन्डोनेसियाया सुलवेसी द्वीपय् निन्हु न्ह्यव वःगु तःभुखाचं पीडितपिनि उद्धार ज्या थाकुयाच्वंगु खँ धाःगु दु । सुलवेसी द्वीपय् भुखाय् लिपा ६ मिटर तक तजाः जुइक समुद्री लःबटू दनावयेक सुनामी वःगु खः ।थ्व भुखाय् व सुनामीइ लानाः सीपिनि ल्याः ८३२ थ्यनेधुंकू दुसा अझं सीपिनि ल्याः अप्वयेफुनि धाःगु दु ।                                                         भुखाय् व सुनामीं प्रभावित सुलावेसीया दकलय् तःधंगु शहर पालुइ अझ नं छेँ दुनाः ल्हानाच्वंपिंत लिकायेगु कुतः जुयाच्वंगु दु ।क्वथ्यंके दुनावःगु छगू होटलं खुइम्हं मल्याक मनूतय्त सुरक्षित लिकायेगु निंतिं उद्धारकर्मीत चछिन्हिछिं लगे जुयाच्वंगु दु । तर आवश्यक तःधंगु उपकरण हयेमफयां उद्धार ज्याय् तच्वःगु समस्या वयाच्वंगु दु । सरकारं सतक व खुल्ला थासय् राहत क्याम्प चले यानाच्वंगु दु । अस्पतालत नं दुनावःगुलिं घाःपाः जूपिंत नं खुला थासय् हे तयाः उपचार यानाच्वंगु दु ।भुखाय् व सुनामीं छक्वलं हे लखौं मनूतय् जीवन तहस नहस यानाबिउगु दु । पीडितपिनि नयेत्वनेगु लिसें लःया तकं समस्या जुयाच्वंगु दु । मनूतय्सं पसलय् छु दु व हे ज्वनाः वनाच्वंगु दु । सरकारं पसःथुवाःतय्त लिपा ध्यबा पुलाबीगु आश्वासन बिउगु दु । भुखाय् लिपा पालुइ थ्यंकःवंम्ह राष्ट्रपति जोको विडोडों सरकारं फुचाःगु फुक्क कथंया ग्वाहालि बी धयादीगु दु । पालु थ्यंकेगु अप्वः थें सतक स्यंगु लिसें हवाइ अड्डाय् नं क्षति जूगुलिं उद्धार ज्वलं नं याकनं थ्यंकेमफइगु खँ धाःगु दु ।भुखाय् केन्द्रविन्दु लिक्कसं लाःगु डोंगाला शहरय् अप्वः क्षति जूगु नापं सतक स्वापू नं त्वाःथःगुलिं अनया अवस्था तकं बांलाक सीमदुनिगु खँ धाःगु दु ।
https://nepalbhasatimes.com/12292,अन्तर्राष्ट्रिय,११३८ ञलाथ्व एकादशी,खिचां बचे यात  सजाय फयेगुपाखे,"खिचा मनूनापं दकलय सतिम्ह प्राणी खः । खिचां मनूतय्त अनेकथंया घटना, दुर्घटना लाइबलय् बचे याःगु खँ ला झीसं न्यना वयाच्वनागु हे खत । तर अदालतय् दोषीतकं ठहर जुइधुंकूम्ह उकिसनं सजाय तकं फयेत तयार जुयाच्वंम्ह छम्हेसित खिचां सजाय फयेगुपाखें बचे याना बिउगु दु ।                                                         अमेरिकाया ओरेगनाया छगू अदालतं बलात्कारया द्वपनय् ५० दँया सजाय फयेत्यंम्ह छम्ह मनूयात खिचां बचे याःगु दु । अदालतं छम्ह मिसामचायात यौन शोषण याःगु द्वपनय् दोषी ठहर जूम्ह छम्हेसित सजाय बीत्यंगु इलय् द्यःया रुपय् उम्ह खिचा न्ह्यःने वःगु खः । अदालतपाखें बलात्कारय् दोषी ठहर जूम्ह जोशुआ हार्नर नांया मनूया जीवनय् ‘लुसी’ नांया खिचाया कारणं सजायंपाखें मुक्त जुइत सफल जूगु खः । अदालतं छम्ह मिसामचायात यौन शोषण याःगु द्वपनय् हार्नरयात दोषी ठहर याःगु खः । यौन शोषणं पीडित जूम्ह मिसामचां अदालतय् हार्नरं थःत यौन शोषण यासें लुसी नांया खिचायात नं गोली कयेकाः स्याःगु बयान बिउगु खः । हार्नरं धाःसा थःत बिउगु द्वपं असत्य जूगु धासें उकिया खण्डन याना वयाच्वंगु खः । हार्नरं थम्हं मिसामचायात यौन शोषण व खिचायात स्यानागु मखु धकाः धया वयाच्वंगु खःसां अदालतं वयागु खँय् विश्वास मयाः । जब अदालतं हार्नरयात सजाय न्यंकेत तयारी यानाच्वन अबलय् लाक्क लुसी नांया खिचा थः न्हूम्ह मालिक नापं अदालतय् वल । हार्नरं खिचायात स्यानागु मदु धकाः दावी यानाच्वंगुलिं खिचा मालेत अदालतं आदेश बिउगु खःसा लिपा उम्ह खिचा व न्हूम्ह मालिक अदालतय् उपस्थित जुइवं हार्नरयात बिउगु द्वपं असत्य साबित जुल, गुकिं यानाः व जेल सजाय फयेगुपाखें तकं बचे जुइत ताःलात ।"
https://nepalbhasatimes.com/12261,अन्तर्राष्ट्रिय,११३८ ञलाथ्व दशमी,"निगू कोरियाया शिखर वार्ता ,कोरिया युद्ध क्वचाःगु घोषणा जुइमाः – उत्तर कोरिया",प्योङयाङ भ्रमणय् वनाच्वंम्ह दक्षिण कोरियाली राष्ट्रपति मुन जे इनं उत्तर कोरिया व अमेरिका दथुइ जुयाच्वंगु परमाणु अस्त्र निःशस्त्रीकरण वार्तायात कयाः खँल्हाबल्हा याइगु खँ धाःगु दु । थुगु दँया सुरुइ हे अमेरिका व उत्तर कोरिया दथुइ सिंगापुरय् ऐतिहासिक शिखर वार्ता याकेगु निंतिं भूमिका म्हितादीम्ह मून जे इनं प्योङयाङय् उत्तर कोरियाली नेता किम जङ अन लिसे निगू चरणय् वार्ता यानादीत्यंगु दु ।                                                         वाशिंगटनं थौंकन्हय् उत्तर कोरियां पूवंक परमाणु अस्त्र निःशस्त्रीकरण यायेमाः धकाः दबाब बियाच्वंगु दु । मेखे उत्तर कोरियां धाःसा सन् १९५०य् निगू कोरिया दथुइ जूगु युद्ध क्वचाःगु औपचारिक घोषणा यायेमाःगु अडान कयाच्वंगु दु । थ्व युद्ध लिपा सन् १९५३ य् निगू कोरिया दथुइ हतियार दिकेगु सहमति जूसां औपचारिक रुपं शान्ति सन्धि धाःसा जूगु मदुनि । उत्तर कोरिया लिसे शान्ति वार्ताय् पहल यानाच्वंम्ह मुन जे इनं थ्व पालय्या शिखर वार्ताय् दक्षिण कोरियाया नांजाःगु व्यापारिक कम्पनीया प्रतिनिधितय्त नं दुथ्याःगु दु । मुन जे इन लिसें हुन्डाइ व सामसुङ कम्पनीया प्रतिनिधिलगायतया व्यापारीत उत्तर कोरियाया भ्रमणय् वनाच्वंगु दु । मुन जे इन मंगलवाः प्योङयाङय् थ्यंगु खः । वय्कः व वय्कःया जहान किम जङ सुकयात उत्तर कोरियाया नेता किम व वय्कःया जहान रि सोल जुं लसकुस याःगु खः । निगू कोरियाली नेतातय् दथुइ वार्ता जुइत्यंगु थ्व स्वक्वःगुखुसी खः । आःया वार्ताय् निम्ह नेता दथुइ कोरियाली प्रायद्वीपय् परमाणु शस्त्र निःशस्त्रीकरणया व्यावहारिक उपाययात कयाः सहलह जुइगु अनुमान यानातःगु दु । अथेखःसां निम्ह नेतातय् दथुइ गज्याःगु खँल्हाबल्हा जुइ धयागु बारे स्पष्ट रुपं छुं धयातःगु मदुनि ।
https://nepalbhasatimes.com/12236,अन्तर्राष्ट्रिय,११३८ ञलाथ्व दशमी,तुतिया वासलं म्येय् सँ !,"मनूया छ्यनय्, म्हय् जक मखु, गबलें गबलें ख्वाः छपातं व सम्भव हे मदु थाय्तकं सँ बुया वःगु घटना नं झीसं न्यना वयाच्वनागु खः । अथे हे छुं नं ल्वय् जुल कि झीसं वासः नयेबलय् उकिं ल्वय् लनीगु जक मखु, उकिया नकारात्मक लिच्वः मेमेगु थासय् लाःगु धइगु समाचार नं झीसं न्यना वयाच्वनागु हे खः ।                                                         अमेरिकाय् धाःसा छुं दिं न्ह्यः छगू अजू चायापुगु जक मखु तसकं ग्यानापुसे च्वंगु हे घटना जुयाबिल । कार दुर्घटनाय् लानाः घाःपाः जूम्ह छम्हेसित उपचारया झ्वलय् वयात एन्टिबायोटिक वासः नकूगु जुयाच्वन । तर उम्ह घाःपाः जूम्हेसित वासःया नकारात्मक प्रभावं वयागु म्हुतुइ दुनेच्वंगु म्येय् सँ बुया वल । ५५ दँ दुम्ह छम्ह मिसा कार दुर्घटनाय् लानाः वयागु निपां तुतिइ चोट लात । अले वयात वासः यायेत चिकित्सकं ‘मेरोपेनेम’ व ‘मिनो साइलाइन’ नांया निजाजि एन्टिबायोटिक वासः नयेत बिउगु जुयाच्वन ।उम्ह मिसां वासः नःगु करिब लछि लिपा वयात म्ये ख्वातुसे च्वंगु, मछिंगु, छुं नं नयेबलय् सवाः मदइगु जुयाबिल । वयां लिपा वं थःगु म्हुतु चिकित्सकया परीक्षणया निंतिं क्यंगु इलय् सीदत कि वयागु म्हुतुइ ला जायेक सँ बुया वयाच्वनेधुंकूगु जुयाच्व । चिकित्सकीय भासं थज्याःगु ल्वय्यात ‘लिंगुआ भिलासा निग्रा’ धाइ अले थुकथंया ल्वय् १८ मिलिमिटर ताःहाकःगु म्येय् सँ बुया वइगु खः ।"
https://nepalbhasatimes.com/12942,अन्तर्राष्ट्रिय,११३८ ञलागा नवमी,इरानपाखें सिरियाय्  मिसाइल आक्रमण,इरानया सेनां पूर्वी सिरियाय् मिसाइल आक्रमण यानागु खँ धाःगु दु । छुं न्हि न्ह्यव इरानया अहवाज मिलिट्री परेड जूगु आक्रमणया बदला स्वरुप थ्व आक्रमण जूगु खँ धाःगु दु ।इरानया सरकारी टेलिभिजनं धाःकथं थ्व मिसाइल आक्रमण सीमा लिक्क लाःगु अबलु कमाल शहरय् जूगु खः । थ्व मुस्मां आतंककारी संगठन इस्लामिक स्टेटनया प्रभाव दुगु थाय् खः ।                                                         वंगु सेप्टेम्बर २२ य् इरानया अहवाजय् जूगु आक्रमणया जिम्मेवारी आइएस व अरब पृथकतावादी संगठनतय्सं काःगु दु । थ्व आक्रमणय् २५ म्ह मनूतय् ज्यान वंगु खः ।इरान सरकारं थ्व आक्रमणय् अमेरिका लिसें खाडी देय्तय्सं समर्थन यानाच्वंगु पृथकतावादी पुचलं याःगु द्वपं बिया वयाच्वंगु दु । अमेरिकी रक्षामन्त्री जिम म्याटिसं थ्व द्वपं आधारहिन धायेधुंकूगुु दु । इरानया सेनां सोमवाः थःपिनिगु मिसाइल युनिटं सिरियाया युफरेट्स खुसीया पूर्व पाखेया इलाकाय् आक्रमण याःगु व अहवाजय् आक्रमण याःपिं प्रमुख नेतातय्त लक्षित यानाः थ्व आक्रमण जूगु खँ धाःगु दु । सेनां जमीनं जमीनय् कयेकीगु ब्यालेस्टिक मिसाइलपाखें सोमवाः स्थानीय ई कथं २ बजे आक्रमण याःगु खः । अथेहे दुश्मनयाथाय् अप्वः क्षति यायेगु निंतिं उमिसं गोलावारुद भण्डारण यानातःथाय् यक्व आक्रमण जूगु खँ धाःगु दु । इरानं थःपिनिगु गुगु थासं मिसाइल कयेकागु खँ मधाःसां थःपिंसं कयेकागु मिसाइलं ५७० किलामिटर दूरी पार याना वंगु खँ धाःगु दु ।
https://nepalbhasatimes.com/12321,अन्तर्राष्ट्रिय,११३८ ञलाथ्व एकादशी,उत्तर कोरिया स्थायी रुपं क्षेप्यास्त्र परीक्षण केन्द्र बन्द यायेत सहमत,"उत्तर कोरिया स्थायी रुपं क्षेप्यास्त्र परीक्षण केन्द्र बन्द यायेत सहमत जूगु खँ धाःगु दु । प्योङयाङया भ्रमणय् वनाच्वंम्ह दक्षिण कोरियाली राष्ट्रपति मून जे इनं उत्तर कोरियाया स्वतन्त्र निरीक्षकतय् सुपरीवेक्षणय् स्थायी रुपं क्षेप्यास्त्र परीक्षण केन्द्र बन्द यायेत सहमत जूगु खँ धयादीगु दु ।                                                         प्योङयाङ निम्ह कोरियाली नेतातय् दथुइ जूगु शिखर वार्ताय् परमाणु अस्त्र निशस्त्रीकरणया लँय् न्ह्याः वनेगु सहमति जूगु खँ मूनं धयादीगु दु । उत्तर कोरियाली नेता किम जङ अनं थ्व सहमति कोरियाली प्रायद्वीपय शान्तिया निंतिं महत्वपूर्ण जूगु खँ धयादीगु दु । किमं थः याकनं हे दक्षिण कोरियाया राजधानी सोलया भ्रमणय् वनेगु खँ नं धयादीगु दु । किम यदि सोल वन धाःसा व दक्षिण कोरियाया भ्रमण याःम्ह न्हापांम्ह उत्तर कोरियाली नेता जुइ । मूनं उत्तर कोरियाली नेतायात सोल भ्रमणया ब्वनापौ बीधुंकूगु दु । थ्व भ्रमण थ्व हे दँया अन्तपाखे जुइगु अनुमान यानातःगु दु । निगू कोरिया दथुइ याकनं हे रेलमार्ग स्वायेगु, कोरियाली युद्ध लिपा छुटे जुयाः च्वनेमाःपिं छेँजःपिनि पुनर्मिलन याकेगु व स्वास्थ्य क्षेत्रय् ग्वाहालि यायेगु योजना दयेकाच्वंगु दु । अथेहे निगू कोरिया जानाः सन् २०३२ या ओलम्पिक ग्वसाः ग्वयेगु बिचाः नं यानाच्वंगु दु ।"
https://nepalbhasatimes.com/13374,अन्तर्राष्ट्रिय,११३८ कौलाथ्व तृतीया,फ्लोरिडाय् समुद्री आँधीपाखें विध्वंस,अमेरिकाया फ्लोरिडाय् माइकल नांया समुद्री वाफसं विध्वंस न्यंकूगु दु । फ्लोरिडाया तटय् थ्यंमथ्यं २५० किलोमिटर प्रतिघण्टाया वेगं फय् संगु खँ धाःगु दु । तच्वःगु फसं यानाः समुद्री लःब तसकं च्वय् थ्यंक थहां वइगु खतरा नं ब्वलनाच्वंगु खँ धाःगु दु ।थ्व वाफय्यात तसकं शक्तिशाली वाफय्या धलखय् दुथ्याकूगु दु । थ्व वाफसं मेक्सिको बीचय् बुधवाः सनिलय् विनाश न्यंकूगु खँ धाःगु दु ।                                                         सामाजिक सञ्जालय् वयाच्वंगु तस्बिरय् थ्व वाफसं अन न्यंकूगु विध्वंस क्यनाच्वंग्ु दु । फ्लोरिडाया गभर्नर रिक स्कटं थप तच्वःगु विध्वंस न्यंकेफुगु चेतावनी बिउगु दु ।अनया लाखों मनूतय्त सुरक्षित थासय् यंके धुंकूगु दु । गभर्नरं स्कटं छेँय् च्वनाच्वंपिंत नं छेँनं पिहां मवयेत इनाप याःगु दु । थनया स्कुल व ज्याकूत छवाःया निंतिं बन्द यायेधुंकूगु दु । फ्लोरिडां आपतकालिन स्थितिया घोषणा यायेधुंकूगु दुसा थुकिया जःखः राज्य अलाबामा व जर्जियां नं आपतकालिन स्थिति घोषणा यायेधुंकूग्ु दु ।
https://nepalbhasatimes.com/13282,अन्तर्राष्ट्रिय,११३८ कौलाथ्व दुतिया,माकःचिया कब्जाय् सहर,"आतंककारी वा गुगुं नं देय्या विद्रोहीतय्सं सहर जक मखु, सत्ता हे कब्जा याःगु समाचार ला झीसं यक्व न्यनाच्वनागु खः । अथे हे माकःचां जाः प्यनीगु धइगु ला झीसं सिउ । माकःचां थथे जाः प्यनीगु धइगु थः शत्रुपाखें बचे जुइत खः । तर माकःचाः सहर हे कब्जा याःगु धइगु गुब्सं न्यने नंगु खँ मखु ।                                                         तर हालसालय् युरोपया छगू देय्या सहर मुक्कं माकःचां कब्जा याःगु समाचार वःगु दु । युरोपेली देय् ग्रीसया एटोलिको नांया सहर छगुलिं माकःचां कब्जा याःगु खः । माकःचां सहर कब्जा याःगु धइगु आतंककारी वा विद्रोहीतय् पुचलं थें धाःसा मखु । माकःचां एटोलिको सहरन्यंकभनं हे जाः प्यनाः कब्जा याःगु खः । सहरया स्वां, सिमा, छेँ, सतक, भवन, मोटर, झाः पुखू, आकाशे ताँ आदि दक्वं थासय् माकःचां जाः प्यनाः सहर कब्जा याःगु खः । टेरान्गाथा नांया विशेष प्रजातिया तुयुपिं माकःचां जाः प्यनाः उकथं सहर कब्जा याःगु खः । जमिनय् स्वयां लखय् अझ अप्वः याकनं उखे थुखे जुइफुम्ह थ्व माकःचा धिकलं तसकं चिधकः जूसां थ्वं थःगु म्हयात रबर थें साला ताःहाकः नं याये फु । उकिं थ्व माकःचयात ‘स्टे«च स्पाइडर’ नं धायेगु याः । तर थ्व माकःचा मनूया निंतिं उलि हानिकारक धाःसा मखु । थ्व माकःचिया प्रजननदर नं मेमेगु प्रजातिया माकःचा स्वयां गाक्कं अप्वः दु । विज्ञतय् धापूकथं पत्तिया ल्याः अप्वया वनाच्वंगुलिं थ्व प्रजातिया माकःचाया प्रजनन दर नं अप्वया वनाचवंगु खः, छाय्कि थ्व माकःचिया मुख्य नसाज्वलं धइगु हे पत्ति खः ।"
https://nepalbhasatimes.com/13300,अन्तर्राष्ट्रिय,११३८ कौलाथ्व दुतिया,ट्रम्प–किम मेगु महिना नापलाइगु,"अमेरिकी राष्ट्रपति डोनाल्ड ट्रम्पं अमेरिकाय् जुइत्यंग मध्यावधि चुनाव लिपा उत्तर कोरियाली नेता किम जोङ अन लिसे वार्ता जुइफुगु खँ धयादीगु दु । सिनेटया मध्यावधि चुनावया प्रचारया निंतिं राष्ट्रपति ट्रम्प थौंकन्हय् देय् चाःहिउ वनाच्वंगु दु । उकिं वय्कलं चुनाव न्ह्यव किम लिसे वार्ताया सम्भावना मदुगु खँ धयादीगु खः ।                                                         अमेरिकाया छुं छुं राज्यय् वइगु नोवेम्भर ६ तारिखय् सिनेटया मध्यावधि चुनाव जुइत्यंगु दु । राष्ट्रपति ट्रम्प व नेता किम दथुइ वंगु जुन महिनाय् सिंगापुरय् न्हापांखुसी वार्ता जूगु खः । उगु शिखर वार्ताय् निम्हं नेतातय्सं कोरियाली प्रायद्वीपय् आणविक निःशस्त्रीकरण यायेगु सहमति याःगु खः । निगूगु चरणया वार्ताया वातावरण दयेकेगु निंतिं अमेरिकी विदेशमन्त्री माइक पोम्पेओं थ्व वालय् उत्तर कोरिया, दक्षिण कोरिया, जापान व चीन भ्रमण यानादीधुंकूगु दु ।"
https://nepalbhasatimes.com/12475,अन्तर्राष्ट्रिय,११३८ ञलाथ्व चतुर्दशी,स्ट्रबेरी दुने मुलु !,"बजारय् खाद्य वस्तुइ मिसावट यानातइगु समाचार झीसं यक्व हे न्यनातयागु खः । दैनिक उपभोग्य ज्वलंनिसें कयाः मरिचरि, सिसाबुसा, प्याकेट यानातःगु नसाज्वलनय् अखाद्य पदार्थ तयातःगु धइगु समाचार ला झीसं यक्व हे न्यनातयागु खः । नसाज्वलंलिसें पेय पदार्थ, टिन वा प्याकेट यानातइगुलिं सं, आल्पिन, नकिं, पुसा, कीकाय् लुया वइगु समाचार बरोबर वयेगु याः ।                                                         हालसय् स्ट्रबेरी दुने मुलु लुया वःगु समाचार वयेवं मनूत थारान्हूगु दु । तर थ्व घटना धाःसा नेपाःया मखसे अस्टे«लियाया खः । थनया थीथी राज्यय् मियातःगु स्ट्रबेरी दुने मुलु लुया वयेवं थुकिया पारखी व उपभोक्तात थारा न्हूगु दु । हालय् जक अस्टे«लियाया खुगू राज्यय् मीत तयातःगु स्ट्रबेरी दुने मुलु लुया वःगु खः । स्ट्रबेरी थेंज्याःगु फल दुने मुलु लुया वःगु घटना लिपा अनया छम्ह मन्त्रीं थुकियात ‘जघन्य अपराध’या संज्ञा बिउगु दु । अस्टे«लियाय् स्ट्रबेरी दुने मुलु लुया वःगु घटना लिपा न्युजिल्याडय् थुकिया विक्रेतातय्सं स्ट्रबेरी मीगु हे बन्द याना बिउगु दु । अस्टे«लियाय् स्ट्रबेरी नःगु इलय् उकिया नापं मुलु नं घुर्का छ्वःम्ह छम्ह मनूयात तत्काल अस्पताल यंकेगु थुगु घटना चर्चाय् वःगु खः । अनया स्वास्थ्यमन्त्री ग्र््याग हन्टं खाद्य अधिकारीतय्त तत्काल उगु घटनाया अनुसन्धान यायेत निर्देशन बिसें दोषी वा शंकास्पद व्यक्तियात ज्वनेत आदेश बिउगु दुसां आतक छम्हेसित नं थ्व मामिलाय् ज्वने फुगु धाःसा मदु । अस्टे«लियाया क्वीन्सल्याण्ड, तस्मानिया, दक्षिण अस्ट्रेलिया, न्यू साउथ वेल्स, भिक्टोरिया लगायतया थासय् मीत तयातःगु स्ट्रेबरीइ मुलु लुया वःगु खः ।"
https://nepalbhasatimes.com/12639,अन्तर्राष्ट्रिय,११३८ ञलागा दुतिया,८२ किलो लुँया अंगू,"थ्व संसारय् लुँया तिसाज्वलंया शौखिनतय् ल्याः म्हो मजू । लुँया तिसाज्वलं न्यायेगु वा दयेकेगु मामिलाय् मिसात छपलाः न्ह्यःने लाःसां मिजंत नं म्हो मजू । मिजंतय् लुँया अंगू न्यायेगुलिइ विशेष अभिरुचि दयाच्वनीसा मिसातय् अंगू, चुरा, सिखः, ध्यबामाः, ल्हातय् न्ह्यायेगु बाला आदि दयेकेगुलिइ न्ह्यःने लाः ।                                                         थुपिं तिसा ज्वलनय् अंगू वा टप छज्वः दयेकेमाःसा म्होतिं नं बातोलानिसें कयाः अप्वलय् नितोला व चुरा, सिखः, बाला दयेकेमाःसा छतोला निसें अप्वलय् स्वतोला तकया दयेकी । तर छपाः अंगू हे ८२ किलोया नं दयेकूगु दु धइगु न्यनेमात्रं पत्याः याये थाकु । खः, विश्वय् दकलय् तपाःगु अंगू ८२ किलो लुँयागु दयेकूगु दु । चीनया छगू कम्पनीं दयेकूगु थ्व अंगू सांघाइलय् जूगु छगू ब्वज्याय् तःगु खः । ९९.९९ प्रतिशत शुद्ध लुँया प्रयोग जूगु अंगू ८२.२ किलोया खःसा थुकिया मू ४८ करोड तका तू । थ्व स्वयां न्ह्यः युएइया दुबइलय् ६४ किलोग्रामया अंगू दयेकाः कीर्तिमान तयातःगु खःसा आः थ्व कीर्तिमान सांघाइया नामय् वंगु दु ।"
https://nepalbhasatimes.com/18618,अन्तर्राष्ट्रिय,  ,सिंहं मालिकया ज्यान काल,"सिंह हिंस्रक प्राणी खः । अले थ्वं थःगु न्ह्यःने वःपिं शिकारयात त्वःतीमखु । अथे खःसां मचांनिसें लहिनाः तालिम बियातःम्ह सिंहं धाःसा काचाक्क ज्यान काइमखु, थ्व मनूया पासा थें जुइ धइगु विचाः खःसा थ्व गलत खः । छाय्कि थथे हे थम्हं छेँय् लहिनातःम्ह छम्ह सिंह वया हे मालिकयात स्याना बिउगु दु ।                                                         घटना चेक गणतन्त्रया खः । थनच्वंम्ह ३३ दँ दुम्ह माइकल प्रोसेस नांया मनूयात थम्हं लहिनातःम्ह सिंहं शिकार याना बिउगु दु । व नं छम्ह सिंह मखु माइकलं लहिनातःपिं निम्हं सिंहं । चेक गणतन्त्रया कानुनकथं हिंस्रक जंगली जनावरयात छेँय् लहीगु अनुमति मदु, तर माइकल प्रशासनलिसे ल्वानाः थःगु हे छेँय् निम्ह सिंह लहिउगु खः । शायद माइकल गबलें नं विचाः याःगु खइमखु कि थम्हं लहिना तयापिं सिंहं हे वयागु ज्यान काइ धकाः । माइकलया सीम्ह व हे सिंहयात लहिनातःगु पंजः दुनें हे प्रहरीं बरामद याःगु खः । सन् २०१६ निसें माइकलं थःगु छेँया लिउनेसं पंजः दयेकाः सिंहयात अन हे तयाः लहिनातःगु खः । व हे इलय् गुदँ दुम्ह सिंहयात प्रजननया निंतिं धकाः माइकलं मेम्ह छम्ह मिसाम्ह सिंह नं छेँय् लहीत हल । वयां लिपा वया जःलाखःलां नं माइकलया थ्व ज्यायात कयाः तच्वकं विरोध याना वयाच्वंगु खः, छाय्कि सिंह व सिंहनीं मानवीय क्षति यायेफुगु ग्याःचिकु इमिके दुगु खः । खतुं प्रशासनं नं सिंह लहीत अनुमति मबियाच्वंगु खः । तर, थ्व सकतां खँयात वास्ता मयासे माइकलं जिडिशोफ धइगु गामय् च्वंगु थःगु छेँय् सिंह लहिना वयाच्वंगु खः । अनुमति मदयेक हे सिंह लहिना वयाच्वंम्ह माइकल उकिया अनुमति कायेगु निंतिं प्रशासनय् गाक्कं कुतः नं याना वयाच्वंगु खः । तर प्रशासनं धाःसा माइकलया अनुमतियात अस्वीकार याना वयाच्वंगु खः । थन तक कि माइकलं अवैध प्रजनन यायेत स्वःगु द्वपनय् वयात जरिवाना तकं पुइकूु खः । तर माइकल लहिनातःपिं सिंहयात मेगु थासय् तयेगु वैकल्पिक व्यवस्था मदुगु व माइकलं नं इमित अनावश्यक रुपं दुःख बिउगु प्रमाण मदुगु व इमित च्वनेगु थाय् नं व्यवस्थित हे जुयाच्वंगु खनेवं प्रशासनं माइकलया छेँय् नं सिंहयात विस्थापित यायेगु कुतः याये मफु । तर आकाझाकां माइकलयात सिंहं स्याःगु घटनाया जानकारी वयेवं घटनास्थलय् थ्यंगु प्रहरीं सिंह व सिंहनी निम्हेसितं गोलीं कयेकाः स्याना बिउगु खः । थथे सिंह व सिंहनीयात स्यायेमाःगु कारण माइकलया सीम्ह लिकायेत खः, छाय्कि वयागु सीम्ह पंजलय् दुने लानाच्वंगु खःसा उकियात लिकायेगु निंतिं नं इमित स्यायेमाःगु खः ।"
https://nepalbhasatimes.com/18172,अन्तर्राष्ट्रिय,  ,पाकिस्तानयात द्वपं मबीत ख्याच्वः,"पाकिस्तानी सेनां भारत प्रशासित काश्मिरय् जूगु आतंकवादी आक्रमणय् पाकिस्तानयात जबर्जस्ति द्वपं बियाच्वंगु धासें कडा प्रतिक्रिया बिउगु दु । पाकिस्तान सेनाया प्रवक्ता मेजर जनरल आसिफ गफूरं शुक्रवाः छगू पत्रकार सम्मेलन यासें थ्व आक्रमण भारतया आन्तरिक सुरषा व्यवस्था कमजोर जुयाः जूगु धासें भारतीय सुरक्षा व्यवस्थाप्रति हे न्ह्यसः चिं थनादीगु दु ।                                                         वंगु फेब्रुअरी १४ य् भारतीय अर्धसैनिक बल सीआरपीएफया जवानत च्वना वनाच्वंगु गाडीइ विस्फोटक पदार्थ जायेकाहःगु छगः कार न्याके यंकाः जैश ए मोहम्मद नांया आतंकवादी संगठनं आत्मघाती आक्रमण याःगु खः । थ्व आक्रमणय् ४० म्हं मल्याक सीआरपीएफया जवानत सीगु खः ।भारतं थ्व घटनाय् पाकिस्तनया ल्हाः दुगु द्वपं बिया वयाच्वंगु दु । पाकिस्तानं धाःसा थ्व द्वपंयात अस्वीकार याना वयाच्वंगु दु । पाकिस्तानी सेना प्रवक्ता गफूरं पत्रकार सम्मेलनय् धाःगु दु, ‘थ्व घटना जुइगु पाकिस्तानं आक्रमणयात कयाः बांलाक सोचबिचाः यानाः छानविन याःगु खः, अले जिम्मेवार सरकारया रुपय् प्रतिक्रिया बिउगु खः । पाकिस्तानया प्रधानमन्त्रीं भारतयात न्हापा गबलें मबिउगु कथंया प्रस्ताव बिउगु दु । वय्कलं धयादीगु दु यदि प्रमाण दत धाःसा सुयागुं दबाबय् मखु, थःपिनिगु हे स्वार्थया निंतिं अज्याःगु समूहविरुद्ध कारवाहश्र यायेगु जुइ ।’ प्रवक्तां धाःगु दु ‘जिमिसं जाँचबुझ यानाः जक प्रतिक्रिया बियागुलिं छुं लिबाःगु खः, तर जिमिसं यानागु जाँचबुझं पाकिस्तानयात बियाच्वंगु द्वपं आधारहिन खनेदुगु दु ।’ थ्व झ्वलय् प्रवक्ता गफूरं यदि भारतपाखें छुं कारवाही जुल धाःसा थःपिंसं नं कडा लिसः बीगु खँ धयादीगु दु । ‘भारतय् पाकिस्तानं युद्धया तयारी यानाच्वन धयागु चर्चा जुयाच्वंगु दु । जिमिसं तयारी यानाच्वनागु मखु, अःखबतं भारतपाखें युद्धया धम्की वयाच्वंगु दु । जिमिसं सुरुवात यायेमखु । तर छुं कारवाही जुल धाःसा जिमिसं नं लिसलय् कारवाही यायेगु जुइ । जिमित लिसः बीगु हक दु’ प्रवक्तां धयादीगु दु ।‘जिमिगु लिसः नं बिस्कं हे जुइ, आःया जिमिगु फौज न्हापाया थेंज्याःगु मखु । जिपिं सुयां लिसे ल्वायेत ग्याःपिं मखु’ प्रवक्तां भारतयात ख्याच्वः बिसें धाःगु दु ।"
https://nepalbhasatimes.com/17987,अन्तर्राष्ट्रिय,  ,काश्मिरय् गोलावारी प्यम्ह सेना लिसें निम्ह चरमपन्थी सित,"भारत प्रशासित जम्मुु कश्मीर याःगु पुलावामा जिल्लाय् सोमवाः जूगु गोलीवारीइ प्यम्ह भारतीय सेनाया लिसें निम्ह चरमपन्थी सीगु खँ धाःगु दु । घटनाय् लानाः छम्ह सेना गम्भीर घाःपाः जूगु दु । सीपिं मध्ये छम्ह मेजर लाःगु दुसा चरमपन्थी पाखे सीम्ह छुं न्हि न्ह्यव पुलावामाय् हे जूगु आत्मघाती आक्रमणया प्रमुख योजनाकार अब्दुल राशिद गाजी जूगु खँ धाःगु दु ।                                                         मेम्ह छम्ह नं शंकास्पद चरमपन्थी हे जूगु सेनां दावी याःगु दु । छुं न्हि न्ह्यव जक पुलावामाय् जूगु चरमपन्थी आक्रमणय् लानाः सिआरपिएफया ४६ म्ह जवानया ज्यान वंगु खः । थ्व घटना लिपा सुरक्षाकर्मी उगु थासय् चरमपन्थी विरुद्ध कारवाही न्ह्याकूगु खः । सेनायात चरमपन्थी सुलाच्वंगु धकाः वःगु सुचंया आधारय् जूगु कारवाहीया झ्वलय् चरमपन्थीतय्सं याःगु आक्रमणय् लानाः प्यम्ह सेनाया ज्यान वंगु खः। सेना, सिआरपिएपफ व एसओजीं सोमवाः सुथंनिसें कारवाही शुरु याःगु खः ।"
https://nepalbhasatimes.com/18043,अन्तर्राष्ट्रिय,  ,डिप्लोमा पास खिचा,"मूलतः शिक्षा मनूया निंतिं खः । शिक्षां मनूया चेतना विकासय् भूमिका म्हिती । मनू बाहेकं थ्व संसारय् मेपिं अज्याःपिं सुं नं प्राणी मदु, गुम्हेसिनं शिक्षा काइ अथवाः शिक्षाया आवश्यक जू । मनूलिसे अतिकं सतीम्ह जनावरकथं कयातःपिंसं तकं मनूया भूमिका म्हिते फइमखु । अर्थात इमित नं शिक्षाया आवश्यक मजू ।                                                         तर अमेरिकाया न्यूयोर्क शहरया छम्ह खिचां डिप्लोमा पास याःगु दु । उलिजक गन खः, धकाः डिप्लोमा पास जूगु शैक्षिक प्रमाण पत्र तकं दु, व खिचायाके । न्यूयोर्कया क्लार्कसन विश्वविद्यालयय् अध्ययनरत २५ दँ दुम्ह मिसा ब्रिटनी होलें छुं ई न्ह्यः जक ‘अक्युपेशनल थेरापी’या मास्टर डिग्री हासिल याःगु खः । शारीरिक रुपं अशक्त होलेया नापनापं वया ग्रिफेन नांया खिचायात नं विश्वविद्यालयं डिप्लोमा उपाधि बिउगु खः ।ब्रिटनी शारीरिक रुप अशक्त जूगुलिं ह्विलचेयरय् थःगु जीवन हनाच्वंम्ह खः । थः खिचा गिफ्रेनया बारे ब्रिटनीया धापू दु, ‘जिं न्हापांगु दिंकुन्हुनिसें हे ग्रिफेनयात ग्राजुयट जुइत धासें प्रोत्साहित याना वयाच्वनागु खः, उकिं जिं छु यात वं नं अथे हे याना वयाच्वंगु खः ।’ शारीरिक रुपं यायेमाःगु सकतां ज्या छम्ह हृष्टपुष्टम्ह ल्याय्म्हं थें फुर्ति यानाः याइम्ह ग्रिफेनया बारे ब्रिटनीं धाःगु दु, ‘सकतां ज्या फुर्ति साथ याइम्ह ग्रिफेनं लुखा चायेकेगु, मत च्याकेगु, स्यायेगु, सामान उखे थुखे थासय् तयेगु दक्वं ज्या यायेफु । सकतां ज्या इशाराय् याःगु भरय् याइम्ह ग्रिफेन दक्वं ज्या यायेत उलि हे सक्षम जू । दकलय् महत्वपूर्ण खँ ला थ्व दु कि, ग्रिफेनया ग्वाहालिया हे कारणं ब्रिटनीयात थःगु त्यानगु, वाक्क दिक्क चाइगु, डिप्रेशन, आलस्यता सकतां तंकेत सफल जुयाच्वंगु दु । ब्रिटनी व ग्रिफेनया बारे मेगु छता खँ छु धाःसा इमिसं उत्तरी क्यारोलाइटया फोर्ट ब्रेगय् इन्टर्नशीप नं यायेधुकूगु दु ।    "
https://nepalbhasatimes.com/19371,अन्तर्राष्ट्रिय,  ,गोलाइन हाइट इजरायली जूगु घोषणां सउदी अरेबिया तम्वल,गोलान हाइट्स इजरायलया सार्वभौमिक क्षेत्रय् लाः धकाः अमेरिकी राष्ट्रपति डोनाल्ड ट्रम्पया धापूयात कयाः साउदी अरेबियां विरोध प्वंकूगु दु । अमेरिकी राष्ट्रपतिया थ्व धापुतिं अन्तर्राष्ट्रिय कानूनया उल्लंघन जूगु खँ साउदी अरेबियां धाःगु दु । सोमवाः इजरायली प्रधानमन्त्री बेन्जामिन नेतान्याहुया उपस्थितिइ ह्वाइट हाउसय् राष्ट्रपति ट्रम्पं सिरियाया प्रभुत्व दुगु गोला हाइट्स इजरायलया सार्वभौमिक क्षेत्र खः धयासें मान्यता बिसें हस्ताक्षर याःगु खः ।                                                         सन् १९६७य् खुन्हुया युद्ध लिपा सिरियाया उगु भूमिइ इजरायलं कब्जा याःगु खः । थ्व भूभाग आः नं इजरायलया कब्जाय् हे दनि ।अमेरिकाया थ्व निर्णयं भविष्यय् मध्यपूर्वया शान्ति प्रक्रिया व सुरक्षा स्थायित्वय् नकारात्मक लिच्वः लाकीगु खँ साउदी अरेबियां धाःगु दु । ह्वाइट हाउसय् राष्ट्रपति ट्रम्पं थ्व मान्यताय् हस्ताक्षर यायेधुंकाः हस्ताक्षर ज्याझ्वलय् नापं दीम्ह इजरायली प्रधानमन्त्री नेतान्याहुं थःगु देया भलो चाहे जूपिं मध्ये छम्ह ट्रम्प नं जूगु खँ धाःगु दु । गोलान हाइट्सयात इजरायली क्षेत्रया मान्यता बीकेगु निंतिं नेतान्याहुं ताःई न्ह्यवनिसें राष्ट्रपति ट्रम्पयात इनाप याना वयाच्वंगु खः । नेतान्याहुया अमेरिकी भ्रमण मंगलवाःया ज्याझ्वः दुगु खःसां गाजा क्षेत्रय् रकेट प्रहारी जुइवं वय्कः इजरायल लिहां झायादीधुंकूगु दु । वय्कः छुं घौ जक अमेरिकाय् च्वनाः राष्ट्रपति ट्रम्पं हस्ताक्षर यायेधुंकाः स्वदेश लिहां झायादीगु खः ।
https://nepalbhasatimes.com/20641,अन्तर्राष्ट्रिय,  ,इरानयात ख्यायेत अमेरिकापाखें युद्धक पानीजहाज परिचालन,"अमेरिकां इरानयात स्पष्ट व तप्यंक सन्देश बीगु निंतिं मध्यपूर्वय् युद्धपोत सहितया लडाकू पानीजहाज परिचालन याःगु दु । अमेरिकी राष्ट्रिय सुरक्षा सल्लाहकार जोन बोल्टनं ‘समस्या वयेफुगु सम्भावना व तनाव अप्वया वनाच्वंगु संकेत व ख्याच्वःतय् कारणं युद्धपोत परिचालन यानागु खँ धाःगु दु । बोल्टनं अमेरिकाया छुं नं कथंया आक्रमणया प्रतिकार यायेगु खँ धाःगु दु ।                                                         बोल्टनं छगू विज्ञप्ति जारी यासें धाःगु दु, ‘अमेरिकां युएसएस अब्राहम लिंकन क्यारियर स्ट्राइकर गु्रप व उकिया सहयोगी युद्ध समूहयात युएस सेन्ट्रल कमाण्ड क्षेत्रय् इरानयात थः वा थःगु समर्थक राष्ट्रतय्त जुइफुगु छुं नं कथंया आक्रमणया अवस्था क्वातुक प्रतिक्रमण यायेगु जुइ धयागु स्पष्ट व तप्यंक सन्देश बीगु निंतिं परिचालन याःगु खः ।’ वय्कलं अमेरिकां इरानलिसे युद्ध चाहे जूगु मखुसां छुं नं कथंया आक्रमणया अवस्थाय् पूर्ण तयार दुगु खँ नं धयादीगु दु । अमेरिकां आः परिचालन याःगु लडाकू पानीजहाजं वंगु अप्रिलया अन्त्य निसें युरोपय् युद्धया अभ्यास यानाच्वंगु खः । थ्वहे दथुइ फिनल्यान्डया भ्रमणय् वनाच्वंम्ह विदेशमन्त्री माइक पोम्पेओं अमेरिकां इरानय् छुं गतिविधि खंकूगु व थुकिं तनाव वृद्धिया संकेत याःगु खँ धयादीगु दु । अमेरिकी राष्ट्रपति डोनाल्ड ट्रम्पं थगुने इरान व मेमेगु देय्लिसे अमेरिकां सन् २०१५य् यानातःगु परमाणु सम्झौतापाखें ल्हाः लिकाःगु खः । अमेरिकां इरानया पेट्रोलियम पदार्थय् तयातःगु प्रतिबन्ध कडा यायेगु झ्वलय् वंगु वालं निसें चीन, भारत, जापान, दक्षिण कोरिया व टर्कियात इरानपाखें चिकं न्यायेगु निंतिं बियातःगु छुट नं क्वचायेकेगु घोषणा याःगु खः । अथेहे अमेरिकां इरानया रिभोलुसनरी गार्ड कोरयात नं विदेशी आतंककारी पुचः धकाः हाकुगु धलखय् लाकूगु दु ।अमेरिकी प्रतिबन्धया कारणं इरानया आर्थिक अवस्था बांमलाक स्यना वनाच्वंगु दु । इरानी मुद्रा आःतकया हे दकलय् तःधंगु अवमूल्यन जुयाच्वंगु दु । थुकिं यानाः विदेशी लगानीकर्ता इरानय् लगानी यायेत अनिच्छुक जुयाच्वंगु दुसा इरान सरकारविरुद्ध अनया हे जनता नं विरोधय् कुहां वयाच्वंगु दु ।"
https://nepalbhasatimes.com/21137,अन्तर्राष्ट्रिय,  ,पोर्चुगलय् स्वांयाःपुन्हि,"येँ – युरोपेली राष्ट्र पोर्चुगलय् नं तःजिक २५६३ क्वःगु स्वांयाःपुन्हि हंगु दु । वंगु शनिवाः कुन्हु पोर्चुगलय् विश्व शान्तिया अग्रदूत भगवान बुद्धया त्रिसंयोग चूलाःगु २५६३ क्वःगु स्वांयाःपुन्हिया लसताय् नेपाःया अवैतनिक वाणिज्य दूतया ज्याकू व नेपाली संघसंस्थां ग्वसाः ग्वःगु ज्याझ्वलं पोर्चुगलया राजधानी लिस्बन छगुलिं बुद्धमय जूगु खः ।                                                         बुद्ध मूर्तिलिसें बुद्धया किपा, बुद्धवाणी व बुद्धया दिव्योपदेश च्वयातःगु ब्यानर, प्लेकार्डलिसें नेपाःया राष्ट्रिय ध्वाँय् नापं ज्वनाः अन च्वनाच्वंपिं नेपाःमितय्सं राजधानीया मुख्य पर्यटकीय सहर चाःहिलाः बुद्धमय याना बिउगु खः । लिस्बनया रोसियोस्थित समुद्री लागां शुरु जूगु शोभात्रा राजधानीया मुख्य पर्यटकीय लागा चाःहिलाः मोर्तिम मोनिज पार्कय् वयाः क्वचायेकूगु खः । पार्कय् जूगु ज्याझ्वलय् नवासें बुद्धजयन्ती मूल समारोह समितिया संयोजकलिसें पोर्चुगलया निंतिं अवैतनिक नेपाली राजदूत मकरबहादुर हमालं भगवान बुद्धया ज्ञान, उपदेश व दर्शनयात विश्वया न्ह्यःने यंकेगु सकलें नेपाःमिया दायित्व जूगु धयादिल । पोर्चुगलया निंतिं नेपाःया पर्यटन दूत रमेशकुमार गुरुङं बुद्धभूमि नेपालय् पर्यटन प्रवद्र्धन यायेमाःगु खँय् बः बियादिल । पार्कय् जूगु ज्याझ्वलय् बुद्ध वचनलिसें बुद्धम् शरणम् गच्छामि, धम्मम शरणम् गच्छामि, संघम् शरणम् गच्छामि लगायतया शान्ति सन्देश प्रवाह याःगु खः । उगु इलय् शोभायात्राय् सहभागि जूपिंसं बुद्ध नेपालय् बूगु, बुद्ध शान्तिया प्रतीक जूगु व नेपाल चाःहिले नु धइगु थेंज्याःगु सन्देश नं प्रवाह याःगु खः । ज्याझ्वलय् पोर्चुगलय् च्वंगु थीथी नेपाली संघसंस्थाया प्रतिनिधितय्सं नं संबोधन याःगु ज्याझ्वः स्वयां न्ह्यः धर्मगुरुपाखें बुद्ध पुजा नं याःगु खः ।"
https://nepalbhasatimes.com/20676,अन्तर्राष्ट्रिय,  ,एटीएमया ध्यबा खुइत क्रेन,"थम्हं मेहनत यानाः कमे यानातःगु ध्यबा सुरक्षित रुपं संचय याना तयेत मनूतय्सं बैकय् यंकाः ध्यबा तयेगु याइ । अले व ध्यबा लिकायेत न्हापा न्हापा जूसा चेक च्वया लिकाइगु खः । तर गबलें गबलें चेकय् खातावालया ल्हाःचिं (साइन) मिले मुइगु, गबलें आखः केरमेट जूगु, गबले तिथिमिति द्वनाच्वनीगु व गबलें खाताय् गाक्क ध्यबा मदयाच्वंगु अनेक समस्यात वयाच्वनीगु खः ।                                                         वयां लिपा गाहाकि (खातावाल)यात ध्यबा लिकाये अःपुकेया निंतिं न्हूगु प्रविधिया विकास जुल एटीएम । थ्व एटीमं ध्यबा लिकायेत उलि थाकू मजू । उकिं थुकिया प्रयोग अप्वया वनाच्वंगु दु । तर चेकं ध्यबा लिकायेबलय् गुलि सुरक्षित जुइगु खनेदु, एटीएमया प्रयोग धाःसा उलि सुरक्षित मजू । गबलें गबलें एटीएमय् गलत पासवर्ड तयाः व थःगु पासवर्ड पत्ता लगे यानाः थःगु खाताया ध्यबा अनाधिकृत रुपं लिकया यंकूगु समाचार झीसं ब्वना वयाच्वनागु हे खः । एटीएम मेशीनं ध्यबा खुया यंकूगु समाचार बरोबर धइथें वयाच्वं । थ्व छगू कथं सामान्य घटना हे धायेमाली । तर एटीएम मेशीन हे खुया यंकूगु घटना धाःसा धाथें छगू न्हूगु व अजू चायापुगु घटना खः । थ्व घटना उत्तरी आयरल्याण्डया खः । लाःबलाः न्ह्यः जक उत्तरी आयरल्याण्डया खुँतय् छगू पुचलं एटीएमं ध्यबा मखसे एटीएम मेशीन हे खुया यंकेत सफल जूगु दु । प्यम्हेसिया पुचलय् वःपिं इपिं खुँतय्सं मास्क पुना वयाः एटीएम मेशीन खुया काःगु खः । समाचार एजेन्सीतय्कथं खुँतय् उगु पुचलं एटीएम मेशीन खुइत क्रेन हे ज्वनाः वःगु खः । अले व हे क्रेनया ग्वाहालिं इमिसं एटीएम मेशीन खुया यंकूगु खः । खुँतय्सं गुगु थासय् च्वंगु एटीएम मेशीन खुया काःगु खः, उकिया लिक्कसं अन भवन दयेकेत प्रयोग यानातःगु क्रेन ज्वना वःगु खः । उगु क्रेन नं इमिसं खुया हे हःगु खः । सीसीटीभी फुटेजय् खने दुगु दृश्यकथं इमिसं दकलय् न्हापां एटीएम मेशीन तयातःगु थाय् च्वंगु पौ प्वाः खंगु खः । पौ प्वाः खने धुंकाः क्रेनया हे ग्वाहालिं इमिसं मेशीन पिने लिकायेत सफल जूगु खः । एटीएम मेशनी लिकया खतं इमिसं छगः खुल्ला कारय् मेशीन तयेत स्वःगु खःसां मेशीन तग्वः जूगुलिं मेशीन मन्ह्यंक हे कारय् तयाः बिसिउँ वंगु खः । उत्तरी आयरल्याण्डय् थुकथंया घटना लिपांगु इलय् अप्वयाच्वंगु संचार माध्यमतय्सं न्ह्यथंगु दुसा थुकियात पनेगु निंतिं प्रहरीं न्ह्याकाच्वंगु कुतः नं खास हे सफल जुइ फयाच्वंगु मदु ।  "
https://nepalbhasatimes.com/20763,अन्तर्राष्ट्रिय,  ,अमेरिकाय् एनओएया १८ क्वःगु सम्मेलन,"येँ – नेवाः अर्गनाइजेशन अफ अमेरिका (एनओए) या १८ क्वःगु राष्ट्रिय सम्मेलन अमेरिकाया मेरिल्याण्ड राज्यया बेथसठा शहरय् याइगु जूगु दु । थ्वहे वइगु बछलागा ६ (जेठ ११ गते) थ्व सम्मेलन तःजिक यायेत्यंगु खः ।                                                         अमेरिकान्यंकं न्यागू कचा दुगु थ्व संस्थाया सकलें दुजःतय्सं सम्मेलनय् ब्वति काइ । थुगुसीया राष्ट्रिय सम्मेलनया नारा ‘प्रवासी नेवाः ः सांस्कृतिक विविधताय् हाथ्या, अवसर व स्थिरता’ धकाः तःगु दु । सम्मेलनय् मू वक्ताया रुपय् नेपाःपाखें डा. चुन्दा वज्राचार्य लिसें अमेरिकाया लागिं नेपाली राजदूत डा. अर्जुनकुमार कार्कीं ब्वति कयादी ।"
https://nepalbhasatimes.com/21163,अन्तर्राष्ट्रिय,  ,विद्यार्थीतय् त्यासा पुलाबीम्ह अर्बपति,अमेरिकाय् छम्ह अर्बपति व्यापारीं प्यसःम्ह विद्यार्थीतय् त्यासा पुलाबीगु घोषणा याःगु दु । जर्जिया छगू विश्वविद्यालयय् ग्राजुएसन याःपिं थुमित अर्बपति व्यापारी रोबर्ट फ्रेडरिक स्थिमं उपहार कथं उमिसं आखः ब्वनेत कयातःगु त्यासा फुक्क पुलाबीगु घोषणा याःगु खः ।                                                         जर्जिया अश्वेत विद्यार्थीत अप्वः ब्वनीगु मोरहाउस कलेजय् जूगु ग्राजुएसन समारोहय् संवोधन यासें व्यापारी स्थिमं २०१९ या ब्याचया विद्यार्थीतय्त चकित यानाबिउगु खः । वय्कलं थुपिं विद्यार्थीतय् करिब प्यंगू करोड डलर पुलाबीगु बचं बियादीगु खः । ५६ दँया स्मिथ निजी लगानी कम्पनी भिस्टा इक्वीटी पार्टनर्सया संस्थापक खः । छुं दँ न्ह्यव तक अप्वःसिनं म्हमसिउम्ह अर्बपति व्यापारीया थ्व घोषणा सार्वजनिक मञ्चय् खनेदुगु छगू दुर्लभ घटना खः । स्मिथ थौंकन्हय् अमेरिकाया चर्चित अश्वेत परोपकारी खः । सफ्टवेयर कम्पनीइ केन्द्रीत भिस्टाया थौंकन्हय् कुल अनुमानति सम्पत्ति ४६ अर्ब डलर थ्यनेधुंकूग्ु दु । स्थिमया व्यक्तिगत सम्पत्ति जक न्यागू अर्ब डलर दु । थ्व ल्याखं स्मिथ अमेरिकाया हे दकलय् धनीम्ह अश्वेत नं खः ।
https://nepalbhasatimes.com/21181,अन्तर्राष्ट्रिय,  ,खिचालिसे नां ज्वःलायेवं,"जनावर व झंगःपछि लहीगु मनूतय् छगू सोख खः । थःगु सोख पूरा यायेत मनूतय्सं जनावर व झंगःपछि लही । थथे लहिनातइपिं मध्ये यक्वसिनं थःगु छेँय् खिचा हे लहीगु यानातःगु दु । छेँया सुरक्षा नं जुइ धइगु विचारं यक्वसिनं खिचा हे लहीगु याइगु खः । थथे लहिना तःपिं जनावर, झंगःपछियात इमिसं नां नं बियातःगु दइ ।                                                         ता कि इमित याउँक व अःपुक थः थाय् सःते फयेमा धकाः थथे नां छुइगु खः । तर थ्व हे नां नं मनूतय् निंतिं गबलें गबलें तसकं घाघः जुइगु जक मखु समस्या हे नं जुया बी यः । थज्याःगु हे छगू घटना चीनय् जूगु दु । चीनया अनहुइ प्रान्तय् छम्ह मनुखं लहिनातःपिं खिचाया कारणं प्रहरी चौकीइ कुंका च्वनेमाःगु दु । प्रान्तया सी प्याङ नांया ३१ दँ दुम्ह छम्ह ल्याय्म्हं थःगु छेँय् निम्ह खिचा लहिनातःगु खः । वं लहिनातःपिं निम्हमध्ये छम्ह खिचाया नां छङ क्वान व मेम्ह खिचाया नां शि क्वान तयातःगु जुयाच्वन । प्याङं लहिनातःपिं थ्व हे निम्ह खिचाया नांया कारणं व प्रहरी चौकीइ कुंका च्वनेमाःगु खः । उकिया कारण छु धाःसा निम्हं खिचाया नां सरकारी अधिकारीलिसे ज्वःलाःगुलिं खः । चिनिया सरकारी अधिकारीतय् थःपिनिगु बेइज्जत यायेत स्वःगु धासें प्रान्तया यिङ चोउ प्रहरी ज्याकुथिं थुकथंया पलाः न्ह्याकूगु खः । न्हापा ला थ्व खः प्रहरी मसिउ तर जब प्याङं थम्हं लहिनातःपिं खिचाया नां सामाजिक संजाल ‘वी च्याट’य् पोस्ट यात वयां लगत्तै हे वयात प्रहरीं ज्वंगु खः । प्रहरीं प्याङयात ज्वनाखतं चीनय् छेँ लहीपिं सुं नं जनावरया नां सरकारी अधिकारीया नामं तयेगु गैरकानूनी जूगु स्पष्ट याःगु दु । प्याङयात ज्वने धुंकाः आः वयात १० न्हुया निंतिं हिरासतय् तइगु जूगु दु । चीनया सुरक्षा कानून अन्तर्गत प्याङयात थ्व सजाय बिउगु खः । प्रहरीया कथं छङ क्वान प्रान्तया नगर क्षेत्रय् जुइगु अपराध नियन्त्रण याइम्ह अधिकारी खःसा शि क्वान अनौपचारिक सामुदायिक कार्यकर्ता खः ।  "
https://nepalbhasatimes.com/22291,अन्तर्राष्ट्रिय,  ,चिनियाँतय्सं दयेकाच्वंगु छेँ दुनाः कम्बोडियाय् झिंन्याम्ह सित,"कम्बोडियाय् दयेकाच्वंगु न्हय्तँजाःगु छखाः छेँ दुनाः म्होतिं नं झिंन्याम्ह सीगु दुसा मेपिं नीप्यम्ह घाःपाः जूगु दु । छेँ दुनेवं उद्धारकर्तातय्सं भग्वनावशेष चिइकाः जीवित दुपिं मालेगु ज्या याःगु खः । तटीय नगर सिहानुकभिलय् च्वंगु थ्व भवनय् छगू चिनियाँ कम्पनीं दयेकाच्वंगु खः ।                                                         छेँ क्वःदयेवं छेँथुवाः चिनियाँ निर्माण कम्पनीया प्रमुख व ठेकेदारसहित प्यम्हेसित प्रहरीं ज्वंगु दु । उगु छेँ दयेकाच्वंगु जग्गाया थुवाःयात नं प्रहरीं न्यनेकनेया निंतिं नियन्त्रणय् काःगु दु ।सीपिं मध्ये छुं मनूत कम्बोडियाली नागरिक जूगु खँ धाःगु दु । थ्व भवन दयेकेत द्वःछिम्हं मल्याक ज्यामित खटे जुयाच्वंगु खःसां भवन दुंबलय् धाःसा न्यय्म्ह ति ज्यामि भवनय् दुगु खँ स्थानीय प्रशासकं धाःगु दु । निर्माण ज्याय् खटे जुयाच्वंपिं छुं ज्यामितय्सं थःपिं उगु भवनय् हे च्वंच्वनागु खँ नं धाःगु दु ।भवन दुनेवं झिंनिघौ लिपा उद्धार याःम्ह छम्ह ज्यामिं समाचार संस्था एपीयात धाःगु दु, ‘दुने न्ह्यव भवन थर्के जुल, अले दुनेगु सुरु जुल । बिसिउँ हे वने मलायेकं घ्वार्रर दुनावल । जि व जिमि कलातं गहार फ्वनाच्वना, तर सुनां मताः । जिपिं ला थन हे ल्हानाः सी ला धयाथें जुइधुंकूगु ।’कम्बोडियाय् आःतक जूगु मध्ये थ्व दकलय् बांमलाःगु दुर्घटना जूगु खँ धाःगु दु । थ्व दुर्घटना लिपा सहानुकभिलय् दयेकाच्वंगु मेमेगु भवनया बारे नं न्ह्यसः ब्वलंगु दु । न्या लाइपिं च्वनीगु छगू सामान्य गां जुयाच्वंगु सिहानुकभिल छुं दँ न्ह्यवनिसें चिनियाँतय् निंतिं आकर्षक थाय् जुयाच्वंगु दु । सन् २००० निसें थन पर्यटन व्यवसाय तच्वया वःगु खः । वंगु स्वदँया दुने चिनियाँतय्सं होटल व क्यासिनों यानाः थ्व थाय्या स्वरुप हे हिलेधुंकूगु दु । थ्व दुर्घटना लिपा कम्बोडियाय् चिनियाँ विरोधी भावना अझ तच्वइगु आशंका यानाहःगु दु ।"
https://nepalbhasatimes.com/22322,अन्तर्राष्ट्रिय,  ,फ्रि टाइम जोन टापु,"प्रत्येक झिंनिघौया छचा जुइ, अले मेगु झिंनिघौया छन्हु अले थ्व हे निप्यघौया ईयात छन्हुया पूरा दिं कथं कायेगु याइ । छकः विचाः यानादिसँ कि थथे चा व दिंया भिन्नता मदुगु जूसा गथे जुइ ? छु जुइ ? छुं ईया निंतिं ला न्ह्यइपुसे हे च्वनी जुइ ! तर न्हियान्हिथं, लांलां, दँदँ तक नं थथे हे जक जुयाच्वन धाःसा अवश्य नं उकिं निराशा ब्वलनीगु जक मखसे तसकं कष्टपूर्ण नं जुइ ।                                                         अले थुकथं जुयाच्वनेगु जीवनचक्रयात जक मखु, समयचक्रया निंतिं नं छगू तःधंगु हे चुनौति खः धाःसां छुं पाइमखु । थज्याःगु समयचक्रयात हाथ्या बी फइगु छगू टापु दु । थ्व टापु नर्वेय् दु । नर्वेय् च्वंगु थ्व टापुया नां खः सोमारोय । अले थ्व सोमारोय टापुइ छगू निश्चित दिंतक सुद्र्य बीमखु, थन न्ह्याबलें नं द्यः त्वयाच्वनी । थ्व निश्चित दिं धइगु मई १८ निसें जुलाई २६ तक अर्थात ६९ गुन्हु खः । थ्व अवधि तक थ नगबलें नं निभाःद्यः विना वनीमखु । न्ह्याबलें हे द्यः त्वयाच्वनी । थथे जुइबलय् थन सुथ, न्हिन वा बहनि छु ई खः धइगु तकं तिफ्याये फइमखु । बर्खाया इलय् सुद्र्यः विना मवनीगु थ्व टापुइ चिकुलाया इलय् धाःसा हाकनं झण्डै स्वला तक सुद्र्यःया ख्वाः तकं खने दइमखु । थ्व न्ह्याबलें खिउँसे हे च्वनाच्वनी । थ्व हे कारणं थ्व सोमारोय टापुयात विश्वया हे दकलय् न्हापांगु ‘फ्रि टाइम जोन’या रुपय् छगू अभियान शुरु जूगु दु । उगु टापुया स्थानीय स्वसः वासिन्दां थःपिनिगु टापु समय सीमापाखें स्वतन्त्र जूगु अभियान न्ह्याकूगु खः । अभियानया नेतृत्व यानाच्वंम्ह केजेल ओब होबिङयाकथं थ्व अभियानं स्थानीयवासीया पारम्परिक ज्या यायेगु प्रणालीइ हिउपाः हइगु विश्वास याःगु दु । मनूतय्सं गुगु इलय् थःत सहज जू व हे कथं ज्या याये फइ । चछिन्हिछिं हे निभाः त्वयाच्वनीगुलिं यानाः अन सुथ, न्हिन, सनिल, बहनि, चान्हसिया ई छु धइगु सी मदु । उकिं चान्हिया नं छुं अर्थ दइमखु । स्थानीयवासी ईया जंजालय् तक्यना च्वनेम्वाःलेमा धकाः हे उगु थाय्यात फ्रि टाइम जोनया अभियान न्ह्याकेत्यंगु ‘डेली मेलं’ न्ह्यथंगु दु ।  "
https://nepalbhasatimes.com/22426,अन्तर्राष्ट्रिय,  ,सान फ्रान्सिस्कोय् ई–चुरोटय् प्रतिबन्ध,अमेरिकाया सान फ्रान्सिस्कोय् इलेक्टोनिक चुरोट (ई–चुरोट)य् प्रतिबन्ध तइगु जूगु दु । ई चुरोटय् प्रतिबन्ध तःगु सान फ्रान्सिस्को विश्वया हे न्हापांगु शहर नं जूगु दु । सान फ्रान्सिस्कोया अधिकारीतय्सं मंगलवाः जूगु मतदानय् पसलय् व अनलाइन पाखें ई चुरोट मीगुलिइ प्रतिबन्ध तयेगु पक्षय् मत बिउगु खः ।                                                         अमेरिकाया दकलय् लोकंह्वाःगु ई–चुरोट ब्रान्ड जूल ल्याब्सया उत्पादन क्यालिफोर्नियाय् जुइ । थ्व कम्पनीं प्रतिबन्धयात कयाः प्रतिक्रिया बिइगु झ्वलय् मनूत हाकनं परम्परागत चुरोटय् हे लिहां वयेत बाध्य याःगु खँ धाःगु दु ।सान फ्रान्सिस्कोया मेयर लन्डन ब्रीडयात थ्व कानुनय् हस्ताक्षर यायेगु निंतिं झिन्हुया ई दनि । तर वय्कलं थ्व कानुनय् हस्ताक्षर यायेगु संकेत बियादीधुंकूगु दु । वय्कलं हस्ताक्षर याःगु न्हय्ला लिपा कानुन कार्यान्वयनय् वइ । मेखे अमेरिकाया ईचुरोट उत्पादन कम्पनीतय्सं थ्व प्रतिबन्ध विरुद्ध कानुनी उपचार मालेगु खँ धायेधुंकूगु दु । ई–चुरोट विरुद्धया अभियानकर्तातय्सं भापिङ नं धाइगु थज्याःगु चुरोटं ल्याय्म्हतय्त परम्परागत चुरोट पाखे हे आकर्षित यायेत प्रोत्साहन बियाच्वंगु खँ धयाच्वंगु दु । उमिसं ई चुरोटं सुगन्धित वस्तु छ्यलाः ल्याय्म्हतय्त सिइक चायेकं हे निशाना दयेकाच्वंगु धासें थुकिं लाइगु वैज्ञानिक प्रभावबारे अनुसन्धान यायेमाःगु खँ नं धाःगु दु ।
https://nepalbhasatimes.com/22332,अन्तर्राष्ट्रिय,  ,इथियोपियाय् सेनाध्यक्षया हत्या,इथियोपियाया सेनाध्यक्षयात वया हे अंगरक्षकं गोलीं कयेकाः स्यानाबिउगु दु । प्रधानमन्त्री एबी अहमदं इथिपियोयाया उत्तरय् लाःगु अमहारा धाःथासय् शनिवाः सेनाध्यक्ष सियरे मेकोनेन व मेम्ह छम्ह सेना अधिकृत सीगु खँ धाःगु दु । अथेहे मेगु छगू घटनाय् अमहाराया गभर्नर एम्बाशिउ मेकोनेन व वया छम्ह सल्हाकारयात नं स्याःगु दु ।                                                         प्रधानमन्त्री अहमदया कथं सत्ता पल्टे यायेगु निंतिं जूगु कुतःयात पनेगु झ्वलय् सेनाध्यक्ष सियरे सीगु खः । सरकारं सत्ता पल्टे यायेत वःपिं तःम्हेसिया गिरफ्तारी लिपा स्थिति नियन्त्रणय् दुगु खँ धाःगु दु । प्रधानमन्त्री अहमदं टेलिभिजनय् सैनिक वसतय् हे वयाः छगू सम्बोधन यासें देय् कुचा थलेत स्वयाच्वंपिं तत्व विरुद्ध छप्पँ जुइत जनतायात अपील यानादीगु दु । थ्वहे दथुइ अमेरिकी विदेश विभागं राजधानी अदिस अबाबाय् च्वनाच्वंपिं थः कर्मचारीतय्त छेँय् हे च्वनाच्वनेत धाःगु दु ।इथियोपियाय् छुं ई न्ह्यव निसें जातीय हिंसा तच्वया वयाच्वंगु दु । थगुने जूगु चुनाव लिपा प्रधानमन्त्री अहमदं थीथी सुधारया ज्या न्ह्याका वयाच्वंगु दु । वय्कलं राजनीतिक दमन दिकेगु निंतिं तःम्ह राजनीतिक बन्दितय्त रिहा यानाः राजनीतिक पार्टीतयत् तयातःगु प्रतिबन्ध चिकेगु व मानवअधिकार उल्लंघन याःपिं अधिकारीतय्त मुद्दा न्ह्याकेत आदेश बियादीगु खः । सरकारं अमहारा प्रान्तया स्थानीय सुरक्षा प्रमुख ब्रिगेडियर जनरल असामिनेव सीजयात सत्ता पल्टे यायेत षडयन्त्र यानाच्वंगु द्वपं बिउगु दु ।
https://nepalbhasatimes.com/22515,अन्तर्राष्ट्रिय,  ,कोरियाली सीमाय् नापलायेत किमयात ट्रम्पया निमन्त्रणा,"अमेरिकी राष्ट्रपति डोनाल्ड ट्रम्पया छगू ट्विट अमेरिका व उत्तर कोरियाया स्वापुतिइ न्हूगु तरंग हयाबिउगु दु । दक्षिण कोरियाया भ्रमणय् वनेत्यंम्ह राष्ट्रपति ट्रम्पं छगू ट्विट यासें उत्तर कोरियाली नेता किम जंग अनयात उत्तर व दक्षिण कोरियाया सीमाय् नापलायेत निमन्त्रणा यानादीगु दु ।                                                         जपानय्जुयाच्वंगु जी २० या शिखर सम्मेलनय् ब्वति कयाच्वंम्ह राष्ट्रपति शनिवाः हे दक्षिण कोरिया भ्रमणया निंतिं सोल थ्यंकःवंगु दु । थन थौंकन्हय् निस्क्रिय जुयाच्वंगु उत्तर कोरियालिसेया परमाणु निशस्त्रीकरण सम्बन्धी वार्तायात हाकनं गुकथं न्ह्याकेगु धयागु बारे दक्षिण कोरियाली राष्ट्रपति लिसे सहलह याइगु खँ धाःगु दु । राष्ट्रपति ट्रम्पं जी २० या सम्मेलनय् संवोधन यायेगु बारे थ्व बारे छुं न्ववानामदीसां शनिवाः सुथय् आकाझाकां ट्विट यासें किमयाता नापलायेगु प्रस्ताव यानादीगु खः ।‘यदि वय्कः अन वल धाःसा जिपिं २ मिनेटया निंतिं नापलायेगु जुइ, अले थ्व हे पर्याप्त जुइ’ संववादातात लिसे खँ ल्हासें वय्कलं धयादीगु दु ।मेखे दक्षिण कोरियाली राष्ट्रपतिया ज्याकुथिं किम व ट्रम्प नापलायेगु ज्याझ्व सम्बन्धी छुं पुष्टि मजूनिगु खँ धाःगु दु ।"
https://nepalbhasatimes.com/22398,अन्तर्राष्ट्रिय,  ,साउदी राजकुमार दक्षिण कोरियाय्,"दक्षिण कोरियाया राष्ट्रपति मुन जाउ इन व साउदी अरेबियाया राजकुमार मोहम्मद बिन सलमान दथुइ सोलय् भेटवार्ता जूगु दु । दक्षिण कोरियाली राष्ट्रपति कार्यालय ब्लु हाउसं बिउगु जानकारी कथं राजकुमार सलमान निन्हुयंकंया भ्रमणया निंतिं सोल थ्यंकःझाःगु खः ।                                                         राजकुमार सलमानं २१ दँ लिपा दक्षिण कोरियाया भ्रमणय् झाःगु खः । थ्ययां न्ह्यः सन् १९८ य् वय्कलं दक्षिण कोरियाया भ्रमण यानादीगु खः। राष्ट्रपति मुन व राजकुमार सलमान दथुइ सूचना व संचार प्रविधि, स्वास्थ्य, सांस्कृतिक व शिक्षा लगायतया विषयय् सहकार्य यायेगु बारे सहलह जूगु खँ धाःगु दु ।  "
https://nepalbhasatimes.com/22803,अन्तर्राष्ट्रिय,  ,रेलया फ्रि टिकटया निंतिं ……..,"नेपालय् रेल हयेगु चर्चा जुयाच्वंगु यक्व दयेधुंकल । थ्व चर्चा आतक नं दिउगु मदुनि । तर विकसित देय्या सहरय सार्वजनिक यातायात दकलय् प्रचलित माध्यम धइगु हे मेट्रो रेल खः । विकसित देशय् चले जुइगु रेल सार्वजनिक यातायातय् जक सीमित मजू । थुकी अनेकथंया सुविधात नं दु ।                                                         थज्याःगु हे थीथीकथंया सुविधाया झ्वलय् रुसया राजधानी मस्कोया मेट्रो रेलया तसकं चर्चा जुयाच्वंगु दुसा थनया रेलया विषययात कयाः सामाजिक संजालय् भाइरल नं उतिकं जुयाच्वंगु दु । मस्को सहरया रेल चर्चाय् वःगु कारण खः वं हःगु छगू अजू चायापुगु ‘अफर’ । अले थ्व अफर खः सितिकं यात्रा यायेगु टिकट कायेगु । उकिया निंतिं छगू शर्त पूवंकेमाः । अले व खः उठबस यायेगु । व नं यक्व यायेम्वाः । मात्र ३० क्वः उठबस याःसा गाः । थुलि उठबस यात धाःसा मेट्रो रेलं ‘फ्रि टिकट’ उपलब्ध याकी । तर थुकी दुने नं छगू नियम दु । व छु धाःसा मुक्कं २ मिनेट दुने ३० क्वः उठबस यायेफुम्हेसित जक मेट्रो रेलया फ्रि टिकट अले रेलय् यात्रा यायेखनी । मेट्रो रेलं हःगु थुकथंया योजना रेलय् यात्रा याइपिं यात्रु अप्वयेकेत धाःसा मखु, व विशेष यानाः जनतातय्सं थःगु स्वास्थ्यप्रति सजग व सचेत जुइमा धइगु ल्याखं थुकथंया योजना हःगु खः । थौंकन्हय् मस्कोया मेट्रो रेल स्टेशनय् सितिकं टिकट कायेगु निंतिं मनूत उठबस यानाच्वंगु भिडियो सामाजिक संजालय् भाइरल जुयाच्वंगु दु । उलिजक गन खः धकाः मनूत उठबस यायेत हे झ्वःछुना च्वंगु दु ।"
https://nepalbhasatimes.com/22939,अन्तर्राष्ट्रिय,  ,थ्व गज्याःगु ल्वय् ?,"थ्व संसारय् अनेकथंया मनूत दु । अजू चायापुगु क्षमता दइगु जक मखसे विचाः हे मयाःकथंया समस्या दुपिं नं दु । मनूतय्के अजू चायापुगु क्षमता ला दइगु हे जुल । उकिया नापनापं गुलिखे मनूतय्ेक जन्मजात हे छुं न छुं कथंया समस्या नं दयाच्वनी । गुकियात गुगुं कथंया उपचारं नं समाधान याये फइमखु ।                                                         गुलिसितं धाःसा छुं छगू सामान्य घटनां लिपा थ्यंकं लिच्वः लाइकथंया समस्या जुया बी । छम्ह मिसायाके नं अज्याःगु समस्या दु । गुगु कि आतक सुयाकें मदु । उकथंया समस्या दुम्ह मिसा शायद थ्व संसारय् व हे छम्ह जक जुइमाः । चीनया जियामेन सहरया चेन नांया मिसां मिजंतय्गु सः न्यने मफु । वयागु न्हाय्पनं मिसातय्गु सः गुलि स्पष्ट जुइक न्यनेफु, मिजंतय्गु सः छफुति नं न्यने मफु । चेन थौंकन्हय् थज्याःगु हे ल्वय्लिसे संघर्ष यानाच्वंगु दु । चेनं न्यने फुसा मात्र मिसातय् सः जक । चेनयात थुकथंया ल्वय् न्हापांनिसें दुगु धाःसा मखु, न्हापा सामान्य हे जुयाच्वंम्ह चेनयात छन्हु द्यनाच्वंबलय् चान्हसिया इलय् वयागु न्हाय्पनय् घन्टी न्याःथें जुल । वयां छुं ई लिपा वयात बान्ता नं जुल । बस् वयां लिपा चेनं न्हापय्नं ताइगु हे बन्द जुल । चेनया उपचारय् संलग्न चिकित्सकतय्कथं वयागु न्हाय्पनं तसकं न्यून ‘फ्रिक्वेन्सी’या सः न्यने फइमखु । चेनयात जूगु समस्यायात चिकित्कीय भासं reverse-slope hearing loss धाइगु खः । चेनं थः मतिनामिया सः न्यनेगु त्वःता हयेवं व थःत जूगु समस्या ज्वनाः न्हाय्, न्हाय्पं व गःपःया विशेषज्ञ डा. लिन जिया किङयाथाय् वंगु खः ।चिकित्सक किङं मिजंतय् सः तसकं म्हो फ्रिक्वेन्सीया जूगुलिं चेनं न्यने मफइगु व मिसातय् सः उच्च फ्रिक्वेन्सीया जुइगुलिं इमिगु सः जक न्यने फइ धाःगु दु ।"
https://nepalbhasatimes.com/22904,अन्तर्राष्ट्रिय,  ,अजू चायापुगु कासा अजू चायापुगु सिरपाः,"थ्व संसारय् कासाया पारखीतय् निंतिं छुं म्होति मदु । विश्वय् लोकंह्वाःगु फुटबल, फुटसल, क्रिकेटनिसें कयाः टेनिस, स्वीमिंग, एथ्लेटिक्स, मार्शल आर्टया आपालं विधा दु । थ्व हे संसारय् थः हे कलाःयात कुबियाः ब्वाँय् वनेगु नं कासा दु । थथे धायेबलय् थ्व गज्याःगु कासा, गन जुइगु, गबले जुइगु, गथे यानाः ब्वति कायेगु धइगु आपालं न्ह्यसः दनेफु ।                                                         थः हे कलाःयात ब्वहलय् कुबियाः ब्वाँय् वनेमाःगु थ्व कासा स्वयमय् अजू चायापुगु ला खः हे खत । उकिसनं कासा त्याकूम्हेसित बीगु सिरपाः नं उलि हे अजू चायापुगु व न्ह्यइपुसे च्वं । थः कलाःयात कुबिया ब्वाँय् वनेगु कासाय् न्हाप लाःम्हेसित मिसाया म्हया ग्यसु (तौल) गुलि दुगु खः उलि हे बराबरया बियर सिरपाः बी । थ्व कासा सन् १९९२ निसें फिनल्याण्डया सान्काज्भी धइगु सहरय् दँय्दसं जुया वयाच्वंगु दु । थुगुसी नं थ्व कासा वंगु छुं दिं न्ह्यः जक जूगु खः । कासाय् ब्वति कायेत फिनल्याण्डया नागरिकतय् सहभागिता ला दुगु हे जुल । थ्व बाहेकं इटाली, फ्रान्स, जर्मनी, अस्टे«लिया लगायतया थासं आपालं तिपुत नं सहभागि जूगु खः । थ्व कासाय् ब्वति कायेगु निंतिं छुं छुं नियम नं दु । थ्व नियम दुने मलाःपिंसं धाःसा कासाय् ब्वति काये खनी मखु । कासाया नियमकथं सहभागिया उमेर १७ दुपिं जुइमाः । थ्व स्वयां म्हो उमेरयापिंसं ब्वति काये खनीमखु । अथे हे कासाया मेगु नियमकथं कलाःम्हेसिया तौल ४९ किलो स्वयां अप्वः जुइमाः । यदि ४९ किलो स्वयां म्हो जुल धाःसा कासाया नियमकथं ४९ किलो दयेकेत उलि हे तौल बराबरया झोला जूसां कबीमाः । कासाय् ब्वति कायेत कलाः हे माः धयागु मदु । कलाः मदुपिं वा इहिपा मजूनिपिं मतिनामिपिं खःसा इमिसं नं ब्वति काये फइ । थ्व कासाया बारे मेगु छगू नं न्ह्यइपुगु खँ दु । व छु धाःसा यदि कलाः नं मदु, प्रेमिका नं मदु धइगु खःसा अज्याःपिंसं थः जःलाखःलाया कलाःयात जूसां कुबियाः ब्वति काये फइ । कासाया नियमकथं ब्वाँय् वनेगु ट्र्याक २५३.३ मिटरया दइ । थ्व ट्र्याकय् निगू सुख्खा पंगः जुइगु थाय् व छगू १ मिटर गाः हनाः लखं जायेकातःगु पुखू पार यायेमाः ।"
https://nepalbhasatimes.com/22969,अन्तर्राष्ट्रिय,  ,‘ट्रम्पं बेलायतया अनादर यात’,"बेलायती विदेशमन्त्री जेरेमी हन्टं अमेरिकी राष्ट्रपति डोनाल्ड ट्रम्पं बेलायत व प्रधानमन्त्री मेयात अनादर याःगु खँ धयादीगु दु । इमले चुहावट प्रकरणय् अमेरिकाया निंतिं बेलायती राजदूत सर किम डार्कयात ट्रम्पं ‘तसकं मूर्ख मनू’ धकाः ट्विट यायेवं बेलायती मन्त्रीया थ्व प्रतिक्रिया वःगु खः ।                                                         बेलायती राजदूतं ट्रम्प प्रशासन प्रभावकारी मजूगु धयागु टिप्पणी यानाः च्वयातःगु इमेल लिक जुइवं ट्रम्पं छसिकथं ट्विट यासें बेलायती राजदूतया आलोचना याःगु खः । थ्व झ्वलय् ट्रम्पं युरोपेली संघं बेलायत पिहां वयेगु निंतिं जुयाच्वंगु बे्रक्जिट प्रक्रियाय् प्रधानमन्त्री में यानाच्वंगु ज्याया नं आलोचना यानादीगु खः । ट्रम्पं थःगु सुझावयात प्रधानमन्त्री में वास्ता मयाःगु व मूर्ख लँपु अवलम्बन याःगु टिप्पणी याःगु खः ।ट्रम्पया ट्विटयात कयाः प्रतिक्रिया बीगु झ्वलय् बेलायती विदेशमन्त्री हन्टं धाःगु दु, ‘जिमि पासापिंसं स्पष्ट रुपं न्ववाइ,, जिं नं अथे यानाः । ट्रम्पया टिप्पणी जिमि प्रधानमन्त्री व जिगु देय्प्रति अनादरपूर्ण दु ।’ वय्कलं थः प्रधानमन्त्रीइ निर्वाचित जुल धाःसा क्रिसमसया इलय् अवकाश मकाःतले सर किमयात राजदूतय् हे निरन्तरता बीगु खँ नं धयादीगु दु । अथेहे बेलायती प्रधानमन्त्रीया कार्यालयं नं सर किमप्रति पूर्ण समर्थन दुगु खँ धायेधुंकूगु दु । प्रधानमन्त्री मेया छम्ह प्रवक्तां सर किम छम्ह कर्तव्यपरायण व सम्मानित सरकारी अधिकारी जूगु खँ धाःगु दु । थ्व इमेल प्रकरण लिपा द्विपक्षीय सम्बन्धयात कयाः मे व ट्रम्प दथुइ छुं सहलह यायेगु योजना नं मदुगु खँ बेलायती प्रधानमनत्री कार्यालयं धाःगु दु । डाउनिङ स्ट्रिटया थ्व धापुलिं ट्रम्प झन हीमी चाःगु खः ।  "
https://nepalbhasatimes.com/23554,अन्तर्राष्ट्रिय,  ,उत्तर कोरियापाखें न्हूकथंया क्षेप्यास्त्र परीक्षण,उत्तर कोरियां निगः चिहाकःगु दूरीया क्षेप्यास्त्र समुद्रं प्रहार याःगु दु । दक्षिण कोरियाया सेनां थुकिया पुष्टि याःगु दु । दक्षिण कोरियाली सेना प्रमुखं बिहिवाः सुथय् थ्व क्षेप्यास्त्र उत्तर कोरियाया पूर्वय् लाःगु ओन्सानं प्रक्षेपण याःगु खँ धाःगु दु । छम्ह अधिकारीया कथं ६९० किलोमिटर तापाक थ्यंगु थ्व क्षेप्यास्त्र न्हूकथंया खः ।                                                         वंगु महिनाय् अमेरिकी राष्ट्रपति डोनाल्ड ट्रम्पलिसे किम जङ अनं निगू कोरियाया सीमाय् आकाझाकां नापलायेधुंकाः उत्तर कोरियां न्हापांखुसी क्षेप्यास्त्र कयेकूगु खः । अमेरिकां दँय्दसं दक्षिण कोरियालिसे जानाः मंकाः सैन्य अभ्यास याना वयाच्वंगुयात कयाः उत्तर कोरियां आक्रामक प्रतिक्रिया बीधुंकाः थ्व क्षेप्यास्त्र परीक्षण याःगु खः । उत्तर कोरियां थ्व सैन्य अभ्यासं पारमाणविक निशस्त्रीकरण वार्ताय् लिच्वः लाकेफु धयावयाच्वंगु खः । उत्तर कोरियां वइगु महिनाय् जुइत्यंगु अमेरिका–दक्षिण कोरियाया मंकाः सैन्य अभ्यासया भत्र्सना नं याःगु दु । थुकियात वंगु दँय् किम व ट्रम्प दथुइ जूगु वार्ता लिपा पिहां वःगु मंकाः वक्तव्यया मर्म अःखः जूगु खँ धाःगु दु । अमेरिका व दक्षिण कोरियां धाःसा अभ्यास मदिकूसां थुकियात न्हापा स्वयां चिंधंक जक याइगु जूगु दु । दक्षिण कोरियाया कथं बिहिवाः सुथय् ५ः३४य् न्हापांगु क्षेत्रप्यास्त्र कयेकूगु खःसा ५ः५७ य् मेगु क्षेप्यास्त्र कयेकूगु खः । सुरुइ थ्व निगुलं क्षेप्यास्त्र थ्यंमथ्यं ४३० किलामिटर तापाक व ५० किलामिटर उचाइय् थ्यनेधुंकाः सी अफ जापान धाइगु पूर्वी समुद्रय् कुतुं वंगु खः । तर दक्षिण कोरिया व अमेरिकां याःगु विश्लेषण धुंकाः थुपिं निगः मध्ये छगः न्हूकथंया क्षेप्यास्त्र जूगु खँ धाःगु दु । मेखे जापानया रक्षमन्त्री थुपिं क्षेप्यास्त्र जापानी समुद्रया सीमाय् मथ्यंगु व राष्ट्रिय सुरक्षाय् तत्काल छुं नं खतरा मदुगु खँ धाःगु दु ।
https://nepalbhasatimes.com/23526,अन्तर्राष्ट्रिय,  ,चिनिया जनमुक्ति सेना अत्याधुनिक याइगु,"चीनं थःगु राष्ट्रिय सेनायात आधुनिक, उच्च प्रविधियुक्त दयेकेगु निंतिं राष्ट्रिय प्रतिरक्षा योजना बुधवाः सार्वजनिक याःगु दु । बेइजिङय् सार्वजनिक याःगु थुगु योजनाय् अमेरिकां विश्व रणनीतिक स्थायित्वयात मस्वःगु द्वपं बिसें ताइवानया स्वतन्त्रता विरुद्ध चेतावनी नं बिउगु दु ।                                                         सन् २०१२ लिपा न्हापांखुसी सार्वजनिक याःगु थ्व स्वेतपत्रय् विश्वया दकलय् तःधंगु सेना व बेइजिङया सैन्य महत्वाकांक्षाया बारे धाःसा छुं न्ह्यथनातःगु मदु । ‘अन्तर्राष्ट्रिय रणनीतिक प्रतिस्पर्धा अप्वया वनाच्वंगु दु’ धासें उगु दस्तावेजय् अमेरिकां थःगु राष्ट्रिय सुरक्षा व प्रतिरक्षा रणनीतियात समायोजन याःगु व एकपक्षीय नीतित अनुसरण याःगु न्ह्यथनातःगु दु । अमेरिकां प्रमुख राष्ट्रतय् दथुइ प्रतिस्पर्धायात जबर्जस्ती अप्वयेकूगु, थःगु प्रतिरक्षा खर्च अप्वयेकूगु, आणविक, बाह्य अन्तरिक्ष, साइबर व क्षेप्यास्त्र प्रतिरक्षाय् थप क्षमता निर्माण यायेत अग्रसर जूगु व विश्वया रणनीतिक स्थायित्वयात बेवास्ता याःगु द्वपं नं चीनं बिउगु दु । चिनिया सरकारं न्ह्यब्वःगु योजनाय् चीनया जनमुक्ति सेनाया शस्त्रयात उच्च प्रविधियुक्त दयेकेगु खँ न्ह्यथनातःगु दु । तर उगु योजनाय् चीनया सैनिक क्षमता मेगु गुलिखे देय्या सेना सरह मजूगु नं स्वीकार यानातःगु दु । उगु राष्ट्रिय सुरक्षा योजनाय् आःया विश्वय् युद्धया शैलीइ हे हिउपाः वःगु व बौद्धिक युद्धकलाय् प्रवेश जूगु खँ न्ह्यथनातःगु दु । आर्टिफिसियल इन्टिलिजेन्स, बिग डेटा, क्लाउड कम्प्युटिङ व न्हूगु व उच्च प्रविधियुक्त सैनिक प्रविधि आःया आवश्यक्ता जूगु खँ योजनाय् धयातःगु दु । चीन प्रतिरक्षाय् खर्च याइगु देय् मध्ये विश्वया हे निगूगु थासय् लाः । चीनं स्वयां अप्वः अमेरिकां खर्च यायेगु यानाच्वंगु दु । चीनं सन् २०१९ य् थःगु सैनिक खर्च ७.५ प्रतिशतं अप्वयेकेगु घोषणा न्हापा हे यानातयेधुंकूगु दु । प्रस्तावित योजनाय् चीनं थःगु सेना विश्व शान्तिया निंतिं जक छ्यलेगु खँ नं धयादीगु दु ।"
https://nepalbhasatimes.com/23555,अन्तर्राष्ट्रिय,  ,जोनसनया मन्त्रिमण्डलय् बेक्जिटया पक्षधरत,"नवनियुक्त प्रधानमन्त्री बोरिस जोनसनं युरोपेली संघं बेलायत पिहां वयेमाः धयागु अभियान न्ह्याकूपिं अप्वः धयाथें नेतातय्त थःगु मन्त्रिमण्डलय् मू मू जिम्मेवारी बिउगु दु । जोनसनया मन्त्रिमण्डलय् एसिया मूलया निम्ह बेलायती नागरिकत नं लाःगु दु । जोनसनया मन्त्रिमन्डलय् डोमिनिक रब विदेश व प्रिति पटेल गृहमन्त्रीया रुपय् सरकारय् लिहां वःगु दु ।                                                         अथेहे टेरिजा मेया सरकारया इलय् गृहमन्त्री जुयाच्वंगु साजिद जावेदयात अर्थ मन्त्रालयया जिम्मेवारी बिउगु दु । अथे खःसां मेया मन्त्रिमण्डलया बछि स्वयां अप्वः दुजःतय्सं कि त राजीनामा बिउगु दु कि त चिइकूगु दु । थुकी जोनसनलिसे प्रधानमन्त्री पदया निंतिं प्रतिस्पर्धा याःम्ह जेरमी हन्ट नं लाःगु दु । थ्वयां न्ह्यः जोनसनं बेक्जिट ‘भाग्यवादी व निराशावादी’ धयागु धापू गलत जूगु व वइगु अक्टोवर ३१ तारिख दुने बेलायतं युरोपेली संघ त्वःती धयादीगु खः । प्रधानमन्त्री निवासी टेन डाउनिङ स्ट्रिटय् न्ववानादिसें वय्कलं ‘यदि व तर’ थेंज्याःगु खँ मल्हासें तोके यानातःगु इलय् हे बेलायत युरोपेली संघपाखें पिहां वइगु दावी यानादीगु खः । प्रधानमन्त्री जोनसनं पदय् वयेवं न्हापाया सरकारय् दुपिं झिंन्हय्म्ह वरिष्ठ मन्त्रीतय्त चिइकेगु वा राजीनामा बीत बाध्य याःगु खः । जोनसन लिसे दलया नेताया निंतिं प्रतिस्पर्धा याःम्ह विदेशमन्त्री जेरमी हन्टं थःत मेगु हे मन्त्रालय बीत्यंगु, तर थःम्हं अस्वीकार यानागु खँ धाःगु दु । संघपाखें बेलायत पिहां वयेमाः धकाः वकालत यायेगुली मू नेतृत्वया भूमिका म्हिताच्वंम्ह व पार्टीया छम्ह लोकंह्वाःम्ह नेतृ जुयाच्वंम्ह रक्षामन्त्री पेनी मोर्डन्टयात नं अजूचायापुक मन्त्रिमण्डलं चिइकुगु दु । वयागु थासय् पुलांम्ह सैनिक व ताःई न्ह्यव निसें जोनसनयात साथ बिया वयाच्वंमह बेन वालेसयात हःगु दु । युरापेली संघपाखें बेलायत पिहां वयेमाः धकाः वकालत याना वयाच्वंम्ह मेम्ह अन्तर्राष्ट्रिय व्यापार मन्त्री लाइम फक्स व व्यापामन्त्री ग्रेग क्लार्क नं मन्त्रिमण्डलं पिने लाःगु दु । क्लार्क छुं सम्झौता मयासे युरोपेली संघ त्वःतेगु धयागु प्रस्तावयात खुल्ला रुपं विरोध याना वयाच्वंम्ह मनू खः ।"
https://nepalbhasatimes.com/23596,अन्तर्राष्ट्रिय,  ,चुरोटया बट्टाय् थःगु तुति खनेवं ….,"चुरोट, सूर्ती, पान पराग सेवनं स्वास्थ्यया निंतिं मनिं धकाः सकसिनं सिउ । अथे खःसां उकिया उपभोग याइपिनिगु ल्याः म्हो मजू । उकिं झीथाय् जक मखु विदेशय् तकं अज्याःगु पदार्थया सेवन जुइगु खतराया संकेत बीकथं चेतावनीमूलक किपा तयेगु चलन दु ।                                                         तर अज्याःगु पदार्थ सेवनं जुइगु खतराया संकेतया थासय् सुं छम्ह मनूया चानातःगु तुतिया किपा तयाबिल धाःसा उकिं छु संकेत बी ? संकेत छु बी धइगु खँ छखे तये अज्याःगु हे किपाया कारणं पूर्वी फ्रान्सय् तःधंगु समस्या पिहां वःगु दु । अल्बानियाली मूलया ६० दँ दुम्ह मनू, गुम्हेसिया छपा तुति मदु, वयागु किपा चुरोटया बट्टाय् तया बिउगुलिं तःधंगु हे समस्या खने दयाच्वंगु दु । चुरोट सेवनं जुइफुगु सम्भावित खतराया संकेत वा ख्याच्वः बीकथं उगु किपा तयातःगु खः। लिसें किपाया क्वसं ‘धुम्रपानया सेवनं छिगु धमनी अवरुद्ध यानाबी’ धकाः च्वयातःगु दु । सन् १९९७य् अल्बानियाय् जूगु छगू घटनाय् गोलीं कयाः थःगु तुति मदयेका च्वनेमाःम्ह उम्ह मनखुं थःगु चानातःगु तुतिया किपा प्रयोग जूगुयात विश्वासघात याःगु द्वपं बिउगु दु । थःगु चानातःगु तुतिइ छुं उपकरण जडान याये फइला धकाः छगू स्थानीय अस्पतालय् न्यनेकने यायेत वंगु इलय् उगु किपा काःगु जुयाच्वन । थःगु किपा उकथं प्रयोग जूगु घटनायात कयाः थःत विश्वासघात याःगु टिप्पणी उम्ह मनुखं याःगु दुसा अस्पतालयात नं थ्व सम्बन्धय् थःत जानकारी बीत माग याःगु दु । थुकिं यानाः अस्पतालयात छगूकथंया समस्याय् लाका बिउगु खःसा अस्पतालं युरोपेली आयोगय् सम्पर्क तयेत धासें थः बचे जुइगु कुतः याःगु दु । थुकियात कयाः यक्वसिनं असन्तुष्टि प्वंका हयाच्वंगु दु ।  "
https://nepalbhasatimes.com/23628,अन्तर्राष्ट्रिय,  ,प्यम्ह मस्त सुतुक्क गाडी खुयाः ………….,"मांअबुलिसें मस्त नं नापं गनं चाःहिउ वनीगु छुं न्हूगु खँ मखु । मस्तमस्त जक चाः हिउ वनीगु नं छुं न्हूगु खँ मखये धुंकल । तर थ्व हे मस्त व नं विना चालक व अभिभावक सलंसः किलोमिटर तापाक चाःहिउ वन धाःसा व अजू चायापुगु खँ जुइ । १० दँनिसें १४ दँ दुपिं प्यम्ह मस्त अभिभावक व चालक विना हे थः यसें गाडी चले यानाः १००० किलोमिटर यात्रा याःगु खः ।                                                         अस्टे«लियाया क्वीन्सल्याण्ड सहरया १० निसें १४ दँ दुपिं प्यम्ह मस्त देय चाःहिउ वनेगु योजनां सुटुक्क धायेक गाडी ज्वनाः पिहां वन । वँवं इपिं १००० किलोमिटर पार याना वनेधुंकाः बल्ल प्रहरीं इमित नियन्त्रणय् काःगु खः ।प्रहरीया कथं इपिं मस्त क्वीन्सल्याण्ड सहरया रकह्याम्पटन धइगु थासं पिहां वनाः १००० किलोमिटर पार यानाः न्यू साउथ वेल्स थ्यंकः वःगु खः । जब न्यू साउथ वेल्स थ्यन इमिसं गाडीइ पेट्रोल तयाच्वंगु इलय् इमित ज्वंगु खः । विना भुक्तानी इमिसं पेट्रोल तयाच्वंगु इलय् वादविवाद जुइवं प्रहरीं इमित नियन्त्रणय् काःगु खः ।खतुं प्रहरी वयेवं इमिसं थःपिंत कार दुने हे बन्द यानाः च्वंगु खः । प्रहरीं कारया खापा चायेकेगु कुतः याःसां नं सफल मजुइवं लिपा मेकानिकयात सःताः वयागु ग्वाहालिं खापा चायेकाः प्यम्हं मस्तय्त नियन्त्रणय् काःगु खः । प्रहरीया कथं उगु गाडीइ स्वम्ह मिजं मचा व छम्ह मिसा मचा दुगु खः । मस्तय्सं गुगु कार गयाः थुलि तापाक वन, व कार इमिसं खुया हःगु जुयाच्वन । अथे धकाः मेपिनिगु मखसे प्यम्हमध्ये छम्ह मचां कार थः अबुया जूगु व सुनानं मसीक कार ज्वनाः पिहां वयागु बयान प्रहरीयात बिउगु दु । कार खुया बिसिउँ वनेगु मस्तय् योजना धाःसा मखु, प्रहरीयात बिउगु बयानकथं इपिं पिकनिक न्यायेकः वनेगु शैलीं छेँय् पिहां वःगु खःसा वँवं इपिं थुलि तापाक यात्रा याःगु जुयाच्वन । अथे खःसां इमिसं कारय् हे थःपिंत माःगु छुं नसाज्वलं ध्यबा व न्याः लायेगु रड तकं ज्वना वःगु जुयाच्वन । गुगु कि दक्वं हे सुनानं मसीक थःथःगु छेँय् नं खुया हःगु जुयाच्वन । इपिं सकलें छेँय्नं पिहां वये न्ह्यः प्यम्हमध्ये छम्ह मचां परिवारया नामय् ‘गुडबाई’ धकाः नोट च्वयाथकूगु खः ।"
https://nepalbhasatimes.com/22996,अन्तर्राष्ट्रिय,  ,बेलायती ट्यांकर पनेगु इरानया कुतः,"इरानी पानीजहाजतय्सं खाडीइ बेलायती चिकं ट्यांकरयात पनेगु कुतः याःगु, तर उमित ख्याना छ्वयागु खँ बेलायती सरकारया प्रवक्तां धाःगु दु । स्वंगः इरानी पानीजहाज व बेलायती ट्यांकरया दथुइ बेलायती नौसेनाया पानीजहाज एचएमएस मन्ट्रोल दुहां वयाः इरानी जहाजयात मौखिक ख्याच्वः बियाः ख्यानाछ्वःगु खँ प्रवक्तां धाःगु दु ।                                                         बेलायती सरकारया प्रवक्तां इरानी पानीजहाजया ज्या अन्तर्राष्ट्रिय कानुनी विपरीत जूगु खँ नं धाःगु दु । इरानं वंगु वालय् जिब्राल्टरपाखे वयागु ट्यांकर कब्जाय् काःगु ज्याया बदला कायेगु ख्याच्वः बिया वयाच्वंगु खः । अमेरिकी सञ्चार माध्यमतय्सं इरानया रिभोल्युसनरी गार्ड कोरया स्वामित्य् दुगु जहाजतय्सं बेलायतया हेरिटेज नांया ट्यांकरयात खाडीया स्ट्रेट अफ हार्मुजपाखे वनाच्वंगु इलय् पंगः थनेगु कुतः याःगु खँ धाःगु दु । उगु जहाजया सुरक्षाय् नापनापं वनाच्वंगु बेलायती नौसेनिक जहाज एचएमएस मन्ट्रोजं इरानी जहाजपाखे बन्दूक ताके यानाःलिहां वनेत चेनावनी बिइवं उपिं बिसिउँ वंगु खँ नं अमेरिकी संचारमाध्यमं च्वःगु दु । वंगु वालय् बेलायतया रोयल मरिनं जिब्राल्टरय् छगः इरानी चिकं ट्यांकरयात कब्जाय् कायेगु निंतिं ग्वाहालि याःगु खः । उगु इराकी ट्यांकर युरोपेली संघं तयातःगु प्रतिबन्ध उल्लंघन यानाः सिरिया वनेत्यंगु आशंकाय् ज्वंगु खः । थ्व घटना लिपा छम्ह इरानी अधिकारीं थःपिनिगु ट्यांकर लित मबिल धाःसा उकिया बदला कथं छगः बेलायती ट्यांकर कब्जा यायेमाःगु खँ धाःगु खः । उबलय् इरानं बेलायती राजदूत सःताः समुद्री डकैती शैलीया विरोध याःगु खः ।"
https://nepalbhasatimes.com/23699,अन्तर्राष्ट्रिय,  ,हङकङय् चीनया प्राधिकारय् हस्तक्षेप सह्य जुइमखु,"हङकङया मू भूमि चीनं हङकङय् जुयाच्वंगु सरकारी विरोधी प्रदर्शन छगू भयावह घटना जूगु खँ धासें थुकीं कानुनी शासनय् गम्भीर लिच्वः लाकूगु खँ धाःगु दु । चीनया हङकङ व मकाउ मामिलाय् स्वइगु ज्याकूया प्रवक्तां छगू वक्तव्य जारी यासें धाःगु दु, ‘जिमिसं आशा याना… नागरिकत कानुनी शासनया पक्षय् दनी जुइ ।’                                                         काचाक्क वक्तव्य पितमबिइगु देय् चीनं हङकङ मामिलाय् धाःसा छगू विज्ञप्ति हे जारी यानाः ‘कट्टरपन्थी तत्वतय्सं यानाच्वंगु खराब व आपारिधिक ज्या’ धासें थुकिया न्दिा याःगु दु ।हङकङय् वंगु च्यावाः न्ह्यवनिसें लगातार सरकार विरोध प्रदर्शन जुयाच्वंगु दु । वंगु शनिवाः व आइतवाः नं प्रजातन्त्र पक्षधर प्रदर्शनकारी व प्रहरी दथुइ हिंसात्मक झडप जुइवं चीनं थ्व वक्तव्य जारी याःगु दु । प्रहरीं हङकङय् च्वंगु चीन सरकारया ज्याकुथिइ दुहां वनेत स्वःपिं प्रदर्शनकारीतय्त अश्रुग्यास व रबरया गोली कयेकूगु खः । हङकङय् वाःया लिपांगु न्हि कुन्हु सरकारविरुद्ध व प्रजातन्त्रया पक्षय् प्रदर्शन जुयाच्वंगु च्यावाः थ्यनेधुंकूगु दु । हङकङ विश्वया हे सुरक्षित सहर मध्ये छगू लाः । तर थन थौंकन्हय् जुयाच्वगु प्रदर्शनया झ्वलय् प्रहरी व अपराधिक समूह धयातःपिं ख्वाःपाः पुनातःपिं प्रदर्शनकारी दथुइ हिंसात्मक झडप जुयाच्वंगु दु । आइतवाः जूगु प्रदर्शनय् सहभागीतय्सं थीथी थासय् पंगःत तयाः स्वतन्त्र हङकङया नारा थ्वयेकूगु खः । प्रदर्शनकारीतय्त चीनया स्वापू ज्याकुथिइ दुहां वनेमफयेकं सलंसः प्रहरीं घेराबन्दी याःगु खः । उगु ज्याकू भवन बचे यायेत भवनयात प्लाष्टिकया बार तयाः पनेगु निसें भवनया न्ह्यःने लुखाय् च्वंगु चिनियाँ प्रतिकयात नं प्लाटिकं बेरे यानाः सुरक्षित याःगु खः । थ्वयां न्ह्यव वंगु आइतवाः प्रदर्शनकारीतय्सं चिनिया प्रतीकय् हाखः पानाबिउगु खः । थ्वहे दथुइ चिनियाँ अधिकारीतय्सं थ्व घटनायात बेइजिङया प्राधिकारय् हाथ्या जूगु धासें थुकियात सह्य जुइमखु धाःगु दु । चिनिया अधिकारीतय्सं बेइजिङया प्राधिकारय् हस्तक्षेप धाःसां चिनियाँ सेना धाःसा परिचालन जुइगु सम्भावना मदुगु खँ धाःगु दु । हङकङ सरकार व प्रहरीं नं सेना परिचालन यायेगु छुं बिचाः मदुगु खँ धायेधुंकूगु दु । तर हङकङ सरकारयात सार्वजनिक सुव्यवस्था कायम यानातयेत व विपदय् राहतया निंतिं चिनिया जनमुक्ति सेनायात ग्वाहालिया निंतिं सःते फइगु व्यवस्था धाःसा हङकङया कानुनय् दु ।"
https://nepalbhasatimes.com/23087,अन्तर्राष्ट्रिय,  ,म्हय् न्ह्याबलें ५ किलो लुँ,"मनूतय् अनेकथंया सोख दयाच्वनी । अले व हे सोख नं तसकं अजू चायापुगु जुयाच्वनी । गुलिं ला पत्या यायेत तकं थाकु । गुलिं विश्वास हे याये फयाच्वनी मखु । थज्याःगु हे सोखया दथुइ लिपांगु इलय् भारतया छम्ह मनू चर्चाय् वयाच्वंगु दु । ‘इन्डिया टुडे’ नाां पत्रिकाया कथं प्रशान्त लक्ष्मण सप्कल नांया छम्ह मनुखं थःगु म्हया लभगभ दक्वं धइथें ब्वय् लुँया प्रयोग यानातःगु दु ।                                                         प्रशान्त थम्हं पुनीगु वसः बाहेक मेगु थःगु म्हय् गन तक छिं अन तक हे लुँया प्रयोग यानातःगु दु । छगू ल्याखं धायेगु खःसा वयाम्ह म्हधुछिं लुँ हे लुँ जक दु धाःसा पाइमखु । न्यनेबलय् पत्याः यायेथाकु तर थ्व यथार्थ हे खः । प्रशान्त न त सुं सेलिब्रिटी खः न त उच्च घरानिया, न त सम्भ्रान्त परिवारयाम्ह हे खः । भारतया छगू मध्यम वर्गया प्रशान्तं थःगु म्हया दक्वं धइथें ब्वय् लुँ प्रयोग यानाः सकसितं अजू चायेका बिउगु दु । खतुं प्रशान्त पेशां व्यापारी खः । तर व गरिबतय् निंतिं धकाः चायेकातःगु छगू संस्थापाखें कल्याणकारी ज्या नं यायेगु यानाच्वंगु दु । छगू सामान्य व मध्यम वर्गीय परिवारया जुयाः नं म्हधुछिं हे धइथें लुँया ज्वलं दुगु विषयय् वयागु धापू दु, ‘लुँलिसे जिगु मचांनिसे हे अत्याधिक रुपं लगाव व मोह दु ।’ प्रशान्त जब छेँय् नं पिहां वइ । अबलय् वयागु म्हय् थ्यंमथ्यं न्यागू केजी लुँया थीथी ज्वलं म्हय् दयाच्वनी । प्रशान्तं गःपतय् क्वखानातःगु थःगु नांया अंग्रेजी आखः ‘पी’या लकेट, ब्रासलेट, स्पोर्टस लाकामय् स्टड, घडीइ जक लुँया प्रयोग यानाच्वंगु मखु । वया निपा ल्हाःया झिपतिनय् नं लुँया हे जक अंगू दुसा वयाके दुगु आइफोनया ‘कभर’ नं लुँया खःसा दकलय् मध्ये आकर्षण वयागु गःपतय् च्वंगु सिख खः । छाय्कि व सिखः झ्वाट्ट स्वयेबलय् गलबन्दीथें च्वनेफु । प्रशान्त थथे लुँया प्रयोग याःगु यक्व मदुनि करिब दछि ति हे जक दत । सन् २०१८ निसें लुँया प्रयोग यायेगु यानाहःगु खःसा व थः न्ह्याथाय् वंसां नं आकर्षणया केन्द्रविन्दु जुयाच्वंगु दु ।भारतय् थुकथं म्हधुछिं लुँया प्रयोग याःम्ह प्रशान्त न्हापांम्ह व्यक्ति धाःसा मखु । थ्व स्वयां न्ह्यः दत्ता फुगे नांया मनुखं ला लुँया ज्याकेट हे दयेकाः फिना जूगु खः । दत्तां मिसातय्त प्रभावित यायेत धासें लुँया ज्याकेट, लुँया हे तांख, तःपु मछिं हे थीथी डिजाइनया लुँया सिखः, लुँया अंगू, लुँयागु हे पेटी, निपां ल्हातय् तःपू हे थीथी डिजाइनया लुँया ब्रासलेट न्ह्याना जूगु खः । थथे हे लुँया प्रयोग यायेगुलिइ सौखिन व्यक्तिमध्ये छम्ह खः भारतया नांजाःम्ह संगीतकार व म्येँ हालामि बप्पी लहरी । वयागु म्हय् नं न्ह्याबलें आपालं लुँया तिसा ज्वलं दयाच्वनी ।"
https://nepalbhasatimes.com/23300,अन्तर्राष्ट्रिय,  ,जापानया एनिमेशन स्टुडियोय् पेट्रोल छ्वाकाः मि च्याकाबिल,"२३ म्ह सित, तःम्ह घाःपाः                                                          जापानया क्योटाय् च्वंगु छगू एनिमेसन स्टुडियोय् मि च्यानाः म्होतिं नं २३ म्हेसिया ज्यान वंगु दुसा दर्जनौं घाःपाः जूगु दु । प्रहरीयात उद्ढृत यासें स्थानीय सञ्चार माध्यमतय्सं धाःकथं छम्ह मनू ‘क्याटो ऐनिमेशन को’ स्टुडियोय् दुहां वंगु व वं हे पेट्रोल छ्वाकाः मि च्याकाबिउगु खः । उम्ह मनू ४१ दँ दुम्ह जूगु खँ धाःगु दु । नां सीमदुनिम्ह उम्ह मनूयात प्रहरीं ज्वनेधुंकूगु दु । जापानी टेलिभिजन एनएचकेया कथं छुं मनूतय् अवस्था म्हिगः बहनी तक सीमदुनि । स्टुडियो तयातःगु स्वतँ जाःगु उगु भवनय् स्थानीय ई कथं सुथय् १०ः३० बजे मि च्याःगु खः । बिबिसीं धाःकथं मि च्यायेवं तःधंगु विस्फोटया सः नं तायेदुगु खः । ‘छम्ह मनुखं तरल पदार्थ छ्वकाः उकी मि तयाबिल’ स्थानीय प्रहरी प्रवक्तां एएफपीयात धाःगु दु । एनएचकेया कथं उम्ह मनुखं मि तयेगु झ्वलय् ‘आः छिपिं सी हुँ’ धयागु आशयया टिप्पणी याःगु खः । उम्ह मनूया स्टुडियोलिसे छु सम्बन्ध दु धयागु सीमदुनि ।जापानया प्रधानमन्त्री सिन्जो आबें थुगु घटनाप्रति खेद प्वंकुसें थुकिं यानाः जूगु पीडा शब्दं प्वंकेफइमखु धयादीगु दु । वय्कलं मदुपिंत श्रद्धाञ्जली देछायादीगु दु ।मि च्याकाबिउगु क्याटो एनिमेसन् सन् १९८१ य् स्थापना जूगु स्टुडियो खः । थन ‘के–अन’ व ‘द मेलन्कली अफ हारुही सुजुमिया’ थेंज्याःगु लोकंह्वाःगु एनिमेशन कार्यक्रम दयेकूगु खः । थ्व घटना लिपा क्याटो एनिमेशनं दयेकूगु थीथी सामग्रीया तस्बिर तयाः प्रशंसकतय्सं सामाजिक सञ्जालय् थुगु घटनायात कयाः आश्चर्य व तं प्वंकाच्वंगु दु ।"
https://nepalbhasatimes.com/23396,अन्तर्राष्ट्रिय,  ,मनुखं चन्द्रमाय् पलाः तःगु न्यय्दँ उत्सव,"मनुखं चन्द्रमाय् पलाः तःगु ५० दँ क्यंगु लसता विश्वन्यंकं थीथी ज्याझ्वः यासें हंगु दु । सन् १९६९ या जुलाई २० य् अन्तरिक्ष यात्री निल आर्मस्ट्रंगं न्हापांखुसी चन्द्रमाय् पलाः तःगु खः । थुकुन्हु अमेरिकी अन्तरिक्ष केन्द्र नासां छ्वःगु एपोलो ११ यानं इगल मोड्युल ट्र्याङ्कुलीटीया आधारय् चन्द्रमाय् अवतरण याःगु खः ।                                                         यान चन्द्रमाय् दीगु घन्टौं लिपा आर्मस्ट्रङ्ग यानं कुहां वयाः चन्द्रमाय् पलाः तःगु खः । थ्व क्षणयात खगोल क्षेत्रय् रुचि तइपिं विशेष क्षण कथं लुमंकेगु यानाच्वंगु दु । ५० औं वार्षिकोत्सवया लसताय् नासां चन्द्रमाय् पलाः तःगुया भिडियो फुटेज अनलाइनय् तःगु दु । थुकिं यानाः न्हू पुस्तापिंसं ५० दँ न्ह्यःया थ्व ऐतिहासिक दृष्य हाकनं स्वयेगु ह्वःताः चूलाकूगु दु । अन्तरिक्ष यान चन्द्रमाय् अवतरण जूबलय् एपोलो ११ या कमान्डर आर्मस्ट्रङ्गं धाःगु खः, ‘ह्युस्टन ट्र्यान्क्वीलीटी बेस हियर । द इगल ह्याज ल्यान्डेड ।’ह्युष्टनय् च्वंगु मिसनया संचारकेन्द्रपाखें थुकिया लिसः बिसें चाली ड्युकं धाःगु खः, ‘रोजर ट्र्याङ्क्वीलीटी वी कपी यु अन द ग्राउण्ड । यु गट अ बञ्च अफ गाइज अबाउट टु टर्न ब्लु । वी आर ब्रिदिङ अगेन ।’ थुकिया छुं घौ लिपा चन्द्रमाया सतहय् न्हापांगु पलाः तसें नील आर्मस्ट्रङ्गं धाःगु खः, ‘थ्व मनूया चिधंगु पलाः खः, तर मानवया निंतिं तःधंगु छलाङ्ग खः ।’आर्मस्ट्रङ्गया लिसें बज एल्ड्रीन व माइकल कलिन्स नं चन्द्रमा मिसनय् वंगु खः । थुपिं स्वम्हं सन् १९३० य् बूपिं खः । चन्द्रमा थ्यंपिं मध्ये एल्ड्रीन व कलिन्स अझं जीवित दनिसा आर्मस्ट्रङ्ग सन् २०१२ य् ८२ दँया वैंशय् मदुगु खः । चन्द्रमाय् पलाः तःम्ह एल्ड्रीनं शनिवाः ट्विट यासें धाःगु खः, ‘थौं अमेरिकां छगू तःधंगु न्ह्यसःया लिसः बिउगु दु । झीपिं अन दकलय् न्हापां थ्यंगु खः । जिपिं चन्द्रमाय् अवतरण जूगु २५ करोड अमेरिकीतय्सं स्वःगु खः ।’‘सत्य थ्व खः कि थ्व मिसन झीगु अवतरण स्वःपिं सकसिगुं निंतिं जूगु खः व हाकनं चन्द्रमाय् थ्यंकेगु म्हगस खंकाच्वंपिं भावी अमेरिकीतय्गु नं खः ।’ चन्द्रमा अभियानया मेम्ह यात्री माइकल कलिन्सं फक्स न्यूजयात धाःगु दु, ‘जिं अपाय्सकं लुमंकेगु मयाना । जिं शान्त जीवन हना । गुबलें गुबलें गल्लीइ न्यासि वनाच्वनेबलय् चान्हय् जुइ, जिं जिगु जवगु ब्वहलय् छुं महसुस याये, अले आकाशपाखे स्वये । वह थें जल्ल थिनाच्वंगु आकारपाखे स्वयाः सोचे याये, ‘ओहो थ्व ला चन्द्रमा खः, गन जि वना वयागु खः ।’ विश्वन्यंकं चन्द्रमाय् पलाः तःगु ५० औं वार्षिकोत्सव हनेगु झ्वलय् थीथी थासय् आर्मस्ट्रङ्गं न्हापांगु पलाः तःगु लुमंकेत न्हूदँ हनेबलय् थें काउन्ट डाउन याःगु खः । भर्जिनियाय् च्वंगु स्मिथसोनियनया एअर एण्ड स्पेस म्युजियमय् चन्द्रमां मुंकाहःगु थीथी वस्तुया प्रदर्शनी याःगु खः । अथेहे नील आर्मस्ट्रङ्गं फिनावंगु अन्तरिक्ष लं नं प्रदर्शनीइ तःगु खः । पेरिसय् नं चन्द्रमा केन्द्रीत थीथी भिडियो प्रदर्शन यानाः वार्षिकोत्सव न्यायेकूगु खः ।"
https://nepalbhasatimes.com/23455,अन्तर्राष्ट्रिय,  ,थःत न्याःम्ह सर्पयात वांन्यायेवं,"सर्पं न्यात धाःसा मनू सी, यदि व सर्प विषालु जुल धाःसा । व हे सर्पयात मनुखं वान्यात धाःसा छु जुइ ले ? थुकिया लिसः सहज हे जू कि विषालु सर्पयात वांन्याःम्ह मनू नं सी । अले सर्पयात छु जुइ ले ? खँ छु धाःसा भारतया गुजरात सहरया महिसागर जिल्लाय् छम्ह मनूयात सर्पं न्यानाबिल । गुम्ह सर्पं थःत न्याःगु खः, उम्ह मनुखं व हे सर्पयात वांन्याना बिल ।                                                         उलि जक मखु, उम्ह मनुखं सर्प न्ह्ययाः नया हे बिल ।न्यनेबलय् पत्याः याये मफइगु तर अजू चायापुगु थ्व वास्तविक घटना वंगु शनिवाःया खः । गांया छम्ह पर्वत गाला बरिया नांया ६० दँ दुम्ह मनूलिसें मेंपिं नं आपालं बुँइ ज्या यानाच्वंगु जुयाच्वन । व हे इलय् सर्प वःगु खनेवं बुँइ ज्या यानाच्वंपिं सकलें बिसिउँ वन, तर पर्वत धाःसा बिसिउँ मवं । वं मेपिंत नं बिसिउँ मवनेत इनाप यानाच्वन ।वयां लिपा पर्वतं व सर्पयात त्याप्प ज्वन, सर्पयात ज्वनेवं सर्पं पर्वतया ल्हातिइ व ख्वालय् न्याना बलि । थःत सर्प न्यायेवं तमं पर्वतं नं व सर्पयात वान्याना बिउगु जक मखु, वं न्ह्यया हे बिल । उम्ह सर्प विषालु जूगुलिं पर्वतयात तत्काल स्थानीय अस्पतालय् यंकल, तर वयागु अवस्था तसकं गम्भिर जूगुलिं सुविधा सम्पन्न मेगु तःधंगु अस्पताल यंकेत रिफर यात । तर दुर्भाग्य मेगु अस्पताल यंकेगु तयारी याना च्वंगु इलय् वयागु म्हय् सर्पया विष गाक्कं न्यना वने धुंकूगुलिं वयागु ज्यान बचे याये मफुत ।  "
https://nepalbhasatimes.com/23440,अन्तर्राष्ट्रिय,  ,भारतया चन्द्रयान प्रक्षेपण,"भारतं चन्द्रमाय् वनीगु यान म्हिगः प्रक्षेपण याःगु दु । म्हिगः सोमवाः न्हिनय् स्थानीय ई कथं २ः४३ श्रीहरिकोटाय् च्वंगु सतिश धवन स्पेस सेन्टरं चन्द्रयान–२ प्रक्षेपण याःगु खः । भारतयाके दुगु दकलय् शक्तिशाली रकेट जिएसएलभी एमके ३ लय् चन्द्रयानयात तयाछ्वःगु खः । रकेट प्रक्षेपण याःगु १६.२३ मिनेट लिपा चन्द्रयान २ रकेटं छुटे जुयाः पृथ्वी कक्षय् परिक्रमा सुरु याःगु खः ।                                                         थ्व यान वइगु अगस्ट २३ तक पृथ्वीया परिक्रमा यायेधुंकाः चन्द्रमापाखे न्ह्याः वनी । १९ अगस्टय् चन्द्रमाया कक्षय् थ्यनीसा थुकिया झिंस्वन्हु लिपा ३१ अगस्ट कुन्हु थ्व यानं चन्द्रमाया प्यखेरं परिक्रमा सुरु याइ । थ्वयां कन्हय् कुन्हु सेप्टेम्बर १य् ल्यान्डर अर्बिटरपाखें अलग जुयाः चन्द्रमाया दक्षिणी धु्रवपाखे वनी । थ्वयां न्यान्हु लिपा ६ सेप्टेम्बर कुन्हु विक्रम नां बियातःगु थ्व ल्यान्डर चन्द्रमाया धरातलय् अवतरण याइ । चन्द्रमाया दक्षिणी धु्रवय् वंगु थ्व विश्वया हे न्हापांगु चन्द्र मिसन खः । थ्व यानं चन्द्रमाया धरातय् लःया मोलेकुल डिस्ट्रिब्युसन बारे थप अध्ययन याइसा धरातलया म्यापिङ्ग, मिनरल व केमिकलया बारे नं अध्ययन याइ । भारतय् हे विकसित याःगु प्रविधिया ग्वाहालिं चन्द्रमाया धरातलय् ल्यान्ड यायेगु भारतया थ्व न्हापांगु कुतः खः । यदि थ्व यानं चन्द्रमाया धलातलय् ल्यान्ड यायेत सफल जुल धाःसा थथे यायेत ताःलाःगु भारत प्यंगूगु देय् जुइ । भारतं थ्व अभियानया निंतिं ९ अर्ब ७८ करोड भारु खर्च याःगु दु । भारतं छवाः न्ह्यव हे थ्व यान प्रक्षेपण यायेगु धाःगु खःसां अबलय् प्रक्षेपण याये घौछिति न्ह्यव यान ज्वनावनीगु रकेटं समस्या दुगु धासें स्थगित याःगु खः ।"
https://nepalbhasatimes.com/23475,अन्तर्राष्ट्रिय,  ,जनसन बेलायतया प्रधानमन्त्री जुइगु,बेलायतय् प्रधानमन्त्री टेरिया मेया उत्तराधिकारी कथं बोरिस जनसनयात ल्यःगु दु । कन्जर्भेटिभ पार्टीइ जूगु दलया नेतृत्वया प्रतिस्पर्धाय् जनसन त्यायेवं आः वय्कः हे बेलायती प्रधानमन्त्री जुइगु पक्का जूगु दु । जनसनं वइगु बुधवाः प्रधानमन्त्रीया शपथ ग्रहण यानादी । प्रधानमन्त्री टेरिजा में राजीनामा बीधुंकाः कन्जर्भेटिभ पार्टीइ दलया नेतृत्व ल्ययेगु निंतिं मंगलवाः मतदान जूगु खः ।                                                         मतदानय् १ लाख ६० हजार सदस्यतय्सं मतदान याःगु खः । मेखे जनसन प्रधानमन्त्री जुइगु जुइवं अर्थमन्त्री फिलिप ह्यामन्ड व कानुनी डेविड गेउकं धाःसा थःगु पदं राजीनामा बीत्यंगु दु । जनसन त्याइगु सम्भावना दुगुलिं थ्वयां न्ह्यव हे विदेश मन्त्रालयया छम्ह मन्त्री सउर एलन डन्कनं राजीनामा बियादी धुंकूगु दु । पार्टीया वरिष्ठ नेतातय्सं लन्दनया पुलांम्ह मेयर वोरिस जनसनया नेतृत्वय् थःपिं सरकारय् मच्वनेगु धयाहःगुलिं मतदान न्ह्यव हे जनसन त्याइगु अनुमान जूगु खः ।बेलायतयात युरोपेली संघं लिकायेगु सम्बन्धी प्रधानमन्त्री में हःगु प्रस्तावत पारित मजुइवं में राजीनामा बियादीगु खः । वय्कलं बुधवाः संसदय् सांसदतय् न्ह्यसःया लिसः बीधुंकाः महारानी एलिजावेथ न्ह्यःन राजीनामा न्ह्यब्वयादी । थ्व धुंकाः वय्कःया उत्तराधिकारी जनसनं महारानीयात नापलानाः सपथ ग्रहण यानादी ।
https://nepalbhasatimes.com/23123,अन्तर्राष्ट्रिय,  ,सोमालियाय् आत्मघाती आक्रमण,"सोमालियाया छगू होटलय् जूगु आत्मघाती आक्रमणय् लानाः २६ म्हेसिया ज्यान वंगु दु । सीपिं मध्ये अप्वः विदेशी नागरिकत लाःगु खँ धाःगु दु । थ्व विस्फोटय् लानाः मेपिं ५६ म्ह नं घाःपाः जूगु दु । प्रत्यक्षदर्शीतय्सं धाःकथं छम्ह आक्रमणकारीं विस्फोटक पदार्थं जाःगु कार असासे होटलय् हयाः विस्फोट याःगु खः ।                                                         कारयात होटलय् न्याकेधुंकाः मेपिं बन्दूकधारीतय्सं होटलय् आक्रमण सुरु याःगु खँ धाःगु दु ।अधिकारीतय्सं धाःकथं थ्व आक्रमण लिपा प्यम्ह आक्रमणकारी नं सीगु दु । सोमालियाया दक्षिणी क्षेत्रय् लाःगु नांजाःगु होटलय् जूगु थ्व आक्रमणया जिम्मेवारी आतंककारी पुचः अल सबाबं काःगु दु । घटनाय् लानाः सीपिं मध्ये स्वम्ह केन्याली, छम्ह क्यानाडाली, छम्ह बेलायती, निम्ह अमेरिकी व स्वम्ह तान्जानियाली लाःगु दु । अथेहे घटनाय् निम्ह पत्रकारतय् नं ज्यान वंगु खँ धाःगु दु । घाःपाः जूपिं मध्ये निम्ह चिनिया नागरिक नं लाःगु दु । छम्ह सुरक्षाकर्मीं एएफपी समाचार संस्थायात धाःकथं सीपिं मध्ये छम्ह पुलांम्ह स्थानीय प्रशासन मन्त्री व छम्ह सांसद नं लाःगु दु । आक्रमण जूगु इलय् होटलय् सोमालियाया क्षेत्रीय नेता व जातीय समुदायया न्ह्यलुवात च्वनाच्वंगु खः । अन उपिं वइगु चुनावयात कयाः सहलह यानाच्वंगु दु ।"
https://nepalbhasatimes.com/23253,अन्तर्राष्ट्रिय,  ,दकलय् थिकेगु अंगुर,अंगुर सकसिनं भपियादीगु दयेमाः । छगू किलो अंगूरया सछिनिसें सत्या तका थ्यं । तर छझ्वाः अंगुरया हे १२ गू लाख तू धायेबलय् सु पत्याः जुइथें ? तर पत्याः मयानां छु याये ? जापानीजतय्सं किलोया मखु छझ्वाःया हे १२ गू लाख पुलाः अंगुर न्यानाच्वंगु दु । थ्व अंगुर मेमेगु अंगुर थें धाःसा मखु । थ्व विशेषकथंया अंगुर खः ।                                                         रुबी रोमन जातिया थ्व अंगुरया ग्वः मेमेगु अंगुरया ग्वः स्वयां तग्वः जुइ । थ्व अंगुरया छगः हे २० ग्रामया दइ । छझ्वालय् नं २४ गः हे जक दइगु थ्व अंगुरया मेगु नं विशेषता दु । थ्व अंगुर झीसं नया वयाच्वनागु थें वाउँसे वा हाकुसे च्वनी मखु । थ्व पूर्ण रुपं हे ह्याउँसे च्वनी । जापानया इशिकावा प्रान्तया सरकारी निकायं थ्व जातया अंगुरया विकास यानाच्वंगु दु । नयेबलय् नं तसकं हे माकुसे च्वंगु थ्व ह्याउँसे च्वंगु अंगुर जापानय् ‘लक्जरी फल’या श्रेणीइ लाः । विशेष यानाः थ्व अंगुरया प्रयोग दकलय् अप्वः भिंगु व साइतया ज्याय् जुइ । तसकं थिकेगु जूगुलिं थ्व अंगुरयात ‘तःमिगु फल’या नामं नं म्हसीकेगु याः । हालसालय् जक थ्व अंगुरया छझ्वाः कानाजावा बजारय् लिलाम जूगु खःसा थ्व झ्वलय् छगू होटलया मालिकं ११ हजार अमेरिकी डलर पुलाः न्याना यंकूगु खः ।
https://nepalbhasatimes.com/23495,अन्तर्राष्ट्रिय,  ,छगू ट्विटं राष्ट्रिय विदाया घोषणा,"फेसबुक, ट्विटर, ह्वाट्सएप, इन्स्टाग्राम थेंज्याःगु सामाजिक संजालय् न्हियान्हिथं हे लखौं लख प्रयोगकर्तातय्सं छुं न छुं पोस्ट यानाच्वंगु दइ । अज्याःगु पोस्टयात लाइक, कमेन्ट व शेयर याइपिं नं दयाच्वनी । थुकिं खास हे छुं पाइमखु । तर छम्ह मनुखं याःगु ट्विटं वयात ‘राष्ट्रिय हिरो’ हे दयेकाबिल धाःसा वं गज्याःगु पोस्ट याःगु जुइ धइगु सीकेत उत्सुक ला न्ह्याम्हं जुइ ।                                                         टर्कीया छम्ह सामान्य मनुखं ट्विटरय् मात्र ‘जिके छगू आइडिया दु’ धकाः ट्विट याःगु जुयाच्वन । स्वयेबलय् तसकं सामान्य थ्व खँग्वः वयात रािष्ट्रय हिरो दयेकेत काफी जुल ।एनस साहिन नांया उम्ह मनुखं थःगु ट्विटरय् ‘जिके छगू आइडिया दु । झीसं थःपिंसं हे छाय् राष्ट्रिय वृक्षारोपणया घोषणा मयायेगु ? झीसं दँय्दसं छन्हु विदा काइ अले वृक्षारोपण यानाच्वना । झासँ विश्वयात छगू उदाहरण न्ह्यब्वये अले न्हू पुस्तायात नं देय् हराभरा यानाः लःल्हाये ।’ थुलि च्वयाः ट्विट याःगु खः । साहिनया थ्व ट्विट घौपलखं हे थुलि भाइरल जुया बिल कि स्वस्वं हे ५५ द्वः मनुखं उकियात कयाः प्रतिक्रिया प्वंकल । स्वयं टर्कीया राष्ट्रपति रसेप तैयप अर्दोगानं नं ‘थ्व छगू महान सोच खः जिमिसं न्ह्याबलें नं देय्यात हराभरा यायेगु कुतः यानाच्वना, वइगु दिनय् नं यायेगु जुइ । थुकिया जिम्मेवारी कासें झीगु थःगु हे राष्ट्रिय वृक्षारोपण दिवस दयेमाः धइगु सोच यःताल ।’अन्ततः राष्ट्रपतिया उकथंया टिप्पणीलिसें सरकारं राष्ट्रिय वृक्षारोपणलिसें राष्ट्रिय विदाया नं घोषणा यात ।"
https://nepalbhasatimes.com/23214,अन्तर्राष्ट्रिय,  ,खुदँ दुम्ह मचाया विश्व कीर्तिमान,"छम्ह मचा, व नं नकतिनि खुदँ दुम्ह । अज्याम्ह मचां याये फइगु हे छु दु धकाः ? गुकिं छगू रेकर्ड कायम जुइ । नयेगु, त्वनेगु, म्हितेगु, चाःहिलेगु थ्व उमेरय् अज्याःम्ह मचां छुं याये फइ धइगु मती सुनानं तःगु दइमखु । तर कुतः यात धाःसा सु मचा सु बुरा । छुं याये फइमखु धइगु हे दइमखु ।                                                         खः छम्ह नकतिनि खुदँ जक दुम्ह मचां छगू अज्याःगु हे रेकर्ड कायम जुइगु ज्या याःगु दु । व नं विश्व रेकर्ड । उम्ह मचा खः रुसया इब्राहिम लियोनोभ । उमेरं नकतिनि खुदँय् क्यंम्ह इब्राहिमं मात्र २ घन्टाया दुने ३,२७० क्वः ‘पुसअप’ यानाः विश्व रेकर्ड हे कायम याःगु दु । लि जक मखु इब्राहिमं थःगु रकेर्डयात ‘रसियन बुक अफ रेकर्ड’य् तकं दुथ्याकेत सफल जूगु दु । संचारमाध्यमया रिपोर्टकथं इब्राहिमया उगु कीर्तिमानं लय्तायाः रुसया छगू स्थानीय क्लबं पुरस्कार स्वरुप वयात छखा छेँ हे बीगु घोषणा तकं याःगु दु । खतुं इब्राहिम व वया अबु निम्हं उगु क्लबया सदस्य नं खः । इब्राहिमं थःगु नां रसियन बुक अफ रेकर्डय् तयेत ला सफल जूगु हे जुल । तर थुकी हे व सन्तुष्ट धाःसा मदु । वयागु लक्ष्य धइगु ला ‘गिनिज बुक अफ वल्र्ड रेकर्डय् थःगु नां तयेगु खः । उकिया निंतिं वं न्हियान्हिथं हे पुसअप यायेगु यानाच्वंगु दु । इब्राहिकं पुसअप यानाच्वंगु भिडियो थ्व इलय् सामाजिक संजालय् तसकं भाइरल नं जुयाच्वंगु दु । थ्व स्वयां न्ह्यः थुगु रेकर्ड रुसया हे छम्ह न्यादँ दुम्ह मचाया नामय् दयाच्वंगु खः । उम्ह मचां मदिक्क ४,१०५ क्वः पुसअप यानाः रेकर्ड तःगु खः । अबलय् उम्ह मचायात रुसया राष्ट्रपति भ्लादिमिर पुटिनं मर्सिडिज कार उपहार बिउगु खः ।"
https://nepalbhasatimes.com/23237,अन्तर्राष्ट्रिय,  ,पाकिस्तान आकास खुल्ला,पाकिस्तानं मंगलवाः निसें फुक्क कथंया नागरिक उडानया निंतिं पाकिस्तानी हवाइ क्षेत्रयात चायेकूगु दु । थ्वयां न्ह्यव पाकिस्तान व भारत दथुइ तनाव अप्वयेवं पाकिस्तानं फुक्कं देय्या गैरसैनिक विमानयात पाकिस्तानी आकाश जुयाः ब्वयेत प्रतिबन्ध तःगु खः ।                                                         पाकिस्तानी नागरिक उड्डयन प्राधिकरणं आः फुक्क कथंया गैरसैनिक उडानया निंतिं पाकिस्तानी आकाश खुल्ला दुगु खँ धाःगु दु । थुकी भारतीय विमान नं ब्वयेफइ । वंगु फेब्रुअरीइ भारत व पाकिस्तानया हवाइ सेना दथुइ आक्रमण प्रत्याक्रमण जुइवं पाकिस्तानं थःगु हवाइ क्षेत्र विदेशी विमानयात प्रतिबन्ध तःगु खः । पाकिस्तानं वंगु मार्चय् छुं थासय् प्रतिबन्ध लित काःगु खःसां भारतलिसेया तनाव म्हो मजूगुलिं पूर्वी क्षेत्रया प्रतिबन्ध धाःसा फुकुवा मयासे तयातःगु खः । थुकिं यानाः भारतं पश्चिमी देय्पाखे जुइगु उडान प्रभावित जूगु खः । आः पाकिस्तानं पूर्वपाखे नं हवाइ उडान खुल्ला याःगु खः ।
https://nepalbhasatimes.com/23236,अन्तर्राष्ट्रिय,  ,अष्ट्रेलियाय् २२ हजार स्वास्थ्यकर्मी आन्दोलनय्,"अष्ट्रेलियाया छगू राज्यय् २२ हजार स्वास्थ्यकर्मीत आन्दोलित जूगु दु । अष्ट्रेलियाया न्यू साउथ वेल्स राज्यया थुपिं स्वास्थ्यकर्मी व कर्मचारीतय्सं थःपिनि असुरक्षा अप्वःगु धासें आन्दोलनय् कुहां वःगु खः । अस्पताल व स्वास्थ्य केन्द्रया कार्यस्थलय् सुरक्षा अभाव जूगु उमिसं धयाच्वंगु दु ।                                                         न्यू साउथ वेल्सया अस्पताल व स्वास्थ्य केन्द्रया मजुदर युनियनया थ्यंमथ्य. न्यासःम्ह प्रतिनिधितय्सं मंगलवाः अगस्ट १ तारिख निसें ज्या दिकेगु निंतिं मतदान याःगु खः । उमिसं वइगु अगस्ट १ तारिखय् प्यघौ ज्या दिकेगु माग यासें आन्दोलनय् ऐक्यवद्धताया निंतिं मतदान याःगु खः । उमिस अस्पताल व स्वास्थ्य केन्द्रय् सुरक्षाया माग याःगु दु । थप सुरक्षा व्यवस्था मजूतले ज्या मयायेगु खँ उमिसं धाःगु दु । न्यूसाउथ वेल्स राज्यया स्वास्थ्य सेवा युनियनया सचिव गेरार्ड हाइजं धाःगु दु, ‘अस्पतालय् गुलिखे हत्या जूगु दु । गुलिखेसित छुरां सूगु दु, गुलिखेसित दाःगु दु । उकिं सुरक्षाया बांलाःगु प्रबन्ध मयायेकं जिपिं अस्पताल वनाः ज्या यायेत तसकं थाकु । जिमिसं आः छु खनाच्वनागु दु उकियात आधारभूत रुपय् हे परिवर्तन यायेगु ई खः थ्व ।’मजदुर प्रतिनिधितय्सं अति जुयाः हे थ्व मतदान याःगु खँ वं धाःगु दु । वय्कलं थप २५० म्ह सुरक्षा गार्ड उपलब्ध याकेत थःपिंसं न्यू साउथ वेल्स राज्यया सुरक्षा निकाययात इनाप यानागु खँ नं धयादीगु दु । छगू तथ्यांक कथं वंगु दँय् जक उगु राज्यय् ४६५ गू आक्रमणया घटना जूगु खः । न्हापांखुसी दछिया दुने थुलिमछि आक्रमण जूगु खँ थःपिंसंअसुरक्षा महसुस यानाच्वनागु खँ मजदूरतय्सं धाःगु दु ।"
https://nepalbhasatimes.com/23276,अन्तर्राष्ट्रिय,  ,दक्षिण एसियाया ६० लाख मनूत अझं खुसिबाः खतराय्,"दक्षिण एसियाया थ्यंमथ्यं ६०लाख मनूत खुसिबाःया खतराय् लानाच्वंगु दु । मनसुनी वा व उकिया कारणं वःगु खुसिबालं लखौं मनूत प्रभावित जुयाच्वंगु व मेपिं ६० लाख मनूत नं मदिक्क वयाच्वंगु वां यानाः खतराय् लानाच्वंगु खँ धाःगु दु ।छुं न्हि न्ह्यवनिसें दक्षिण एसियाया फुक्क धयाथें देशय् तःधंगु खुसिबाः वयाच्वंगु दु ।                                                         छगू समाचार कथं भारतया छगू राज्यय् जक झिगू लाख नागरिक विस्थापित जूगु दु । अनया सरकारं रेडक्रेसया अन्तर्राष्ट्रिय महासंघयात ग्वाहालिया निंतिं इनाप नं याःगु दु । अथेहे भारतया मेमेगु राज्यय् नं खुसिबाःया प्रकोप जुयाच्वंगु दु । बंगलादेश व नेपालय् नं खुसिबालं यक्वसिया ज्यान वंगु दुसा लखौं मनूत प्रभावित जूगु दु । थन नं रेडक्रसया अन्तर्राष्ट्रिय महासंघं उद्धार ज्या यानाच्वंगु दु । आपतकालीन व्यवस्थापनया निंतिं खाद्यान्न लिसें थीथी ग्वाहालि रेडक्रसं बियाच्वंगु दु । रेडक्रसया कथं खुसिबाः वइगु अप्वया वनाच्वंगु दुसा थुकिं अझं गुलिखे नागरिक विस्थापित जुइगु व क्षति जुइगु अवस्था दनि । रेडक्रसया अन्तर्राष्ट्रिय महासंघया दक्षिणएसिया क्षेत्रीय निर्देशक जेभियर क्यासलेनोसं धयादीगु दु, ‘खुसिबाःया प्रकोप न्हियान्हिथं अप्वया वनाच्वंगु दु । विस्थापित जूपिनि ल्याः न्हियानिहथं अप्वया वनाच्वंगु दु । अथेहे खुसिबाःया कारणं सीपिनि ल्याः नं अप्वया वनाच्वंगु दु । थ्व हे ल्याखं छुं न्हि तक प्रकोप अप्वया वन धाःसा दक्षिण एसियाली देशय् जक म्होतिं नं ६० लाख मनूत प्रभावित जुइगु खनेदु । थःपिं आपतकालीन व्यवस्थापनया निंतिं ज्या यानाच्वनागु खँ धयादिसें वय्कलं धयादीगु दु– खुसिबालं हःगु संकट समाधानया निंतिं ज्या यानाच्वनागु दु, तर मनसुन नकतिनि हे जक सुरु जूगुलिं थुकिं अझ तःधंगु क्षति याइगु खतरा दु । भारतीय राज्य आसामय् जक झिगू लाख नागरिक विस्थापित जूगु दु । थन ब्रम्हपूत्र खुसि बस्तिइ दुहां वयेवं म्होतिं नं ७५० गू गां चुइकायंकूगुदु । अथेहे नेपाःया दक्षिणपूर्वी भूभाग खुसिबालं यक्व क्षति जूगु दु । थन नं खुसिबालं यक्वसिया ज्यान वंगुदु । बंगलादेशय् नं खुसिबालं तःधंगुलिच्वः लाकूगु दुसा थन थ्यंमथ्यं १४ हजार नागरिक विस्थापित जूगु दु ।"
https://nepalbhasatimes.com/22499,अन्तर्राष्ट्रिय,  ,विमानय् स्याक्क न्ह्यः वयेवं ….,"बस, ट्याक्सी, माइक्रो, ट्याम्पुइ यात्रुतय्सं ल्वःमंकाः सामान त्वःफिका थकीगु ला सामान्य हे खः । तर यात्रु थः हे त्वःफित धाःसा छु यायेगु ले ? व नं मेमेगु यातायातया साधनय् मखु, हवाइजहाजय् ! थथे जूगु घटना ला गबलें नं न्यने नंगु मदुनि । अझ यात्रु हे त्वःफीगु घटना जुइ नं फइमखु, जू हे जूसां पत्याः नं याये फइमखु ।                                                         तर एअर क्यानाडाया विमानय् छम्ह यात्रु त्वःफिउगु दु । उडानया इलय् तसकं स्याक्क न्ह्यः वयेका च्वंम्ह विमानया मिसाम्ह यात्रुयात विमान अवतरण यायेधुंकाः नं वयात सुनानं थनेगु कुतः मयाः । क्यानाडाया क्युबेक धइगु थासं टोरन्टोया निंतिं उडान याःगु एअर क्यानाडाया विमानय् उडानया इलय् टिफनी एडम्स नांया यात्रुयात तसकं स्याक्क न्ह्यः वयेवं व विमानय् हे द्यन । एडम्सं थः विमानय् त्वःफिउगु जानकारी वया पासायात फोन यानाः बिल । तर एडम्सया दुर्भाग्य हे धाये माली कि फोन याःगु १ मिनेट दुने हे वयागु मोबाइलया ब्याट्री फुत । विमान दुने खिउँसे च्वंगुलिं वं मोबाइल नं चार्ज याये मखन । तर जब वयात न्ह्यलं चाल, विमानया ‘सिट बेल्ट’ चिना हे तःगु अवस्थाय् लानाच्वन । विमान धाःसा पार्क याना तये धुंकूगु जुयाच्वन । जहाज पार्क यानातःगु विमानस्थलया लागा व विमान दुने थुरुथुरु खाक्क हे ख्वाउँसे च्वं, पिने नं छुं हे खने मदयेक खिउँसे च्वं । थज्याःगु अवस्थाय् एडम्सं थः विमानय् त्वःफिउगु जानकारी वया पासायात फोन यानाः बिल । तर एडम्सया दुर्भाग्य हे धाये माली कि फोन याःगु १ मिनेट दुने हे वयागु मोबाइलया ब्याट्री फुत । विमान दुने खिउँसे च्वंगुलिं वं मोबाइल नं चार्ज याये मखन । अथे खःसां एडम्सया पासां विमानस्थलय् फोन यानाः थः पासा विमान दुने हे अलपत्र जुयाच्वंगु जानकारी बिल । थ्व दथुइ बल्ल बल्ल ककपिटय् तयातःगु छगः टर्च च्याकाः सकसिगुं ध्यान सालेगु कुतः यात, अले विमानं सामान ल्ह्यइपिं कर्मचारीतय्सं वयात खंकल । वयां लगत्तै हे उद्धारया निंतिं वःपिं एअर क्यानाडा कर्मचारीतय्सं एडम्सयात गाडी व होटलया व्यवस्था यायेगु तयारी याःगु खःसा एडम्सं उकियात अस्वीकार यासें फक्व याकनं थःगु हे छेँय् वनेगु इच्छा यात । वंगु जुन ९ कुन्हु जूगु थ्व घटनाया पुष्टि यासें एअर क्यानां थुकियात कयाःछानविन जुयाच्वंगु खँ न्ह्यथंगु दु ।"
https://nepalbhasatimes.com/22600,अन्तर्राष्ट्रिय,  ,सम्पत्ति ज्वनाःकुइँच,इहिपा यायेधुंकाः वा मस्त दयेधुंकाः मिजं नं मेम्ह मिसा हइगु व मिसा नं मेम्ह मिजंनाप बिसिउँ वंगु घटना समाजय् जुया वयाच्वंगु झीसं न्यना वयाच्वनागु हे खः । तर छम्ह राजकुमारी थेंज्याःम्ह मिसां थज्याःगु ज्या यात धइगु समाचार आतक न्यने नंगु मदुनि । खाडी राष्ट्रया दुबई अर्बपतितय् देय्कथं नांजाः ।                                                         थ्व हे दुबई देय्या अरबपति राजकुमार शेख मोहम्मद विन राशिद अल मकतूमया कलाः राजकुमारी हया बिन्त अल हुसैन नं अर्बौंया सम्पत्ति ज्वनाः बिसिउँ वंगु दु । अबौंया सम्पत्ति ज्वनाः राजकुमारी हया बिन्त दुबईया दरवार त्वःताः जक बिसिउँ वंगु जक मखु देय् हे त्वःताः बिसिउँ वंगु खः । समाचारकथं थौंकन्हय् बेलायतय् सुलाच्वन धयातःम्ह राजकुमारी हया बिन्तं ४ गू अर्ब ३३ गू करोड ख्वीगू लाख तका दां ज्वनाः बिसिउँ वंगु खः । राजकुमारी हया बिन्तं थुलिमछिं सम्पत्तिलिसें ११ दँ दुम्ह जलिला व ७ दँ दुम्ह जायेद नांया मस्त नं ज्वना वंगु दु । राजकुमारी हया बिन्त जोर्डनया जुजु अब्दुल्लाहया केहें (चिरिमांया म्ह्याय्) खःसा दुबईया राजकुमार मकतूमया खुम्हम्ह कलाः खः । राजकुमारी हया बिन्तं दुबईनं बिसिउँ वने न्ह्यः जर्मनी वंगु खः । अले अनं हे वं दुबईया जुजु सेख मोहम्मदलिसे तलाक (सम्बन्ध विच्छेद)या माग याःगु खः ।जर्मनी वंगु इलय् राजकुमारीं थःत राजनीतिक शरण बीत इनाप याःगु खःसा लिपा जर्मनीं हे वयात बेलायतय् बिसिउँ वनेत ग्वाहालि याःगु समाचारय् धयातःगु दु । न्हापां जर्मनीं राजकुमारीयात शरण बीत स्वःगु खःसां लिपा दुबईं वयात शरण बिल धाःसा राजनीतिक संकटया सामना यायेमालीगु धायेवं जर्मनीं थुकिं लिचिउगु खः । जर्मनीइ च्वनाच्वंगु इलय् राजकुमार मकतूमं थः कलाःयात लित छ्वया हयेगु निंतिं इनाप याःगु खःसा जर्मनी अधिकारीतय्सं उकियात अस्वीकार याःगु खः ।
https://nepalbhasatimes.com/22644,अन्तर्राष्ट्रिय,  ,मापसे यानाः मोबाइल चले यानादीमते !,"झीथाय् स्वनिगलय् थौंकन्हय् बहनि जुल कि ट्राफिक प्रहरीत थाय्थासय् च्वनाः मादक पदार्थ सेवन (मापसे) याःगु दु वा मदु धकाः चेकिंग यानाच्वनी । सतक दुर्घटनापाखें बचे जुइगु निंतिं थ्व बांलाः ज्या खत । थुकथं मापसे यानाः सवारी साधन चले मयायेत चेकिंग जक याइगु मखु, सार्वजनिक यातायात व थाय्थासय् बोर्डत तयातःगु नं झीसं खंकेफु ।                                                         थ्व छुं न्हूगु खँ मखु ।तर अय्लाः त्वनातःगु अवस्थाय् अर्थात मापसे यानाः मोबाइल चले यायेमते धकाः होर्डिङ बोर्डय् तयातल धाःसा थ्व थेंज्याःगु चर्चाया विषय मेगु जुइ मखु । भारत व पाकिस्तानया विवादास्पद क्षेत्र खः जम्मु काश्मिर । थ्व हे जम्मु काश्मिरय् भारतीय प्रहरीं थुकथं हे अय्लाः त्वनाः मोबाइल चले मयायेत इनाप यासें बोर्ड तयातःगु दु । काश्मिरया मुगल रोडस्थित राजमार्गय् प्रहरीं उकथं तयातःगु साइन बोर्ड थ्व इलय् सामाजिक संजालय् भाइरल जुयाच्वंगु दु । प्रहरीं राजमार्गय् तयातःगु उगु बोर्डय् अंग्रेजीं ‘अय्लाः त्वनातःगु इल य् मोबाइल फोनया प्रयोग यानादीमते’ धकाः च्वयातःगु दु । थ्व बोर्ड हालसालय् जक तःगु धाःसा मखु, ताःई हे दयेधुंकल । उगु बोर्ड तयातःगु किपा सामाजिक संजालय् व्यापक भाइरल जुइवं स्थानीय प्रशासनं उगु बोर्ड चिइकेत आदेश बिउगु दु । लिसें भारत प्रशासित काश्मिरया ऐतिहासिक, चर्चित व व्यस्त राजमार्गमध्ये छगू मुगल रोडय् उकथंया बोर्ड तयातःगु सम्बन्धय् अनुसन्धान तकं न्ह्याकेधुंकूगु दु  "
https://nepalbhasatimes.com/22763,अन्तर्राष्ट्रिय,  ,फुकेतय् पर्यटन प्रवद्र्धन,"येँ – थाइल्यान्डया लोकंह्वाःगु पर्यटकीय स्थल फुकेटय् शुक्रवाः नेपाः पाखें पर्यटन प्रवद्र्धनया ज्याझ्वः याःगु दु । बैंककय् च्वंगु नेपाली दूतावासं फुकेतय् च्वंगु नेपाली अवैतनिक वाणिज्य दूत व गैरआवासीय नेपाली संघया ग्वाहालिं नेपाःया संस्कृति व पर्यटन प्रवद्र्धनय् ग्वाहालि जुइ कथं प्रवद्र्धनात्मक ज्याझ्वः याःगु खः ।                                                         ज्याझ्वलय् न्ववानादिसें नेपाःया राजदूत गणेश ढकालं नेपाः व थाइल्यान्ड दथुइ द्विपक्षीय ग्वाहालिया अथाह सम्भावना दुगु खँ न्ह्यथँसें पर्यटन व लगानीया निंतिं नेपाः आकर्षक गन्तव्य कथं विकास जुइधुंकूगु खँ धयादिल । ऊर्जा, भौतिक पूर्वाधार, पर्यटन, कृषि, खानी व खनिजजन्य उद्योगय् प्रविधि हस्तान्तण लिसे लगानी यायेत थाइ उद्यमी व्यापारीतय्त राजदूत ढकालं इनाप यानादीगु खः । अथेहे थाइ विमान कम्पनीयात धार्मिक पर्यटन प्रवद्र्धनय् न्ह्याः वनेत सुझाव बियादिसें वय्कलं याकनं संचालनय् वयेत्यंगु गौतमबुद्ध अन्तर्राष्ट्रिय विमानस्थलय् तप्यंक हवाइ स्वापू कायम यायेत नं इनाप यानादिल ।ज्याझ्वलय् अवैतनिक वाणिज्यदूत प्रनी साकुलपिपातानां नेपाःया पर्यटकीय गन्तव्य बारे प्रचासर प्रसार यायेत थाइ पर्यटन व्यवसायीतय्त इनाप यानादीगु खः । थाइल्यान्डया उच्च सरकारी अधिकारी, उद्यमी, लगानीकर्ता, पर्यटन व्यवसायी व सञ्चारकर्मीतय् उपस्थिति दुगु ज्याझ्वलय् नेपाःया मौलिक कला संस्कृति न्ह्यब्वयेगु थीथी सांस्कृतिक ज्याझ्वः न्ह्यब्वःगु खः।"
https://nepalbhasatimes.com/22136,अन्तर्राष्ट्रिय,  ,"चेन्नइलय् लःया अभावं रेल्वे स्टेशन, होटल बन्द",भारतया दक्षिण शहर चेन्नइलय् लः मदयाः रेल्वे स्टेशन निसें रेष्टुराँ बन्द जूगु दु । थन लः भण्डारण यानातःगु प्यंगू प्रमुख जलाशय क्षेत्र सुना वनेवं लःया तच्वःगु अभाव जूगु खः । लःया अभाव अप्वया वयेवं तुरुन्त समाधान मालेगु निंतिं न्हूगु थासय् गाः म्हुइगु ज्या जुयाच्वंगु दु । लः अभावया कारणं सरकारं ट्यांकरं वितरण याइगु लः कायेत तकं सर्वसाधारणयात घन्टौं लाइन च्वने मालाच्वंगु दु ।                                                         ‘चेन्नइयात थ्व अवस्थापाखें वा वल धाःसा जक बचे यायेफइ’ छम्ह सरकारी अधिकारीं धाःगु दु ।जनसंख्याया ल्याखं भारतया खुगूगु तःधंगु शहर जुयाच्वंगु चेन्नइलय् वंगु छुं वाः न्ह्यवनिसें लःया अभाव सुरु जूगु खः । लः भण्डारण यानातःगु तःगू जलाशय क्षेत्र सुना वनेवं शहरया यक्व हे होटल व रेष्टुराँ अस्थायी रुपं बन्द याःगु खः । लः बचे यायेगु निंतिं रेल स्टेशनतय्त वातानुकूलित यायेगु दिकाबिउगु दुसा कर्मचारीतय्त नं ज्याकुथिइ मवसे छेँय् हे च्वनाः ज्या यायेत धाःगु दु । ‘तर छेँय् नं लःया अभाव सु जूगु दु । थज्याःगु अवस्थाय् जिमिसं छु यायेगु’ आइटी वर्कर्स एशोसियसनया महासचिव भिनोथ कालिगाइं धाःगु दु । लःया अभावया कारणं स्थानीयतय् दथुइ ल्वापु नं सुरु जुया वःगु दु । वं वालय् जक लः इनेगु खँय् विवाद जुइवं जःलाखःलायात छुरीं सूम्ह छम्हेसित प्रहरीं ज्वलंगु दु । छम्ह सामाजिक अभियन्तां चेन्नइयात थ्व स्थितिं बचे यायेगु खःसा जमिन तःलय्या लःया सतह अप्वयेकेमाःगु खँ धयादीगु दु ।
https://nepalbhasatimes.com/22764,अन्तर्राष्ट्रिय,  ,क्यालिफोर्नियाय् लिभुखाय् जारी,अमेरिकाया क्यालिर्फोनियाय् शक्तिशाली भुखाय् ब्वयेधुंकाः हाकनं व स्वयां तच्वःगु लिभुखाय् ब्वःगु दु । अमेरिकी भौगर्भिक सर्वेक्षण संस्था युएसजीएसया कथं शुक्रवाः सवा आठबजे पाखे ७.१ म्याग्निच्युडया लिभुखाय् ब्वःगु खः। थ्वयां न्ह्यव बिहिवाः ६.४ म्याग्निच्युडया भुखाय् ब्वःगु खः । शुक्रवाः ब्वःगु भुखाय् बिहिवाःया हे पराकम्पन जूगु खँ धाःगु दु ।                                                         शुक्रवाः ब्वःगु लिभुखाय्या केन्द्रविन्दु लस एञ्जल्स शहर स्वयां थ्यंमथ्यं २५० किलामिटर उत्तरय् लाःगु रिजक्रेस्ट शहर खः ।थ्यंमथ्यं २५ दँ लिपा क्यालिफोर्नियाया दक्षिण क्षेत्रय् केन्द्रविन्दु जुयाः तःभुखाय् ब्वःगु खः । थ्व तःभुखाय् लिभुखाय् अझं वयाच्वंगु दनिसां भौगर्भिक विज्ञतय्सं अझं यक्व शक्तिशाली पराकम्प वयेफुगु खँ धाःगु दु । तःभुखाय् ब्वः छुं ई लिपा हे हाकनं ५.४ रेक्टर स्केलया लिभुखाय् ब्वःगु खः । बिहिवाः सनिलय् वःगु थ्व पराकम्प लिपा यक्व मनूत ग्यानाः भागदौड यायेवं स्थिति असामान्य जूगु खँ स्थानीय अधिकारीतय्सं धाःगु दु । तः भुखाय् ब्वये धुंकाः जक ८० गू पराकम्प वयेधुंकूगु खँ अमेरिकन भौगर्भिक सर्वेक्षण संस्था (युएसजिएसं) धाःगु दु । थ्यंमथ्यं निगू करोड जनसंख्या दुगु क्यालिफोर्नियाय् २५ दँ लिपा ब्वःगु थ्व भुखाचं स्थानीय मनूतय्त त्रष्ट याःगु दु । तर भौतिक व मानवीय क्षति धाःसा तच्वःगु मजूगु खँ धाःगु दु । भुखाचं यानाः छुं मनूत घाःपाः जूगु दुसा ग्यासया पाइपलाइन तज्यानाः छुं छेँ मिं नःगु दु ।  
https://nepalbhasatimes.com/22132,अन्तर्राष्ट्रिय,  ,सितिकं पिज्जा भपियादिसँ,"प्रविधि जगतय् मोबाइल मनूतय् निंतिं अपरिहार्य जुइधुंकूगु दु । अझ मानव जीवनया छगू अभिन्न अंग हे धाःसां छुं पाइमखु । न्ह्यागु इलय् नं मनूत मोबाइलय् जक सनाच्वंगु खने दइ । अले मनूलिसे न्ह्याबलें नापं दयाच्वनीगु नं मोबाइल हे जुइधुंकल । नःसां, द्यंसां, च्वये ब्वने याःसां, चःबिइ वंसां नं मोबाइल मदयेकं मगाः ।                                                         थज्याःगु अवस्थायात ध्यानय् तयाः अमेरिकाया क्यालिफोर्नियाया छगू रेष्टुरेन्टं छगू अभियान हे न्ह्याकूगु दु । मोबाइल फोनप्रति थुभनं लगे जूगु नशायात चिइकेगु निंतिं क्यालिफोर्नियाया छगू फास्ट फुड रेष्टुरेन्टं सितिकं ‘पिज्जा’ इनेगु याना हःगु दु । उगु रेष्टुरेन्टय् नः वनीपिं गाहाकिं थःगु मोबाइल लकरय् तयेमाः । मोबाइल लकरय् तल धाःसा अर्डर हे मयाःसां उम्ह गाहाकियात सितिकं पिज्जा बी । लकरय् मोबाइल तःपिं आतक न्यय्म्हेसित तपाःगु साइजया पिज्जा डेलिभरी यायेधुंकूगु दु ।मोबाइल लकरय् तये हे माः धइगु छुं अनिवार्य धाःसा मदु । मोबाइल लकरय् तयेगु वा मतयेगु अधिकार गाहाकियात हे निहीत जुइ । थ्व अभियान शुरु जूगु लाक्कं स्ववाः तिनि दत । ‘फ्रि पिज्जा’ प्रावधानया कारणं अन पुचः पुचः हे मनूत वइगु आशा याःगु खः । तर गुलि गाहाकि वइगु आशा याःगु खः, उलि धाःसा वयाच्वंगु मदु । लकरय् मोबाइल तये न्ह्यः उकिया जांच नं जुइ, छाय्कि मनूतय्सं सितिकं पिज्जा नयेगु लोभं स्यंगु वा पुलांगु मोबाइल लकरय् मतयेमा धकाः खः ।"
https://nepalbhasatimes.com/22137,अन्तर्राष्ट्रिय,  ,ट्रम्पं हाकनं चुनाव ल्वाइगु,"अमेरिकी राष्ट्रपति डोनाल्ड ट्रम्पं राष्ट्रपतिया निक्वःगु कार्यकालया निंतिं नं चुनाव ल्वायेगु घोषणा यानादीगु दु । ट्रम्पं वइगु चुनावया निंतिं आधिकारिक रुपं हे चुनाव प्रचार अभियानया सुरु नं याःगु दु । सन् २०२० य् जुइगु राष्ट्रपतिय चुनावया निंतिं औपचारिक अभियानया सुरुवात यासें ट्रम्पं फ्लोरिडाय् जूगु छगू ¥यालीं सम्बोधन नं याःगु खः ।                                                         वय्कलं फ्लोरिडा राज्य थःगु ‘निगूगु छेँ’ खः धासें समर्थकतय्त मेगु प्यदँया कार्यकालया निंतिं छप्पँ जुइत इनाप यानादीगु खः । थ्व झ्वलय् ट्रम्पं विपक्षी डेमोक्र्याटिक पार्टीया आलोचना यासें उमिसं देय्यात कुचा कुचा थलेत्यंगु द्वपं बियादीगु खः । प्रारम्भिक मत सर्वेक्षण कथं ट्रम्प निक्वःगु कार्यकालया चुनावया निंतिं धाःसा डेमोक्र्याटस स्वयां लिउने लानाच्वंगु क्यनाच्वंगु दु । वय्कलं वइगु चुनावया निंतिं अभियान न्ह्याकेगु झ्वलय् ‘अमेरिका फस्ट’ धयागु नारायात हे हाकनं न्ह्यःने हःगु दु । मेखे ट्रम्पं आप्रवासीतय् बारे कडा छवि धाःसा कायम हे यानातःगु दु । सोमवाः नं छगू ट्विट यासें ट्रम्पं अमेरिकाय् सुचिकृत मदुपिं आप्रवासीत गुलि याकनं अमेरिका वइ, उलि हे याकनं देश निकाला नं याना छ्वयेगुजुइ धकाः ख्याच्वः बिउगु दु ।"
https://nepalbhasatimes.com/22445,अन्तर्राष्ट्रिय,  ,मेक्सिकोय् अमेरिका वनेत्यंपिं सछिम्हं मल्याक अवैध आप्रवासी ज्वन,"मेक्सिकोया प्रहरीं अवैध रुपं अमेरिका दुहां वनेत्यंपिं १०१ म्हेसित ज्वंगु दु । पूर्व मेक्सिकोया भेराक्रुज राज्यय् ट्याक्टरय् च्वनाः वनाच्वंगु इलय् उमित ज्वंगु खः । ज्वंपिं मध्ये ८६ म्ह वयस्क व मेपिं मस्त जूगु खँ धाःगु दु । थुपिं आप्रवासीत मध्ये अमेरिकी देय् होन्डुरस, एल साल्भाडोर, ग्वाटेमाला व निकारागुवायाया नागरिकत जूगु खँ धाःगु दु ।                                                         अथेहे टान्तोयुका नगरय् नं अमेरिका दुहां वनेत बसय् च्वनावःपिं झिंन्याम्हेसित मेक्सिकोया प्रहरीं ज्वंगु दु । मेक्सिकों वंगु निवाः दुने अमेरिका दुहां वनेत स्वइपिं अवैध आप्रवासीतय् विरुद्ध कारवाही तच्वयेकाहःगु दु । मेक्सिको व अमेरिका दथुइ वंगु जून ७ य् आप्रवासी पनेगु सम्बन्धी सम्झौता जुइधुंकाः मेक्सिकों अमेरिकी सीमापाखे हजारौं सुरक्षाकर्मी परिचालन यानाच्वंगु दु । मेक्सिकोय् सुरक्षा कडा यायेवं अमेरिका दुहां वनीपिं आप्रवासीतय्सं धाःसा थाकुगु लँपु ज्वनेगु यानाहःगु दु । थथे हे थाकुगु लँपु पाखें अमेरिका दुहां वनेत स्वःम्ह एल साल्भाडोरया अबु व म्ह्याय्या सीम्ह म्हीगः रिया ग्रान्डे खुसिइ लुइकूगु खः । संयुक्त राष्ट्र संघं शरणार्थी सम्बन्धी उच्च आयोगं अबु व म्ह्याय्या थ्व मृत्यु तसकं दुःखद् जूगु व थुकियात स्वीकार यायेमफइगु खँ धाःगु दु । आप्रवासी सम्बन्धी ज्या याना वयाच्वंपिंसं मेक्सिको व अमेरिका दथुइ आप्रवासी पनेगु निंतिं जूगु सम्झौताया हे कारणं आप्रवासीतय्सं थज्याःगु हृदयविदारक मृत्यु फयेमाःगु खँ धाःगु दु ।"
https://nepalbhasatimes.com/22184,अन्तर्राष्ट्रिय,  ,मलेसियन विमानय् क्षेप्यास्त्र कयेकूलिइ प्यम्ह दोषी ठहर,"मलेसियन एयरलाइन्सया एमएच १७ विमान कुर्कूगु सम्बन्धय् छानविन यानाच्वंगु अनुसन्धानकतातय्सं स्वम्ह रुसी व छम्ह युक्रेनी नागरिकयात दोषी ठहर याःगु दु ।युक्रेनया आकाशय् ब्वाच्वंगु इलय् न्यादँ न्ह्यव विमानयात गोलीं कयेकाः कुर्कूगु खः । थुकी लानाः विमानय् च्वनावःपिं २९८ म्हं सीगु खः ।                                                         अनुसन्धानकर्तातय्सं रुसी नागरिक आइगोर गर्किन, सर्गेइ डुबिन्स्की व ओलेग पुलाभोटया लिसें युक्रेनी नागरिक लियोनिद खार्चेन्कोयात दोषी ठहर याःगु खः । थुपिं प्यम्ह डोनेस्क पिपुल्स रिपब्लिकया पृथकतावादी सैनिक व जासुसी नेतात खः ।नेदरल्यान्डया अनुसन्धाता फ्रेड वेस्टरबेकं पूर्वी युक्रनय् रुसपाखें अत्याधुनिक बियुके क्षेप्यास्त्र प्रणाली दुत हयेगु ज्याय् थुपिं प्यम्ह हे मू जिम्मेवार खः धासें तर उमिसं हे क्षेप्यास्त्र कयेकूगु खः कि मखु धयागु पुष्टि मजूनिगु खँ धाःगु दु । थ्व मामिलाय् दोषी ठहर जूपिंत वइगु दँया मार्च निसें नेदरल्यान्डय् मुद्दा न्ह्याकीगु जूगु दु । तर रुसी व युक्रेनं थःपिनिगु देय् नागरिकतय्त नेदरल्यान्डय् सुपुर्दगी यायेत अस्वीकार याःगुलिं उमिगु अनुपस्थितिइ हे मुद्दाया सुनुवाइ जुइगु जूगु दु । रुसं विमान कुर्कूगु सम्बन्धय् थःगु देय्या नागरिक निर्दोष दुगु दावी यानाच्वंगु दु । अनुसन्धानकर्तातय् सिफारिस कथं दोषी ठहर जूपिं प्यम्हेसिया विरुद्ध अन्तर्राष्ट्रिय पक्राउ पूर्जी जारी यायेधुंकूगु दु । अनुसन्धानकर्तातय्सं उपिं प्यम्हेसितं सुपुर्दगी हे यायेमाः धकाः धायेमफइगु खँ धाःगु दु । ‘रुस व युक्रेनया कानुनय् हे थः नागरिकयात सुपुर्दगी यायेगु प्रावधान मदुगुलिं सुपुर्दगी या धायेफइमखु, तर अनुसन्धनय् निगुलिं देशं ग्वाहालि यायेमाः धयागु खँय् जिमिगु धारणा दु’ अनुसन्धानकर्ता वेस्टरबेकं धाःगु दु । मलेसियन एयरलाइन्सया उगु विमान नेदरल्यान्डसया आम्स्टर्डमं मलेसियाया क्वालालम्पुर वनाच्वंगु इलय् क्षेप्यास्त्र कयेकाः कुर्कूगु खः । थ्व घटनाय् लानाः सीपिनि थःथितिपिंसं दोषीयात कारवाही यायेत सिफारिस याःगुयात लसकुस याःगु दु ।"
https://nepalbhasatimes.com/22186,अन्तर्राष्ट्रिय,  ,जिनपिङ्ग उत्तर कोरियाया भ्रमणय्,चिनिया राष्ट्रपति सी जिनपिङ्गं बिहिवाःनिसें उत्तर कोरिया भ्रमण सुरु यानादीगु दु । जिनपिङ्ग निन्हुयंकंया भ्रमणया निंतिं उत्तर कोरिया झायादीगु खः । थ्व भ्रमणया झ्वलय् जिनपिङ्गं उत्तर कोरियाली नेता किम जोंग उन लिसे परमाणु निशस्त्रीकरण व आर्थिक मुद्दाय् खँल्हाबल्हा याइगु खँ धाःगु दु ।                                                         जापानय् जुइत्यंगु जी २० या सम्मेलन न्ह्यव निम्ह नेतातय् दथुइ जूगु खँल्हाबल्हायात नं अर्थपूर्ण रुपं वयाच्वंगु दु । जापानय् जिनपिङ्गं अमेरिकी राष्ट्रपति डोनाल्ड ट्रम्पलिसे नं खँल्हाबल्हा यायेत्यंगु दु । वंगु दछि न्ह्यवनिसें शी जिनपिङ्ग व किम जोंग उन दथुइ नापलायेगु ज्या तच्वयावःगु दु । थ्व दछिया दुने जक निम्ह नेतातय् दथुइ प्यक्वः खँल्हाबल्हा जुइधुंकूगु दु । तर चिनिया राष्ट्रपति उत्तर कोरिया वंगु धाःसा न्यादँ लिपा न्हापांखुसी खः । जिनपिङ्ग उत्तर कोरियाली नेता लिसे परमाणु निशस्त्रीकरण बारे खँल्हाबल्हा यानाः जापानय् ट्रम्प लिसे नं थ्व बारे खँल्हाबल्हा यायेफुगु खँ धाःगु दु । उत्तर कोरियाया परमाणु निःशस्त्रीकरण सम्बन्धी छुं ई न्ह्यव जक उत्तर कोरियाली नेता व अमेरिकी राष्ट्रपति दथुइ निक्वः वार्ता जुइधुंकूगु दु ।
https://nepalbhasatimes.com/21763,अन्तर्राष्ट्रिय,  ,ल्हाः मदयां छु जुल ?,"झीगु समाजय् आतक नं कां, खू, धुसि वा शारीरिक रुपं अपांग जूपिंत स्वयेगु दृष्टिकोण बांलाः मजूगु जक मखु, इमित याइगु व्यवहार नं बांलाः मजू । अथे खःसां नं इमिसं थःपिंसं नं समाजया निंतिं छुं याये फु, यानाः क्यने फु धकाः थःत उदाहरणया रुपय् प्रस्तुत यानाच्वंगु झीसं आपालं खंकेफु ।                                                         शारीरिक रुपं असक्त जूसां प्याखं हुलेगु, चित्र च्वयेगु, थीथीकथंया क्रियाकलाप यानाच्वंगु झीसं स्वया च्वनागु हे खः । धाइ शारीरिक अपांग जूसां दृढ इच्छाशक्ति दत धाःसा सगरमाथा नं गये फइ । थुकिया छगू ज्वलन्त उदाहरण खः अमेरिकाया जेसिका कोक्स । जेसिकाया जन्मकालंनिसें हे निपां ल्हाः मदु । उकिं वयागु दिन चर्या गुलि असहज धइगु खँ झीसं अनुमान यायेफु । तर वयाके दुगु हिम्मत व इच्छाशक्ति धाःसा धाथें सुं सबलांग स्वयां म्हो मजू । अमेरिकाया एरिजोना निवासी ३० दँ दयेधुंकूम्ह जेसिका छम्ह कुशल विमान चालकलिसें पौडीवाज, तेक्वान्दो कासामि जक मखु, ‘मोटिभेसन स्पीकर’ नं खः । अझ तेक्वान्दोय् ला वं ‘ब्ल्याक बेल्ट’ तकं प्राप्त यायेधुंकूगु दु । जन्मंनिसें हे निपां ल्हाः मदुसां थःगु दृढ इच्छाशक्ति पूरा यायेत सशक्त रुपं न्ह्यचिलाच्वंम्ह जेसिकां सन् २००५ य् ‘फेडरल एभिएसन एडमिनिस्ट्रेसन’य् पाइलट प्रशिक्षण कयाः सन् २००८ य् अनुमति पत्र तकं प्राप्त याःगु खः । जेसिकां चिग्वःगु जहाज उडान यायेगु अनुमति काःगु खः । जेसिकायात जीवनया हरेक मोडय् वयात प्रेरणा बिया वयाच्वंम्ह वया मां खः । मामं बिउगु प्रेरणाया कारणं हे सफलताया त्वाथः गया वनाच्वंम्ह जेसिकां थः थें हे अपांग जूपिंत अभिप्रेरित यायेगु ल्याखं मोटिभेसन कक्षाय् सहभागि जुयाच्वंगु दु । थ्व झ्वलय् जेसिकां आतकया दुने नीगू स्वयां अप्वः देशय् मोटिभेसनया कक्षाय् सहभागि जुयाः प्रशिक्षण तकं बी धुंकूगु दु ।  "
https://nepalbhasatimes.com/22242,अन्तर्राष्ट्रिय,  ,पाकिस्तान जुयाः भारत वनेत भिसा,"येँ – नेपाः व भारतीय नागरिकयात छगू देशं मेगु देशय् वये–वने यायेत भिसा आवश्यक मजू । अथे खःसां पाकिस्तान लिसें चीन, हंगकंग व मकाउ देशं ट्रान्जिट जुयाः भारत दुहां वने माल धाःसा भिसा आवश्यक जुइगु खँ धाःगु दु । भारतस्थित नेपाली राजदूतावासं म्हिगः जारी याःगु छगू विज्ञप्तिइ थ्व खँ धयातःगु खः ।                                                         लिसें भारतीय अध्यागमन पार यानाः साउदी अरेबिया, कतार, कुवेत, युएई, ओमन, बहराइन, इराक, लिबिया व लेबनान यात्रा याइपिंसं ‘नो अब्जेक्सन’ लेटर कायेमाःगु खँ नं विज्ञप्तिइ धयातःगु दु । भारतस्थित नेपाली दूतावासं थ्व नो अब्जेक्सन लेटर जारी याइ ।"
https://nepalbhasatimes.com/21783,अन्तर्राष्ट्रिय,  ,ओजिलया इहिपाय् राष्ट्रपति ‘बेस्टम्यान’,जर्मनीया पुलांम्ह मिडफिल्डर मेसुट ओजिलं पुलांम्ह मिस टुर्कि अमीन गल्सलिसे ब्याहा याःगु दु । ओजिलया इहिपा समारोहय् टर्किया राष्ट्रपति रेचेप तै्ययप अर्दोआन ‘बेस्ट म्यान’ जुयादीगु खः । ओजिल मूलतः टर्कियाम्ह खः । छुं दँ न्ह्यव टर्किया राष्ट्रपति अर्दोआन लिसे च्वनाच्वंगु किपा पिहांवःबलय् ओजिलया तच्वःगु आलोचना जूगु खः ।                                                         थ्व विवाद पिहां वयेवं ओजिलं थःत जातीय भेदभाव याःगु धासें अन्तर्राष्ट्रिय फुटबलं हे संन्यास काःगु खः । ओजिलं थःगु ब्याहाया निंतिं राष्ट्रपति अर्दोआनयात बेस्ट म्यान जुइत न्यनागु खँ सार्वजनिक याःबलय् नं तसकं विवाद पिहांवःगु खः । ओजिल व गल्सया ब्याहा टर्किया बोस्फोरसया सिथय् च्वंगु आलिशान होटलय् जूगु खः ।
https://nepalbhasatimes.com/21832,अन्तर्राष्ट्रिय,  ,हंगकंगय् तःधंगु प्रदर्शन,"विदेशी शक्तिया ल्हाः दुगु चीनया द्वपं                                                          हंगकंगय् प्रहरी व प्रदर्शनकारी दथुइ हिंसात्मक झडप जूगु दु । सुपुर्दगी सम्बन्धी छगू प्रस्तावित कानुनया विरोधय् लाखौं मनूत प्रदर्शनय् कुहां वःगु खः । प्रदर्शनकारीतय्त थ्व प्रस्तावित कानुनं चीनयात हंगकंगय् च्वंपिं थः राजनीतिक विपक्षीयात निसाना दयेकी धयागु चिन्ता जुयाच्वंगु दु । चिनियाँ सञ्चारमाध्यमतय्सं हंगकंगय् जूगु प्रदर्शनय् विदेशी शक्तिया ल्हाः दुगु द्वपं बिउगु दु । विदेशी शक्तितय्सं चीनयात चोट बीत हंगकंगय् विध्वंश हयेत स्वःगु खँ अनया सरकारी संचारमाध्यमं न्ह्यथँगु दु ।तुयुगु लँ पुनावःपिं प्रदर्शनकारीतय्सं तच्वःगु गर्मी जूसां ताःई तक प्रदर्शन याःगु खः । प्रदर्शनय् तःधंगु ल्याखय् व्यवसायी, कानुनया विद्यार्थी, धार्मिक समूह व प्रजातन्त्रया पक्षधरतय् सहभागी दुगु खँ धाःगु दु । हंगकंगया नेत्री क्यारी लामं धाःसा विरोध जूसां सुपुर्दगीया योजना लित मकायेगु खँ धाःगु दु । सोमवाः संवाददातातलिसे खँ ल्हासें हंगकंगया कार्यकारी प्रमुख ल्यामं थ्व कानुन आवश्यक दुगु खँय् बः बिसें थुकी मानवाधिकारया रक्षा जुइगु खँ धयादीगु दु । प्रर्दशनकारीतय्सं विरोध ¥यालीं झिगू लाख मनूत सहभागी दुगु खँ धाःगु दु । निगू दशक लिपा हंगकंगय् थज्याःगु तःधंगु प्रदर्शन जूगु खः । तर प्रहरीं धाःसा थ्व प्रदर्शनय् निगू लाख ४० हजार जक मनूत सहभागी जूगु खँ धाःगु दु । आयोजकतय् अनुमान ठीक खःसा सन् १९९७ य् हंगकंग चीनयात हस्तान्तरण याःबलय् जूगु प्रदर्शन धुंकाः थ्व दकलय् तःधंगु प्रदर्शन जुइ । ¥याली क्वचायेधुंकाः प्रहरी व सयौं प्रदर्शनकारी दथुइ झडप जूगु खः । ख्वाःपाः पुनातःपिं प्रदर्शनकारीतय्सं प्रहरी तयातःगु बार चिइकाः विधान परिषदय् दुहां वनेगु कुतः याःगु खः । थ्व लिपा प्रहरीं अश्रुग्यास कयेकाः लाठी चार्ज याःगु खः ।  "
https://nepalbhasatimes.com/21853,अन्तर्राष्ट्रिय,  ,वालय् छुं भचा अय्लाः त्वंसा चिनि ल्वय्या जोखिम कमजुइ,सुं मनुखं वालय् स्वक्वः निसें प्यक्वः तक अय्लाः सेवन याइ व मनूयात गबलें अय्लाः मत्वनीम्ह मनू स्वयां चिनिल्वय् (मधुमेह) जुइगु सम्भावना कम खनेदुगु डेनमार्कया अनुसन्धानकर्तातय्सं धाःगु दु ।                                                         हिइ चिनिया मात्राया व्यवस्थापन यायेगु सम्भावनाया कारणं खास यानाः वाइनया सेवन फाइदाजनक जुइ फइगु डायवेटोलोजियाय् प्रकाशित उगु अध्ययनय् धयातःगु दु । अनुसन्धानकर्तातय्सं ७० द्वः मनूतय्गु उमिसं सेवन याइगु अय्लाःया परिमाण व उमिसं ग्वक्वःतक सेवन याइ धइगु बारे न्यनेकने याःगु खः ।तर विशेषज्ञपिंसं थुकियात धयातःकथंया परिमाण स्वयां अप्वः अय्लाः त्वनेगु अनुमति दुगु रुपय् मकायेत धयातःगु दु ।  
https://nepalbhasatimes.com/21874,अन्तर्राष्ट्रिय,  ,"मालीइ नरसंहार, जातीय ल्वापुइ सछिम्हेसिया हत्या","अफ्रिकी देय् मालीइ डोगोल जातिया बसोबास दयाच्वंगु छगू गामय् जूगु आक्रमणय् थ्यंमथ्यं सछिम्ह मनूत सीगु खँ धागु दु । थ्व आक्रमण मालीया मोप्ती क्षेत्रया साङ सह लिक्कसंलाःगु सोबामे दा धाःगु थासय् जूगु खः । अधिकारीतय्सं आःतक ९५ म्हेसिया सीम्ह लुइकेधुंकूगु दुसा मेपिनि सीम्ह मालाच्वंगु दु ।                                                         लूपिं सीम्ह मध्ये अप्वः धयाथें च्याकातःगु अवस्थाय् लूगु खः । मालीस्थित संयुक्त राष्ट्र संघीय शान्ति अभियानं थ्व घटना जूगु थासय् हाकनं अज्याःगु आक्रमण मजुइमा धकाः हवाइ ग्वाहालि छ्वयेधुंकूगु दु । राष्ट्र संघीय मानवाधिकार पर्यवेक्षकतय् छगू पुचलं थ्व नरसंहारया अनुसन्धान यायेत माली सरकारयात ग्वाहालि यानाच्वंगु दु । छुं ई न्ह्यवनिसें मालीइ थज्याःगु आक्रमणया घटनात जुया वयाच्वंगु दु । थज्याःगु छुं छुं आक्रमण निगू जाती दथुइ ब्वलंगु द्वन्द्वःया कारणं जूगु खनेदु । गुलिं आक्रमणय् जिहादी पुचः नं संलग्न खनेदु ।मालीइ शिकार याना जुइपिं डोगोन समुदाय व फुलानी समुदायया अर्धघुमन्ते गोठालातय् दथुइ इलय्ब्यलय् संघर्ष जुइगु याः । माली सरकारं आक्रमणकारीतय्सं उगु गामय् स्थानीय ई कथं सुथय् ३ बजे पाखे आक्रमण याःगु खः । सरकारं झिंगुम्ह मनूत अझं तनाच्वंगु खँ धाःगु दु । नरसंहारया समाचार वयेवं मालीया राष्ट्रपति इब्राहिम बुबकार काइटा स्वीट्जरल्यान्डया थःगु भ्रमण चिहाकः यानाः स्वदेश लिहांवंगु दु । वय्कलं प्रतिशोधया भावनां देय् न्ह्याः वनेफइमखु धासें सकलें मालीवासीयात एकताया आह्वान याःगु दु । थुगु घटनाय् म्वायेत ताःलाःम्ह अमादु टोगो नांया छम्ह मनुखं समाचार एजेन्सी एएफपीयात न्यय्म्हं मल्याक मनूत मोटरसाइकल, पिकअपं थीथी हतियार ज्वनाः आक्रमण याःवःगु खः । बिसिउँ वनेत स्वःपिंत नं लित्तुलिनाः स्याःगु खःसा मस्त, बुरा, मिसा छुं मधासे आक्रमण याःगु खः । थ्व आक्रमणयात कयाः आःतक छुं नं पुचलं जिम्मेवारी काःगु मदुनि । थ्व आक्रमणय् सोबामे दामाय् च्वनीपिं मनूत मध्ये स्वब्वय् छब्व मनूतय् ज्या वंगुखँ धाःगु दु । थन वंगु मार्च महिनाय् डोगोन जातिया वसः पुनातःपिं सशस्त्र आक्रमणकारीतय्सं सछि व स्वीम्ह फुलानीतय् हत्या यानाबिउगु खः । उबलय्या आक्रमण लिपा डोगोनतय् ‘डा ना अम्बास्सागा’े नांया संगठनयात सरकारं प्रतिबन्ध तयाबिउगु खःसा डोगोनतय्सं धाःसा थ्व समूह थःपिनि आत्मरक्षाया निंतिं जक जूगु व थःपिंके छुं कथंया हतियार नं मदुगु व उगु हत्याय् थ ःपिं संलग्न मदुगु दावी याना वयाच्वंगु दु । मालीइ च्वंगु संयुक्त राष्ट्र संघीय नियोगं वंगु मे ३१ तारिखय् पितबिउगु प्रतिवेदनय् मध्य मालीया अवस्था न्हियान्हिथं खराब जुया वनाच्वंगु खँ न्ह्यथनातःगु दु ।"
https://nepalbhasatimes.com/21887,अन्तर्राष्ट्रिय,  ,गोवाय् दछिया लछि जक खने दइगु गां,"भारतया पश्चिमी राज्य गोवाय् च्वंगु छगू गां दछिया छक्वः जक खने दइसा मेगु झिंछला लखय् दुनाच्वनी । थनं बसाइ सरे जूपिं स्थानीय बासिन्दात लखं पिने लाइ लछि थःपिनि थातथलोय् वनाः लछियंकं लसता हना न्ह्यइपुकी ।भारतया पश्चिमी घाटय् निगू पहाडया दथुइ लाःगु कुर्डी गांया दथुं सलाउलिम खुसि न्ह्याइ ।                                                         गुगुं इलय् थ्व दक्षिणपूर्वी गोवाया छगू जीवन्त गां जुयाच्वंगु खः । कुर्डीया बासिन्दापिनि धापूकथं थनया अस्तित्व सन् १९८६ स दुनावन । राज्यं दयेकूगु न्हूगु बाँधया कारणं कुर्डी गां पूर्णरुपं लखय् दुनावन । तर, दछिया मे महिनाय् छक्वः धाःसा लःया सतह घटे जुइ, गुकिं गांया भग्नावशेष खनेदइ । चिरबायाच्वंगु बँ, सिमाया थुचा उगु गांया छेँ व धार्मिक संरचनाया अवशेष, पुलांगु घरेलु ज्वलं व थाय्थासय् लः मुनाच्वंगु बँ खनेदइ । लगभग स्वद्वः जनसंख्या दुगु उगु गांया उर्वर भूमि नं खः । वाया नापं नैंक्या, काजु व अँथें जाःगु सिसाबुसा पीगु ज्या थनया बासिन्दापिंसं याना वयाच्वंगु खः । थुगु गामय् हिन्दू, मुस्मां व इसाई धर्मावलम्बीपिं च्वनेगु याना वयाच्वंगु खः । तर सन् १९६१ स गोवा पोर्चुगलपाखें मुक्त जुइधुंकाः धाःसा यक्व हे हिलासु वल ।स्वतन्त्र जुइधुंकाः गोवाया न्हापांम्ह मुख्यमन्त्री दयानन्द बान्दोडकरं कुर्डीया भ्रमण यानाः राज्यया न्हापांगु बाँध दयेकेगु जानकारी बिल । दक्व स्थानीय बासिन्दापिंत सःताः उगु परियोजनापाखें दक्वसित लाभान्वित जुइ खँ न्ह्यथन । गां पूर्णरुपं डुबे जुइगु जूसां थःपिनिगु त्यागं बृहत्तर हित जुइगु जानकारी बिउगु खँ उगु छलफलया छुं भचा लुमन्ति दुगु खँ ७५ दँया गजानन कुर्डीकरं न्ह्यथनादिल ।  "
https://nepalbhasatimes.com/20040,अन्तर्राष्ट्रिय,  ,दकलय् तग्वःगु जहाज,"विश्वय् दकलय् तग्वःगु हवाइजहाज छु खः ? यदि सुनानं छितः न्यन धाःसा छिं शायद ‘बोइङ, कार्गो वा जेट, कंकड आदि विमानया नां कयादी जुइ । लुमंकादिसँ थुपिं छुं नं जहाज विश्वया दकलय् तग्वःगु जहाज मखु । विश्वया दकलय् तग्वःगु जहाज खः ‘स्ट्र्याटोलन्च ।’ थ्व जहाजं हालय् जक न्हापाखुसी उडान याःगु दु ।                                                         स्ट्र्याटोलन्चं न्हापांखुसी सफल परीक्षण उडान यायेगु झ्वलय् ४,५७२ मिटरया दूरी पार याःगु खः । जहाजय् दइगु पपूया लिधंसाय् स्ट्र्याटोलन्च जहाजयात विश्वया हे दकलय् तग्वःगु जहाज नालाकाःगु खः । थ्व जहाजं उडान याःगु इलय् प्रतिघन्टा २ सय ७४ किलोमिटरया गतिं उडान याःगु अन्तर्राष्ट्रिय संचारमाध्यमं न्ह्यथंगु दु । पपूया लिधंसाय् संसारया हे दकलय् तग्वःगु जहाजकथं कयातःगु थ्व जहाजय् जडान यानाःगु पपूया हाकः जक हे ११७ मिटर ताःहाकः । अथे हे थ्व जहाजय् खुगः इन्जिन दु । स्ट्र्याटोलन्च कम्पनीं निर्माण याःगु थ्व जहाजं पृथ्वीया अक्षय् च्वंगु भू–उपग्रहतकया यात्रा सहज जुइगु विमान निर्माण कम्पनीया दावी दु । थ्व विमान स्वयेबलय् नं अजू चायापु । छाय्कि आतक झीसं गुलि नं जहाज खनाच्वनागु दु, व दक्वं छगः बडीया खः । तर स्ट्र्याटोलन्च जहाज स्वयेबलय् हे निगः जहाजया बडी स्वानाः दयेकातःगु थें खनेदु । निगः जहाजया बडी स्वानाः दयेकातःगु थ्व जहाज संसारया हे दकलय् तग्वःगु जहाज जूगु दावी नं निर्माण कम्पनीया दु ।  "
https://nepalbhasatimes.com/20091,अन्तर्राष्ट्रिय,  ,खिचायात खाना  नकूगुया जरिवाना,"मनूतय्सं थम्हं नयेधुंकाः ल्यं दुगु नसा दुसा छेँय् लहिनातःपिं मदुसा पिने लाछि, चुक, ननि, त्वालय् च्वंपिं खिचा वा मेपिं जनावरयात नकेगु याइ । थथे जनावरयात नसा नकेगु गुलिखे मनूतय् शौख नं जुयाच्वनी । इमिसं थः नसें मनसें जनावरयात नकाच्वंगु दइ । विशेष यानाः जनावरप्रेमीतय्सं असहाय, छाडा त्वःता तःपिं जनावरयात नकेगु जक मखु, इमिगु सुसाःकुसाः नं यानाच्वंगु दइ ।                                                         थथे यायेबलय् थःत पुण्य प्राप्त जुइगु इमि विश्वास दुसा गुलिसिनं जनावरप्रतिया मतिनाया कारणं थथे यायगु खः । तर सुं जनावरयात हे नसा नकूगु धासें जरिवाना पुइकूगु घटना थौंतक न्यने नंगु मदुनि । घटना भारतया खः । मुम्बईया कान्दीवाी धइगु थासय् स्थानीय ‘निसर्ग हेभेन सोसाइटी परिसर’य् लाछिखिचायात नसा नकूगु द्वपनय् छम्ह नेहा देतवानी नांया मिसायात करिब खुगू लाख तका (स्वंगू लाख ख्वीद्वः भारु) जरिवाना याःगु दु । सोसाइटी परिसर दुने खिचायात नसा नकेबलय् खिचात ज्याथजिथिपिं, मस्त व मेपि मनूतप्रति तसकं आक्रामक जुयाः उइगु व अज्याःगु थासय् तसकं फोहर नं जुइगु ठहर यासें सोसाइटी देतवानीया जरिवाना क्वःछिउगु खः । सोसाइटीं थः यसे उलि तःधंगु मात्राया धनराशीया जरिवाना न्यंकूगु मखसे समाजया बैठकय् ९८ प्रतिशत मतं देतवानीयात सजाय यायेगु निर्णय याःगु खः । उखे खिचायात नसा नकूगु द्वपनय् सजाय न्यंकातःम्ह नेहायाकथं खिचायात नसा नकूगुलिं हे वयात न्हिं नीन्यासः भारु जरिवाना क्वःछिनातःगु जुयाच्वन । वंगु मार्च महिनातकया दुने वयात जरिवाना वापत ३ गू लाख ख्वीद्वः भारुया बिल भुक्तानीया निंतिं वःगु इलय् जक थः झसंग वंगु नेहां धाःगु दु । थम्हं नसा नकापिं लाछिखिचात मखसे उगु हे थासय् जन्म जुयाः ब्वलंपिं जूगु व मानवीयताया ल्याखं थम्हं उकथं नसा नकागु नेहाया धापू दु ।"
https://nepalbhasatimes.com/19731,अन्तर्राष्ट्रिय,  ,वइला अफगानिस्तानय् शान्ति ?,"दाऊद आज्मी, बिबिसी                                                          अमेरिका थौंकन्हय् अफगानिस्तानं थः सेना लित हयेगु खँय् गम्भीर दु । अमेरिकी सेना अफगानिस्तानय् ल्वानाच्वंगु ताःई लिपा युद्ध क्वचायेकेगु खँय् गम्भीर जुयाच्वंगु थ्व हे न्हापांखुसी खः । वंगु अक्टोवर निसें आःतकया दुने अमेरिकी अधिकारी व तालिवानया प्रतिनिधि दथुइ न्याक्वः तक तप्यंक वाता जुइधुंकूगु दु, अले याकनं हे निगुलिं पक्ष खुक्वःगु वार्ताया निंतिं आमने सामने जुइग अपेक्षा नं जुयाच्वंगु दु । न्याक्वः तक जूगु वार्ताया मू विषय थ्व जूगु दु कि अमेरिकी सेना अफगानिस्तानय् सुरक्षित व शान्तिपूर्वक पिहां वनेगु जुइ, उकिया पलेसा विद्रोहीतय्सं थ्व ग्यारेन्टि बीमाः कि अफगानिस्तानया जमीन पिनेया विद्रोहीतय्सं छ्यलीमखु, न त थ्व विद्रोही पक्षय् विश्वयाया निंतिं खतरा जुइ । तालिवानं अमेरिकाय् जूगु ९/११या आक्रमणकारी अलकायदायात शरण बिउगु कारणं अमेरिकी नेतृत्वया गठबन्धनं सन् २००१ य् तालिवान विरुद्ध आक्रमण याःगु खः । अफगानिस्तानय् युद्धविराम यानाः शान्ति बहाली यायेगु उलि अःपुगु ज्या धाःसा मखु । शान्ति बहालीया निंतिं यायेगु सहमति हे दकलय् तःधंगु मुद्दा जुयाच्वंगु दु । कतारया राजधानी दोहाय् जूगु अमेरिका व तालिवान दथुया वार्ता थ्व मुद्दायात ल्ह्वनेगु पलाः जक खः, गुकिया लिच्वः छु वइ धयागु अझं सुनिश्चित मदुनि । थ्व सहमति चूलाकेगु निंतिं अझ गुलिखे जोखिम व मुश्किलया सामना यायेमालि तिनि । तालिवान वार्ताय् च्वनाच्वंसां अफगानिस्तानय् देन्यंकं अझं लगातार युद्ध जुयाच्वंगु हे दनि । आः नं सन् २००१ या तुलनाय्अ फगानिस्तानया तःधंगु ब्व अझ नं उमिगु हे नियन्त्रण दनि, अले अन उमिगु प्रभाव नं अप्वया वनाच्वंगु दु । अफगान विद्रोहीतलिसेया लगातारया ल्वापु लिपा अमेरिकी राष्ट्रपति डोनाल्ड ट्रम्पं आः युद्धविरामया निंतिं तयार दुगु खनेदयाच्वंगु दु । अमेरिकी अधिकारीतय् कथं थकिया मू कारण अमेरिकां अफगानिस्तान युद्धया निंतिं जक दँय् ४५ अर्ब पाउण्ड खर्च यायेमालाच्वंगुलिं नं खः । अमेरिकां छुं ई न्ह्यव जक थ्व संकेत बिउगु दु कि याकनं हे १४ हजार अमेरिकी सैनिक लितयंकेगु जुइ । अमेरिकाया थ्व संकेत सकसितं अन्यौलय् लाका बिउगु ला द हे दु, लिसें तालिवानयात तकं अजू चायेकाबिउगु दु । आःया वार्तां अमेरिका व तालिवान दथुइया मू मू समस्या ज्यंकूसां अझ नं अफगान दुने यक्व हे अज्याःगु दुसुलाच्वंगु मुद्दात ल्यना च्वंगु हे दइ, गुकियात समाधान याये माःगु जुइ । थुकी छगू युद्धविराम नं मू मुद्दा जुइ । थुकिया लिसें सरकार व विद्रोही दथुइ संवादया स्थिति ल्यंकातयेगु हाथ्या नं दनि । थुकिया निंतिं दकलय् महत्वपूर्ण खँ सरकारया गठन न्हूगु कथं यायेमाली, अले पूवंक न्हूगु हे राजनीतिक ढाँचायात आकार बीमालीगु जुइ । यदि सकतां खँ बांलाना वन धाःसा युद्धविराम लिपा थ्व दँया अन्त तक न्हूगु ढंगं चुनाव जुइ, गुकी तालिवानं नं ब्वति काइ । तर थ्व धाये जुइ लाकि जुइमखु, आः थथें धायेफइगु अवस्था मदु । गुबलय् तक पूवंक युद्धविराम जुइमखु, या छुं हद तक जुइमखु, उबलय् तक चुनावय् गडबडी जुइगु आशंका दया हे च्वनी । राजनीतिक उथलपुथलया आशंका दयाच्वनी, गुकिं यानाः शान्ति प्रक्रिया कमजोर जुइफु । राजनीतिक अस्थिरता अप्वयेफु । सत्ताय् बाँडफाँट यायेफइ ला ? थ्व सन्दर्भय् खँ ल्हायेगु खःसा यक्व हे परिस्थिति व यक्व हे विकल्प दु । दकलय् न्हापां ला निर्णय तहय् दुपिंं राष्ट्रपति चुनाव सुनियोजित ढंगं जुइगु अवस्था ब्वलंकेमाः । खय्त ला सेप्टेम्बरया अन्त तक जुइमाः चुनाव आः छुं ई लिछ्यायेधुंकूगु दु । यदि चुनाव स्वयां न्ह्यव छुं शान्ति सम्झौता मजुल धाःसा काबुलय् न्हूगु सरकारया निंतिं तालिवान लिसे शर्तसहित वार्ता यायेफइ । तालिवान सरकारय् वनीगु विकल्प छगू अस्थायी तटस्थ सरकार वा गठबन्धन दयेकेगु, गुकी तालिवान नं दुथ्यायेमाः, आःया अवस्थाय् थ्व नं छगू विकल्प जुइफु । अमेरिकी सैनिक वनेधुंकाः अन्तरिम सरकार ल्ययेगु निंतिं विधानसभायात सःते नं फु । थ्व बाहेक तालिवानया सहभागीताय् अफगान सैनिक, प्रमुख शक्ति व जःलाखःला देय्या समन्वयय् नं अन्तरिम सरकार दयेकेफइ । तालिवानया नेतातय्सं आः मू धारय् वयेत व चुनावया तयारी यायेत छुं ई आवश्यक तायेकाच्वंगु अवस्थाय् थ्व नं बांलाःगु विकल्प जुइफु । वार्तां शान्ति मवल धाःसा  सन् १९७९ य् सोभियत संघं अफगानिस्तानय् आक्रमण याःगु खः । थ्व लिपा देशय् युद्धविरामयात कयाः तःगू सम्झौता जुयधुंकूगु दु, गुगु अप्वः धयाथें अप्रभावि हे सावित जुल । शान्तिया निंतिं तःक्वः कुतः जुल, तर फुक्कं विफल हे जुल । उकिं आः नं न्हापा थें हे शान्ति प्रक्रिया असफल जुइगु सम्भावना नं उतिकं हे दु । यदि शान्ति बहाल यायेमफुत धाःसा यक्व सम्भव दुकि युद्ध आः थें हे न्ह्यानाच्वनी, अले अफगान सरकारया अस्तित्व विदेशी ग्वालिमिपाखे हे निर्भर जुयाच्वनी, विशेष यानाः अमेरिका पाखे । सन् १९८९ य् सोभियत सेना लिहां वनेधुंकाः काबुलय् मस्के समर्थित सरकार स्वदँ तक चले जुल । तर १९९२ इ गृहयुद्ध जुइवं थुकिया पतन जुल । यदि आः नं थज्याःगु खँय् गम्भीरपूर्वक ध्यान मबिल धाःसा हाकनं नं थज्याःगु हे अवस्था नं वयेफु । गृहयुद्धं यानाः न्ह्यःने वःगु तालिवानं सन् १९९६ य् काबुलय् कब्जा यानाः अफगानिस्तानय् थःगु शासन सुरु याःगु खः, गुकियात सन् २००१ य् अमेरिकी नेतृत्वया सैन्य गठबन्धनं आक्रमण यानाः तालिवानयात सत्ताच्युत यानाबिल । यदि छुं शान्ति सम्झौता मजुल धाःसा तालिवान पाखें हाकनं सत्ता कब्जा यायेगु कुतः जुइफु ।अय्सां आः शान्तिया निंतिं जुयाच्वंगु कुतःया आधारय् छु तक धायेफइ धाःसां तालिवान अफगानिस्तानय् न्हूगु ढंगं सत्ताया भागिदार जुइफु । थुकिया मतलब जुइ, लडाइया अन्त व छगू समावेश अफगान सरकारया गठन । तर थ्व विकल्प उलि अःपु धाःसा मजू ।तर चिन्ता छु दु धाःसां यदि शान्तिया लँपुइ न्ह्याःमवन धाःसा लिपा झन अराजक जुयाः हिंस्रक चरमपन्थी पुचः ब्वलनेगु मौका वइ, थुकिं भविष्यय् झन जक चुनौति अप्वयेकाबी । थुकिं गय् यानाः पार लगे जुइ ? इतिहास साक्षी दु कि वार्ता यायेगु, सम्झौताय् हस्ताक्षर यायेवं थ्व खँया ग्यारेन्टि बिल्कुल हे मदु कि संघर्षया शान्तिपूर्ण हल जुइ, थ्व ला न्हापांगु पलाः जक जुइ ।अफगानिस्तानया निंतिं दकलय् तःधंगु चुनौति धयागु हे सम्झौतायात कार्यान्वन यायेगु व कार्यान्वयनया निंतिं माःगु तन्त्र स्थापना यायेगु । तर आः छगू जक गलत पलाखं नं बांलाःगु ह्वःताः त्वाःदःवनेफु । थ्व प्यंगू दशक तकया युद्धया समाधान मालेगु ह्वःताः खः, थुकिया लबः काये हे फयेकेमाः, अथें सितिकं छ्वयेमजिउ, मखुसा भविष्यय् थुकिया लिच्वः झन खतरनाक जुइ ।"
https://nepalbhasatimes.com/35410,अन्तर्राष्ट्रिय,११४० कौलाथ्व सप्तमी,‘मतदातातय्त ख्याच्वः बियातःगु इमेलया जिम्मेवार इरान’,"एजेन्सी – अमेरिकी राष्ट्रिय सुरक्षा अधिकारीतय्सं डेमोक्र्याटिक मतदातातय्त ख्याच्वः बीगु कथं इमेल छ्वयेगु ज्याय् इरान जिम्मेवार दुगु खँ धाःगु दु। नेशनल इन्टेलिजेन्सया निर्देशक जोन  र्‍या टक्लिफं धाःगु दु, ‘थ्व इमेल चरम दक्षिणपन्थी ट्रम्प पक्षधर समूहपाखें वःगु व मनूतय्त उत्तेजित यानाः अस्थिरता न्यंकेगु उद्देश्यं छ्वयाहःगु खनेदु ।’                                                         अमेरिकाय् राष्ट्रपतीय चुनाव जुइत निवाः स्वयां म्हो जक ई दनिगु इलय् नेशनल इन्टेलिजेन्सया निर्देशकं थ्व चुनावय् इरानलिसे रुं नं हस्तक्षेप यायेगु कुतः यानाच्वंगु खँ धाःगु दु । वाशिंगटनं न्ववायेगु झ्वलय्  र्‍या टक्लिफं निगुलिं देशं गैरकानुनी रुपं छुं मतादाताया विवरण गैरकानुनी रुपं खुयाकाःगु खँ नं धयादीगु दु। वय्कलं इरानं अमेरिकीतय्त फर्जी इमले छ्वयाः अन्योल व असहज यायेगु लिसें अमेरिकी प्रजातन्त्रप्रतिया आत्मविश्वास कमजोर यायेत स्वयाच्वंगु द्वपं बियादीगु दु । चुनावया न्हि न्ह्यःने वयाच्वंगु इलय् आकाझाकां याःगु थ्व ब्रिफिङय् संघीय अनुसन्धान ब्युरो (एफबीआई)या निर्देशक क्रिस्टोफर वारे नं दुगु खः । वय्कलं अमेरिकी चुनाव सुरक्षित दुगु व थज्याःगु हस्ताक्षेप स्वीकार जुइमखु धयादीगु खः । जोन  र्‍या टक्लिफं रुसबारे इरानं याःगु थेंज्याःगु ज्याया बारे जानकारी थःके मवःनिसां वयाके नं छुं मतदातातय् विवरण दुगु खँ धयादीगु दु। रुसं सन् २०१६ या राष्ट्रपतिय निर्वाचनय् हस्तक्षप याःगु धासें तच्वःगु आलोचना जूगु खः । थ्वहे दथुइ पुलांम्ह अमेरिकी राष्ट्रपति बराक ओबामां डेमोक्र्याटिक उम्मेदवार जो बाइडनया पक्षय् न्हापांखुसी चुनावी भाषण बिसें ट्रम्पं न्हियान्हिथं मखुगु खँ ल्हानाच्वंगु द्वपं बियादीगु दु । फिलाडेल्फियाय् न्ववायेगु झ्वलये ओबामां ट्रम्पं राष्ट्रपतिया भूमिकायात रियालिटी शो थें दयेकाबिउगु व थःत बाहेक सुयागुं वास्ता मयाःगु खँ धयादीगु खः । वय्कलं धयादीगु दु, ‘थ्व रियालिटी शो मखु, थ्व वास्तविकता खः । वय्कलं थःगु भूमिका बांलाक निर्वाह यायेमफुगुया मूल्य झीसं पुलेमालाच्वंगु दु ।’ ओबामां थःगु कार्याकालय् उपराष्ट्रपति जुयादीम्ह बाइडनं अमेरिकाया अन्तर्राष्ट्रिय स्थानयात हाकनं बल्लाकीगु व हरेक अमेरिकीया निंतिं ज्या याइगु खँ धयादीगु खः । मेखे बाइडन धाःसा चुनावी अभियानयात लिछ्यानाः ट्रम्पलिसे जुइगु अन्तिम राष्ट्रपतिय बहसया निंतिं तयारी यानाच्वनादीगु दु । मेखे नर्थ क्यारोलाइनाय् समर्थकतय् न्ह्यःने न्ववायेगु झ्वलय् ट्रम्पं धयादीगु दु, ‘ट्रम्पया समृद्धि व बाइडनया लकडाउनदथुइ मतदातातय्सं ल्येमाल धाःसा जितः ल्ययेमाः ।’ वय्कलं अफगानिस्तानय् तैनाथ अमेरिकी फौजयात स्वदेश लित हयेगु बचं नं हाकनं दोहरे यानादीगु दु ।"
https://nepalbhasatimes.com/34889,अन्तर्राष्ट्रिय,११४० अनलागा चौथी,संक्रमित संक्रमित चाःहिउवःबलय्…,"एजेन्सी – अमेरिकी राष्ट्रपति डोनाल्ड ट्रम्प कोभिड १९या उपचार यानाच्वनागु झ्वलय् हे अस्पतालं पिहां वयाः थः समर्थकतय्त अजूचायेकाबिउगु दु। ट्रम्प छुं ईया निंतिं अस्पतालय् मू वयाच्वंपिं थः समर्थकतय् न्ह्यःने ल्हाः संकाः मोटरय् च्वनाः चाःहिउवःगु खः ।                                                         ट्रम्पं थःम्हं अजूचायापुक भ्रमण यायेगु धकाः ट्विट याःगु छुं ई लिपा हे मास्क तयाः कारय् च्वनाः चाःहिउवःगु खः । महामारी नियन्त्रणया नीतियात कयाः आलोचित जुयाच्वंम्ह ट्रम्पं भाइरसपाखें थःम्हं यक्व सयेकागु खँ नं धाःगु दु । थ्वयां न्ह्यः चिकित्सकतय्सं ट्रम्पया स्वास्थ्य सुधार जुइगु झ्वलय् दुगु व सोमवाः अस्पतालं डिस्चार्ज जुइफुगु खँ धाःगु खः । ट्रम्पया उपचारय् संलग्न डा. सीन कोन्लीया कथं संक्रमति जुइधुंकाः ट्रम्पया निक्वः तक अक्सिजनया मात्रा कुहां वःगु व डेक्सामेथासोन नांया स्टेरोइड बियागु खँ धाःगु दु। थ्व छगू कथंया म्ह स्याःगु म्हो याइगु हर्मोनं थें ज्या याइगु वासः खः । थ्वहे दथुइ ट्रम्पं ट्विटय् थःत थ्व इलय् धाथें स्कूलय् वना थें जुयाच्वंगु खँ धाःगुदु। वय्कलं धयादीगु दु, ‘थ्व धाथें स्कूल वना थें जुल । थ्व सफू ब्वंकीगु विद्यालय मखु। जिं छुं सयेका सीका व धाथें न्ह्यइपु। थुकिया बारे जिं जानकारी बी तिनि ।’ ट्रम्पं कोरोना भाइरसयात बेवास्ता याःगु धकाः तःधंगु आलोचना जुइगु याः । वय्कलं मास्क तयाः जूगु तसकं म्हो हे जक खनेदुगु खःसा सामाजिक दूरी नं कायम याइम्ह मखु। कोरोना संक्रमण जुइवं ट्रम्पया राष्ट्रपति चुनाव अभियान नं अन्योलय् लानाच्वंगु दु। ट्रम्प वइगु नोवेम्भर ३ तारिखय् जुइगु राष्ट्रपति चुनावया निंतिं रिपब्लिकन पार्टीपाखें उम्मेदवार जुयाच्वंम्ह खः ।"
https://nepalbhasatimes.com/34885,अन्तर्राष्ट्रिय,११४० अनलागा चौथी,अजरबैजान व आर्मिनिया दथुइ युद्ध तच्वल,"एजेन्सी – अजरबैजान व आर्मिनिया दथुइ युद्ध तच्वया वःगु दु। नागोर्नो काराबाखय् जुयाच्वंगु युद्धया झ्वलय् निगुलिं पक्षय् तःधंगु गोलाबारी यानाच्वंगु दु। आर्मिनियां अजरबैजानया नागोर्नो काराबाखया मू शहर स्टेप्नाकियर्टय् निशाना दयेकाच्वनागु खँ धाःगु दु ।                                                         एएफपीया थन लगातार विस्फोटया सः ताये दयाच्वंगु दुसा शहरया गुलिखे थासय् कुँ त्याःत्याः थहां वयाच्वंगु खनेदु। अजरबैजानया रक्षा मन्त्रालयं आर्मिनियाया सेनां स्वंगू लाख स्वयां अप्वः जनसंख्या दुगु शहर गांजाय् आक्रमण याःगु खँ धाःगु दु। भिडियो फुटेजय् नं ततःधंगु भवनय् नष्ट जुयाच्वंगु खनेदुगु दु । निगुलिं देशय् युद्धया झ्वलय् आमनागरिकतय्त निशाना दयेकूगु द्वपं बियाच्वंगु दु। अजरबैजानयात ग्वाहालि यानाच्वंगु टर्किं नं आर्मिनियां गांजा आमजनतायात निशाना दयेकूगु द्वपं बिउगु दु। अजरबैजानया राष्ट्रपति इल्हाम अलीयेवं राष्ट्रया नामय् संवोधन यासें युद्ध दिकेगु निंतिं छुं शर्त न्ह्यब्वःगु खः, तर थ्व शर्त धाःसा आर्मिनियां स्वीकार याःगु असम्भव धयाथें दु । वय्कलं आर्मिनियां कब्जा यानातःगु जमीन त्वःता वनेमाःगु थुकिया लिसें उमिसं अजरबैजानया जनतायाके माफी फ्वनेमाःगु खँ धाःगु दु। वय्कलं नागोर्नो काराबाखय् सुयातं कब्जा याके बीमखु धासें थ्व जमिन अजरबैजानया खः धयादीगु दु। वय्कलं आर्मिनियाया सेनां कब्जा यानाःगु लागां सेना लिहां वनेगु समयसीमा तोके यायेमाःगु खँ धयादीगु दु ।"
https://nepalbhasatimes.com/34916,अन्तर्राष्ट्रिय,११४० अनलागा पञ्चमी,हेपाटाइटिस सी पत्ता लगे याःपिंत नोबेल,एजेन्सी – हेपाटाइटिस सी भाइरस पत्ता लगे याःपिं स्वम्ह वैज्ञानिकतय्त चिकित्साशास्त्र पाखे थुगुसीया नोबेल पुरस्कार बीगु घोषणा जूगु दु। बेलायती वैज्ञानिक माइकल हाउटन व निम्ह अमेरिकी अनुसन्धानकर्तात हार्भी अल्टर व चाल्र्स राइसयात नोबेल पुरस्कार बीगु जूगु खः ।                                                         नोबेल पुरस्कार समितिं थुकिं यानाः लखौं मनूतय् ज्यान बचे यायेत ग्वाहालि जूगु खँ धाःगु दु। थ्व भाइरसं स्येँया क्यान्सर यानाबीगु खः । थ्व भाइरस हे स्येँ प्रत्यारोपण यायेमालीगुया मू कारण खः । सन् १९६० या दशकनिसें दातातय् पाखें हि काःपिं विरामीतय्के स्वँया अज्ञात दीर्घल्वय् खनेदयावःगु खः । नोबेल समितिं उबलय् मेपिनिगु हि थनेगु ज्यायात ‘रुसी रुलेट’ अर्थात जुवा म्हितेगु थें जूगु टिप्पणी याःगु खः । थौंकन्हय् जुइगु बांलाःगु परीक्षणया कारणं आः संसार थ्व समस्यापाखें मुक्त जुइधुंकूगु दुसा थ्व भाइरसविरुद्ध नं प्रभावकारी वासः दयेधुंकूगु दु। अथेखःसां अझ नं न्हय्गू करोड मनूतय्के थ्व भाइरसया संक्रमण खनेदयाच्वंगु दनिसा दँय्दसं न्हय्गू लाख मनूतय् ज्यान कयाच्वंगु दु। हेपाटाइटिस ए व बी भाइरस सन् १९६० दशकया मध्यपाखे पत्ता लगे जूगु खः । लिपा प्राध्यापक हार्भी अल्टरं मेगु नं रहस्यमय संक्रामक तत्व अस्तित्वय् दुगु पुष्टि यानादीगु खः । थ्व रहस्यमय ल्वय्यात ‘नन ए व नन-बी’ धायेगु यात ।  प्राध्यापक माइकल हाउटनं सन् १९८९ य् थुगु भाइरसया आनुवंशिक संरचना पत्ता लगे याःगु खः । प्राध्यापक चार्ल्स राइसं सेन्ट लुइस्थित वाशिबटन युनिभर्सिटीइ सन् १९९७ य् थ्व भाइरस बारे थप अनुसन्धान याःगु खः ।वय्कलं आनुवंशिक रुपं परिशोधन यानातःगु हेपाटाइटिस सी भाइरस चिम्पान्जीया स्वँय् तयाः थुकिं हेपाटाइटिस जुइगु प्रमाणित यानादीगु खः ।
https://nepalbhasatimes.com/41682,अन्तर्राष्ट्रिय,???? ???????? षष्ठी,कोरोनाया खोप काःपिंत १०० डलर बिइगु अमेरिकी राष्ट्रपतिया घोषणा,एजेन्सी- अमेरिकाया राष्ट्रपति जो बाइडेनं कोरोनाया खोप काःपिंत १०० डलर बिइगु घोषणा याःगु दु । राष्ट्रपति बाइडेनं अमेरिकाय् संक्रमण हाकनं अप्वया वःगु व खोप काइपिं मनूत म्हो जुयावंगुलिं दक्व राज्ययात खोप काइपिं मनूतय्त १०० डलर बिइत आह्वान याःगु खः । बिबिसीं बिउगु जानकारीकथं थ्व ध्यबा ‘अमेरिका रेस्क्यु प्लान’ं दयेकातःगु कोष मार्फत बिइगु जुइ ।                                                         अमेरिकाय् कोरोनाया डेल्टा भेरियन्ट हाकनं अप्वयाच्वंगु दु । छुं ई न्ह्यः राष्ट्रपति बाइडेनं अमेरिकाय् खोप कायेधुंकूपिंत मास्क अनिवार्य मजूगु घोषणा याःगु खःसा आः हाकनं राष्ट्रपति बाइडेनया प्रमुख चिकित्सा सल्लाहकार डा. एन्थोनी फाउचीया सल्लाहकथं खोप कायेधुंकूसां मास्क अनिवार्य यायेगु बिचाः यानाच्वंगु दु । अथे हे संघीय सरकारया कर्मचारीतय्सं नं खोप कायेधुंकूगु प्रमाण क्यनेमाः धाःगु दु । खोप कायेत अस्वीकार याःपिं कर्मचारीतय्त जागिरं धाःसा लिमकायेत नं राष्ट्रपति बाइडेन धाःगु दु । अमेरिकाय् बिहिवाः जक ९२ द्वः सिबें अप्वः कोरोना संक्रमित खनेदुगु खःसा ३८३ म्ह मनू सीगु दु । अमेरिकाय् स्वंगू करोडं मल्याकं मनूतय्त कोरोना जुइधुंकल सा खुगू लाखं मल्याकं मनूत सीधुंकल ।
https://nepalbhasatimes.com/34920,अन्तर्राष्ट्रिय,११४० अनलागा पञ्चमी,ट्रम्प अस्पतालं लिहां वन,"एजेन्सी – कोरोना भाइरसया सफल उपचार लिपा अमेरिकी राष्ट्रपति डोनाल्ड ट्रम्प अस्पतालं लिहां वंगु दु। स्वन्हु अस्पतालय् च्वनेधुंकाः ट्रम्प ह्वाइट हाउस लिहां वंगु खः । वय्कलं आः याकनं हे थःगु चुनावी अभियानय् ब्वति काइगु खँ धाःगु दु ।                                                         अस्पतालं हेलिकप्टर पाखें ह्वाइट हाउस वंम्ह ट्रम्पया उपचार ह्वाइट हाउसय् नं जारी हे जुइगु खँ चिकित्सकतय्सं धाःगु दु। ह्वाइट हाउस थ्यनेधुंकाः राष्ट्रपति ट्रम्पं धाःगु दु, ‘धाथें आराम महसुस यानाच्वनागु दु। कोभिड खनाः ग्यानादीमते । ह्वाइट हाउस थ्यनेधुंकाः वय्कः याकःचा च्वनाच्वंगु किपा पिहां वःगु दु। उकी नं वय्कलं सैनिकतय्सं थें अभिभावदन याये न्ह्यसः मास्क लिकयातःगु खनेदु। वय्कःया उपचारय् संलग्न डा. सीन कोन्लीं ट्रम्पया स्वास्थ्य सुधार जुयाच्वंसां पूर्ण रुपं ठीक मजूनिगु खँ धाःगु दु। वय्कःया वाःया न्हयन्हुं, २४ सै घन्टा विश्वया उत्कृष्ट चिकित्सकतय् निगरानीइ दइगु खँ डा. कोन्लीं धयादीगु दु । अस्पतालं विदा जुइगु झ्वलय् वय्कलं सकसितं सुभाय् बियादीगु दु, तर छुं नं न्ह्यसःया लिसः धाःसा बियादीगु मदु। वय्कःयात छम्ह संववादातां छु छि सुपर स्प्रेडर खः ला धकाः न्ह्यसः तःगु खः । थ्वहे दथुइ ह्वाइट हाउसय् थप कर्मचारीतय्त संक्रमण पुष्टि जूगु दु। ट्रम्पलिसे सतिपिं म्होतिं नं १२ म्हेसिके पोजिटिभ खनेदुगु दु। मेखे कोरोना संक्रमणया हे इलय् अस्पतालं गाडीइ च्वनाः चाःहिउवःगु खँ यात कयाः राष्ट्रपतिया तःधंगु आलोचना नं सुरु जूगु दु। वय्कः थथे चाःहिउवःगु कारणं वय्कःया सुरक्षाय् खटे जुयाच्वंपिं सुरक्षाकर्मी, गाडी चालक नं जोखिमय् लाःगु धासें वय्कःया आलोचना जूगु खः ।"
https://nepalbhasatimes.com/41597,अन्तर्राष्ट्रिय,???? ???????? चौथी,अमेरिकां इराकंं सेना लित यंकीगु,एजेन्सी- अमेरिकां इराकय् दुपिं थः सेना लित यंकीगु जूगु दु । अमेरिकाया राष्ट्रपति जो बाइडेनं थुगु दँया अन्त तकया दुने इराकय् दुपिं अमेरिकी सेना लिहां वइगु घोषणा याःगु खः । इराकं लडाकू सेना लिहां वःसां इराकी सेनायात तालिम व सल्लाह बिइपिं सैनिकत धाःसा इराकय् हे च्वनीगु जुइ ।                                                         अमेरिकाया भ्रमणय् दुम्ह इराकया प्रधानमन्त्री मुस्तफा अल काधिमी व अमेरिकाया राष्ट्रपति जो बाइडेनया दथुइ जूगु वार्ता लिपा थ्व घोषणा जूगु खः । राष्ट्रपति जो बाइडेनं वार्ता लिपा थःपि न्हूगु चरणय् दुहां वंसां आतंकवादविरुद्ध सहकार्य जुयाच्वनीगु धाःगु खः । इराकया प्रधानमन्त्री मुस्तफां आः इराकय् विदेशी सेना आवश्यक मदु धाःगु खः । थगुने अमेरिकां इराकया राजधानी बग्दादय् ड्रोन हमला यानाः इराकया जनरल कासिम सुलेमानीयात व इरानया समर्थन दुगु शिया मुस्मां मिलिसिया पुचःया नेतायात स्याना बिइवं इरान समर्थित पार्टीया नेतातय्सं अमेरिकी सेना लिहां वनेमाःगु माग तयावयाच्वंगु खः । चरमपन्थी संगठन इस्लामिक स्टेटलिसे ल्वायेत अमेरिकी सेना इराकय् च्वनाच्वंगु खः । इराकय् थ्यमथ्यं २५ सय अमेरिकी सैनिक दु । अमेरिकां अफगानिस्तानं नं थःपिनि सेना लित यंकेगु ज्या यानाच्वंगु दु ।
https://nepalbhasatimes.com/41680,अन्तर्राष्ट्रिय,???? ???????? षष्ठी,अस्टे्लियाय् लकडाउन कार्यान्वयन याकेत सेना परिचालन,"एजेन्सी- अस्टे्लियाया सिड्नीइ सरकारं थप याःगु लछिया लकडाउन पालना याकेत सेना परिचालन याःगु दु । वंगु जुननिसें अस्टे«लियाय् कोरोना भाइरसया डेल्टा भेरियन्टया संक्रमण अप्वःगु खःसा संक्रमणयात म्हो यायेत लकडाउन कडा यायेगु झ्वलय् सिड्नीइ सलंसः सेना परिचालन याःगु खः ।                                                         अन्तर्राष्ट्रिय सञ्चार माध्यमं बिउगु जानकारीकथं कोरोना संक्रमण थहां वनाच्वंगु थासय् सेनां प्रहरीयात ग्वाहालि याइ । न्यू साउथ वेल्सया प्रहरी मन्त्री डेभिड एलिओटं धाःकथं सिड्नीइ दुपिं छुं छुं मनूतय्सं लकडाउनया पालना मयाःगुलिं सेना परिचालन यायेमाःगु धाःगु दु । लकडाउनया इलय् पसः वनेगु, वासः याकः वनेगु व अत्यावश्यक ज्या बाहेक पिहां वयेगु अनुमति मदु । सिड्नीइ शुक्रवाः १७० म्ह न्हूपिं संक्रमित खनेदुगु खः । वंगु जुननिसें आःतकया दुने सिड्नीइ स्वद्वलं मल्याक कोरोना संक्रमित खनेदुगु दुसा गुम्ह सीगु दु । सेना परिचालन याःगुलिं मनूतय्सं विरोध नं याःगु दु । अस्टे«लियाया वकीलतय्गु संगठनं सेना परिचालनयात उदार लोकतन्त्रय् सशस्त्र फौजया चिन्ताजनक छ्यलाबुला धाःगु दु । न्हि खानाः न्हि नयेमाःपिं व गरिबतय्त लकडाउनं दुःख जुयाच्वंबलय् सेना परिचालन यानाः इमित झन् दुःख बिउगु नगरप्रमुख स्टीभ क्रिस्टाें धाःगु दु ।"
https://nepalbhasatimes.com/41713,अन्तर्राष्ट्रिय,???? ???????? अष्टमी,तालिबानपाखें अफगानिस्तानया स्वंगू मू शहर कब्जाय् कायेगु कुतः,"एजेन्सी- अफगानिस्तानया दक्षिणी व पश्चिमी क्षेत्रय् च्वंगु मुख्य स्वंगू शहर हेरात, लस्करगाहा व कान्दाहारय् तालिबानतय्सं आक्रमण यानाः शहरयात कब्जाय् कायेत स्वःगु दु । आक्रमण लिपा सरकारी सेना व तालिबानया दथुइ हिंसात्मक ल्वापु जूगु दु ।                                                         अफगानिस्तानं विदेशी सेना लिहां वनेगु शुरु जुसांनिसें तालिबानतय्सं ग्रामिण क्षेत्र थःपिनिगु कब्जाय् कयावयाच्वंगु खःसा शहर धाःसा सरकारी सेनाया हे नियन्त्रण दयाच्वंगु खः । विज्ञतय्सं तालिबानतय्सं मू शहरय् आक्रमण यायेवं आः सरकारी सेनाया परीक्षण जुइगु धाःगु दुसा गम्भीर मानवीय संकट वयेफुगु नं धाःगु दु । थ्व हे झ्वलय् अफगानिस्तानया कान्दाहारय् तालिबानतय्सं स्वंगः रकेट कयेकूगु दु । रकेट आक्रमण लिपा दक्व हवाइ उडान रद्द जूगु दु । अफगानिस्तानी अधिकारीतय्सं धाःकथं आक्रमणं याना रनवेलय् क्षति जूसां मानवीय क्षति जूगु मदु । तालिबानया प्रवक्ता जाबिउल्लाह मुजाहिदं अफगानिस्तानी सेनाया हवाइ आक्रमण निस्तेज यायेत रकेट आक्रमण यानागु धाःगु दु । अफगानी सेना व तालिबान दथुइया लडाँई जुयाच्वंगु मदिउनि ।"
https://nepalbhasatimes.com/42498,अन्तर्राष्ट्रिय,???? ??????? षष्ठी,चीनया स्कुलय् जिनपिङया राजनीतिक विचार ब्वंकीगु,"एजन्सी- चीनया स्कूलय् राष्ट्रपति सी जिनपिङया राजनीतिक विचार ब्वंकीगु जूूगु दु । चीनया शिक्षा मन्त्रालयं ल्याय्म्ह–ल्यासेतय्त राष्ट्रपति सी जिनपिङया राजनीतिक विचार ब्वंकेबलय् माक्र्सवादी अवधारणा स्थापित यायेत ग्वाहालि जुइ धाःगु दु । प्राथमिक तह निसें विश्वविद्यालय तह तक राष्ट्रपति सीया विचारधारा ब्वंकेगु सरकारी ग्वसाः दु ।                                                         शिक्षा मन्त्रालयं विज्ञप्ति पिकयाः बहुमुखी नैतिक, बौद्धिक, भौतिक व कलात्मक धरातलयुक्त समाजवादया सूत्रधार व उत्तराधिकारीया विकास यायेगु थुकिया मू आज्जू खः धाःगु दु । थुकिं यानाः परिश्रमया भावना विकास जुइ धकाः नं धाःगु दु । सन् २०१८ य् चीनया सर्वोच्च निकायं ‘सी जिनपिङ विचारधारा’यात पार्टीया विधानय् तयेधुंकूगु दु । चीनया सरकारी सञ्चार माध्यमयाकथं प्राथमिक तहया शिक्षा राष्ट्र, चिनियाँ कम्युनिष्ट पार्टी व समाजवादय् केन्द्रित जुइ । माध्यमिक तहय् आधारभूत राजनीतिक बिचाः व तर्क दयेकेत बोधात्मक अनुभवय् बः बिइगु जुइसा उच्च तहय् सैद्धान्तिक बिचाः ब्वंकी ।"
https://nepalbhasatimes.com/41943,अन्तर्राष्ट्रिय,???? ???????? आमै,तालिबानपाखें निन्हुया दुने निगू प्रान्तीय राजधानीइ कब्जा,"एजेन्सी- तालिबानतय्सं निन्हुया दुने निगू प्रान्तीय राजधानीइ कब्जा याःगु दु । आफगानिस्तानया दक्षिण पश्चिमय् लाःगु निम्रोज प्रान्तया जारन्जयात शुक्रवाः कब्जा काःगु २४ घौ लिपा हे उत्तरी क्षेत्रय् च्वंगु जोजन राज्यय् च्वंगु सेबर्घान शहर नं कब्जाय् काःगु खः । अन्तर्राष्ट्रिय सञ्चार माध्यमतय्सं बिउगु जानकारीकथं अफगानीस्तानया कुन्दुज व लस्कारगाहय् नं भिडन्त जुयाच्वंगु दनि ।                                                         सेबर्घान शहरया गर्भनर कादेर मालियां बिउगु जानकारीकथं सरकारी सेना व अधिकारीत उत्तरी अफगानिस्तानया विमानस्थलय् बिसिउँ वःगु दु । प्रान्तया काउन्सिलर विस्मिल्लाह साहिलं बिउगु जानकारीकथं तालिबानतय्सं गभर्नरया ज्याकुथिइ, प्रहरी हेडक्वार्टर व कारागार कब्जाय् काःग दु । तालिबानतय्सं विज्ञप्ति पिकयाः सेबर्घान शहर थःपिनिगु कब्जाय् वःगु धायेधुंकूगु दु । थुखे अफगानिस्तानया गृहमन्त्रालयं थप सेना व विशेष फौज छ्वयेत्यंगु दु । ग्रामीण क्षेत्रय् कब्जा कयावयाच्वंपिं तालिबानतय्स आः प्रान्तीय शहरत नं कब्जाय् कायेत स्वयाच्वंगु दु । वंगु शुक्रवाः तालिबानतय्स दक्षिण पश्चिमय् लाःगु निम्रोज प्रान्तया जारन्जयात कब्जाय् काःगु खःसा थ्व प्रान्तया बेसक्याम्पय् युद्ध जुयाच्वंगु मदिउनि । अमेरिकाया सेना अफगानिस्तानं लिहां वनेगु शुरु यासां निसें तालिबानतय्सं थीथी थाय् कब्जाय् कायेगु यानाहयाच्वंगु दु । अफगानिस्तानया निंतिं संयुक्त राष्ट्रसंघीय दूत डेब्रा लायन्सं अफगानिस्तानय् जुयाच्वंगु युद्ध विनाशकारी जुइधुंकूगु व अफगानिस्तान गम्भीर विनाश पाखे वनाच्वंगुलिं संयुक्त राष्ट्रसंघीय सुरक्षा परिषदं शहरी क्षेत्रय् जुयाच्वंगु युद्धयात पनेत वक्तव्य जारी यायेमाःगु धाःगु दु ।"
https://nepalbhasatimes.com/41902,अन्तर्राष्ट्रिय,???? ???????? चर्हे,युद्धया किचलय् इरान व इजरायल,"फ्य्रांक गार्डनर, बिबिसी                                                          वंगु वालय् इजरायली चिकं ट्यांकर जहाज ‘मर्सर स्ट्रिट’य् ड्रोन आक्रमण जुइवं इरान व इजरायल दथुइ आरोप प्रत्यारोप तच्वल । निगुलिं देशं राजदूततय्त हाजिरी तलब याकल, अले थुकिया ब्वला सायेगु ख्याच्वः नं बिल । थ्व घटनाय् अमेरिका व बेलायत नं इजरायलया पक्षय् कुहां वल । इजरायल, बेलायत व अमेरिकां मर्सर स्ट्रिटय् इरानं हे आक्रमण याःगु पं बिल । तर तेहरानं धाःसा थुकिया कडा खन्डन याना हे च्वन । लिसें थ्व घटनायात कयाः यदि थःपिं विरुद्ध छुं कारवाही जुल धाःसा उकिया कडा लिसः बीगु खँ नं इरानं धाल । थज्याःगु आरोप प्रत्यारोपया दथुइ धाथें थ्व सुना याःगु, थ्व आक्रमणया लिउने छु खँ दु धयागु सकसिया उत्सुकया विषय जुयाच्वंगु दु । वंगु बिहिवाः २९ जुलाइ कुन्हु मध्यम आकारया चिकं ट्यांकर ‘एमवी मर्सर स्ट्रिट’ तांन्जानियाया दार एस सलामं ओमानया खाडीइ संयुक्त अरब इमिरेट्सया फुजइराह बन्दरगाहय् चिकं जायेकेत वनाच्वंगु खः । थ्व जहाजय् लाइबेरियाया ध्वाँय् ब्वयेकातःगु खःसां जहाया थुवाः धाःसा छगू जापानी कम्पनी खः । तर थ्व जहाजया संचालन धाःसा इजरायली कम्पनी जोडियाक मेरिटाइमं याना वयाच्वंगु खः । उकुन्हु थ्व ट्यांकरय् ड्रोन आक्रमण जुल, गुकी लानाः चालक दलया निम्ह दुजःपिनि ज्यान वन । सीपिं मध्ये छम्ह रोमानियाया नागरिक खःसा छम्ह बेलायती नागरिक खः । आक्रमण जुइवं ट्यांकर खतराया संकेत छ्वल, अले अमेरिकी नौसेनाया निगः युद्धपोत जहाज वयाः थ्व चिकं ट्यांकरयात सुरक्षित थासय् यंकल । थ्व दँय् जक इजरायलया तःगः हे व्यापारिक जहाजय् थुकथं निशाना दयेकूगु दु । अले थ्व फुक्कंया जिम्मेवार इरान जूगु द्वपं इजरायलं बिया वयाच्वंगु दुसा इरानं धाःसा थुकीया कडा खण्डन याना वयाच्वंगु दु । थ्व हे दँया अप्रिलय् लाल सागरय् इरानी सेनाया छगः जहाज ‘साविज’ छगू रहस्यमयी विस्फोट जुल, इरानं थुकी इजरायलया ल्हाः दुगु शंका यात । इजरायल व इरान दथुइ थौंकन्हय् गुगु युद्धया सम्भावना जुयाच्वंगु दु, थ्व फुक्कं उकिया हे ब्व खः । ब्वला सायेगु भावनां जुयाच्वंगु थ्व कासाय् इरानया परमाणु वैज्ञानिकतय् हत्या निसें इरानया परमाणु संयन्त्र बर्बाद यायेत जुयाच्वंगु कुतः नं दुथ्याः, अले थुकिया लिउने इजरायलया ल्हाः दुगु शंका याना वयाच्वंगु दु । तर मर्सर स्ट्रिटया घटना न्ह्यः छुं नं व्यापारिक जहाजय् जूगु आक्रमणय् सुयां ज्यान धाःसा मवंनिगु खः । तर थ्व पालय् छम्ह बेलायती व छम्ह रोमानियाली नागरिकया ज्यान वंगु दु । थ्व आक्रमण इरानं याःगु द्वपं बोलयत, अमेरिका व इजरायलं बिया वयाच्वंगु दु । यदि धाथें थ्व द्वपं सत्य जुल धाःसा थ्व इरानया गुप्तचरी ज्याया छगू तःधंगु कमजोरी जूवनी । इरानया ल्वापु ला इजरायल लिसे जक दुगु खः, तर थ्व आक्रमण बेलायती नागरिकया ज्यान वनेवं संयुक्त राष्ट्र संघ सुरक्षा परिषदया छगू स्थायी दुजः देय् बेलायतयात नं थ्व ल्वापु सालाहःगु दु । इरानया निंतिं थ्व तःधंगु घाटाया ज्या जूवंगु दु । थ्व घटनाया न्ह्यः बेलायत, इजरायल व अमेरिकाया इरानयात कयाः थःथःगु हे कथंया बिस्कं बिस्कं एजेन्डा दुगु खःसां थ्व घटना लिपा स्वंगुलिं देय्यात छथाय् हःगु दु, गुगु इरानया निंतिं खतराया घण्टी नं खः । बेलायती प्रधानमन्त्री बोरिस जोनसनं मर्सर स्ट्रिटय् जूगु आक्रमणयात ‘लज्जास्पद व अस्वीकार्य’ धासें इरानं थुकिया लिच्वः फयेमाली खँ धायेधुंकूगु दु । इरानया राजदूत मोहसिन बहरावांदया हाजिरी तलब याकुसें बेलायती विदेश मन्त्रालयं अन्तर्राष्ट्रिय जहाजयात खतराय् लाकीगु गतिविधि तेहरानं तुरुन्त दिकेमाः धाःगु दु । मेखे बेलायतं थः राजदूतयात सःतेवं इरानं थुकिया तःधंगु आलोचना यासें बेलायती राजदूतयात नं हाजिरी तलब याकूगु दु । अले बेलायतया थ्व ज्याया कडा आलोचना यासें प्रमाण क्यनेत धाःगु दु । इरानं बेलायत, इजरायल व अमेरिकां म्वाःमदुगु प्रापोगन्डा जक यानाच्वंगु खँ धाःगु दु । बेलायत व अमेरिका सन् २०१५ य् जूगु परमाणु सम्झौतायात हाकनं न्ह्याकेगु पक्षय् दु । थ्व सम्झौता कथं इरानयात तयातःगु आर्थिक प्रतिबन्ध चिइकाः परमाणु कार्यक्रमयात कडा प्रतिबन्ध तःगु खः । तर राष्ट्रपति डोनाल्ड ट्रम्पं सन् २०१८ य् एकपक्षीय रुपं थ्व सम्झौता खारेज यानाबिउगु खः । आः अमेरिकाय् जो बाइडेनया सरकार वयेधुंकाः अमेरिका हाकनं थ्व सम्झौतायात जारी यायेगु पक्षय् न्ह्याः वनाच्वंगु दु । थुकियात कयाः वार्ता नं न्ह्यानाच्वंगु दु । तर इजरायल धाःसा इरान थःपिनिगु शंकास्पद परमाणु रिसर्चयात सुचुकेगु निंतिं वार्ताय् वयाच्वंगु तायेकाच्वंगु दु । उकिं इजरायलं धाःगु नं दु, ‘आः इरानं थुइगु कथंया सन्देश बीमाःगु आवश्यक दु’ धया वयाच्वंगु दु । मर्सर स्ट्रिटय् जूगु आक्रमण लिपा बेलायत व अमेरिकाया सः नं अज्याःगु हे पिहां वल धाःसा समस्या झन तच्वइगु जुइ । इजरायलया गुप्तचर निकाय मोसादया इरानया सुरक्षा प्रतिष्ठानं तःधंगु घुसपैठ दु । उकिं इजरायलया ख्याच्वःयात इरानं तसकं गम्भीरकथं काइगु जुइ । मेखे मर्सर स्ट्रिटय् जूगु आक्रमणय् इरानया ल्हाः दुगु गुगु प्रमाण दु धयाच्वंगु थ्व प्रमाण सार्वजनिक यायेगु खँय् धाःसा थुपिं देय् दुविधाय् लानाच्वंगु दु । इरानं थःपिंत बिउगु द्वपंया प्रमाण क्यँ धयाच्वंगु दु । तर गुगु प्रमाण धयाच्वंगु खः, व प्रमाण थुपिं देय्तय्सं तसकं गोप्य ढंगं चूलाकूगु जुइ, अले थ्व तसकं संवेदनशील नं जुइ । बेलायत, अमेरिका व इजरायलया गुप्तचर निकाय थ्व प्रमाण छु खः धयागु इरानं मसिमा धयागु हे चाहे जुइ । तर प्रमाण सार्वजनिक मजुल धाःसा हाकनं थुपिं स्वंगुलिं देशं इरानं या हे मयाःगु अपराधया सजाय बीत्यन धयागु चर्चा जुइ ।"
https://nepalbhasatimes.com/41971,अन्तर्राष्ट्रिय,???? ???????? पारू ,थप स्वंगू प्रान्तीय राजधानी तालिबानया कब्जाय्,"एजेन्सी- तालिबानतय्सं थप स्वंगू प्रान्तीय राजधानी कब्जाय् काःगु दु । थ्व लिसें स्वन्हुया दुने आफगानिस्तानया न्यागू प्रान्तीय राजधानी तालिबानया कब्जाय् लाःवंगु दु । वंगु शुक्रवाः तालिबानतय्सं दक्षिण पश्चिमय् लाःगु निम्रोज प्रान्तया जारन्जयात कब्जाय् काःगु खःसा शनिवाः उत्तरी क्षेत्रय् च्वंगु जोजन राज्यय् च्वंगु सेबर्घान शहर कब्जाय् काःगु खः । अथे हे आइतवाः छन्हुं हे तालिबानतय्सं स्वंगू प्रान्तीय राजधानीयात कब्जाय् काःगु खः ।                                                         अफगानिस्तानया उत्तरी क्षेत्रय् च्वंगु कुन्दुज, सार ए पुल व तालोकान सहरयात आइतवाः कब्जाय् काःगु खः । तालिबानतय्सं कब्जाय् काःगु सहर मध्ये कुन्दुज दकलय् महत्वपूर्ण सहर खः । कुन्दुज अफगानिस्तानया राजधानी काबुललिसे स्वाःगु सहर खः । तालिबानया कब्जा लिपा कुन्दुज सहर अस्तव्यस्त जुयाच्वंगु दु । तालिबानतय्सं विज्ञप्ति पिकयाः कुन्दुज, सार ए पुल व तालोकान सहर थःपिनिगु कब्जाय् वयेधुंकूगु धाःगु दु । अफगानिस्तानया सुरक्षा स्रोतं समाचार संस्था एएफपीयात बिउगु जानकारीकथं सरकारं ग्वाहालि छ्वयाहये मफुगुलिं सरकारी सेनां सहर त्वःतेमाःगु खः । अफगानिस्तानया सरकारं धाःसा सरकारी सेनां तालिबानतय्त मू सहरं ख्यानाछ्वयेत ल्वानाच्वंगु खँ धाःगु दु । अफगानिस्तानया पश्चिमय् च्वंगु हेरात व दक्षिणय् च्वंगु कन्दाहार व लस्कर गाहय् युद्ध जुयाच्वंगु दनि । तालिबानतय्सं अफगानिस्तानलिसे युद्धविरामया सम्झौता मजूगु व अमेरिकायात युद्धय् हस्तक्षेप मयायेत नं ख्याच्वः बिउगु दु । आइतवाः अमेरिकाया सेनां तालिबानय्सं कब्जाय्् काःगु सबर्घानय् हवाइ आक्रमण याःगु खः । अमेरिकाया सेनां याःगु आक्रमणय् तालिबानया लडाकूत सीगु धाःसां थुकिया पुष्टि धाःसा जूगु मदुनि ।"
https://nepalbhasatimes.com/42619,अन्तर्राष्ट्रिय,???? ??????? नवमी,अफगानिस्तान स्वतन्त्र मुलुक जूगु घोषणा,"एजेन्सी- अमेरिकाया सेना नीदँ ताःहाकःगु युद्धया अन्त्य यानाः अफगानिस्तानं लिहां वंगु दु । अमेरिकी सेनाया अन्तिम डफ्फां सोमवाः स्थानीय ई कथं न्हिनसिया स्वताःत्या इलय् अफगानिस्तान त्वःतेवं अफगानिस्तानय् निगू दशक ताःहाकःगु युद्धया अन्त्य जूगु दु ।                                                         तालिबानं अफगानिस्तानयात कब्जाय् कायेधुकाः अमेरिकां निवाःतक विदेशी नागरिकत व अफगान त्वःते चाहेजूपिं अफगानी नागरिकतय् उद्धार याःगु खः । थ्व झ्वलय् अमेरिकी सेनां छगू लाख २३ द्वः मनूतय्गु उद्धार याःगु खः । अमेरिकी राष्ट्रपति जो बाइडेनं छगू वक्तव्य पिकयाः अमेरिकी सेनां इलय् हे उद्धार ज्या क्वचायेकूगुलिं सुभाय् बिउगु दु । सन् २००१ य् अल कायदायात आक्रमण यायेत वंगु अमेरिकी सेना उबलय् निसें अफगानिस्तानय् च्वनाच्वंगु खः । अमेरिकायात नेटो अन्तर्गत दुगु थीथी अन्तर्राष्ट्रिय सेनां ग्वाहालि नं यानाच्वंगु खः । अफगानिस्तान युद्धय् अमेरिकाया यक्व हे ध्यबा खर्च जूगु खःसा नीप्यसः अमेरिकी सैनिक नं सीगु खः । अमेरिकी सेनां अफगानिस्तानय् बिन लादेनया लिसे यक्व हे अल कायदाया नेतातय्विरुद्ध कारबाही याःगु खः । अमेरिकी सेनां अफगानिस्तान त्वःतेवं तालिबानं काबुलय् च्वंगु अन्तर्राष्ट्रिय विमानस्थलयात कब्जाय् काःगु दु । अन्तर्राष्ट्रिय सञ्चार माध्यमया कथं तालिबानं मंगलवाः बहनिइ सर्गतय् ह्याउँक मत च्याकाः व मेसिनगनं हवाइ फायर यानाः लसता प्वंकूगु खः । तालिबानं अमेरिकी सेना लिहां वनेधुंकाः अफगानिस्तान स्वतन्त्र व सार्वभौम मुलुक जूगु घोषणा याःगु दु । तालिबानया प्रवक्ता जबिहुल्लाह मुजाहिदं अमेरिकी सेना लिहां वंगु ऐतिहासिक ई जूगु धाःगु दु । प्रवक्ता मुजाहिदं अमेरिकी सेना लिहां वंगुलिं तालिबान जक मखु, सकल अफगानी नागरिक विजयी जूगु धाःगु दु । प्रवक्ता मुजाहिंद अमेरिकी सेना अफगानिस्तानय् असफल जूगु दावी नं याःगु दु । अमेरिकाया पराजयं मेपिंसं नं शिक्षा कायेमाःगु प्रवक्ता मुजाहिंद धापू दु । प्रवक्ता मुजाहिदं सकल अफगानीतय्त भिंतुना धासें तालिबानं सहिष्णु व खुल्ला शासन याइ धाःगु खः । मुजाहिदं तालिबानं अमेरिकालिसे नं बांलाःगु स्वापु तइ धकाः नं धाःगु खः । तालिबानं अफगानिस्तान कब्जाय् कायेधुकां ईस्लामिक स्टेटं वंगु वालय् काबुल विमानस्थलय् १७० म्हेसिगु ज्यान वंक आत्मघाती हमला याःगु खः । अथे हे सोमवाः नं काबुल विमानस्थलयात लक्षित यानाः न्यागः रकेट प्रहार याःगु खःसां अमेरिकी सेनां थ्व आक्रमण धाःसा विफल यानाबिउगु खः । अमेरिकां विमानस्थलय् जूगु हमला लिपा निक्वः ड्रोन हमला याःगु दु । न्हापांगु ड्रोन हमलाय् अमेरिकां काबुल विमानस्थलय् विस्फोट याःम्ह योजनाकार सीगु धाःगु खःसा निक्वःगु ड्रोन हमलाय् गुम्ह सर्वसाधारण सीगु खः । थुखे रुसं काबुल विमानस्थलय् जूगु हमलाय् संलग्न मनूतय्त तालिबानं ज्वंगु धाःगु दु ।"
https://nepalbhasatimes.com/42929,अन्तर्राष्ट्रिय,???? ??????? तृतीया,तालिबान सरकारविरुद्ध मिस्तय् प्रदर्शन,एजेन्सी- अफगानिस्तानया राजधानी काबुल व उत्तर पूर्वी प्रान्त बादखस्तानय् तालिबान सरकारविरुद्ध सलंसः मिस्तय्सं प्रदर्शन याःगु दु । तालिबानं गठन याःगु अन्तरिम सरकारय् दक्वं दुजः मिजंत जक जूगु धकाः विरोध प्रदर्शन जूगु खः । मिसातय्गु उपस्थिति मदुगु सरकारयात स्वीकार यायेमखु धकाः प्रदर्शनकारीतय्सं धाःगु दु ।                                                         तालिबानया स्थानीय सञ्चार माध्यम एतिलाट्रोजं बिउगु जानकारीकथं प्रदर्शनकारी मिसातय्त तालिबानया लडाकुतय्सं दाःगु व हातपात नं याःगु दु । प्रदर्शनया रिपोर्टिङ्ग यानाच्वपिं पत्रकारतय्त नं तालिबान लडाकुतय्सं दाःगु व ज्वनायंकूगु स्थानीय सञ्चार माध्यम एतिलाट्रोजं जानकारी बिउगु दु । तालिबानं धाःसा थ्व द्वपंया लिसः बिउगु मदुनिसा मिस्तय्सं याःगु प्रदर्शन गैरकानूनी खः धासें ख्याच्वः बिउगु दु । तालिबानं प्रदर्शनकारीतय्सं अनुमति कयाः जक प्रदर्शन यायेदइ धाःगु दु । वंगु मंगलवाः तिनि काबुलय् जूगु प्रदर्शनय् गोलीं लानाः स्वम्ह मनू सीगु खः । तालिबानं मंगलवाः सरकार गठनया घोषणा याःगु खःसा तालिबानं सरकारय् दुपिं दक्वं दुजःत अमेरिकी सेनायात आक्रमण याःपिं लानाच्वंगु व थ्व सरकारय् मिसापिं छम्ह नं मदुगुलिं अमेरिका व युरोपियन युनियन चिन्ता प्वंके धुंकूगु दु । अथे हे तालिबानलिसे ल्वानाच्वंगु एनआरएफं नं तालिबान सरकारयात अन्तर्राष्ट्रिय मान्यता मबिइत इनाप याःगु दु । चीनं धाःसा तालिबान सरकारयात मान्यता बिइधुंकूगु दु । अथे हे चीनं अफगानिस्तानया तालिबान सरकारयात २० करोड युआन नं ग्वाहालि याइगु जूगु दु । चीनं अफगानिस्तानयात खाद्यान्न व कोरोना खोप नं ग्वाहालि यायेत्यंगु दु । चीनं अमेरिकी सेनां अफगानिस्तानय् विध्वंस याःगु द्वपं नं बिउगु दु । थ्वया हे दथुइ अफगानिस्तानया पूर्व राष्ट्रपति अशरफ घानीं अफगानया जनतालिसे क्षमा फ्वंगु दु । तालिबानं अफगानिस्तानयात कब्जाय् कायेधुंकाः युएई शरण काःवंम्ह पूर्व राष्ट्रपति घानीं देशय् शान्ति व स्थीरता हयेमफुगुलिं दुःख प्वंकूगु दु । ट्विटर पाखें छगू विज्ञप्ति पिकयाः घानीं काबुल त्वःतेगु निर्णय थःगु जीवनया हे थाकुगु निर्णय जूगु व मेगु विकल्प मदुगुलिं देश त्वःतागु धाःगु दु । काबुलय् हिंसा मजुइमा धकाः देश त्वःतागु नं घानी धाःगु दु । देशया निंतिं घानी जीवनया २० दँ समर्पण यानागु व ६० लाख जनताया रक्षा यायेत देश त्वःताः वनेगु छपु हे जक लँपु दुगु नं विज्ञप्तिइ धयातःगु दु । घानीं लखंलखं डलर ज्वनाः बिसिउँवंगु द्वपंया प्रतिवाद नं याःगु दु । ‘जिगु च्याप्टर मेपिं राष्ट्रपतित थें हे शान्ति व स्थीरता बिना अन्त जुल’ घानीं धाःगु दु ।
https://nepalbhasatimes.com/42928,अन्तर्राष्ट्रिय,???? ??????? तृतीया,सिड्नीइ लछि लिपा लकडाउन छ्वासुकीगु,एजेन्सी- अस्ट्रेलियाया तःधंगु शहर व न्यू साउथ वेल्सया राजधानी सिड्नीइ लछि लिपा लकडाउन छ्वासुकीगु जूगु दु । वंगु जुलाइनिसें कोरोना संक्रमण थहां वंगुलिं न्यू साउथ वेल्सय् लकडाउन तयातःगु खः । न्यू साउथ वेल्स राज्यया सरकारं बिहिवाः लकडाउन छ्वासुकायंकेगु योजना सार्वजनिक याःगु दु ।                                                         न्यू साउथ वेल्सय् मेगु लछिया दुने ७० प्रतिशत मनूतय्सं कोरोनाया पूरा डोज खोप कायेधुंकीगु खँ न्यू साउथ वेल्सया प्रिमियर ग्लाडिस बेरेजिक्लियानं धाःगु दु । कोरोनाया पुरा डोज कायेधुंकूपिंत यक्व चीज यायेत छुट नं दइ । लकडाउन छ्वासुकीगु मिति धाःसा सावर्जनिक याःगु मदुनि । न्यू साउथ वेल्सया जनसंख्या मध्ये ४३ प्रतिशतं पूरा डोज व ७५ प्रतिशतं छगू डोज खोप कायेधुंकूगु दु । लछिया दुने पूरा डोज खोप काःपिं ७० प्रतिशत पुलीगु अनुमान दु । बिहिवाः न्यू साउथ वेल्सय् १४ म्ह संक्रमित खनेदुगु खः ।
https://nepalbhasatimes.com/42979,अन्तर्राष्ट्रिय,???? ??????? चौथी,बाइडेन व सी जिनफिङया दथुइ टेलिफोन वार्ता,"एजेन्सी- अमेरिकाया राष्ट्रपति जो बाइडेन व चीनया राष्ट्रपति सी जिनपिङया दथुइ न्हय्ला लिपा निक्वःखुुसी टेलिफोन वार्ता जूगु दु । अमेरिकाया राष्ट्रपति कार्यालय ह्वाइट हाउसं पिकाःगु वक्तव्यकथं बाइडेन व सी जिनपिङया दथुइ रणनीतिक साझेदारी व आपसी हितया विषययात कयाः खँल्हाबँल्हा जूगु दु ।                                                         वक्तव्यय् धयातःकथं अमेरिका व चीनया दथुइ थीथी ख्यलय् जुयाच्वंगु धेंधेंबल्लाःयात जिम्मेवारीपूर्वक व व्यवस्थित रुपं न्ह्याकेगु खँय् नं खँल्हाबल्हा जूगु दु । धेंधेंबल्लाःया झ्वलय् ल्वापु मजुइमा धकाः नं निम्हेसिया दथुइ सहमति जूगु दु । अमेरिका व चीनया दथुइ स्वापू बांलानाच्वंगु मदु । निगुलिं देसं थीथी विषययात कयाः वं वयात वं वयात द्वपं बियाच्वंगु दु । चीनं अमेरिकायात चीनय् आक्रमण यायेत मेमेगु देशयात ल्ह्वंगु धकाः द्वपं बिउगु खःसा अमेरिकां चीनं थःपाखें ध्यान सालेत थज्याःगु द्वपं बिउगु धाःगु खः । व्यापार, कोरोना महामारी व जासुुुुुुसी याःगु धकाः निगू देय् दथुइ तनाव जुयाच्वंगु दु ।"
https://nepalbhasatimes.com/42981,अन्तर्राष्ट्रिय,???? ??????? चौथी,क्युबाय् निदँ दुपिं मस्तय्त कोरोनाया खोप,"एजेन्सी- क्युबाय् निदँ दुपिं मस्तय्त कोरोनाविरुद्धया खोप बिउगु दु । क्युबाया सरकारी सञ्चार माध्यमयाकथं मस्तय्त स्कुलय् छ्वयेत खोप बिइगु शुरु याःगु खः । मस्तय्त खोप बिउगु क्युबा न्हापांगु देय् खः । क्युबां थःपिंसं हे दयेकूगु खोप मस्तय्त बियाच्वंगु दु । संसारया मेगु छुं नं देशं मस्तय्त कोरोनाया खोप बिउगु मदुनि । क्युबां थःपिनिगु खोप सुरक्षित जूगु व विश्व स्वास्थ्य संगठनया स्वीकृति कायेगु कुतः यानाच्वनागु नं धाःगु दु । क्यूबाया सरकारं गुलि मस्ततय्त खोप बिइधुन धकाः धाःसा धाःगु मदुनि ।                                                         क्युबाया स्वास्थ्य मन्त्रालययाकथं आःतक ४० लाख मनूतय्सं कोरोना खोपया पूरा डोज कायेधुंकूगु धाःगु दु । क्युबाया सरकारं स्वास्थ्यकर्मी, जेष्ठ नागरिक व अति प्रभावित थासय् च्वपिं मनूतय्त न्हापां खोप बिइगु धाःगु खःसा मस्तय्त नं कोरोना संक्रमण अप्वःगुलिं व मस्तय्त बचे यायेत मस्तय्त प्राथमिकता बियागु धाःगु दु ।"
https://nepalbhasatimes.com/43000,अन्तर्राष्ट्रिय,???? ??????? षष्ठी,पेरुया विद्रोही नेता अबिमाइल गोन्जालो मंत,एजेन्सी- पेरुया विद्रोही व क्रान्तिकारी नेता अबिमाइल गोन्जालो शनिवाः सनिलय् ८६ दँया वैंशय् पेरुया सैनिक अस्पतालय् मंत । नेता गोन्जालो पेरु माओवादी आन्दोलन साइनिङ पाथया नेता खः । सन् १९९२ निसें आतंकवाद व देशद्रोहया मुद्दाय् गोन्जालो जेलय् लानाच्वंगु खःसा वंगु जुलाई निसें स्वास्थ्य समस्या वःगुलिं गोन्जालोयात अस्पतालय् भर्ना यानातःगु खः । गोन्जालोयात छ्यंगूया क्यान्सर जूगु अन्तर्राष्ट्रिय सञ्चार माध्यमतय्सं धाःगु दु ।                                                         गोन्जालो पेरुया कम्युनिस्ट पार्टी साइनिङ पाथया नायः खः । सन् १९९२ य् पेरुया फुजिमारो सरकारं गोन्जालोयात आजीवन जेलया सजाय बिउगु खः । पेरुइ गोन्जालोया माओवादी पार्टी व सरकारी सुरक्षाकर्मी दथुइ जूगु युद्धय् ७० द्वः सिबें अप्वः मनूत सीगु वा बेपत्ता जूगु खः ।
https://nepalbhasatimes.com/42677,अन्तर्राष्ट्रिय,???? ??????? एकादशी,उत्तर कोरियापाखें ३० लाख खोप अस्वीकार,"एजेन्सी- उत्तर कोरियां थ्यंमथ्यं ३० लाख कोरोना विरुद्धया खोप कायेत अस्वीकार याःगु दु । संयुक्त राष्ट्र संघं बिउगु जानकारीकथं उत्तर कोरियां थःपिंत बिइत्यंगु खोप, खोपया अभाव जुयाच्वंगु व कोरोनां प्रभाव लाकाच्वंगु देय्तय्त बिउसां जिउ धाःगु दु । उत्तर कोरियायात अन्तर्राष्ट्रिय कोभ्याक्स ज्याझ्वः अन्तर्गत चीनय् निर्माण जूगु सिनोभ्याक खोप बिइत्यंगु खः ।                                                         विश्व स्वास्थ्य संगठनं बिउगु जानकारीकथं अगस्ट १९ तारिख तक उत्तर कोरियां कोरोना संक्रमणया छगू नं विवरण दर्ता याःगु मदुनि । विश्व स्वास्थ्य संगठनया साप्ताहिक रिपोर्टय् उत्तर कोरियाय् आतक ३७२९१ म्ह स्वाथ्यकर्मीतय्के सेखं चाःगु जक खनेदुगु व कोरोना खनेमदुगु धयातःगु दु । उत्तर कोरियां कोरोना शुरु जुसां निसें हे नियम कडा यातःगु दु । अथे हे अन्तर्राष्ट्रिय सीमाना नं बन्द यानातःगु दु । उत्तर कोरियां वंगु जुलाईलय् २० लाख डोज एस्ट्राजेनेका खोप अस्वीकार याःगु खः । अथे हे रुसं बिइ धाःगु खोप नं उत्तर कोरियां स्वीकार मयाः । उत्तर कोरियां खोपया प्रभावयात कयाः न्ह्यसः तयावयाच्वंगु दु ।"
https://nepalbhasatimes.com/42649,अन्तर्राष्ट्रिय,???? ??????? दशमी,तालिबानं बेलायत व भारतलिसे वार्ता यात,एजेन्सी- तालिबानं बेलायत व भारतलिसे वार्ता याःगु दु । बेलायतं तालिबान लिसे थः नागरिक व विदेशी सेनायात ग्वाहालि याःपिं मनूतय्गु उद्धारया निंतिं वार्ता याःगु खः । बेलायतया प्रधानमन्त्री कार्यालयया प्रवक्तां प्रधानमन्त्रीया विशेष प्रतिनिधि व तालिबानया दथुइ दोहाय् वार्ता जुयाच्वंगु धाःगु दु ।                                                         बेलायतं अफगानिस्तानं १७ द्वः मनूतय्गु उद्धार यायेधुंकूगु दुसा अझ नं अफगानिस्तानय् बेलायतया नागरिकत थानाच्वंगु दनि । अथे हे दोहाय् कतारया निंतिं भारतया राजदूत दीपक मित्तल व तालिबानया दथुइ वार्ता जूगु दु । वार्ताय् अफगानिस्तानय् दुपिं भारतीयतय् सुरक्षाया विषयायात कयाः जूगु खः । भारतीय पक्षं अफगानिस्तानया भूमि भारतविरुद्ध प्रयोग मजुइकेत नं इनाप याःगु दु ।
https://nepalbhasatimes.com/42999,अन्तर्राष्ट्रिय,???? ??????? षष्ठी,इराकय् अमेरिकी सेनायात आक्रमण,एजेन्सी÷ इराकया उत्तरय् च्वंगु एर्बिल अन्तर्राष्ट्रिय विमानस्थल नापसं च्वंगु अमेरिकी सेनाया क्याम्पय् ड्रोन आक्रमण जूगु दु । कुर्दिस सुरक्षा बलं इराकया कुर्दिस प्रान्तया राजधानीइ शनिवाः थ्व ड्रोन आक्रमण जूगु व थ्वसिबें न्ह्यः नं रकेट आक्रमण जूगु धाःगु दु । कुर्दिस सुरक्षा बलं ड्रोनय् विस्फोटक पदार्थ दुगु धाःगु दु । प्रत्यक्षदर्शीतय्सं धाःकथं खुक्वःतक विस्फोटया सः तायेदुगु खः । घटनाया जिम्मा सुनानं काःगु मदुनि ।                                                         दछिया दुने एर्बिल अन्तर्राष्ट्रिय विमानस्थलय् तःक्वः हे आक्रमण जुइधुंकल । अमेरिकी अधिकारीतय्सं धाःकथं इराकया सिया समुदायया मुस्मातय्गु संगठनं आक्रमण यानाच्वंगु खः । इराकय् नीन्यासः अमेरिकी सैनिक दु ।
https://nepalbhasatimes.com/43036,अन्तर्राष्ट्रिय,???? ??????? सप्तमी,मिसा शिक्षाय् तालिबानया न्हूगु नियम हल,"येँ – मिसा शिक्षायात कयाः न्हूगु नियम हःगु दु । अफगानिस्तानया विश्वविद्यालयय् आः मिसा व मिजं छथासं च्वनाः ब्वने मदइगु जूगु दु । अफगानिस्तानया उच्च शिक्षा सम्बन्धी मन्त्री अब्दुल बाकी हक्कानीं मिस्तय्सं नं ब्वने खनीगु जूसां मिसा व मिजंतय्त अलग अलग क्वथाय् तयाः ब्वंकेगु धाःगु दु । अथे हे छु छु विषय ब्वकेगु धइगु खँय् पुनरावलोकन जुइगु व आखः ब्वं वइपिं विद्यार्थीतय्त इस्लामिक डे«सं पुनेमाःगु नं मन्त्री अब्दुलं धाःगु दु ।                                                         मिस्तय्सं म्ह छम्ह त्वपुइगु ‘हिजाब’ फिइमाः । मन्त्री अब्दुलां मिस्त शिक्षा व रोजगारं बञ्चित मजुइगु नं धाःगु दु । मन्त्री अब्दुलं तालिबानं वाजिब व इस्लामिक पाठ्यक्रम दयेकीगु व पाठयक्रम इस्लामी, राष्ट्रिय व ऐतिहासिक जुइगु नं धाःगु दु । अफगानिस्तानया जनतां थ्व नियम स्वीकार याइगु नं मन्त्री धाःगु दु । सन् १९९६ निसें २००१ तक तालिबानं शासन याःबलय् मिस्तय्त शिक्षा व रोजगारय् प्रतिबन्ध तयातःगु खः । तालिबानया थ्व नीतिं यानाः मिस्तय्सं आखः ब्वनेमखनीगु विश्लेषण जुयाच्वंगु दु । अफगानिस्तानय् मिसा व मिजंतय्त ब्वंकेगु निंतिं माक्व थाय् मदु । अथे हे मिस्तय्त ब्वंकेत नं गाक्क मिसा शिक्षकत नं अफगानिस्तानय् मदु । खय्ता ला मन्त्री अब्दुलं मिजं शिक्षकतय्सं पर्दा लिउने च्वना ब्वंकेफइ धाःगु दु । थुकिं यानाः मिस्त शिक्षां बञ्चित जुइगु खनेदु । विश्वविद्यालय जक मखसे प्राथमिक तहनिसें हे मिसा व मिजंतय्त अलग अलग तयाः ब्वंकेगु धाःगु दु ।"
https://nepalbhasatimes.com/42723,अन्तर्राष्ट्रिय,???? ??????? द्वादशी ,धाकुफय् व खुसिबालय् लानाः अमेरिकाय् ४५ म्ह सित,"एजेन्सी- अमेरिकाया उत्तर पूर्वी लागाय् आइदा धाकुफसं यानाः तसकं वा वयाः वःगु खुुसिबाः व टोर्नाडों यानाः सीपिनीगु ल्याः ४५ थ्यंगु दु । अमेरिकाया राष्ट्रपति जो बाइडेनं जलवायु परिवर्तनं यानाः वःगु थ्व समस्यालिसे ल्वायेत ऐतिहासिक लगानी मालीगु धाःगु दु । राष्ट्रपति जो बाइडेनं देय्न्यकं जलवायु परिवर्तनया समस्या जुयाच्वंगु व थुकिया सामना यायेगु धयागु जीवन–मरणया न्ह्यसः जूगु धाःगु दु । राष्ट्रपति जो बाइडेनं न्यूयोर्क व न्यू जर्सीइ सकंटकाल घोषणा यायेधुंकूगु दु ।                                                         अमेरिकाया खूगु राज्यय् मानवीय क्षति जूगु अन्तर्राष्ट्रिय सञ्चार माध्यमतय्सं धाःगु दु । आःतक अमेरिकाया न्यू जर्सीइ २३ म्ह, न्यूयोर्कय् १४ म्ह, पेन्सिल्भानियाय् न्याम्ह मनू सीगु दु । अथे हे कनेटिकट, मेरील्याण्ड व भर्जिनियाय् नं मनूत सीगु दु । न्यूयोर्क व न्यू जर्सीइ अझ नं तसक वा वयाच्वंगु दनि । थ्व निगुलिं राज्य डुबानय् लानाच्वंगु दु । रेल व हवाइ सेवा नं बन्द जुयाच्वंगु दु । जलवायु परिवर्तन यानाः वःगु थ्व समस्यां अझ गुलि क्षति याइ धयागु सीमदुनि । मौसमविद्तय्सं बिउगु जानकारीकथं समुद्री सतहया तापक्रम थहां वन धाःसा धाकुफय् अझ शक्तिशाली जुइफु धाःगु दु । धाकुफय् व खुसिबालय् लानाः अमेरिकाय् ४५ म्ह सित ।"
https://nepalbhasatimes.com/43283,अन्तर्राष्ट्रिय,???? ?????? दुतिया,चीनं मेगु देसय् कोइलाय् आधारित परियोजना मदयेकीगु,"एजेन्सी- चीनं मेगु देसय् कोइलाय् आधारित परियोजना मदयेकेगु घोषणा याःगु दु । मंगलवाः चीनया राष्ट्रपति सी जिनपिङं संयुक्त राष्ट्रसंघया महासभाय् थ्व घोषणा याःगु खः । राष्ट्रपति सी जिनपिङं जलवायु परिवर्तन म्हो यायेत थ्व पलाः ल्ह्वनागु धाःगु दु ।                                                         राष्ट्रपति सी जिनपिङं विकासशील देय्तय्गु निंतिं हरित व न्यून कार्र्बन ऊर्जाया उत्पादनया निंतिं चीनं ग्वाहालि याइगु नं धाःगु दु । चीनं इन्डोनेसिया, भियतनाम व मेगु थीथी देय्तय्त कोइलाय् आधारित परियोजनाय् ग्वाहालि यानाच्वंगु दु । अमेरिकाया जलवायुदूत जो केरीं चीनया थ्व पलाःया लसकुस यासें चीनया पलाः सकारात्मक जूगु धाःगु दु । केरीं चीनलिसे थ्व विषययात कया वार्ता जुयाच्वंगु व चीनया थ्व घोषणां थः तसक लय्ताया धाःगु खः ।"
https://nepalbhasatimes.com/43273,अन्तर्राष्ट्रिय,???? ?????? दुतिया,संयुक्त राष्ट्रसंघया महासभाय् सम्बोधन याके बिइत तालिबानया इनाप,"एजेन्सी- न्यूर्योकय् जुयाच्वंगु संयुक्त राष्ट्रसंघया महासभाय् थःपिंत नं सम्बोधन याके बिइत तालिबानं इनाप याःगु दु । तालिबानया विदेशमन्त्री अमिर खान मुक्ताकीं सोमवाः संयुक्त राष्ट्रसंघयात पत्र छ्वयाः महासभाय् थःपिंत नं नवाके बिइत इनाप याःगु खः । तालिबानं दोहाय् च्वनाच्वंम्ह प्रवक्ता सुहेल साहीनयात महासभाया प्रतिनिधि नियुक्त याःगु दु । तालिबानं न्हापायागु सरकारं नियुक्त यानातःपिं प्रतिनिधितय्सं देय्या प्रतिनिधित्व मयाइगु नं धाःगु दु ।                                                         तालिबानं याःगु इनापयात कयाः आ संयुक्त राष्ट्रसंघया क्रेडेन्सियल कमिटीइ छलफल जुइ, तर संयुक्त राष्ट्रसंघया महासभा जुयाच्वँँच्वं थ्व कमिटीया बैठक च्वनीगु सम्भावना धाःसा म्हो जक दु । थ्व कमिटीइ अमेरिका, चीन, रुस नापं यानाः ९ गू देय् दु । राष्ट्रसंघया नियमकथं बैठक मजूतले अफगानिस्तानया निंतिं पुलांम्ह हे प्रतिनिधि गुलाम इसाक्जाइं अफगानिस्तानया प्रतिनिधित्व याइ । महासभाया अन्तिम न्हिकुन्हुं गुलाम इसाक्जाइं सम्बोेधन याइगु ज्याझ्वः दु । तलिबानं न्हापा अफगानिस्तान कब्जा याःबलय् नं राष्ट्रसंघय् पुलांगु सरकारया हे प्रतिनिधित दुगु खः । मंगलवाः जूगु राष्ट्रसंघया बैठकय् कतारं विश्वया नेतातय्त तालिबानलिसे स्वापु तयेत इनाप याःगु खः । तालिबानयात बहिष्कार यात धाःसा ध्रुवीकरण अप्वइगु कतारं धाःगु दु ।"
https://nepalbhasatimes.com/43035,अन्तर्राष्ट्रिय,???? ??????? सप्तमी,उत्तर कोरियां ताःहाकःगु दुरीया मिसाइल परीक्षण यात,"एजेन्सी- उत्तर कोरियां ताःहाकःगु दुरीया ‘क्रुज’ मिसाइल परीक्षण याःगु दु । उत्तर कोरियाया सरकारी सञ्चार माध्यम केसीएनं बिउगु समाचारकथं उत्तर कोरियां शनिवाः व आइतवाः यानाः निगः न्हूगु कथंया मिसाइल परीक्षण याःगु दु । सञ्चार माध्यम केसीएनया कथं थ्व मिसाइल रणनीतिक ल्याखं महत्वपूर्ण जूगु व मिसाइलं झिंन्यासः किलोमिटरया दुरी तक प्रहार यायेफइगु धाःगु दु । केसीएनं मिसाइलं जापानया यक्व हे थाय्यात निशाना दयकेफइगु नं धाःगु दु ।                                                         उत्तर कोरियां वंगु जनवरीइ जो बाइडेनं अमेरिकाया राष्ट्रपतिया निंतिं शपथ कयाच्वंगु इलय् नं मिसाइल परीक्षण याःगु खः । थीथी इलय् मिसाइल परीक्षण यानाच्वंगुलिं अन्तर्राष्ट्रिय समुदायं उत्तर कोरियायात प्रतिबन्ध तयावयाच्वंगु दु । जापानया राजधानी टोकियोय् अमेरिका, दक्षिण कोरिया व जापानया दथुइ उत्तर कोरियायात कयाः वार्ता जुयाच्वंगु इलय् थ्व परीक्षण जूगु खः ।"
https://nepalbhasatimes.com/43275,अन्तर्राष्ट्रिय,???? ?????? दुतिया,अकसया तनावं यानाः विदेशमन्त्रीस्तरीय बैठक रद्द,"एजेन्सी- अकस सम्झौताया तनावं यानाः संयुक्त राष्ट्रसंघया महासभा जुयाच्वंगु इलय् अमेरिकी विदेश मन्त्री व फ्रान्सलिसें मेगु युरोपेली राष्ट्रया विदेशमन्त्री दथुइ जुइत्यंगु बैठक रद्द जूगु दु । समाचार संस्था रोयर्टसयाकथं अमेरिकाया विदेशमन्त्री एन्टनी ब्लिंकन व फ्रान्सया विदेशमन्त्री जीन यवेस ड्रियनया दथुइ जुइगु वार्तायात तसकं महत्व बियातःगु खः । अमेरिकी अधिकारीतय्सं बिउगु जानकारीकथं बैठकया धलखय् दुगु विषयय् विवाद जूगुलिं बैठक रद्द जूगु खः ।                                                         अमेरिका, बेलायत व अस्टे्लियाया दथुइ जूगु सुरक्षा सम्झौता अकसं यानाः फ्रान्स तंचायाच्वंगु दु । थ्व सम्झौता लिपा फ्रान्सं स्वंगुलिं देसं थःपिनि राजदूत नं लित सःतूगु खः । थ्व सम्झौतां यानाः फ्रान्स व अस्ट्रेलियाया दथुइ जूगु पनडुब्बी सम्झौता रद्द जूवंगु खः । गुकिं यानाः नं फ्रान्स तम्वयाच्वंगु खः । फ्रान्सया विदेशमन्त्रीं अमेरिकाया बाइडेन प्रशासनं ट्रम्प प्रशासनं थें हे एकपक्षीय, क्रुर, अप्रत्याशित जूगु व मित्र राष्ट्रयात सम्मान मयाःगु द्वपं बिउगु दु । फ्रान्स लिसें चीन, उत्तर कोरिया व जर्मनीं नं थ्व सम्झौताया विरोध यानाच्वंगु दु ।"
https://nepalbhasatimes.com/43245,अन्तर्राष्ट्रिय,???? ?????? पारू ,मिस्त याकनं स्कूल वनेखनी– तालिबान,एजेन्सी- अफगानिस्ताया सत्ता कब्जाय् काःगु तालिबानं मिस्तय्त याकनं हे स्कुलय् वनेगु अनुमति बिइगु धाःगु दु । तालिबानया प्रवक्ता जबिल्लाह मुजाहिदं मिस्तय्त स्कुलय् वनेत अनुमति बिइगु व उकिया निंतिं ज्या जुयाच्वंगु धाःगु दु । अफगानिस्तानय् वंगु शनिवाः निसें मिजंतय्गु निंतिं स्कुल चाःगु खः ।                                                         तालिबानया प्रवक्तां थीथी मन्त्रालयया नं घोषणा याःगु दु । तालिबानं घोषणा याःगु मन्त्रालयय् अझ नं मिस्त धाःसा तःगु मदुनि । तालिबानं सत्ताय् वयेधुंकाः महिला मन्त्रालय बन्द याःगु खःसा उकिया थासय् नैतिकता मन्त्रालय दयेकूगु खः । तालिबानं सरकारय् मिस्ततय्त नं तयेगु धाःगु खःसां आतक छगू नं मन्त्रालयय् मिस्ततय्त नियुक्त याःगु मदुनि । अथे हे गैरतालिबानतय्त नं मन्त्री दयेकीगु धाःसां व ज्या नं तालिबानं याःगु मदु । तालिबानं न्हापा सत्ताय् दुबलय् मिस्तय्त भेदभावपूर्ण व्यवहार याःगु खः । थुगसी धाःसा तालिबानं मिस्तय्त नं अधिकार बिइगु व आखः ब्वंकेगु धाःगु खःसां व लागु धाःसा याःगु मदुनि ।
https://nepalbhasatimes.com/43308,अन्तर्राष्ट्रिय,???? ?????? दुतिया,अमेरिका व फ्रान्सया दथुइ सम्बन्ध सुधारया निंतिं वार्ता,"एजेन्सी- अमेरिका, बेलायत व अस्टे«लियाया दथुइ जूगु सुरक्षा सम्झौता अकसं यानाः स्यनावंगु सम्बन्ध सुधारया निंतिं अमेरिका व फ्रान्सया दथुइ वार्ता जूगु दु । अमेरिकाया राष्ट्रपति जो बाइटडेन व फ्रान्सया राष्ट्रपति इम्यानुएल म्याक्रो दथुइ बुधवाः टेलिफोन वार्ता जूगु खः । वार्ता लिपा निम्हं राष्ट्रपतिं मंकाः वक्तव्य जारी यानाः समस्या समाधानया कुतः यायेगु व युरोपया सुरक्षा बल्लाकेगु निंतिं सहकार्य जुइ धाःगु दु ।                                                         वार्ताय् अमेरिकाया राष्ट्रपति बाइडेनं हिन्द प्रशान्त क्षेत्रय् फ्रान्स व युरोपियन युनियनया संलग्नता महत्वपूर्ण जूगु धाःगु खः । अथे हे मेगु महिनाय् निम्हेसिया दथुइ वार्ता नं जुइगु जूगु दु । वार्ता लिपा फ्रान्सया राजदूत अमेरिका लिहां वनीगु जूगु दु । अकस सुरक्षा सम्झौता जुइवं फ्रान्सं अमेरिका व अस्टे«लियां थःपिनि राजदूत लित सःतूगु खः । अस्टे्लियां नं फ्रान्सलिसे वार्ता यायेत स्वयाच्वंगु दु । अस्टे«लियाया प्रधानमन्त्री स्कट मोरिसनं फ्रान्सलिसे वार्ताया निंतिं कुतः जुयाच्वंगु, तर सफल धाःसा मजूनि धाःगु दु । प्रधानमन्त्री मोरिसनं फ्रान्सलिसे सम्बन्ध सुधार यायेत धैर्य तयाः ज्या यानाच्वनागु नं धाःगु दु । अकस सम्झौतां यानाः फ्रान्स व अस्टे«लियाया दथुइ जूगु ५० बिलियन अस्टे्रलियन डलरया पनडुब्बी सम्झौता रद्द जूगु खः ।"
https://nepalbhasatimes.com/43309,अन्तर्राष्ट्रिय,???? ?????? दुतिया,अफगानिस्तानयात तयातःगु आर्थिक प्रतिबन्ध लिकायेमा -चीन,एजेन्सी- चीनं अफगानिस्तानयात तयातःगु आर्थिक प्रतिबन्ध लिकायेत माग याःगु दु । चीनया विदेशमन्त्री वाङ यीं बुधवाः जूगु जी २० या भर्चुअल सम्मेलनय् अफगानिस्तानयात तयातःगु एकतर्फी आर्थिक प्रतिबन्ध लिकायेत माग याःगु खः । भर्चुअल सम्मेलन धुंकाः चीनया विदेश मन्त्रालयं विज्ञप्ति पिकयाः नं आर्थिक प्रतिबन्ध लिकायेत माग याःगु दु ।                                                         चीनया विदेश मन्त्रालयं पिकाःगु विज्ञप्तिइ अफगानिस्तानया वैदेशिक मुद्रा भण्डार अनया राष्ट्रिय सम्पत्ति जूगु व उकी सर्वसाधारणया अधिकार दुगु व उकियात अफगानया नागरिकतय्सं छ्यले खनेमाःगु व अफगानिस्तानयात राजनीतिक दबाब बिइत आर्थिक प्रतिबन्ध तयेमजिउगु धयातःगु दु । अफगानिस्तानयात तालिबानं कब्जाय् कायेधुंकाः अमेरिका व थीथी देसं थःपिनिगु देशय् च्वंगु बैंकय् तयातःगु अफगानिस्तानया एकाउन्ट फ्रिज यानातःगु दु ।
https://nepalbhasatimes.com/43077,अन्तर्राष्ट्रिय,???? ??????? अष्टमी,अफगानिस्तानया पञ्जशीरय् २० म्ह सर्वसाधारणया हत्या,एजेन्सी- अफगानिस्तानया पञ्जशीर उपत्यकाय् तालिबानं २० म्ह सर्वसाधारणयात स्यानाबिउगु जानकारी बिबिसीं बिउगु दु । तालिबान विरोधी पुचः एनआरएफं पञ्जशीरय् तालिबानविरुद्ध युद्ध याःगु खः । तालिबानतय्सं थ्व थासय् सञ्चार सेवा बन्द यानातःगु खः । सञ्चार सेवा बन्द यानातःगु हे इलय् तालिबानं २० म्ह सर्वसाधारणयात स्याःगु दसि बिबिसीं लुइकूगु खः ।                                                         बिबिसीं सार्वजनिक याःगु छगू भिडियोय् तालिबानया लडाकुतय्सं सैन्य वसः पुनातःम्ह छम्ह मनूयात घेरे यानाः गोली कयेकूगु खनेदु । पञ्जशीरय् सैन्य वसः पुनेगु सामान्य जुगूलिं सीम्ह मनू सर्वसाधारण खः लाकि सैनिक खः धयागु सीमदु । अथे हे बिबिसीया कथं तालिबानं एनआरएफयात सिमकार्ड मिल धकाः छम्ह स्थानीय पसलेयात नं यातना बियाः स्याःगु दु । थ्वया हे दथुइ विश्वन्यंक च्वंपिं अफगानी मिस्तय्सं तालिबानं मिस्तय्सं विश्वविद्यालय वनेबलय् म्ह छम्हं त्वपूगु ‘हिजाब’ वसः पुनेमाः धकाः याःगु निर्णयया विरोध याःगु दु । विश्वन्यंक च्वपिं अफगानी मिस्तय्सं अनलाइन क्याम्प शुरु यानाः ‘जिगु वसतय् थिइ मते’ व ‘अफगानिस्तान संस्कृति’ थेंज्याःगु ह्यासट्याग तयाः विरोध यानाच्वंगु दु । अफगानी मिस्तय्सं सञ्चार माध्यमय् रंगीन व पारम्परिक वसः पुनाः किपा पोष्ट व शेयर यानाच्वंगु दु । छुं ई न्ह्यः तिनि अफगानिस्तानय् च्वंपिं मिस्तय्गु छगू पुचलं तालिबानया समर्थनय् म्ह छम्हं त्वपूगु हाकुगु वसः व बुर्का पुनाः ¥याली पिकाःगु खः । सामाजिक सञ्जालय् थ्व ¥यालीया विरोध यासें थीथी देसय् च्वपिं अफगानी मिस्तय्सं थ्व अफगानया परम्परा मखु धासें संस्कृति रंगीन व भलादमि पहः वःगु वसः अफगानिस्तानया पारम्परिक वसः धाःगु दु । सामाजिक सञ्जालय् अफगानिस्तानया राष्ट्रिय नृत्य अट्टनया पेन्टिङ्गया किपा नं तयातःग दु । थ्व किपाय् मिस्त रंगीन वसः पुनाः प्याखं हुलाच्वंगु खनेदु ।
https://nepalbhasatimes.com/42728,अन्तर्राष्ट्रिय,???? ??????? द्वादशी ,अफगानिस्तानया पञ्जशीरय् तालिबान व विद्रोही एनआरएफया दथुइ युद्ध,एजेन्सी( तालिबानं कब्जाय् कायेमफुगु अफगानिस्तानया पञ्जशीर प्रान्तय् तालिबान व विद्रोही पुचः नेशनल रेसिन्टेन्स फ्रन्ट (एनआरएफ)या दथुइ युद्ध जुयाच्वंगु दु । तालिबानं पञ्जशीर प्रान्तया छुं छुं भाग थःपिंसं नियन्त्रणय् कयागु व एनआरएफयात यक्व हे क्षति यानाबियागु धाःगु खःसां एनआरएफं पञ्जशीरया दक्वं प्रवेशद्वार थःपिनिगु नियन्त्रणय् दुगु व युद्धय् तालिबानया सलंसः लडाकु सीगु दाबी याःगु दु ।                                                         एनआरएफय् अफगानिस्तानया पूर्व सैनिक व स्थानीय लडाकुत दु । थुकिया नेतृत्व स्थानीय नेता अहमद मासुदं यानाच्वंगु दु । अफगानिस्तानया पूर्व उपराष्ट्रपति अमरुल्लाह सालेह नं थ्व पुचलय् दु । तालिबान व पञ्जशीरय् दुपिं एनआरएफया नेतात दथुइ जूगु वार्ता असफल जूगु खः । निगुलिं पक्ष फरक फरक अडान कयाच्वनेवं वार्ता असफल जूगु बिबिसीं जानकारी बिउगु दु । अन्तर्राष्ट्रिय सञ्चार माध्यमया कथं पञ्जशीरय् जुयाच्वंगु युद्धय् ३५० सिबें अप्वः तालिबानत सीधुंकूगु दु । निगुलिं पक्षं थुकिया पुष्टि याःगु मदुनि ।
https://nepalbhasatimes.com/43124,अन्तर्राष्ट्रिय,???? ??????? दशमी,तालिबानय् विवाद जूगु मदु – नेता मुल्लाह बरादर,एजेन्सी- तालिबानया सह–संस्थापक नेता व अफगानिस्तानया अन्तरिम सरकारया उपप्रधानमन्त्री मुल्लाह अब्दुल गनी बरादरं भिडियो सन्देश जारी यानाः तालिबान दुने विवाद मजूगु धाःगु दु । नेता बरादरं थः स्वस्थ जूगु व घाःपाः जुल धकाः वयाच्वंगु समाचार असत्य खः नं धाःगु दु । थीथी सञ्चार माध्यमं तालिबानया नेतातय् दुने विवाद जूगु व विवादया झ्वलय् जूगु ल्वापुइ बरादर घाःपाः जूगु समाचार बिउगु खः ।                                                         नेता बरादरं थ्व समाचारया खण्डन यासें तालिबानया दुने आन्तरिक कलह मदुगु व थः स्वस्थ जूगु धाःगु खः । नेता बरादर थः काबुलं पिने लानाच्वंगु व थः च्वंच्वनागु थासय् इन्टरनेट मदुगुलिं खण्डन यायेमखंगु धकाः नं धाःगु दु । तालिबानया नेता बरादर सार्वजनिक रुपं खनेमदयाच्वंगु खः । थ्वया हे दथुइ तालिबान सरकारं पूर्व सरकारी अधिकारीतपाखें छगू करोड २४ लाख डलर व लुँ जफत याःगु दु । अफगानिस्तानया केन्द्रीय बैंकं अफगानिस्तानया पूर्व उपराष्ट्रपति अमरुल्लाह सलेह व मेपिं वरिष्ठ अधिकारीतय्गु छेँय् नं ध्यबा व लुँ जफत यानागु धाःगु दु । थौकन्हय् पूर्व उपराष्ट्रपति अमरुल्लाह गन दु धयागु सीमदुनिसां उपराष्ट्रपति अमरुल्लाहया किजा रोहुल्लाह अजिजियात छुं न्हिं न्ह्यः तालिबानतय्सं स्यानाबिउगु वया छेँजःपिंसं धाःगु दु । बैंकं अफगान नागरिकतय्त राष्ट्रिय ध्यबा छ्यलेत नं इनाप याःगु दु ।
https://nepalbhasatimes.com/43125,अन्तर्राष्ट्रिय,???? ??????? दशमी,"अमेरिका, बेलायत व अस्ट्रेलियाया दथुइ जूगु सुरक्षा सम्झौताया चीनपाखें निन्दा","एजेन्सी- अमेरिका, बेलायत व अस्ट्रेलिया दथुइ जूगु सुरक्षा सम्झौताया चीनं निन्दा याःगु दु । चीनं अमेरिका, बेलायत व अस्टे्लिया दथुइ जूगु सुरक्षा सम्झौतां शीतयुद्धया मानसिकता क्यंगु धाःगु दु । थ्व स्वंगू देय् दथुइ बुधवाः हिन्द प्रशान्त महासागरय् चीनया प्रभाव व सैन्य उपस्थितियात कयाः सुरक्षा सम्झौता जूगु खः ।                                                         ‘ओकस’ नांयागु सम्झौताय् आर्टिफिसियल इन्टेलिजेन्स, साइबर सुरक्षा व क्वान्टम टेक्नोलोजी थेंज्याःगु विषय दुथ्याः । सम्झौताय् अमेरिकां अस्टे«लियायात न्यूक्लियर पनडुब्बी बिइगु नं धयातःगु दु । चीनं अमेरिकां अस्टे«लियायात न्यूक्लियर पनडुब्बी बिइगु कारणं हतियारया अन्तर्राष्ट्रिय प्रसार पनेगु कुतलय् धक्का लाःगु धाःगु दु । थ्व गैरजिम्मेदारपूर्ण ज्या जूगु चीनं धाःगु दु । थज्याःगु गठबन्धन दयेकाः मेगु राष्ट्रयात लक्षित यायेमजिउगु खँ नं चीनं धाःगु दु ।  "
https://nepalbhasatimes.com/42790,अन्तर्राष्ट्रिय,???? ??????? चर्हे,तालिबानपाखें पञ्जशीर कब्जाय् कयागु घोषणा,"तालिबानं अफगानिस्तानया राजधानी काबुलया उत्तरय् लाःगु पञ्जशीर प्रान्त कब्जाय् कयागु घोषणा याःगु दु । राजधानी काबुलय् जूगु पत्रकार सम्मेलनय् तालिबानया प्रवक्ता जबिहुल्लाह मुजाहिदं पञ्जशीर उपत्यकायात पूर्णरुपं थःपिंसं कब्जाय् कयागु व तालिबान विरोधी पुचः नेसनल रेसिस्टेन्स फोर्स ( एनआरएफ) असफल जूगु धाःगु खः ।                                                         प्रवक्ता मुजाहिदं तालिबानं एनआरएफलिसे वार्ता यायेत स्वयागु खःसां एनआरएफं वार्तायात सकारात्मक रुपं मकाःगु नं धाःगु दु । पत्रकार सम्मलेनय् मुजाहिदं पञ्जशीरय् बन्द जुयाच्वंगु मत, फोन व इन्टरनेट सेवा हाकनं सुरु जुइगु जानकारी नं बिउगु दु । पत्रकार सम्मेलनय् मुजाहिदं एनआरएफया समर्थन यानाच्वंम्ह अफगानिस्तानया पूर्व उपराष्ट्रपति अमरुल्लाह सालेह अफगानिस्तान त्वःताः ताजिकिस्तानय् बिसिउँ वनेधुंकूगु व मेपिं नेतात गन दु धयागु जानकारी थःपिंके मदुगु नं धाःगु दु । अथे हे प्रवक्ता मुजाहिदं अफगानिस्तानय् घरेलु उडान शुरु जुइधुंकूगु व याकनं हे अन्तर्राष्ट्रिय उडान जुइगु नं धाःगु दु । अफगानिस्तानय् काबुल विमानस्थलया सेवा शुरु यायेत टर्की व कतारं ग्वाहालि यानाच्वंगु जानकारी नं मुजाहिद बिउगु दु । मुजाहिदं अमेरिकां विमानस्थलय् नोक्सान यानाथकूगु नं धाःगु दु । सोमवाः जूगु पत्रकार सम्मलेनय् प्रवक्ता मुजाहिदं तालिबानं सरकार गठन याइगु विषयलय् धाःसा ठोस जानकारी मबिउ । मुजाहिदं समावेशी सरकार जुइगु खँ धाःसा धाःगु दु । मिस्त समाजया महत्वपूर्ण अंग जूगु नं मुजाहिदं धाःगु दु । पाकिस्तानलिसेया सीमाया विषययात कयाः नं मुजाहिद नवाःगु खः । अथे हे तालिबानया शीर्ष नेता हिब्तुल्लाह अखुन्दजादा मसीनिगु व याकनं हे सार्वजनिक जुइगु जानकारी नं बिउगु खः । थुखे एनआरएफया नेता अहमद महसुदं तालिबानं पञ्जशीरयात पूर्णरुपं कब्जाय् कयागु धकाः याःगु घोषणाया खण्डन याःगु दु । नेता अहमदं ट्विट यानाः थःपिं सुरक्षित जूगु जानकारी नं बिउगु दु । एनआरएफ तालिबानलिसे ल्वानाच्वंगु नं नेता महसुदं धाःगु दु ।"
https://nepalbhasatimes.com/43080,अन्तर्राष्ट्रिय,???? ??????? नवमी,जापानय् सछि दँ म्वाःपिनिगु ल्याः ८५ द्वः पुल,एजेन्सी- जापानय् सछि दँ म्वाःपिनिगु ल्याः ८५ द्वः पूगु दु । मंगलवाः जापानया स्वास्थ्य मन्त्रालयं बिउगु जानकारीकथं सछि दँ वा सछि दँसिबें अप्वः म्वाःपिनिगु ल्याः थहां वंगु दु । दँय्दसं सछि दँ वा सछि दँ सिबें अप्वः म्वाःपिनिगु ल्याः खुद्वःया ल्याखं थहां वनाच्वंगु दु । जापानय् सछि दँ सिबें अप्वः म्वाःपिं मिजतसिबें मिस्त अप्वः खनेदु । जापानय् सन् १९६३ निसें थ्व गणना शुरु जूगु खः । अधिकारीतय्सं धाःकथं सछि दँ सिबें अप्वः म्वाःपिनिगु ल्याः ८६ प्रतिशतं वृद्धि जूगु दु ।
https://nepalbhasatimes.com/42152,अन्तर्राष्ट्रिय,???? ???????? सप्तमी,अफगानं नेपाःमि उद्धारया तयारी,"येँ -युद्धग्रस्त देय् अफगानिस्तानया अवस्था जटिल जुया वनेवं थीथी देशं अन च्वनाच्वंपिं थःगु देशया नागरिकता धमाधम लित यंकेगु ज्या शुरु याःसां नेपालं धाःसा आः तक अफगानिस्तानय् थः ग्वःम्ह नागरिक दु व उपिं गन गन च्वनाच्वंगु दु धइगु खँ तकं तिफ्याये फुगु मदुनि ।                                                         अफगानिस्तानय् थः नागरिकया सुरक्षायात ध्यानय् तयाः नेपालं अन च्वंपिं नेपाःमितय्त सम्पर्कय् वयेगु लागिं आह्वान याःगु दु । नापं देशय् दुने नं सुयां थःथितिपिं अफगानिस्तानय् च्वनाच्वंगु दुसा उमिगु बारे जानकारी बियादिसँ धकाः इनाप याःगु दु । लिसें नेपाः सरकारं अफगानिस्तान स्थित अमेरिका, बेलायत, क्यानाडा, जर्मनी, युरोपियन युनियन, राष्ट्र संघ आदि थेंज्याःगु निकाययात नेपाःया नागरिकतय्त सुरक्षितपूर्वक तया तयेत इनाप याःगु दु । अफगानिस्तानय् च्वंपिं नेपाःमि नागरिकया अवस्था सीकेगु लागिं म्हिगः सरकारं अफगानिस्तानय् मनू छ्वःपिं म्यानपावर कम्पनीतय्त नं थःपिंसं छ्वयापिं नागरिकया पूर्ण विवरण सहित वा धकाः सःतूगु दु । अफगानिस्तानय् १५०० म्ह नेपाःमि नागरिक वैध रुपं च्वनाच्वंगु दुसा अवैध रुपं गुलि दु धइगु सी मदुनि । भारत व दुबईपाखें नं गुलिखे नेपाःमि अफगानिस्तानय् च्वनाच्वंगु दु । थ्वहे झ्वलय् अफगानिस्तानय् च्वनाच्वंपिं नेपाःमितय् अवस्थायात कयाः म्हिगः संसदया अन्तर्राष्ट्रिय सम्बन्ध समितिइ नं खँ पिहां वःगु दु । समितिं अन च्वनाच्वंपिं नेपाःमितय्त मछिंगु अवस्था वये न्ह्यः हे तुरुन्त हवाई उद्धार यायेगु लागिं सरकारयात निर्देशन बिउगु दु । थुकिया लागिं नेपाल वायुसेवा निगमया विमान छ्वयाः उद्धार यायेमाःगु सुझाव नं वःगु खः । विदेशी नागरिक लिहां वने बीगु राजधानी काबुल दुहां वनेधुंकूपिं तालिवान पुचलं यदि सुं नं देशं अन दुपिं थः नागरियात लित यंके चाहे जूसा उमित यंके बीगु खँ धाःगु दु । राजधानी काबुल लगायत थीथी सहरय् च्वंपिं थःथःपिनि नागरिक लित यंकेगु लागिं अमेरिका, बेलायत व युरोपया थीथी देशं सैनिक हे छ्वयाः उद्धारया ज्या न्ह्याके धुंकूगु दु । तालिवानतय्सं नं सुयां नं थः नागरिक लित यंकेगु खःसा थःपिंसं मपनेगु खँ स्पष्ट यायेधुंकूगु दु । वंगु झिन्हुया दुने तालिवानं थःपिनि शक्ति विस्तार यानाः अफगानिस्तानया राजधानी काबुल छगू बाहेक मेगु फुक्क हे प्रमुख सहरत कब्जा यायेधुंकूगु दु । आः तालिवान लडाकुत राजधानी काबुलय् नं दुहां वनेधुंकूगु दु । काबुल कब्जा यायेगु लागिं रक्तपातपूर्ण ज्याखँ मयायेगु कुतः जुयाच्वंगु खँ नं उमिसं धाःगु दु । आः अनया सरकारपाखें शान्तिपूर्ण सत्ता हस्तान्तरणया लागिं वार्ता जुयाच्वंगु खँ नं तालिवानं धाःगु दु । नापं काबुल कब्जा याये फत धाःसा उकिया लसताय् बन्दुक न्यायेकाः उत्सव याके मबीगु नं तालिवानं धाःगु दु । तालिवानं अफगान सत्ता कब्जा यात धाःसा हानं कट्टरपन्थी शासन वइ धकाः सकलें ग्यानाच्वंगु दु ।"
https://nepalbhasatimes.com/42184,अन्तर्राष्ट्रिय,???? ???????? अष्टमी,मलेसियाया प्रधानमन्त्री राजीनामा बिल,एजेन्सी- मलेसियाया प्रधानमन्त्री युहयिद्दिन यासिनं राजीनामा बिउगु दु । प्रधानमन्त्री युहयिद्दिनं थःके बहुमत मदयेवं मलेसियाया जुजु अल सुल्तान अब्हुल्लाह समक्ष राजीनामा बिउगु खः । राजीनामा लिपा मलेसियाया जुजुं युहयिद्दिन यासिनयात अन्तरिम प्रधानमन्त्री दयेकूगु दु । मलेसियाया जुजु अब्हुल्लाहं निर्वाचन विकल्प मखु धासें युहयिद्दिन यासिनयात अन्तरिम प्रधानमन्त्री दयेकूगु खः । जुजुं कोरोना महामारीया कारणं निर्वाचन यायेमजिउ धाःगु खः ।
https://nepalbhasatimes.com/42183,अन्तर्राष्ट्रिय,???? ???????? अष्टमी,अफगानिस्तानया अन्तर्राष्ट्रिय विमानस्थल अमेरिकी सेनाया कब्जाय्,"एजेन्सी- अमेरिकी सेनां अफगानिस्तानया राजधानी काबुलय् च्वंगु हामिद कारजाइ अन्तर्राष्ट्रिय विमानस्थल थःपिनि कब्जाय् तःगु दु । अमेरिकी सेनां एयर ट्राफिक कन्ट्रोल नं थःपिनिगु नियन्त्रणय् काःगु दु । अमेरिकी सेनां विमानस्थलय् हवाइफायर नं याःगु दु । विमानस्थलय् जूगु हवाइफायरया गोलीं लानाः स्वम्ह मनू सीगु दु । विमानस्थलय् हवाइफायर लिपा सैन्य उडान त्वःताः दक्व उडान अमेरिकी सेनां रद्द याःगु दु ।                                                         तालिबानतय्सं अफगानिस्तानयात कब्जाय् कायेवं यक्व मनूत अफगानिस्तान त्वःताः वनेत स्वयाच्वंगु खः । थ्व हे कारणं विमानस्थलय् तसकं हे भीड जूगु व भीड नियन्त्रण यायेत अमेरिकी सेनां हवाइफायर याःगु खः । विमानस्थलय् अफगानी नागरिक जक मखु, विदेशी नागरिकत नं थानाच्वंगु दु । सार्वजनिक जुयाच्वंगु थीथी भिडियोय् विमानस्थलय् तःधंगु भीड खनेदु । उडान रद्द यानाः अमेरिकी सेनां मनूतय्त विमानस्थलं पितिना छ्वःगु खः । नेटो विमानस्थल याकनं हे सञ्चालन यायेगु धाःगु दु । मनूत विदेशय् बिसिउँ वनेत स्वयाच्वंगु इलय् तालिबानतय्सं धाःसा अफगानिस्तानय् स्थिरता व शान्ति कायम यायेगु प्रतिबद्धता प्वंकूगु दु । तालिबान नेता मुल्लाह बराखर अखुन्दं छगू भिडियो सन्देश जारी यानाः नागरिकया सेवा यायेगु व नागरिकया जीवनस्तरय् सुधार हयेगु धाःगु दु । नेता मुल्लाहं देशय् स्थिरता हयेगु व नागरिकया जीवन सहज व समृद्ध यायेगु नं धाःगु दु । तालिबानया प्रवक्ता सुहेल शाहीनं तालिबान लडाकुतय्त सर्वसाधारणया छेँय् अनुमति मदयेक दुहां मवनेत नं निर्देशन बिउगु दु । तालिबानतय्सं सार्वाजनिक याःगु भिडियो व थीथी ट्विट स्वयेबलय् तालिबानत न्हापा सिबें उदार खनेदुसां अफगानी नागरिकतय्सं तालिबानतय्त विश्वास याःगु खनेमदुनि । विमानस्थलय् जूगु भीड थुकिया छगू दसि खः । अफगानिस्तानय् च्वपिं मिस्त नं थःपिंके दयेधुंकूगु स्वतन्त्रता मदइ धकाः ग्यानाच्वंगु दु । तालिबानत आः याकनं हे सत्ताय् वइगु जुइ । तालिबानं सत्ताय् वयेवं दकलय् न्हापां इस्लामिक राज्यया स्थापना जूगु घोषणा यायेगु धाःगु दु । तालिबान सरकारया नेतृत्व सुनां याइ धयागु नं स्पष्ट मजूनि । थ्व हे झ्वलय् तालिबानं अफगानिस्तान कब्जाय् कायेधुंकाः अमेरिका लिसें ६५ गू देसं थःपिनि नागरिकतय्त देसय् स्वतन्त्र रुपं लिहां वयेके बिइमाःगु माग यानाः मंकाः विज्ञप्ति पिकाःगु दु । थीथी देसं थःपिनि दूतावास बन्द यायेधुंकूगु दु । मेखे चीन व रुसं धाःसा दूतावास बन्द मयायेगु संकेत बिउगु दु । पाकिस्तान व टर्कीं नं दूतावास बन्द जुइ मखु धाःगु दु । भारतं नं दूतावास बन्द याःगु मदुनि । थ्वया हे दथुइ अमेरिकाया पूर्व राष्ट्रपति डोनाल्ड ट्रम्पं अमेरिकाया राष्ट्रपति जो बाइडेनया राजीनामा फ्वंगु दु । पूर्व राष्ट्रपति ट्रम्पं अफगानिस्तान सरकारया असफलताया जिम्मेवार जो बाइडेन जूगु व थः राष्ट्रपति जूगु खःसा थथे मजुइगु नं धाःगु दु । तालिबानतय्सं राजधानी काबुलयात कब्जाय् कायेवं अफगानिस्तानया राष्ट्रपति असरफ घानी देय् त्वःताः बिसिउँ वनेधुंकूगु दु । थीथी स्रोतं बिउगु जानकारीकथं घानीं ताजकिस्तान वंगु दु । घानीं फेसबुक मार्फत् देसय् रक्तपात मजुइमाः धकाः थःम्हं देय् त्वःतागु धाःगु दु ।"
https://nepalbhasatimes.com/42261,अन्तर्राष्ट्रिय,???? ???????? एकादशी,तालिबानया सहसंस्थापक नेता बरादर काबुल वइगु,"एजेन्सी- तालिबानया सहसंस्थापक नेता मुल्लाह अब्दुल गनी बरादर अफगानिस्तानया राजधानी काबुलय् वइगु जूगु दु । नेता मुल्लाह अब्दुल बुधवाः वा बिहिवाः तकया दुने राजधानी काबुलय् थ्यनीगु खँ अन्तर्राष्ट्रिय सञ्चार माध्यमं धाःगु दु । कतारया दोहाय् च्वनाच्वंम्ह नेता मुल्लाह अब्दुल मंगलवाः कतारं लिहां वयाः अफगानिस्तानया कान्दाहारय् थ्यंकः वःगु खः । कान्दाहार तालिबान जन्म जूगु थाय् खः । कतारय् नेता मुल्लाह अब्दुलं अमेरिकी सेनायात लित यंकेगु निंतिं अमेरिकालिसे वार्ता याःगु खः ।                                                         थ्वया हे दथुइ तालिबानं अफगानिस्तान कब्जा लिपा पत्रकार सम्मेलन नं याःगुु दु । काबुलय् जूगु पत्रकार सम्मेलनय् प्रवक्ता जबिहुल्लाह मुजाहिदं नीदँ लिपा विदेशी सेनायात देसं पितिनाछ्वयाः देय्यात विदेशी पाखें मुक्त यानागु व थ्व गौरवया ई जूगु धाःगु खः । सम्मेलनय् प्रवक्ता जबिहुल्लाहं तालिबानत लिसे ल्वाःपिं दक्वसित आममाफी बिइगु, मिस्ततय्त भेदभाव मयायेगु व सांस्कृतिक ढाँचाय् च्वनाः मिडियायात ज्या याके बिइगु धाःगु दु । प्रवक्ता जबिहुल्लाहं थःपिनिगु शासनकाल सुरक्षित जुइगु नं धाःगु दु । सरकार याकनं गठन जुइगु नं प्रवक्ता जबिहुल्लाहं धाःगु दु । प्रवक्ता जबिहुल्लाहं न्हापांखुसी सार्वजनिक रुपं खनेदयेकः वःगु खः ।"
https://nepalbhasatimes.com/42828,अन्तर्राष्ट्रिय,???? ??????? आमै,म्यानमारया सैनिक शासनविरुद्ध युद्धया घोषणा,"एजेन्सी- म्यानमारया सैनिक शासनविरुद्ध सेनां अपदस्थ याःपिं सांसद्तय्सं गठन याःगु राष्ट्रिय सहमतिया सरकारं (छाया सरकार, एनयुजीं) युद्धया घोषणा याःगु दु । वंगु फेब्रुअरी १ तारिखय् सेनां कू यानाः म्यानमारय् सैनिक शासन लागु याःगु खः ।                                                         मंगलवाः सेनां अपदस्थ याःपिं निर्वाचित सांसद्तय्सं गठन याःगु म्यानमारया राष्ट्रिय सहमतिया सरकारया कार्यकारी राष्ट्रपति दुवा लसी लालें फेसबुकय् भिडियो सन्देश तयाः ‘जनता रक्षात्मक युद्ध’या घोषणा याःगु दु । राष्ट्रिय सहमतिया सरकारया कार्यकारी राष्ट्रपति दुवा लसीं जनताया जीवन व सम्पत्तिया रक्षाया जिम्मा कयाच्वंगु राष्ट्रिय सहमतिया सरकारं म्यानमारया जुन्ता सैनिक शासनविरुद्ध ‘जनता रक्षात्मक युद्ध’ शुरु यानागु धाःगु दु । कार्यकारी राष्ट्रपति दुवा लसीं म्यानमारया नागरिकतय्सं आतंककारी सैनिक शासनया विरोधय् देय्न्यकं विद्रोह याइ धकाः नं धाःगु दु । फेब्रुअरी १ तारिखय् जनरल मिन आङ हलिङं आङ साङ सुकीया सरकारयात अपदस्थ यानाः सैनिक शासन लागु याःगु खः । सेनां कू यासांनिसें सैनिक शासनया विरोध जुयावयाच्वंगु दु । विरोध प्रदर्शनय् द्वःछिसिबें अप्वः मनूत सीधुंकूगु दु । द्वलंद्वः मनूत जेलय् लानाच्वंगु दु । थ्वया हे दथुइ म्यानमारया अतिराष्ट्रवादी व मुस्लिमविरोधी भिक्षु असिन विराथुयात सैनिक सरकारं त्वःतूगु दु । म्यानमारया निर्वाचित सरकारं भिक्षु विराथुयात ज्वनाः राजद्रोहया मुद्दा तयातःगु खः । बुद्धिस्ट बिन लादेनया नामं चर्चित भिक्षु विराथुं मुस्लिम व रोहिंग्या समुदायविरुद्ध न्वचु बिउगु खः । भिक्षु विराथुं सेनाया समर्थन व आङ साङ सुकीया विरोध यानाः न्वचु बिउगु खः । भिक्षु विराथुयात सेनाया समर्थन दु । सोमवाः सेनां भिक्षु विराथु विरुद्धया मुद्दा खारेज याःगु खः । भिक्षु विराथुं नोभेम्बरय् आत्मसमर्पण याःगु खः ।"
https://nepalbhasatimes.com/42291,अन्तर्राष्ट्रिय,???? ???????? द्वादशी ,काबुल विमानस्थलय् न्यान्हुया दुने १२ म्ह सित,"एजेन्सी- आफगानिस्तानया राजधानी काबुलय् च्वंगु हामिद कारजाइ अन्तर्राष्ट्रिय विमानस्थलय् न्यान्हुया दुने १२ म्ह मनू सीगु दु । अन्तर्राष्ट्रिय सञ्चार माध्यमयात तालिबानया छम्ह अधिकारीं थःगु नां गोप्य तयेगु शर्तय् वंगु आइतवाः निसें आःतकया दुने विमानस्थल दुने व पिने यानाः १२ म्ह मनू सीगु जानकारी बिउगु खः । तालिबानया अधिकारीं मनूत गोली लानाः व भागदौडय् लानाः सीगु धाःगु दु । उम्ह अधिकारीं यात्रा यायेत माःगु आवश्यक भ्वँ मदुपिंत देस त्वःताः पिहां वनेगु अनुमति मबियागु व दक्वसित छेँय् लिहां वनेत इनाप यानागु जानकारी नं बिउगु खः ।                                                         अफगानिस्तान तालिबानं कब्जाय् कायेधुंकाः द्वलंद्वः मनूत देय् त्वःताः पिहां वनेत स्वयाच्वंगु दु । थीथी देसं थःपिनि नागरिकतय्गु उद्धार नं यानाच्वंगु दुसा अफगानी नागरिकतय्त धाःसा देस त्वःता वनेत समस्या जुयाच्वंगु दु । अफगानी नागरिकतय्के पिहां वनेत माःगु दक्व भ्वं दुसां तालिबानतय्सं पनाच्वंगु दु । काबुलय् च्वंगु विमानस्थल अमेरिकी सेनाया नियन्त्रयण दुसां विमानस्थलं पिने तालिबानं कब्जा यानातःगु दु । थ्वया हे दथुइ अफगानिस्तानया राष्ट्रपति असरफ घानीयात संयुक्त अरब इमिरेट्स (युएइं) शरण बिउगु दु । यूएईया विदेश मन्त्रालयं घानी व घानीया छेँजःपिंत मानवीय नातां थःपिनिगु देसय् लसकुस यानागु धाःगु दु । थीथी सञ्चार माध्यमं राष्ट्रपति घानी न्हापा ताजिकिस्तान वंगु धाःगु खःसां घानीया सुरक्षागार्डं उज्बेकिस्तानय् वंगु धाःगु खः । बुधवाः बहनि लिबाक फेसबुक लाइभय् वयाः घानीं देसं बिसिउँ मवनागु दाबी यासें देसयात तःधंगु दुर्घटनां बचे यायेत, देसय् रक्तपात मजुइकेत व अराजकता पनेत देस त्वःतागु धाःगु खः । घानीं अफगानिस्तान लिहां वयेगु विषययात कयाः खँ जुयाच्वंगु नं धाःगु खः । अथे हे घानीं थःम्हं ध्यबा ज्वनाः देस त्वःतूगु धकाः लानाच्वंगु द्वपंया खण्डन नं याःगु दु । घानीयात १६.९ करोड डलर ज्वनाः वंगु द्वपं दु । मेखे तालिबानयात अन्तर्राष्ट्रिय समुदायं समर्थन मयाःगुलिं अन्तर्राष्ट्रिय मुद्रा कोष (आइएमएफं) थःपिनिगु कोषय् आः अफगानिस्तानयात थाय् मबिइगु निर्णय याःगु दु । आइएमएफं अफगानिस्तानयात आर्थिक संकटलिसे ल्वायेत ३७ करोड डलर बिइत्यंगु खः । अथे हे अमेरिकां अमेरिकाया फेडेरल रिजभयर्् च्वंगु अफगानिस्तानया केन्द्रीय बैकया ७ अरब डलर नं रोक्का याःगु दु । अफगानिस्तानय् मिसा कासामिया भविष्य नं खतराय् अफगानिस्तानय् तालिबानं कब्जा यायेवं आफगानिस्तानया मिसापिं कासामितय्गु भविष्य नं खतराय् लाःगु दु । अफगानिस्तानया मिसा कासामित तसकं ग्यानाच्वंगु सञ्चार माध्यमतय्सं धाःगु दु । डेनमार्कय् च्वनाच्वंम्ह अफगानिस्तानया मिसा फुटबलया पुलांम्ह कप्तान खालिद पोपलं अफगानी कासामितय्त सामाजिक सञ्जालं थःपिनिगु एकाउन्ट डिलिट यायेत सल्हा बिउगु दु । अथे हे पोपलं सञ्चार माध्यमं थःपिनिगु दक्व किपा लिकायेत, थःपिनिगु कासालिसे स्वानाच्वंगु दक्व सामान च्याकाछ्वयेत व थःत सुचुकेत नं धाःगु दु । पोपलं फिफा वरियताय् १५२ औं थासय् दुगु महिला फुटबल टिमं फुटबल म्हिते मखनीगु नं धाःगु दु । फुटबल जक मखु, क्रिकेटया कासामित नं चिन्तित खनेदु । तालिबानं महिला क्रिकेट बन्द यायेफुु धकाः अफगानिस्तानया क्रिकेट बोर्डं धाःगु दु । अफगानिस्तान टेस्ट मान्यता प्राप्त देय् खः । आइसीसीया नियमकथं टेस्ट मान्यता दुगु देसं मिस्ततय्गु टिम दयकेमाःगु नियम दुगुलिं अफगानिस्तानं मिस्ततय्गु क्रिकेट टिमं नं दयेकातःगु खः । अफगानिस्तानया मिस्ततय्गु क्रिकेट टिमं आतक छुं नं क्षेत्रीय कासाय् ब्वति काःगु मदुनि ।"
https://nepalbhasatimes.com/42352,अन्तर्राष्ट्रिय,???? ???????? त्रयोदशी ,तालिबानं छेँय् छेँय् वनाः विदेशी सेनायात ग्वाहालि याःपिं मालाच्वंगु दुु – संयुक्त राष्ट्र संघ,"एजेन्सी- संयुक्त राष्ट्र संघं तालिबानतय्सं अफगानि नागरिकतय् छेँय् छेँय् वनाः विदेशी सेनायात ग्वाहालि याःपिंत मालाच्वंगु खँ धाःगु दु । संयुक्त राष्ट्र संघया दस्तावेजकथं तालिबानं अमेरिकी सेना, नेटोया सेना व पूर्व अफगान सरकारयात ग्वाहालि याःपिंत छेँय् छेँय् वनाः मालाच्वंगु व ग्वाहालि याःपिं मनूतय्सं आत्मसमर्पण मयात धाःसा उमि छँेजःपिंत ज्वनायंकेगु निसें स्यानाबिइगु तकया ख्याच्वः बियाच्वंगु दु ।                                                         राष्ट्रसंघया निंतिं गोप्य सूचं संकलन याइगु नर्वेजियन सेन्टर फर ग्लोबल एनालाइसिसं (आरएचआइपीटीओ, रिप्टाें) थ्व रिपोर्ट बिउगु खः । तालिबानं यक्व हे मनूतय्गु धलः दयेकातःगु दुगुुलिं यक्व मनूत खतराय् दुगु व अज्याःपिंसंं आत्महत्या तकं यायेफइगु रिपोर्टय् धयातःगु दु । तालिबानं धाःसा पत्रकार सम्मेलन यानाः दक्वसित आममाफी बिइगु व सुयात नं ब्वलाः मसायेगु धाःगु खः । अफगानी नागरिकतय्सं नं तालिबानयात विश्वास याःगु मदुनि । अफगानिस्तानया थीथी थासय् तालिबानविरुद्ध प्रदर्शन नं जुयाच्वंगु दु । अफगानिस्तानया जलालाबादय् अफगानिस्तानया राष्ट्रिय ध्वाँय्या समर्थनय् जूगु प्रदर्शनय् तालिबानं प्रदर्शनकारीतय्त गोली कयेकूगु खः । बिहिवाः अफगानिस्तानया असादबादय् अफगानिस्तानया १०२ औं स्वतन्त्रता दिवसय् नं तालिबानं गोली कयेकूबलय् निम्ह मनू सीगु खः । अथे हे भारतीय सञ्चार माध्यमं बिउगु समाचारकथं तालिबानं अफगानिस्तानय् च्वंगु भारतीय दूतावासया ताः तछ्यानाः दुहां वनाः महत्वपूर्ण भ्वं कयाः यंकूगु दु ।"
https://nepalbhasatimes.com/42791,अन्तर्राष्ट्रिय,???? ??????? चर्हे,१९ गः चिनियाँ लडाकु विमान लागाय् दुहां वल – ताइवान,एजेन्सी- ताइवानया रक्षा मन्त्रालयं आणविक क्षमता दुगु चिनिया सेनाया १९ गः लडाकु विमान थःपिनिगु हवाइ रक्षा लागाय् दुहां वःगु धाःगु दु । ताइवानया रक्षा मन्त्रालयं चीनं याःगु थ्व ज्यायात कयाः आपत्ति प्वंकूगु दु । ताइवानं चीनया विमान दुहां वःगु खनेवं थःपिनिगु लडाकु विमान व क्षेप्यास्त्रयात तयार यानागु नं धाःगु दु । चीनं धाःसा थ्व खँयात कयाः नवाःगु मदुनि ।                                                         चीनया लडाकु विमान ताइवानय् दुहां वंगु थ्व न्हापांखुसी मखु । चीनं ताइवानया थःगु देशया हे छगू प्रान्त थें व्यवहार यानाच्वंगु दु । चीनया २८ गः सैनिक विमान वंगु जुनय् ताइवानय् दुहां वंगु खः । अथे हे जनवरीइ १५ गः व अप्रिलय् २५ गः विमान दुहां वंगु खः ।
https://nepalbhasatimes.com/42004,अन्तर्राष्ट्रिय,???? ???????? दुतिया,"अफगानिस्तान युद्धं मस्त खतराय्, स्वन्हुया दुने २७ म्ह सित","एजेन्सी- अफगानिस्तानय् सरकारी सेना व तालिबान दथुइ जुयाच्वंगु युद्धय् लानाः स्वन्हुया दुने २७ म्ह मस्त सीगु दु । राष्ट्रसंघया बालबालिका सम्बन्धी नियोग युनिसेफं थुकिया जानकारी बिउगु खः । युनिसेफं अफगानिस्तानया युद्धय् मस्तय्त जुइगु हिंसा अप्वयावंगु, स्वन्हुया दुने २७ म्ह मस्त सीगु व युद्धय् लानाः १३६ म्ह मस्त घाःपाः जूगु धाःगु दु । युनिसेफं ताःईनिसें मस्तय्गु निंतिं अफगानिस्तान विश्वया दकलय् बामंलाःगु थाय् जुयाच्वंगु व वंगु ७२ घौ दुने स्थिति झन् बांमलानावंगु नं धाःगु दु । युनिसेफया कथं कान्दाहार,खोस्त व पाक्तिया प्रान्तय् २७ म्ह मस्त सीगु खः । लँय् लानाच्वंगु बम व निगू पक्ष दथुइ जुयाच्वंगु युद्धय् लानाः मस्त सीगु खः । युनिसेफं मस्तय्गु संरक्षणया निंतिं निगुलिं पक्षयात इनाप याःगु दु । लछिया दुने द्वःछिसिबें अप्वः सर्वसाधारण मनूत अफगानिस्तानय् सीधुंकूगु दु । तालिबानतय्त अन्तर्राष्ट्रिय स्तरं युद्धविराम यायेत अपील याःगु खःसां तालिबानतय्स अपीलयात अस्वीकार याःगु दु । तालिबानतय्सं अफगानिस्तानया दक्षिण पश्चिमय् लाःगु निम्रोज प्रान्तया जारन्ज, उत्तरी क्षेत्रय् च्वंगु जोजन राज्यय् च्वंगु सेबर्घान सहर, उत्तरी क्षेत्रय् च्वंगु कुन्दुज, सार ए पुल व तालोकान सहरयात थःपिनिगु कब्जाय् कायेधुंकूगु दु । तालिबानतय्सं कब्जाय् काःगु सहर मध्ये कुन्दुज दकलय् महत्वपूर्ण सहर खः । कुन्दुज अफगानिस्तानया राजधानी काबुललिसे स्वानाच्वंगु दु । तालिबानतय्सं आतकं खुगू प्रान्तीय राजधानी कब्जा यायेधुंकूगु दु । अफगानिस्तानया थीथी सहरय् युद्ध जुयाच्वंगु मदिउनि । अमेरिकी सेना व अफगानी सेनां तालिबानतय्त हवाइ हमला नं यानाच्वंगु दुसा अफगानी अधिकारीतय्सं यक्व हे तालिबानत सीधुंकूगु धाःगु दु । थुखे तालिबानतय्सं अमेरिकायात कारवाही मयायेत ख्याच्वः नं बिइधुंकूगु दु । अफगानिस्तानं अमेरिकाया सेना लिहां वनेगु शुरु जुसांनिसें तालिबानतय्सं शहरी लागाय् नं आक्रमण तच्वयेका हःगु खः । थ्व हे झ्वलय् पाकिस्तानया विदेशमन्त्री साह मोहम्मद कुरेसीं अफगानिस्तानं अमेरिकां गैरजिम्मेवाररुपं सेनां लित यंकूगु धाःगु दु । अफगानिस्तानया शान्ति प्रक्रियाया निंतिं पाकिस्तानं नं ज्या यानाच्वंगु व आः शान्ति प्रक्रिया धराप लाःगु नं विदेशमन्त्री साहं धाःगु दु ।"
https://nepalbhasatimes.com/42033,अन्तर्राष्ट्रिय,???? ???????? तृतीया,क्यानाडाया ब्यापारीयात जासुसी याःगु द्वपनय् चीनय् जेल सजाय,एजेन्सी- चीनया छगू अदालतं क्यानाडाया छम्ह ब्यापारीयात जासुसी याःगु द्वपं बियाः झिंछदँया जेल सजाय बिउगु दु । क्यानाडेली ब्यापारी माइकल स्पाभोर सन् २०१८ निसें चीनया हिरासतय् लानाच्वंम्ह खः । चीनया डानडोङय् च्वंगु अदालतं बुधवाः छगू वक्तव्य पिकयाः क्यानाडेली ब्यापारी माइकल स्पाभोरं चीनया जासुुसी यानाः चीनयागु गोप्य जानकारी मेगु देसय् थ्यंकूगु द्वपनय् दोषी ठहर जूगु धाःगु खः । ब्यापारी माइकलयात झिंछदँया जेल व ५० द्वः चिनियाँ युआन जरिवाना यायेगु फैसला अदालतं न्यंकूगु खः ।                                                         अदालतं जेल सजायँ क्वचाये धुंकाः ब्यापारी माइकलयात देसं पितिना छ्वयेगु फैसला नं याःगु दु । क्यानाडाया प्रधानमन्त्री जस्टिन टुडाें चीनया अदालतं याःगु फैसला पूर्णरुपं अस्वीकार्य व अन्यायपूर्ण जूगु व कानुनी प्रक्रिया नं पारदर्शि मजूगु धाःगु दु । प्रधानमन्त्री जस्टिनं व्यापारी माइकलयात याःगु कारबाहीलय् अन्तर्राष्ट्रिय कानुनया न्यूनतम मापदण्ड नं पूमवंकू धाःगु दु । क्यानाडाय् चीनया हुवावे कम्पनीया प्रमुख वित्तिय अधिकृत मेङ वान्झोउयात ज्वनेवं चीनय् नं क्यानाडेली व्यापारी माइकल स्पाभोर व मेम्ह छम्ह क्यानाडाया नागरिक कोभ्रिगयात ज्वंगु खः । आलोचकतय्सं चीनं माइकल व कोभ्रिगयात ज्वंगु कारण मेङयात त्वःतकेगु निंतिं चीनं राजनीतिक बार्गेनिङ यायेत खः धयाच्वंगु दु ।
https://nepalbhasatimes.com/20077,अन्तर्राष्ट्रिय,  ,इजरायलय्  भ्रम चीकेत सफल,"येँ – समुद्र सतक स्वयां दकलय् तजाःगु थाय् सगरमाथा नेपालय् । अले समुद्र सतह स्वयां नं दकलय् क्वय् लाःगु थाय् मृत्त सागर (डेड सी) इजरायलय् । नेपाः व इजरायलया स्वापू बारे खँ कनीबलय् थथे यानाः नं कनी । तर दुःखया खँ, इजरायलया डेड सी लागाय् तयातःगु भौगोलिक उचाइ सम्बन्धी बोर्डय् धाःसा सगरमाथा हे चीनय् लाः धकाः च्वयातःगु जुयाच्वन ।                                                         छुं ई न्ह्यः तिनि इजरायलया लागिं नेपाली राजदूत जुयाः उखे झाःम्ह डा. अन्जान शाक्यं आः उकियात हीके बिया–दीगु दु । डेड सीया सिथय् ब्वयातःगु बोर्डय् सगरमाथा चीनय् लाः धासें चीनया हे ध्वाँय् तयातःगु बोर्ड खनेवं राजदूत शाक्यं कुट–नीतिक पहल यासें इजरायल सरकारया थ्व भ्रम चीकेगु लिसें अन तयातःगु बोर्ड समेत हीके बियादीगु खः । आः डेड सी चाःहिउ वनीपिं पर्यटकतय्सं अन चीन मखु नेपाःया हे नां व ध्वाँय् स्वये खनीगु जूगु दु । राजदूत शाक्यं नेपाः–इजरायल दथुइ थीथी विषयय् सम्झौताया नं तयारी यानादीगु दु ।"
https://nepalbhasatimes.com/20598,अन्तर्राष्ट्रिय,  ,भाषण यायां !,भारतय् थ्व इलय् अनया क्वय्या संसद लोकसभाया निंतिं चरणवद्ध रुपं चुनाव जुयाच्वंगु दु । गुलिखे थासय् चुनाव क्वयेधुंकूगु दुसा गनं चुनाव याये ल्यं दनि । थ्व झ्वलय् चुनावी प्रचार प्रसारया निंतिं चुनावी सभा नं गाक्कं जुयाच्वंगु दुसा सामाजिक संजालया प्रयोग नं उतिकं अप्वयाच्वंगु दु ।                                                         थ्व हे झ्वलय् सामाजिक संजालय् छगू भिडियो व्यापक भाइरल जुयाच्वंगु दु । छम्ह स्वांमां क्वखायातःम्ह मनू मेपिं प्यम्ह न्याम्ह मनूया न्ह्यःने दनाः भाषण यानाच्वंगु दु । भाषण यायां हे वयागु पाइन्ट स्वाराक्क कुहां वइ । सकलें ह्वार्रर न्हिली । थ्व दृश्य दुगु भिडियो थ्व इलय् भाइरल जुयाच्वंगु खः । उगु भिडियोयात कयाः भाजपाया समर्थकं कांग्रेस समर्थकयात व्यंग्य यायेत व कांग्रेस समर्थकं भाजपाया व्यंग्य यायेत व्यापक प्रयोग यानाच्वंगु दु । अझ छथ्वःसिनं ला उम्ह भाषण बियाच्वंम्ह मनू भाजपाया नेता जूगु व राजस्थानया अजमेरं उम्मेदवारी बियाच्वंम्ह राकेख पारेख जूगु दावी याना वयाच्वंगु दु । मेखे भाजपा समर्थकतय्सं नं उम्ह मनू कांग्रेसया उम्मेदवार धकाः भिडियो पोष्ट व सेयर यानाच्वंगु दु । भारतया संसदीय चुनावया झ्वलय् भाइरल जूगु उगु भिडियोया वास्तविकता धाःसा मेगु हे दु । उम्ह मनू न त भाजपाया नेता खः न त कांग्रेसया हे । भिडियाय् खने दुम्ह मनू उत्तराखण्डया जसपुर नगर परिषद्या अध्यक्ष मोहम्मद उमर सिद्धिकी खः । अले व भिडियो नं आःयागु मखसे नगरपालिकाया निर्वाचनया इलय् कयातःगु खः । नगरपालिकाया निर्वाचनया इलय् जूगु छगू ज्याझ्वःयात संबोधन यानाच्वंगु इलय् सिद्धिकीया पाइन्ट कुहां वःगु खः । सिद्धिकी भाजपा व कांग्रेस निगुलिं पार्टीया उम्मेदवार मखु । स्वयम सिद्धिकीया कथं उगु इलय् थः बहुजन समाजवादी पार्टीइ दुगु व चुनावी अभियानया इलय् संबोधन यायां पाइन्ट कुहां वःगु वयागु धापू दु । वास्तवय् उगु भिडियो भाइरल जूगु कारण सिद्धिकी व पारेखया ख्वाः मिले जूगुलिं खः ।
https://nepalbhasatimes.com/21299,अन्तर्राष्ट्रिय,  ,बेलायती प्रधानमन्त्रीइ न्याम्हेसिया दावेदारी,"बेलायती प्रधानमन्त्री टेरिजा में राजीनामा बीगु जुइवं न्हूगु प्रधानमन्त्रीया निंतिं सत्तारुढ कन्जरभेटिभ पार्टीया न्याम्हेसिनं दावी याःगु दु । प्रधानमन्त्री में वइगु महिनाय् राजीनामा बीगु घोषणा यायेवं कन्जरभेटिभ पार्टीइ प्रतिस्पर्धा सुरु जूगु खः । स्वास्थ्य मन्त्री म्याट ह्यान्कक प्रधानमन्त्रीया निंतिं दावेदार याःम्ह दकलय् लिपांम्ह नेता जूगु दु ।                                                         थ्वयां न्ह्यव विदेशमन्त्री जेरमी हन्ट, अन्तर्राष्ट्रिय विकास मन्त्री रोरी स्टेवार्ट, पुलांम्ह विदेशमन्त्री बोरिस जनसन व पुलांम्ह रोजगार तथा पेन्सनमन्त्री एस्टर मक्भें सत्तारुढ पार्टीया नेता जुइगु निंतिं दावी यायेधुंकूगु दु ।युरोपेली संघपाखें बेलायतयात छुटे यायेगु ब्रेक्जिटया निंतिं प्रधानमन्त्री में हःगु प्रस्ताव तःक्वः हे संसदय् असफल जुइवं में राजीनामा बीगु खँ धाःगु दु । न्हूम्ह प्रधानमन्त्रीया दावेदार स्वास्थ्यमन्त्री ह्यान्ककं ब्रेक्जिट लागू याये तसकं आवश्यक धासें थःम्हं टेरिजा मेया उत्तराधिकारी जुइम्हेसिनं संसदं थ्व सम्बन्धी आवश्यक सम्झौताया निंतिं ‘क्रूर इमान्दारिता’ क्यनेमाःगु खँ धयादीगु दु । टेरिजा में शुक्रवाः वइगु जून ७ तारिखय् राजीनामा बीगु घोषणा यानादीगु खः । वय्कलं पार्टीया न्हूम्ह नेता मल्यःतले थम्हं प्रधानमन्त्रीया पदय् च्वनाः ज्या यायेगु खँ नं धयादीगु खः । प्रधानमन्त्री में ‘टोरी ब्याकबेञ्च १९२२ कमिटी’ धाइगु सत्तारुढ कन्जरभेटिभ पार्टीया सांसदतय् पुचःया अध्यक्ष सर ग्राहम ब्य्राडीलिसे थःम्हं राजीनामा बिउगु छवाः दुने न्हूम्ह नेता ल्ययेगु प्रक्रिया न्ह्याकेमाःगु सहमति यानादीधुंकूगु दु । अथेहे प्रधानमन्त्री में थः उत्तराधिकारीं नं ब्रक्जिट सम्बन्धी जनमत संग्रहया लिच्वःयात सम्मान यासें न्ह्याःवनेमाःगु खँ धयादीगु दु ।"
https://nepalbhasatimes.com/21321,अन्तर्राष्ट्रिय,  ,निभालं बचे यायेत !,"थौंकन्हय् मौसमय् आपालं हिउपाः वयाच्वंगु दु । ताल्लाया ई जूसां नं वा छक्वः वल धाःसा चिकुलाया ई थें हे च्वंक मौसम ख्वाउँसे च्वं । अले वा मवल धाःसा तच्वकं हे तांन्वः । मौसमनापनापं तांन्वःगु नं उतिकं अप्वयाच्वंगु दु । थ्व ताल्लापाखें बचे जुइत मनूतय्सं ला अनेक उपाय नालाच्वंगु दु ।                                                         इमिसं थः जक मखु, थःगु छेँय् लहिनातःपिं जनावर व झंगःपछियात नं उकथं हे सुसाःकुसाः यानाच्वंगु दु । तर भारतया छम्ह मनुखं धाःसा सजीव प्राणीया निंतिं मखु निर्जीव वस्तुयात नं निभालं बचे यायेगु निंतिं छगू अजू चायापुगु उपाय नालाकाःगु दु । भारतया अहमदावादया छम्ह मिसां थःगु लखौं तका तूगु कारयात निभाः व ताल्लां बचे यायेत कार छगलं गोबरं इला बिउगु दु । सेजल नांया मिसां थथे गोबर इलाबिल धाःसा कार ख्वाउँसे च्वना च्वनी धकाः थःगु कार छगलं गोबरं इला बिउगु खः । कार छगलं गोबरं इला तःगु फोटो रुपेस गौरंग दास नांया मनुखं सामाजिक संजालय् तया बीवं उगु किपा आः भाइरल नं जुयाच्वंगु दु । गौरवं च्वःगु दु, ‘जिं आतक साया गोबरयात थुलि बांलाक उपयोग यानातःगु न्हापांखुसी खना, थ्व अहमदावादया खः ।’ ऋहमदावादया झण्डै ४५ डिग्रीया तापक्रम दुसा अनच्वंपिं मनूत थःपिं सुरक्षित जुइगु निंतिं अनेक उपाय ला यानाच्वंगु हे जुल । लिसें कारयात नं ख्वाउँका तयेगु निंतिं सेजलं थुकथं थःगु कार छगलं गोबर इला बिउगु खः ।  "
https://nepalbhasatimes.com/20390,अन्तर्राष्ट्रिय,  ,व्यस्त राजमार्गय् एनाकोन्डा,"झीमध्ये यक्वसिनं लँय् वनाच्वनेबलय् सर्प ध्वदुइगु धइगु सामान्य हे खः । अझ थ्व ताल्लाया इलय् तराई लागाय् वन धाःसा अन सर्पया बिगबिगि हे जुइ । थज्याःगु अवस्थाय् सर्पया छगू प्रजाति ‘एनाकोन्डा’ वल धाःसा छु यायेगु ? गुलिसिया ला सातु हे वनी जुइ !ब्राजिलय् नं छगू थज्याःगु हे घटना जूगु दु ।                                                         ब्राजिलया ‘बीआइआर–३६४’ राजमार्ग जुयाः वनाच्वंपिं मनूत छझाः सकलें अजू चाल । इपिं गुगु राजमार्ग जुयाः वनाच्वंगु खः अन इमिसं विचाः हे मयाःकथंया जीव न्ह्यःने वयेवं न्यासि वनाच्वंपिं जक मखु, गाडी, साइकल तकं तक्क दित । पोर्टो भेल्होस्थित नर्थवेस्टर्न सिटी लिक्कसं लाःगु राजमार्गय् आकाझाकां सर्पया छगू प्रजाति एनोकोन्डा खने दयेवं सकलें तक्क दिउगु खः । झण्डै ९ दशमलव ८ फिट ताःहाकःम्ह एनाकोन्डां लँ त्वाःल्हायेत वनाच्वंगु इलय् सवारी साधन दक्वं दिकाः लँ त्वाःल्हायेत ग्वाहालि याःगु खः । राजमार्ग जुयाः वनाच्वंपिंसं थःथःगु सवारी साधन दिकाः एनोकोन्डायात लँ त्वाःल्हायेत ग्वाहालि याःगु जक मखु, अबलय् इमिसं उगु दृश्यया गाक्कं फोटो व भिडियोतकं काःगु खः । सर्पं लँ त्वाःल्हानाच्वंगु भिडियो फेसबुक लगायतया सामाजिक संजालय् सेयर यानातःगु दु । भिडियो पोस्ट याःम्ह मध्ये छम्ह बायोलोजिष्ट प्लाभियो तेरासानीं ब्राजिलया ‘जीवान ग्लोबो’ नांया छगू संचारमाध्यम नापं खँ ल्हासें उम्ह एनाकोन्डा करिब १० दँ दुम्ह जुइमाःगु अनुमान यासें थःगु नसा व बाय् मालेगु झ्वलय् पिहां वःगु इलय् दापा जुयाः सतकय् वःगु खयेमाः धाःगु दु ।"
https://nepalbhasatimes.com/1055,अन्तर्राष्ट्रिय,११३८ सिल्लाथ्व अष्टमी,१६० म्हेसित यौन शोषण याःम्हेसित १७५ दँ जेल सजाय,"एजेन्सी- अमेरिकाया ओलम्पिक जिम्नास्टिक टिमया पुलांम्ह चिकित्सक लेरी नस्सारयात यौन उत्पीडनया मामिलाय् १७५ दँया जेल सजाय न्यंकूगु दु । सछि व खुइम्हेसिनं बिउगु बयान लिपा वयात थ्व सजाय न्यंकूगु खः । सजाय न्यंके न्ह्यः नस्सारं माफी फ्वनेगु कुतः याःगु खः, तर जजं वयागु खँ हे मन्यँसें ल्यं दुगु जिन्दगी जेलय् च्वनेमाःगु सजाय न्यंकूगु खः ।                                                         नस्सारयात तःम्ह हे मिस्तय्त यौन उत्पीडन याःगुलि दोषी ठहर याःगु खः, गुकी छुं छुं ओलम्पिक कासामित नं लाःगु दु । ५४ दँया नस्सारयात थ्वयां न्ह्यव नं ‘चाइल्ड पोर्न’ (मस्तय् यौन भिडियो) तयातःगु द्वपनय् खुइदँया जेल सजाय न्यंकातयेधुंकूगु खः । जज रोजमेरी अकीलीनां थ्व सजाय न्यंकेगु झ्वलय् नस्सार विरुद्ध तसकं कडा शब्द न्ववाःगु खः । नस्सारयात संवोधित यासें जज अकिलिनां धाःगु खः, ‘बचे जूपिं मिस्तय् खँ न्यनाः जितः गुलि राहत जुल, उलि हे राहत छंत सजाय न्यंके खनाः जूगु दु । छाय्कि सर, छ जेलं पिने च्वने लाय्कम्ह मनू हे मखु ।’ थु किया लिसें जजं धाःगु खः, ‘जिं नकतिनि छंगु मृत्युया वारेन्टय् दस्तखत यानाबियागु दु ।’ नस्सारपाखें पीडितपिंसं वंगु छवाः न्ह्यवनिसें अदालतय् बयान बियाच्वंगु खः । अन्तय् नस्सारयात थःगु पक्ष तयेत ई बिउबलय् वं माफी फ्वनेकथं धाःगु खः, ‘छुं न्ववायेत जिके शब्द मदु, छु जुल उकिया निंतिं जितः तसकं अफसोस दु ।’ प्यक्वः तकया ओलम्पिक च्याम्पियन नीदँया अमेरिकी जिम्नास्टिक कासामि सिमोन बाइल्सं नं छगू ट्विट यासें नस्सारं थःत नं यौन शोषण यायेगु खँ सार्वजनिक याःगु खः । बिबिसीं धाःकथं बयान बिउपिं यक्व हे मिस्तय् घटनाय् समानता खनेदुगु खः । नस्सारं मिस्तय्त उपचारया निंतिं थःथाय् सःती, अले उमिगु उपचार यायेगु पलेसा उमिगु म्हय् खेलवाड याइगु जुयाच्वन । थथे उपचार याये धकाः वःपिं गुलिखे मिसामस्त ला ताःई तक थःगु यौन उत्पीडन जूगु धयागु हे मसिउपिं लानाच्वन ।"
https://nepalbhasatimes.com/1379,अन्तर्राष्ट्रिय,११३८ सिल्लागा पारू ,अफगानिस्तानय् ७० प्रतिशत थासय् अझं तालिवान सक्रिय,अमेरिकी नेतृत्वया फौज अर्बौ डलर खर्च यानाः तालिबानतय्त लिनाछ्वयेत स्वःसां अफगानिस्तानया ७० प्रतिशत भूभागय् अझ नं तालिबानत खुल्ला रुपं सक्रिय जुयाच्वंगु सीदुगु दु । बिबिसीं याःगु छगू अनुन्धानय् तालिबानत अझं सक्रिय जुयाच्वंगु लुइकूगु खः ।महिनौ बिकाः याःगु थ्व अध्ययनं सन् २०१४ य् विदेशी फौजं अफगानिस्तान त्वःते धुंकाः तालिबान लडाकुया खतरा वा नियन्त्रण गुलि ल्याखं अप्वया वनाच्वंगु दु धयागु क्यंगु दु । तर अफगान सरकारं धाःसा थ्व प्रतिवेदन खण्डन याःगु दु ।                                                         अफगान सरकारं फुक्क धयाथें क्षेत्रय् सरकारया हे नियन्त्रण दुगु दावी याःगु दु । सरकारं थःपिनिगु नियन्त्रण दु धकाः दावी याःसां अफगानिस्तानय् तालिबान व इस्लामिक स्टेटं जिम्मेवारी काःगु तःगू हे आक्रमणय् लानाः यक्व हे मनूतय् ज्यान वनाच्वंगु दु । बिबिसीं वंगु अगस्ट २३ निसें नोवेम्भर २१ तकया दुने अफगानिस्तानया फुक्क हे जिल्ला चाःहिलाः अनुसन्धान यानाः अनया सुरक्षा अवस्थाया दुर्लभ तस्बिर पित हःगु खः । उगु ई दुने लडाकुतय्सं याःगु आक्रमणया तस्बिर मुंकेगु निंतिं बिबिसीया संवाददातातय् छगू पुचलं अफगानिस्तानया ३९९ गुलिं जिल्लाया झिंनिसलं मल्याक स्रोतलिसे खँ ल्हाःगु खः । थ्यंमथ्यं डेढ करोड नागरिक अर्थात बछि जनसंख्या या त तालिवान नियन्त्रित क्षेत्रय् या त उमिगु खुल्ला उपस्थिति दुगु व नियमित आक्रमण यानाच्वंगु थासय् च्वनाच्वंगु थुगु अनुसन्धानं लुइकूगु खः ।
https://nepalbhasatimes.com/1236,अन्तर्राष्ट्रिय,११३८ सिल्लाथ्व द्वादशी ,दकलय् ज्याथम्ह गुरिल्ला मन्त,"एजेन्सी- संसारया दकलय् ज्याथम्ह गोरिल्ला म्हिगः मन्त । ६० दँ थ्यनेधुंकूम्ह भिला नांया थ्व मिसाम्ह गोरिल्ला सन् १९७५ य् कंगोय् बूगु खः । क्यालिफोर्नियाया सेन डियागो जू सफारी पार्कय् भिला सीगु खः । थ्व गोरिल्लां थःगु जीवंकाःछि यानाः न्यागू पुस्ता तक स्वयेखंगु खः । गुरिल्ला सीबलय् वया परिवारपिंसं वयात घेरे यानातःगु खः ।                                                         क्यालिफोर्नियाया सफारी पार्कय् जनवारतय् हेरबिचाः याइम्ह पेगी सेक्स्टनं धाःगु दु, ‘तसकं म्हो जक गोरिल्ला थुलिमछि दँ म्वाइ । अप्वःथें गोरिल्लातय् उमेर धयागु ३५ निसें ४० दँ जक खः ।’ पार्कय् स्तनधारी जीवतय् हेरबिचाः याइम्ह रेन्डी रिचेजं धाःगु दु, ‘भिलाया कमी सकसितं महसुस जुइ । सकलें दर्शकपिं, स्वयंसेवक, कर्मचारीतय्त भिलाया कमी महसुस जुइ ।’"
https://nepalbhasatimes.com/1598,अन्तर्राष्ट्रिय,११३८ सिल्लागा पञ्चमी,सिरियाय् रुसी विमान कुर्कल,छगू सिरियाली विद्रोही पुचलं इडलिब शहर लिक्कसं छगः रुसी लडाकु विमान कुर्का बिउगु दु । ताहिर अल शाम नामंया जिहादीतय् गठबन्धनं ‘सुखोइ २५’ नांया लडाकु विमानयात कुर्कूगु खः । उमिसं ब्वहलय् तयाः कयेकीगु क्षेप्यास्त्र कयेकाः विमान कुर्कूगु खः ।रुसी विदेश मन्त्रालयं विमानं पिहां वयाः बिसिउँ वनेत स्वःम्ह पाइलटयात विद्रोहीतय्सं स्यानाबिउगु खँ नं धाःगु दु । थ्व विमान सिरियाली सरकारया फौजयात ग्वाहालि याना वयाच्वंगु विमान खः । रुसं अलेप्पों दक्षिणय् लाःगु सतक सिथसिथय् निशाना दयेकाः बम कुर्का वयाच्वंगु दु ।                                                         थ्व विमान कुर्केधुंकाः रुसं याःगु जवाफी आक्रमणय् स्वीम्हं मल्याक विद्रोही सीगु खँ मस्कों धाःगु दु । सिरिया युद्धयात निगरानी तयावयाच्वंगु पुचलं रुसी विमानतय्सं वंगु २४ घण्टाया दुने दर्जनौं थासय् आक्रमण याःगु खँ धाःगु दु । सामाजिक सञ्जालय् तयातःगु भिडियोय् क्षेप्यास्त्र लायेवं विमानय् तुरुन्त हे मि च्याःगु व फनफन चाःहिलाः कुतुं वःगु खनेदुगु खः । रुसया थ्व विमान कुतुंवंगुयात थौंकन्हय्या इलय् तसकं दुर्लघ घटना कथं कयातःगु दु । रुसी विदेश मन्त्रालयं विमान चालकया सीम्ह मालेगु निंतिं सम्भव दक्व फुक्क उपाय नालाच्वनागु खँ धाःगु दु ।सन् २०१५ या सेप्टेम्बरनिसें सिरियाय् रुसं कारवाही यायेधुंकाः न्हापांखुसी थथे लडाकु विमान कुर्कूगु खः ।
https://nepalbhasatimes.com/3388,अन्तर्राष्ट्रिय,११३८ चिल्लागा एकादशी,ट्रम्प उत्तर कोरियालिसे वार्ता यायेत तयार,"अमेरिकी राष्ट्रपति डोनाल्ड ट्रम्पं उत्तर कोरियाया नेता किम जोंग उन लिसे प्रस्तावित वार्ता या त असफल जुइ, या त विश्वया निंतिं दकलय् तःधंगु सम्झौता जुइगु खँ धयादीगु दु ।पेन्सिल्वेनियाय् छगू चुनावी ¥यालीं न्वानादिसें वय्कलं उत्तर कोरिया शान्ति स्थापना यायेत चाहे जुयाच्वंगु खँय् थःत विश्वास दुगु खँ धयादीगु दु ।थ्व लिसें वय्कलं यदि परमाणु परीक्षण बन्द यायेगु बारे छुं प्रगति मजुल धाःसा थःम्हं वार्ता दथुइ हे त्वःताबीगु खँ नं धयादीगु दु ।¥यालीयात संवोधन यासें ट्रम्पं धयादीगु दु, ‘सुनां सिउ छु जुइ त्यंगु दु धकाः । जिं याकनं हे वार्ता त्वाःथले नं फु, मखुसा थ्व वार्तां विश्वया निंतिं दकलय् तःधंगु सम्झौता नं जुइफु ।’थःगु ताःहाकःगु भाषणया झ्वलय् वय्कलं थ्व वार्तां परमाणु सम्बन्धी चिन्ता म्हो जुइगु आशा नं प्वंकादीगु दु । वय्कलं उत्तर कोरियां मिसाइल परीक्षणयात कयाः गुगु बचं बिउगु खः वयात थम्हं सम्मान यायेगु खँ नं धयादीगु दु । अमेरिका व उत्तर कोरियाया निम्ह नेतातय् दथुइ वार्ता जुइ धकाः गुबलय् गन जुइ धयागु छुं क्वःछिउगु मदुनि ।                                                         तर गुलिगुलिसिनं थ्व वार्ता मे महिनाया अन्त पाखे जुइफु धाःगु दु । दक्षिण कोरियाया राष्ट्रिय समाचार समितिं उत्तर कोरियाया सीमाय् लाःगु सैन्य मुक्त गां ‘पममुंजम’ बांलाःगु विकल्प जूगु खँ धाःगु दु । अथेहे स्वीडेन, स्विट्जरल्यान्ड वा चीनय् नं थ्व वार्ता जुइफु धयाच्वंगु दु ।उत्तर कोरिायाय सुं नेतालिसे आःतक अमेरिकाया सुं नेतां वार्ता याःगु मदुनि । थज्याःगु अवस्थाय् राष्ट्रपति ट्रम्पं वार्ता यायेत स्वीकृति बिउगु खँय् अमेरिकाया उच्च अधिकारीत हे अजू चायाच्वंगु दु । वंगु बिहिवाः जक दक्षिण कोरियाया विशेष दूतं उत्तर कोरियालिसे वार्ताया निंतिं अमेरिकी राष्ट्रपतियात निमन्त्रणा बिउगु खः । उत्तर कोरिया पाखें छुं प्रतिक्रिया मवःनि उत्तर कोरियाया नेता किम जोंग उन लिसे वार्ता यायेगु निंतिं अमेरिकी राष्ट्रपति डोनाल्ड ट्रम्पं सहमति प्वंकूसां उत्तर कोरिया पाखें धाःसा छुं प्रतिक्रिया मवःनि । ट्रम्पं शुक्रवाः उत्तर कोरियालिसे तप्यंक वार्ता यायेत सहमति प्वंकूगु खः । दक्षिण कोरियाया विशेष दूतं उत्तर कोरियाली नेता किम जोंग उन थःगु परमाण परीक्षण बन्द यायेत तयार दुगु सन्देश बीधुंकाः ट्रम्पं वार्ताया सहमति प्वंकूगु खः ।तर थ्व वार्ता जुइगु खँय् धाःसा थीथी शंका धाःसा ब्वलनाच्वंगु दु । दक्षिण कोरियाया एकीकरण मन्त्रालयया प्रवक्तां उत्तर कोरियाली सरकारपाखें छुं प्रतिक्रिया मवःनिगु खँ धाःगु दु । मन्त्रालयया प्रवक्तां धाःगु दु, ‘जिमित उत्तर कोरियाली सरकारपाखें अमेरिका–उत्तर कोरिया शिखर सम्मेलनयात कयाः छुं आधिकारिक प्रतिक्रिया मवःनि । न त जिमित थ्व बारे छुं जानकारी हे दु ।’ थ्व मामिलाय् उत्तर कोरिया सावधानीपूर्वक स्वयेत वः थःगु पक्ष ठीक ढंगं तयेगु निंतिं ई कयाच्वंगु बिचाः मन्त्रालयया प्रवक्तां प्वंकूगु दु ।"
https://nepalbhasatimes.com/1651,अन्तर्राष्ट्रिय,११३८ सिल्लागा पञ्चमी,सिरियाय् विषालु ग्यास आक्रमण,एजेन्सी- उत्तरी सिरियाया विद्रोही नियन्त्रित इड्लिब प्रान्तय् सिरियाली सरकारं विषालु ग्यास कयेकूगु खँ पिहां वःगु दु । अन सिरियाली सरकारं हवाई आक्रमण तच्वया हयाच्वंगु दु । थ्व झ्वलय् विषालु ग्यास कयेकूगु खँ पिहां वःगु खः ।                                                         सर्गतय् हेलिकप्टय् वःबलय् छगू कथंया ह्वास्स न्ववाःगु स्थानीयवासी व स्वास्थ्य सम्बन्धी कर्मचारीतय्सं धाःगु दु । थ्वहे दथुइ सराकेश शहरय् झिंन्याम्ह नागरिकयात अस्पताल हःगु खँ छम्ह चिकित्सकं धाःगु दु । उम्ह चिकित्सकया कथं क्लोरिनया गन्धया कारणं उमित सासः ल्हायेत व मिखा पालुइगु समस्या खनेदुगु खः । मेखे थ्व शहर लिक्कसं मेगु छगू गामय् हवाइ आक्रमणय् लानाः खुम्ह सीगु खँ धाःगु दु । थ्वहे दथुइ विपक्षी फौजविरुद्ध रसायनिक हतियार छ्यल धकाः अमेरिकां बिया वयाच्वंगु द्वपंयात धाःसा सिरियाली सरकारं खण्डन याःगु दु । वंगु महिनाय् दमास्कसं पिने लाःगु पूर्वी गुटाय् विद्रोहीत विरुद्ध जूगु रकेट आक्रमण लिपा अन नीम्हं मल्याक मनूतय्त सासः ल्हायेत समस्या वःगु खः ।
https://nepalbhasatimes.com/1692,अन्तर्राष्ट्रिय,११३८ सिल्लागा षष्ठी,सिरियाय् विषालु ग्यास छ्यःगु अनुमान,उत्तरी सिरियाया विद्रोही नियन्त्रित इड्लिब प्रान्तय् सिरियाली सरकारं विषालु ग्यास कयेकूगु खँ पिहां वःगु दु । अन सिरियाली सरकारं हवाई आक्रमण तच्वया हयाच्वंगु दु । थ्व झ्वलय् विषालु ग्यास कयेकूगु खँ पिहां वःगु खः । सर्गतय् हेलिकप्टय् वःबलय् छगू कथंया ह्वास्स न्ववाःगु स्थानीयवासी व स्वास्थ्य सम्बन्धी कर्मचारीतय्सं धाःगु दु । थ्वहे दथुइ सराकेश शहरय् झिंन्याम्ह नागरिकयात अस्पताल हःगु खँ छम्ह चिकित्सकं धाःगु दु ।                                                         उम्ह चिकित्सकया कथं क्लोरिनया गन्धया कारणं उमित सासः ल्हायेत व मिखा पालुइगु समस्या खनेदुगु खः ।मेखे थ्व शहर लिक्कसं मेगु छगू गामय् हवाइ आक्रमणय् लानाः खुम्ह सीगु खँ धाःगु दु ।थ्वहे दथुइ विपक्षी फौजविरुद्ध रसायनिक हतियार छ्यल धकाः अमेरिकां बिया वयाच्वंगु द्वपंयात धाःसा सिरियाली सरकारं खण्डन याःगु दु । वंगु महिनाय् दमास्कसं पिने लाःगु पूर्वी गुटाय् विद्रोहीत विरुद्ध जूगु रकेट आक्रमण लिपा अन नीम्हं मल्याक मनूतय्त सासः ल्हायेत समस्या वःगु खः ।
https://nepalbhasatimes.com/2037,अन्तर्राष्ट्रिय,११३८ सिल्लागा द्वादशी ,"रुसय् विमान दुर्घटना, ७१ म्ह मन्त",एजेन्सी-आइतवाः रुसय् छगः विमान दुर्घटना जुयाः विमानय् दुपिं चालक दल व यात्रु यानाः ७१ म्ह सीगु दु । मस्कोया डमडयड्भ विमानस्थलं ब्वःगु छुं मिनेट लिपा हे विमान दुर्घटना जूगु खः । सारातोफ एयरलाइन्सया थ्व विमान ब्वःगु छुं मिनेट लिपा सम्पर्कविहिन जूगु खः । विमानयात स्थानीय ई कथं न्हिनय् मस्कों ८० किलोमिटर तापाक लाःगु दक्षिणपूर्व अरगुनोभा धाःगु गामय् च्वापुया च्वापु दथुइ लुइकूगु खः ।                                                         रुसी मिडियाया कथं विमानय् खुम्ह चालक दल व ६५ म्ह यात्रु यानाः ७१ म्ह दुगु खः । थुपिं सकलें दुर्घटनाय् लानाः सीगु खँ धाःगु दु । दुर्घटनाय् लाःगु एन्टोनफ एन–१४८ विमा मस्को कजाकिस्तानया सीमा लिक्क लाःगु युरोल्सया ओरस्कय् आन्तरिक उडानय् वनाच्वंगु विमान खः । प्रत्यक्षदर्शीतय्सं विमान आकाशय् कुचा दलाः कुतुंवःगु खँ धाःगु दुसा गुलिसिनं आकासय् हे विमान च्याःगु व तसकं विस्फोट जूगु खँ धाःगु दु ।
https://nepalbhasatimes.com/2052,अन्तर्राष्ट्रिय,११३८ सिल्लागा द्वादशी ,परमाणु आक्रमण जुल धाःसा गन सू वनी राष्ट्रपति ट्रम्प ?,"एजेन्सी- यदि धाथें अमेरिकाय् परमाणु आक्रमणया खतरा जुल धाःसा अमेरिकी राष्ट्रपति डोनाल्ड ट्रम्पयात गन यंकीगु जुइ ? पुलांम्ह राष्ट्रपति ट्रुम्यान लिसें ट्रम्प तक न्ह्याम्ह राष्ट्रपति जूसां उमिग सुरक्षाया निंतिं बंकरय् च्वनेगु सुविधा दु ।                                                         परमाणु आक्रमणया खतरा खनेदयेवं राष्ट्रपति ट्रम्पयात छगू सुरक्षित थासय् यंकी । थुकिया निंतिं छगू बंकर ह्वाइट हाउसया क्वय् हे दु, गुगु सन् १९५० य् दयेकूगु खः । अथेहे मेगु बंकर भर्जिनियाया ब्लु रिज माउन्टेनया माउन्ट विदर नांया पहाड च्वय् दयेकातःगु दु । अथेहे अमेरिकी नेभीं ‘पीनट आइल्यान्ड’ नामं छगू बंकर अमेरिकी राष्ट्रपति जोन एफ केनेडीया निंतिं दयेकातःगु दु । थ्व बंकर फ्लोरिडाया पाम बीच हाउस लिक्कसं लाः, गन केनेडी अप्वः थें वनेगु याः । पाम बीच हाउस व बंकरया दूरी मुक्कं १० मिनेट ति जक दु ।  पीनट आइल्यान्डया ब‌कर थ्व बंकरयात ‘डिटेचमेन्ट होटल’ नं धायेगु याः, गुकियात दयेकेत उबलय् ९७ हजार अमेरिकी डलर खर्च याःगु खः । ट्रम्पयाके थःगु हे छगू बंकर नं दु, गुगु फ्लोरिडाय् ‘मार ए लागो’ नांया वयागु निजी थासय् दु । राष्ट्रपतिया निंतिं धकाः सरकारं दयेकातःगु स्वंगू बंकर दु । छगू पीनट आइल्यान्ड, ह्वाइट हाउसय् च्वंगु बंकर व मेगु माउन्ट विदरय् च्वंगु बंकर । पीन आइल्यान्डय् राष्ट्रपतिया लिसें वया छगू दर्जन ग्वाहालिमि व सेक्रेटरीत च्वनेफइ । थ्व बंकर स्वीम्ह मनूत च्वनेगु थाय् दु । ९/११या आक्रमणया इलय् अमेरिकी उपराष्ट्रपति डिक चेनी ह्वाइट हाउसय् च्वंगु बंकरय् च्वनाः ज्या याःगु खः । अन वया कलाः, राष्ट्रिय सुरक्षा सल्लाहकार कोंडोलीजा राइस, रक्षा सचिव डोनाल्ड रम्सफील्ड लिसें खुम्हे मेपिं मनूत च्वःगु खः । उबलय् तत्कालिन राष्ट्रपति जर्ज बुशयात धाःसा एयर फोर्स वनय् तयेयंकूगु खः । अथेहे अमेरिकी कंग्रेसया सदस्यतय् निंतिं पश्चिमी भर्जिनियाय् ह्वाइट सल्फर स्प्रिंग्स लिक्कसं ग्रीनब्रायर रिसोर्टय् छगू बंकर दयेकातःगु दु । थ्व बंकरया नां प्रोजेक्ट ग्रीक आइल्यान्ड जुयाच्वंगु खः । अले दशकौं तक थुकिया छ्यलाबुला नं जूगु खः । तर सन् १९९२ य् थ्व बंकर बन्द यायेधुंकाः जक थज्याःगु नं बंकर दु धयागु खँ सार्वजनिक जूगु खः । क‌ग्रेस दुजःतय्   नि‍ति‍ दयेकातःगु ब‍कर भर्जिनियाया ब्लुमाउन्टय् लिक्क लाःगु १७५४ फिटया माउन्ट विदरयात शिखरयात हे राष्ट्रपति व वया ग्वाहालिमिपिनिगु निंतिं छगू बंकर कथं दयेकाबिउगु खः । माउन्ट विदरया सुरक्षा अमेरिकी फेडरल इमजेन्सी म्यानजमेन्ट एजेन्सी (फेमां) याइ । थ्व बंकर सन् २००१ य् अल कायदां याःगु आक्रमण लिपा संचालनय् हःगु खः धाइ । फेमाया निर्देशकं सन् २००१ इा अक्टोवरय् थुकिया जानकारी कंग्रेसय् बिउगु खः । तर थ्व स्वयां न्हयः गुबलय् थ्व बंकर दयेकूगु धयागु खँ धाःसा छुं जानकारी मबिउ । ट्रम्पया जग्गाय् च्वंगु मार ए लागो बंकर निसें माउन्ट वेदर, पीनट आइल्यान्ड फुक्कं शीत युद्धया इलय् दयेकूगु धाइ । मार ए लागोया बंकर सन् १९५० य् छम्ह धनीम्ह मिसा मर्जरी मेरीवेदर पोस्टं दयेकूगु खः धाइ । पोस्टं कोरियालिसे युद्ध जुइगु आशंकाय् थः सुलेत बंकर दयेकूगु धाइ । ट्रम्पं थ्व थाय् सन् १९८५ य् न्यानाकाःगु खः ।"
https://nepalbhasatimes.com/432,अन्तर्राष्ट्रिय,११३८ पोहेंलागा त्रयोदशी ,प्यम्हं मस्त बुइकलया प्रोत्साहन भत्ता,भारतया उत्तरपूर्वी राज्य मिजोरमया छगू चर्चं प्यम्ह वा व स्वयां अप्वः मस्त बुइकूपिं मिजो जनजातिया तिपूयात प्रोत्साहन कथं ध्यबा बीगु घोषणा याःगु दु । मिजो जातिया जन्मदर मदिक्क म्हो जुया वनाच्वंगुलिं चर्चं थ्व घोषणा याःगु खः । मिजोरमय् मिजो जनजातिया जनसंख्या म्हो जुया वनाच्वंगुलिं मिजो संगठन व चर्चत चिन्तित जुयाच्वंगु दु । थ्वयां न्ह्यव नं उगु राज्यया निगू तःधंगु चर्च प्रेस्बिटेरियन व द बापटिस्ट चर्च अफ मिजोरमं अप्वः सन्तान दयेकेत निरन्तर आह्वान याना वयाच्वंगु खः । मिजोरमया लुंगलेइ शहरय् च्वंगु बापटिस्ट चर्चया शाखां उगु क्षेत्रया मिजो दम्पतीयात प्यम्ह व व स्वयां अप्वः मचा दयेकल धाःसा प्रोत्साहन कथं ध्यबा बीगु घोषणा याःगु खः ।                                                         – एजेन्सी
https://nepalbhasatimes.com/4142,अन्तर्राष्ट्रिय,११३८ चौलाथ्व द्वादशी ,नेता किम बेइजिङ भ्रमणय्,"उत्तर कोरियाया नेता किम जङ अन अप्रत्याशित रुपं बेइजिङ वनाच्वंगु खँ पिहां वंगु दु । बेइजिङय् उत्तर कोरियाया छम्ह उच्च अधिकारी वनाच्वंगु खँ पिहां वःबलय् उम्ह अधिकारी सर्वोच्च नेता किम जङ अन हे जूगु अनुमान यानाहःगु खः । दकलय् न्हापां जापानी संचारमाध्यमं छम्ह उत्तर कोरियाली कुटनीतिज्ञ रेलपाखें बेइजिङ वंगु व कडा सुरक्षा दथुइ चिनिया नेतातय्त नापलानाच्वंगु समाचार पितबिउगु खः । दक्षिण कोरियाया अधिकारीतय्सं उम्ह उच्च अधिकारी सु जूगु धयागु म्हसीके मफयाच्वंगु, तर थःपिं सावधानीपूर्वक निगरानी धयाच्वनागु खँ धाःगु दु ।यदि थ्व उच्च अधिकारी धाःम्ह किम जङ अन हे जूसां सन् २०११ सत्ताय् वयेधुंकाः वय्कःया थ्व न्हापांगु विदेश भ्रमण जुइ ।                                                         थ्व अधिकारी किम जङ अन जूगु अनुमानत सार्वजनिक जुयाच्वंसां चीन व उत्तर कोरियां धाःसा थुकिया बारे छुं औपचारिक प्रतिक्रिया बिउगु मदुनि । तर थ्व भ्रमणयात शान्ति वार्ताया महत्वपूर्ण विकासक्रम कथं कयाच्वंगु दु ।अमेरिकी राष्ट्रपति डोनाल्ड ट्रम्प व उत्तर कोरियाली नेता किम दथुइ वइगु महिनाय् शिखर वार्ता जुइत्यंगु दु । किमं राष्ट्रपति ट्रम्पं छ्वयाहःगु निमन्त्रणा स्वीकार यायेधुंकूगु दु । थुकिया हे तयारी स्वरुप किमं बेइजिङ भ्रमण याःगु अनुमान जुयाच्वंगु दु । ट्रम्प लिसेया वार्ता न्ह्यः उत्तर कोरियां चिनिया नेतातलिसे खँल्हाबल्हा याइगु विश्लेषकतय्सं न्हापा हे धया वयाच्वंगु खः । चीन उत्तर कोरियाया मू आर्थिक साझेदार खः ।"
https://nepalbhasatimes.com/4092,अन्तर्राष्ट्रिय,११३८ चौलाथ्व एकादशी,उत्तर कोरियाली नेता बेइजिङ भ्रमणय्,"एजेन्सी- उत्तर कोरियाया नेता किम जङ अन अप्रत्याशित रुपं बेइजिङ वनाच्वंगु खँ पिहां वंगु दु । बेइजिङय् उत्तर कोरियाया छम्ह उच्च अधिकारी वनाच्वंगु खँ पिहां वःबलय् उम्ह अधिकारी सर्वोच्च नेता किम जङ अन हे जूगु अनुमान यानाहःगु खः ।                                                         दकलय् न्हापां जापानी संचारमाध्यमं छम्ह उत्तर कोरियाली कुटनीतिज्ञ रेलपाखें बेइजिङ वंगु व कडा सुरक्षा दथुइ चिनिया नेतातय्त नापलानाच्वंगु समाचार पितबिउगु खः । दक्षिण कोरियाया अधिकारीतय्सं उम्ह उच्च अधिकारी सु जूगु धयागु म्हसीके मफयाच्वंगु, तर थःपिं सावधानीपूर्वक निगरानी धयाच्वनागु खँ धाःगु दु । यदि थ्व उच्च अधिकारी धाःम्ह किम जङ अन हे जूसां सन् २०११ सत्ताय् वयेधुंकाः वय्कःया थ्व न्हापांगु विदेश भ्रमण जुइ ।थ्व अधिकारी किम जङ अन जूगु अनुमानत सार्वजनिक जुयाच्वंसां चीन व उत्तर कोरियां धाःसा थुकिया बारे छुं औपचारिक प्रतिक्रिया बिउगु मदुनि । तर थ्व भ्रमणयात शान्ति वार्ताया महत्वपूर्ण विकासक्रम कथं कयाच्वंगु दु । अमेरिकी राष्ट्रपति डोनाल्ड ट्रम्प व उत्तर कोरियाली नेता किम दथुइ वइगु महिनाय् शिखर वार्ता जुइत्यंगु दु । किमं राष्ट्रपति ट्रम्पं छ्वयाहःगु निमन्त्रणा स्वीकार यायेधुंकूगु दु । थुकिया हे तयारी स्वरुप किमं बेइजिङ भ्रमण याःगु अनुमान जुयाच्वंगु दु । ट्रम्प लिसेया वार्ता न्ह्यः उत्तर कोरियां चिनिया नेतातलिसे खँल्हाबल्हा याइगु विश्लेषकतय्सं न्हापा हे धया वयाच्वंगु खः । चीन उत्तर कोरियाया मू आर्थिक साझेदार खः ।"
https://nepalbhasatimes.com/5452,अन्तर्राष्ट्रिय,११३८ बछलाथ्व अष्टमी,काबुलय् आत्मघाटी हमला,"येँ (बीबीसी) – अफगानिस्तानया राजधानी काबुलया छगू मतदाता नामावली दर्ता यायेगु केन्द्र आत्मघाटी आक्रमणय् लानाः ३१ म्ह सीगु दु । उगु आत्मघाटी आक्रमण लानाः मतदाता नामावली थःगु नां दर्ता यायेत लाइन च्वनाच्वंपिं न्यय्म्ह स्वयां अप्व घाइते जूु दु ।                                                         उगु आाक्रमणया जिम्मेवारी इस्लामिक स्टेट ग्रुपं थःगु न्यूज एजेन्सी अमाक पाखें थःपिंसं यानागु धकाः स्वीकार याःगु दु । वइगु अक्टोबर महिनाय् जुइत्यंगु विधानसभाया चुनावया निंतिं मतदाता नामावली नां दर्ता यायेगु ज्या न्ह्यानाच्वंगु खः । अमाकया कथं पश्चिम काबुलया दश्तां बार्ची इलाकाय् म्हय बम चिना आत्मघाटी आक्रमण याःगु खः । घटनास्थलय् बँय् दस्तावेज, लाकां खाःया तुक्रा खनेदुगु खःसा अन जःखः दिकातःगु गाडीइ नं बमया छर्रा लाःगु खँ धाःगु दु । आक्रमण जूगु इलय् प्रत्यक्षदर्शीया कथं सीपिं आपालं मिसापिं व मस्त जूगु खँ धाःगु दु । वंगु छवाः न्ह्यःनिसें मतदान केन्द्र जःखः थज्याःगु प्यंगू घटना जुइधुंकूगु खँ धाःगु दु । थुुगु हमला म्हीग राजनयिक क्षेत्रय् जूगु घटना स्वयां ग्यानापूगु खँ धाःगु दु ।"
https://nepalbhasatimes.com/5407,अन्तर्राष्ट्रिय,११३८ बछलाथ्व सप्तमी,उत्तर कोरियापाखें क्षेप्यास्त्र परीक्षण स्थगित यानागु घोषणा,"उत्तर कोरियाली नेता किम जङ अनं फुक्क कथंया क्षेत्रप्यास्त्र परिक्षण स्थगित यायेगु व तत्काल लागु जुइकथं छगू परमाणु परीक्षण केन्द्र बन्द यायेगु घोषणा याःगु दु । कोरियाली सेन्ट्रल न्यूज एजेन्सीं धाःकथं ‘अप्रिल २१ निसें उत्तर कोरियां पारमाणविक व अन्तरमहादेशीय ब्यालेस्टिक क्षेप्यास्त्र परिक्षण बन्द याइ ।’                                                         सरकारी संचार माध्यमतय्सं थ्व निर्णयया उद्देश्य शानित व आर्थिक वृद्धि हासिल यायेत खः धकाः न्ह्यथँगु दु । कोरियाली द्वीपय् शान्तिया निंतिं जुयाच्वंगु पहलया झ्वलय् वइगु वालय् दक्षिण कोरियाली किमं समकक्षी मून जे इनयात नापलायेत्यंगु दु । अथेहे अमेरिकी राष्ट्रपति डोनाल्ड ट्रम्पयात वइगु जूनपाखे शिखर वार्ता यायेगु तयारी यानाच्वंगु दु । क्षेप्यास्त्र परीक्षण बन्द यायेगु किमया घोषणा लिपा ट्विट यासें अमेरिकी राष्ट्रपति ट्रम्पं धाःगु दु, ‘थ्व उत्तर कोरिया व विश्वया निंतिं तसकं हे सुखद खबर खः । तःधंगु प्रगति ।’ ट्रम्पं ‘उत्तर कोरिया निशस्त्रीकरणय् वन धाःसा थुकिं वयात निंतिं बांलाःगु लँपु चूलाइ’ धाःगु दु ।बिहीवार हे दक्षिण कोरियाली राष्ट्रपति मूनं उत्तर कोरिया पूर्ण रुपं निशस्त्रीकरणया निंतिं तयार दुगु खँ धयादीगु दु । वय्कलं निगू कोरिया दथुइ जुइगु शिखर वार्तां तःधंगु कल्पना यायेमाःगु व रचनात्मक समाधान मालेमाःगु खँ धयादीगु दु । मूनं ट्रम्प व किम दथुइया शिखर वार्ता सफल जुइगु बिचाः नं प्वंकादीगु दु । किमं परीक्षण आः हे छाय् दिकल बिबिसी – उत्तर कोरियां तत्काल पारमाणविक व क्षेप्यास्त्र परीक्षण दिकेगु किम जङ अनया घोषणा उत्तर कोरियां निगू महत्वपूर्ण कुटनीतिक घटनाया निंतिं तयारी यानाच्वंगु अवस्थाय् वःगु दु । उत्तर कोरियाया घोषणायात पारमाणिविक व ताःहाकःगु दूरीया क्षेप्यास्त्र परीक्षणया अन्त्यया रुपं स्वयाः निश्चय नं उल्लासपूर्ण समाचारत वइ जुइ । तर उगु देय्या ऐतिहासिक पृष्ठभूमि व वयागु पारमाणविक व क्षेप्यास्त्र कार्यक्रमया सन्दर्भ स्वयेगु खःसा थ्व अपेक्षा फिक्का जुइफु ।पारमाणविक परीक्षणया प्रसंग स्वये–शनिवाः पितबिउगु वक्तव्यं किम जङ अनं स्वेच्छिक रुपं परीक्षण दिकेत ल्ह्वःगु पलाः धयागु प्रष्ट जू । सन् २००६ लिपा फुक्कं खुगुलिं पारमाणविक परीक्षणस्थल छाय् बन्द यायेत्यन धाःसां वयागु देशं आः पारमाणविक अस्तया प्रारुपय् विज्ञता चूलाकेधुंकूगु महसुस यानाच्वंग्ु दु । थुकिया पुष्टि यायेत ला थाकु, तर थ्व दावी पक्का नं बढेचढे यानातःगु व अविश्वसनीय धाःसा मखु ।भारत व पाकिस्तानयात हे स्वये– सन् १९९८ तक निगुलिं देशं खुगू खुगू पारमाणविक परीक्षण यायेधुंकूगु खः । आः थ्व निगुलिं देय् पारमाणविक अस्त्र दुगु देय्या धलखय् लानाच्वंगु दु, थप मेगु परीक्षण विना । पारमाणविक अस्त्रया प्रारुप सम्बन्धी ज्ञानया अतिरिक्त च्यादँ तकया पहुँच व खुगू पारमाणविक परीक्षण धुंकाः उत्तर कोरियां अथेहे महसुस यानाच्वंगु दु । क्षेप्यास्त्रया प्रसंगय् किमं आवंलि अन्तरमहादेशीय ब्यालेस्टिक क्षेप्यास्त्र परीक्षण मयायेगु खँ धयादीगु दु । छखें थ्व तसकं अजूचायापु, छाय्धाःसा उत्तर कोरियां परीक्षण याःगु फुक्क कथंया क्षेप्यास्त्र मध्ये स्वंगः जक अमेरिका थ्यंकेफइगु खनेदु । तरथ्व परीक्षणय् छ्यःगु छुं नं क्षेप्यास्त्र पारमाणविक प्रहारया निंतिं आवश्यक मार्ग जुयाः प्रक्षेपित याःगु मखु । अमेरिकाय् जूसा पारमाणविक आक्रमण यायेगु क्षमताय् विश्वस्त मजूतले वं थप परीक्षण याना हे च्वने आवश्यक तायेकी । तर उत्तर कोरियाया मेमेगु योजना नं दयेपु्m ।गथेकि, अमेरिकायात प्राविधिक रुपं धम्की बिइगु आवश्यक फुक्कं खँ चूलाके ला धुंकूगु दु ।,"
https://nepalbhasatimes.com/2763,अन्तर्राष्ट्रिय,११३८ चिल्लाथ्व त्रयोदशी ,थौं श्रीदेवीया अन्तिम संस्कार,"बलिउड अभिनेत्री श्रीदेवया अन्तिम संस्कार थौं न्हिनय् याइगु जूगु दु । वयागु सीम्ह म्हिगः तिनि दुबई पाखें मुम्बइ हःगु खः । दुबइलय् वयागु मृत्युयात कयाः छानविन यानाच्वंगु दुबई सरकारया अभियोजन विभागं सीम्ह यंकेत स्वीकृत बिइवं मंगलवाः चान्हय् वयागु सीम्ह मुम्बइ थ्यंकःहःगु खः ।                                                         वयागु सीम्हयात दुबइलं छगः विमानय् तयाहःगु खः । सीम्ह लिसें वया भाःत बानी कपुर, किजाभतः संजय कपूर, न्ह्यसकाय अर्जुन कपुरपिं वःगु खः । मुम्बइलय् अनिल कपुर, सोनम कपुरया लिसें भारतया अर्बपति मुकेश अंबानीपिं एयरपोर्ट वनाः सीम्ह काःवंगु खः । फ्यानतय्त श्रद्धाञ्जली बिकेगु निंतिं श्रीदेवीया सीम्ह थौं न्हिनय् १ बजे तक दर्शनया निंतिं तयातःगु खःसा २ बजे पाखे सिथं यंकाः ४ बजे पाखे अन्तिम संस्कार याइगु खँ धाःगु दु । दुबइलय् छगू भ्वजय् वंम्ह श्रीदेवी वंगु शनिवाः अनया छगू होटलय् बाथटबय् डुबे जुयाः सीगु खः । दुघर्टनाय् सीगु कारणं दुबइ प्रहरीं अनुसन्धान लिपा मंगलवाः बहनी जक सीम्ह मुम्बइ छ्वयेत स्वीकृति बिउगु खः ।"
https://nepalbhasatimes.com/5383,अन्तर्राष्ट्रिय,११३८ बछलाथ्व सप्तमी,जुजुं थःगु हे देय्या नां हिलाबिल !,"मनुखं मांअबुं तया बिउगु नां थःत मयल धाःसा हिलीगु सामान्य खँ खः । अथे हे थःगु थाय्बाय् हिलीगु नं सामान्य खः । अथे हे थःगु ज्याकूया नां हिलीगु नं छुं न्हूगु खँ मखु । तर थः च्वंच्वनागु त्वाः, थाय्बाय् वा जिल्ला मखु, देय्या हे नां हिउगु धाःसा आतक झीसं न्यने नंगु खइमखु । खय्तला छगू हे देय् निकू कुचा जुयाः नां हिलीगु धइगु मेगु हे सन्दर्भ जुल ।                                                         विश्वय् स्वयेगु खःसा अज्याःपिं मनू म्हो हे जक दइ, अझ म्हो मखु दइ हे मखु धाःसां जिउ । गुम्हेसिनं थःगु देय्या हे नां हिली वा हिले फइ । तर अफ्रिकाया अन्तिम साम्राज्य देय् स्वाजिल्याण्डया जुजुया खँ धाःसा विश्वया आपालं देय्या शासक स्वयां फरक । थ्व हे अफ्रिकी साम्राज्यया लिपांगु देय् स्वाजिल्याण्डया जुजु मस्वाति तृतियं थःगु देय्या नां हे हिला बिउगु दु । नां हिउगु नं यक्व मदुनि । वंगु वाःया बुधवाः जक जुजु मस्वातिं थःगु देय्या नां हिउगु खः । जुजु मस्वातिं थःगु देय् स्वाजिल्याण्डया नां हिलाः आः ‘द किंगडम अफ इस्वातिनी’ तयेगु घोषणा याःगु खः । स्वाजिल्याण्ड स्वतन्त्र जूगु ५० दँ क्यंगु लसताय् जूगु छगू विशेष ज्याझ्वलय् जुजु मस्वातिं उकथं देय्या नां हिउगु आधिकारिक घोषणा याःगु खः । ‘इस्वातिनि’ स्थानीय भासं स्वाजीतय्गु मातृभूमि खः । देय्या नां पूर्व योजनाकथं मखसे आकस्मिक रुपं हिउगु खः । यद्यपिं जुजु मस्वातिं धाःसा ताःई न्ह्यवंनिसें हे थःगु देय्या नां स्वाजिल्याण्ड मधासे इस्वातिनी धकाः धायेगु याना वयाच्वंगु खः । सन् २०१७य् जक संयुक्त राष्ट्र संघया महासभायात संबोधन यायेगु झ्वलय् व व स्वयां न्ह्यः सन् २०१४ य् देय्या संसदया अधिवेशन उलेज्याया इलय् नं जुजु मस्वातिं थःगु देय्या नांयात इस्वातिनी धकाः छ्यःगु खः । जुजु मस्वातिया बारे छगू न्ह्यइपुगु खँ छु धाःसा वया झिंन्याम्ह कलाः दु । वयागु बारे औपचारिक रुपं बायोग्राफी च्वयाच्वंम्ह छम्ह च्वमिया कथं जुजु मस्वातिया अबुं देशय् ८२ दँ तक शासनसत्ता चले याःगु खःसा थ्व झ्वलय् वया १२५ म्ह कलाः दुगु खः । जुजु मस्वातिं औपचारिक ज्याझ्वलय् उकथं विना पूर्व तयारी आकाझाकां देय्या नां हिलागु घोषणा याःगुयात कयाः छुं छुं मनूतय्सं असन्तुष्टि प्वंका वयाच्वंगु दु । इमिगु धापू दु कि, ‘ जुजुं थःगु ध्यान देय्या आर्थिक व्यवस्था बल्लाकेगुपाखे केन्द्रीत यायेमाः, देय्या नां हिलेगु खँय् मखु ।’"
https://nepalbhasatimes.com/5321,अन्तर्राष्ट्रिय,११३८ बछलाथ्व पञ्चमी,वार्ता सकारात्मक मजुल दथुइ त्वःते ः ट्रम्प,अमेरिकी राष्ट्रपति डोनाल्ड ट्रम्पं उत्तर कोरियाया नेता किम जोंग उन लिसे जुइगु वार्ता सकारात्मक लँय् न्ह्याः मवन धाःसा दथुइ हे त्वःता वनेगु खँ धयादीगु दु । अमेरिका भ्रमणय् थ्यनाच्वंम्ह जापानी प्रधानमन्त्री शिंजो आबेलिसे मंकाः पत्रकार सम्मेलनय् न्ववानादिसें ट्रम्पं परमाणु निशस्त्रीकरणयात कयाः उत्तर कोरियायात तच्वःगु दबाब बियाच्वनेमाःगु खँ नं धयादीगु दु ।                                                         थ्वहे दथुइ ट्रम्पं सिइआएया निर्देशक माइक पोम्पियों नेता किमयात नापलायेत उत्तर कोरियाया गोप्य भ्रमण याःगु खँ नं पुष्टि यानादीगु दु । वय्कलं पोम्पियां किम लिसे बांलाःगु स्वापू कायम यासें छुं समस्या बिनाः खँल्हाबल्हा याःगु खँ धयादीगु दु । ट्रम्प व किम दथुइ वइगु जुन वा वयां न्ह्यः शिखर वार्ता जुइगु खँ पिहां वयाच्वंगु दु । थ्व शिखर वार्ताया निंतिं अमेरिकां जोडतोडं तयारी यानाच्वंगु दु । थज्याःगु तयारी जुयाच्वंगु हे इलय् ट्रम्पं यदि थ्व बैठक सफल जुइथें मच्वन धाःसा थम्हं ब्वति हे मकायेगु व यदि वार्ता जु हे जुल धाःसां सकारात्मक लँय् न्ह्याः मवन धाःसा दथुइ हे त्वःता वयेगु खँ धयादीगु दु । मेखे जापानी प्रधानमन्त्री शिंजों ट्रम्प लिसे नापलायेगु झ्वलय् सन् १९७० व ८० या दशकय् उत्तर कोरियां अपहरण यानायंकूपिं जापानी नागरिकतय्त त्वःतकेगु निंतिं ग्वाहालि यायेत इनाप यानादीगु दु । उत्तर कोरियां झिंस्वम्ह नागरिकयात अपहरण यानागु खँ स्वीकार यायेधुंकूगु दु । तर जापानं धाःसा थ्वयां अप्वः मनूत अपहरण याःगु धयाच्वंगु दु ।
https://nepalbhasatimes.com/4247,अन्तर्राष्ट्रिय,११३८ चौलाथ्व चतुर्दशी,किम नापलायेत ट्रम्प उत्सुक,"अमेरिकी राष्ट्रपति डोनाल्ड ट्रम्पं उत्तर कोरियाया सर्वोच्च नेता किम जङ अनयात नापलायेत थः उत्सुक जूगु खँ धयादीगु दु । किमया चीन भ्रमण तसकं सफल जूगु धयागु ट्रम्पयात जानकारी बीधुंकाः थ्व ट्रम्पया थ्व धापू वःगु खः । तर ट्रम्पं वार्ता न्ह्यः नं उत्तर कोरिया विरुद्ध तयातःगु नाकाबन्दी व दबाब धाःसा जारी हे जुयाच्वनीगु खँ धयादीगु दु । थ्व झ्वलय् वय्कलं उत्तर कोरियाली प्रायद्वीपय निसशस्त्रीकरण आः सम्भव जूगु टिप्पणी नं यानादीगु दु ।उत्तर कोरियाली नेता सोमवाः बेइजिङ भ्रमणय् वंगु खः । किम व वय्कःया कलाःयात बेइजिङ गार्ड अफ अनर बियाः सम्मान याःगु खः । थ्व भ्रमणया झ्वलय् किमं थः निसशस्त्रीकरणया निंतिं प्रतिबद्ध दु धयादीगु खँ पिहां वयाच्वंगु दु । बेइजिङय् उत्तर कोरियाली नेता व चिनिया नेता दथुइ जूगु वार्तायात कयाः बांलाःगु व प्रगतिया खँ पिहां वयेवं बुधवाः ट्रम्पं थुकियात लसकुस यानादीगु खः ।ट्रम्पं ट्विट यासें धाःगु दु, ‘किम जङ अनयात थः जनता व मानवताया निंतिं बांलाःगु ज्या यायेगु अवसर वःगु दु ।’ अथेहे मेगु ट्विटय् किम थःलिसे नापलायेगु ई पियाच्वंगु खँ नं धयादीगु खः । ट्रम्प व किम दथुइ वइगु मे महिनाय् वार्ता यायेगु तयारी जुयाच्वंगु दु । ट्रम्पं अप्रत्याशित रुपं किमयात नापलायेत तयार जूगु खँय् यक्व विश्लेषकत आश्चर्यचकित जुयाच्वंगु दु । यदि थ्व भेटवार्ता जुल धाःसा ट्रम्प सुं नं उत्तर कोरियाली सर्वोच्च नेता नापलाःम्ह न्हापांम्ह बहालवाला अमेरिकी राष्ट्रपति जुइ ।"
https://nepalbhasatimes.com/2715,अन्तर्राष्ट्रिय,११३८ चिल्लाथ्व एकादशी,श्रीदेवी हृदयघात जुयाः सीगु मखु – पोस्टमार्टम रिपोर्ट,भारतीय अभिनेत्री श्रीदेवी सीगु कारण हृदयघाट मखु खँ पिहां वःगु दु । दुबइलय् वयागु सीम्हया पोस्टमार्टम जूबलय् डुबे जुयाः सीगु रिपोर्ट बिउगु दु । दुबई नं पिहां वःगु गल्फ न्यूज पत्रिकाया कथं श्रीदेवीया शरीरं अय्लाःया अंश नं लूगु दु । उकिं अप्वः अय्लाः त्वनाः दयाः बाथटबय् डुबे जुयाः सीगु खँ पत्रिकां च्वःगु दु । वयागु सीम्ह नं बाथटबय् हे लूगु खँ धाःगु दु ।                                                         दुबईया प्रहरीं श्रीदेवी सीगु कारणया रिपोर्ट वया छेँजःपिंत व भारतीय महावाणिज्य दूतावासयात बुझे यायेधुंकूगु खँ धाःगु दु । पोस्टमार्टम रिपोर्टय् श्रीदेवी सीगु कारण हृदयघाट मखु धयागु वःगुलिं वयागु सीम्ह भारत छ्वया हयेगु निंतिं नं ई कयाच्वंगु खँ धाःगु दु । पोस्टमार्टमया अन्तिम रिपोर्ट पिहां मवःनिगुलिं सीम्ह हयेत अझं लिबायेफुगु खँ धाःगु दु । दुबई प्रहरीं आः थुकिया छानविन यानाच्वंगु खँ धाःगु दु । छानविनया झ्वलय् भ्वजय् सहभागी जूपिंत तकं दुबई नं लित छ्वयामहःगु खँ पिहां वःगु दु । श्रीदेवी थः भाःत बोनी कपुरया भिन्चिया इहिपा भ्वजय् सहभागी जुइत दुबई वंगु खः । अनया म्हीग बहनी आकाझाकां श्रीदेवी सीगु खः ।
https://nepalbhasatimes.com/2732,अन्तर्राष्ट्रिय,११३८ चिल्लाथ्व द्वादशी ,श्रीदेवी सीबलय् बोनी कपूर क्वथाय् हे दुगु,"दुबईया खलिज टाइम्स पत्रिकाया कथं श्रीदेवी सीगु इलय् वया भाःत बोनी कपुर क्वथाय् हे दुगु खः । खलिज टाइम्सं दुबइस्थित भारतीय दूतावासयात उद्ढृत यासें च्वःगु दु– बोनी कपुर न्ह्यव हे भारत लिहां वयेगु निंतिं वनेधुंकूगु खः । तर कलाःयात सरप्राइज बीधकाः शनिवाः सनिलय् हाकनं होटलय् लिहां वल । सनिलय् ५ः३० बजे पाखे द्यनाच्वंम्ह श्रीदेवीयात थन, अले १५ मिनेट तक निम्ह दथुइ खँल्हाबल्हा जुल ।                                                         खँल्हाबल्हाया झ्वलय् बोनीं डिनरया निंतिं न्यन । अले श्रीदेवी तयार जुइत वाशरुम वन । ताःई तक नं श्रीदेवी पिहां मवःगुलिं बोनीं खापा ध्याध्या यात । तर खापा मचायेकूगुलिं बोनीं धक्का बियाः खापा चायेकल । उबलय् श्रीदेवी बाथटबय् बेहास जुया च्वनेधुंकूगु जुयाच्वन । बोनीं वयात होशय् हयेत स्वल, तर होसय् मवयेवं पासायात फोन यात । अले बहनी ९ बजेपाखे थुकिया जानकारी प्रहरीयात बिउगु खः । थ्व लिपा प्रहरी व चिकित्सक टिम होटलय् थ्यन । उबलय् तक श्रीदेवी मदयेधुंकूगु जुयाच्वन । थ्व लिपा श्रीदेवीया सीम्ह पोस्टमार्टमया निंतिं अस्पताल यंकूगु खः । श्रीदेवीया पोस्टमार्टम लिपा दुबई प्रहरीं थुकिया प्रतिवेदन दुबईया सरकारी अभियोजन विभागयात लःल्हायेधुंकूगु दु । सरकारी अभियोजन विभागं आः थुकिया बारे थप छानविन यानाच्वंगु दु । विभागं आवश्यक जुल धाःसा हाकनं छक्वः पोस्टमार्टम याकेफु धाःगु दु । अथेहे विभागं श्रीदेवीया भाःत बोनी कपुरयात नं थःपिनिगु स्वीकृति बिना दुबई मत्वःतेत नं आदेश बिउगु दु । श्रीदेवीया सीम्ह भारत लितहयेत नं ई काइगु जूगु दु । दुबई स्थित भारतीय दूतावासं श्रीदेवीया सीम्ह गुबलय् भारत लित यंकेगु धयागु खँ तुरुन्त धायेफइमखु धाःगु दु । दुबईया सरकारपाखें छानविन यानाच्वंगु दु, उमिगु प्रक्रिया क्वचायेधुंकाः जक सीम्ह छ्वयाहइगु खँ दूतावासं धाःगु दु ।"
https://nepalbhasatimes.com/4448,अन्तर्राष्ट्रिय,११३८ चौलागा  दुतिया,मलाला कडा सुरक्षा दथुइ गृहनगरय्,नोबेल शान्ति पुरस्कार त्यादीम्ह पाकिस्तानी अधिकारवादी मय्जु मलाला युशुफजाइ कडा सुरक्षा दथुइ थःगु गृहनगर झायादीगु दु । थ्वयां न्ह्यव वय्कः थःगु गृहनगर स्वात उपत्यकाय् वनी कि वनीमखु धयागु सीमदुयाच्वंगु खः ।तालिवानतय् धम्कीया कारणं वय्कःयात कडा सुरक्षा बिउगु खः । खुदँ न्ह्यव तालिवानतय्सं मलालायात गोली कयेकाः स्यायेगु कुतः याःगु खः ।मिसा मस्तय्त नं आखः ब्वंकेमाः धयागु पक्षय् न्ववाना वयाच्वंगुलिं तालिवानतय्सं मलालायात गोली कयेकूगु खः । मलालायात पाकिस्तानया स्वात उपत्यकाय् गोली कयेकूगु खः । अनं वय्कःयात उपचारया निंतिं बेलायत यंकूगु खःसा आःतिनि हे जक पाकिस्तान लिहां वःगु खः । बेलायतय् उपचार लिपा अन हे च्वनाः मिसा मस्तय्त शिक्षा बीगु निंतिं वय्कलं जनचेतना न्यंका वयाच्वंगु खः । गोली कयेकेधुंकाः न्हापांखुसी पाकिस्तान थ्यंम्ह मलालां थः पाकिस्तानय् हे च्वनाः मिसा व मस्तय् अधिकारया क्षेत्रय् ज्या यायेगु इच्छा दुगु खँ धयादीगु दु । वय्कलं पाकिस्तानी प्रधानमन्त्रीया लिसें उच्चपदस्थ नेतातय्त नापलाइगु ज्याझ्वः नं दु ।मलालाया नामय् ‘मलाला फण्ड’ धकाः थौंकन्हय् छगू गैरसरकारी संस्था चायेकातःगु दु । थ्व हे संस्था मार्फत पाकिस्तानय् मिस्तय् शिक्षाया निंतिं ज्या जुया वयाच्वंगु दु ।
https://nepalbhasatimes.com/4452,अन्तर्राष्ट्रिय,११३८ चौलागा  दुतिया,काश्मिरय् सेना व विद्रोही दथुइ झडप,भारतया काश्मिरय् सुरक्षा फौज व पृथकतावादीतय् दथुइ झडप जूगु दु । स्वंगू थीथी थासय् जूगु झडपय् लानाः झिंछम्ह पृथकतावादी सीधुंकूगु खँ धाःगु दु । झडप लिपा स्थानीय मनूत पिहां तकं वयेमफयाच्वंगु खँ धाःगु दु । सुरक्षाकर्मीतय्सं शोपियां जिल्लाया छगू गां घेरे यानातःगु दु । जम्मु काश्मिरया प्रहरी डिजीपी एसपी वैद्यं पत्रकारत लिसें खँ ल्हासें झिंछम्ह पृथकतावदीत लिसें स्वंम्ह सैनिक व निम्ह आम नागरिक सीगु जानकारी बियादीगु दु । शनिवाः चान्हय् श्रीनगरं ५० किमि तापाक लाःगु शोपियां जिल्लाया द्रागडा धाःगु गामय् पृथकतावादीत सुलाच्वंगु जानकारी वयेवं सेनां कारवाही न्ह्याकूगु खः । डिजीपी वैद्ययया कथं द्रागडा गामय् जूगु झडपय् न्हय्म्ह पृथकतावादी सीगु खःसा अनंतनागया दायलगाम छम्ह पृथकतावादी सीगु खः । डिजीपी वैद्यं कचडोरा धाःगु गामय् आम नागरिकत फँसे जुयाच्वंगु धासें उमित उद्धारया निंतिं कुतः जुयाच्वंगु ट्विट यानादीगु दु ।
https://nepalbhasatimes.com/4881,अन्तर्राष्ट्रिय,११३८ चौलागा  एकादशी,हवाई उद्योगय् चीनया प्रभाव,"बिबिसी – चीन व अमेरिका दथुइ जुयाच्वंगु ‘व्यापार युद्ध’ या झ्वलय् चिनिया राष्ट्रपति सि जिनपिंगं थःगु देय्या अर्थव्यवस्थाया मेमेगु लुखा चायेका यंकेगु क्वःछिउगु दु । बोआओ फोरम फर एशिया सम्मेलनय् राष्ट्रपति जिनपिंगं धयादीगु दु, ‘चीन ट्रेड सरप्लसया निंतिं ब्वाँय् वनाच्वंगु मदु । जिपिं आयात अप्वयेके चाहे जुया व अन्तर्राष्ट्रिय भुगवानय् अप्वः सन्तुलन चाहे जुया ।’                                                         छुं ई न्ह्यव निसें अमेरिका व चीन दथुइ व्यापार युद्ध तच्वया वनाच्वंगु दु, गुकी अमेरिकी राष्ट्रपति डोनाल्ड ट्रम्पं चीनं अमेरिका वनीगु गुलिखे उत्पादनय् कर अप्वयेका बीगु दुसा थुकिया लिसलय् जिनपिंगं नं अमेरिकां चीन वइगु तःगू उत्पादनय् कर अप्वयेकाबिउगु दु ।चीनया लँपु धाःसा आः हिला वनाच्वंगु दु । कडा व उदार कारोवार नीतिया निंतिं थ्व आवश्यक नं खः । तर थ्व दक्वंया दथुइ छगू थज्याःगु क्षेत्र नं दु, गन चीनं बुलुहुं बुलुहुं पलाः न्ह्याका यंकाच्वंगु दु, अले आः वयाः थुकी शीर्ष थाय् काइगु खनेदया वःगु दु । थ्व न्हूगु क्षेत्र खः हवाइ व्यवसाय । बेइजिङय् डेक्सिंग इन्टरनेशनल एयरपोर्ट तयार जुयाच्वने धुंकूगु दु । थ्व एयरपोर्ट चालेवं विश्वया हे दकलय् तःधंगु विमानस्थल जुइ । अले थ्व एयरपोर्ट पूरा क्षमताय् चले जुइवं विश्वया दकलय् व्यस्त एयरपोर्ट नं जुइ । थ्व एयरपोर्ट वइगु २०१९ सेप्टेम्बरं निसें चले यायेगु तयारी यानाच्वंगु दु । थ्व एयरपोर्टय् च्यागू रन वे दइ, अले दँय् झिगू करोड यात्रुयात थनं सेवा बी । चीनया एयरलाइन्सतय्सं गुगु गतिं यात्रुतलिसे स्वापू कायम याना वनाच्वंगु दु, उगु गति न्हापा गुबलें खनेमदुनि ।सन् २०१० निसें २०१७ तकया दुने चीनया स्वंगू तःधंगु एयरलाइन्सया यात्रुतय् ल्याः ७० प्रतिशतं अप्वयाः ३३ करोड ९० थ्यनेधुंकूगु दु । वंगु मार्चया अन्त तकया दुने चीनया दकलय् तःगु एयरलाइन्स चाइना साउर्थन व चाइना इस्टर्नं वार्षिक नाफाय् रेकर्ड कायम याःगु दु ।थौंकन्हय् इमिरेट्स, इतिहाड व कतार एयरवेज थेंज्याःगु खाडी देय्या एयरलाइन्सतय्सं विश्वन्यंकं तहलका न्यायेकाच्वंगु दु । तर आः स्थितिइ हिउपाः वइगु खनेदयावःगु दु । चिनिया कम्पनीतय् पपू चकना वनाच्वंगु दु, गुकी दँय् १० प्रतिशत ग्रोथ यायेगु लक्ष्य तयातःगु खाडीया विमान कम्पनीतय् धरमरय् जुया वनाच्वंगु दु ।चीनिया कम्पनी लगातार अप्वया वयेवं खाडी कम्पनीतय् नाफा सीमित जुया वनाच्वंगु दु ।सन् २०१७ य् चीनं उडान याइपिं यात्रुतय् ल्याः १८ करोड ४० लाख दुगु खः तर आःतकया दुने थ्व तथ्यांक अप्वया ५४ करोड ९० लाख थ्यं वयेधुंकूगु दु । इन्टरनेशनल एयर ट्रान्स्पोर्ट एशोसियसनया अनुमान कथं सन् २०२२ तकया दुने चीनया हवाइ व्यापार अमेरिका स्वयां तःधंगु जुइ, अले सन् २०३६ तकया दुने चीनं हवाइ यात्रा याइपिं यात्रुतय् ल्याः १ अर्ब ५० करोड थ्यंवइ । चीनया विमान उद्योग छुं लिबाक जक जुरु जूगु खः, तर डेंग सियाओपिंगया आर्थिक सुधारया लिसें थ्व उद्योगया निंतिं नं लँ चालावंगु खः । विश्लेषकतय् कथं चीनं वइगु नीदँय दुने थ्यंमथ्यं छगू लाख करोड डलर बराबरया विमान न्याइतिनि । बोइंगं बी७३७ फिनिशिंग फ्याक्ट्री दयेके धुंकूगु दुसा एयरबसं ला चीनय् ए ३२०या फाइनल असेम्बल प्लान्ट हे तयार यायेधुंकूगु दु । चीनया थ्व पलाखं क्षेत्रीय कम्पनीतय् नं भुइचःति हायाच्वंगु दु । मलेसिया एयरलाइन्स मेमेगु कारणं नं समस्याय् लानाच्वंगु दुसा क्याथ प्यासेफिक थेंज्याःगु कम्पनीं थःगु लबः सीमित यायेमालाच्वंगु दु ।"
https://nepalbhasatimes.com/4950,अन्तर्राष्ट्रिय,११३८ चौलागा  एकादशी,रासायनिक आक्रमण छानविन प्रस्तावय् रुसया भिटो,"सिरियाया विद्रोहीतय् नियन्त्रणय् लानाच्वंगु डुमा नगरय् रासायनिक आक्रमण याःगु धासें थुकिया स्वतन्त्र छानविन यायेत अमेरिकां राष्ट्संघय् तःगु प्रस्तावयात रुसं भिटो तयाबिउगु दु । सुरक्षा परिषदय् रुसया भिटो लिपा आः अमेरिकां सिरियाय् सैन्य कारवाही याइगु सम्भावना अप्वया वःगु खँ विश्लेषकतय्सं धाःगु दु ।राष्ट्् संघया निंतिं अमेरिकी राजदूत निक्की हेली सिरियाविरुद्ध थःपिनिगु थ्व पलाः तसकं चीधंगु जक खः धयादीगु खः ।                                                         डुमाय् सिरयाली फौजं याःगु आक्रमणया लिसः बीमाःगु खँय् अमेरिका लिसे बेलायत व फ्रान्स नं सहमत दु ।तर राष्ट््संघया निंतिं रुसी राजदूत भसिली नेब्यन्जियां सिरिया विरुद्ध छुं योजना दयेकाच्वनागु दुसा उकियात त्याग यायेत वाशिंगटनयात इनाप याःगु दु । थ्वहे दथुइ अमेरिकी राष्ट््पति डोनाल्ड ट््म्पं सिरिया विरुद्ध यायेगु कारवाहीलय् ध्यान केन्द्रीत यायेत ल्याटिन अमेरिकाया थःगु न्हापांगु भ्रमण हे रद्द यानादीगु दु । ह्वाइट हाउसं धाःगु दु, ‘सिरियायात कयाः अमेरिकां बीगु प्रतिक्रियाया अनुमोदन यायेत राष्ट्रपति ट्रम्प वाशिंगटनय् हे च्वनादी ।’ थ्वहे दथुइ विश्वब्यापी रासायनिक अस्त्रया निगरानी याइगु निकायं डुमाय् सत्यतथ्य पत्ता लगे यायेत छगू पुचः उखे छ्वयेगु खँ धाःगु दु ।सिरिया व वयात सैन्य ग्वाहालि याना वयाच्वंगु रुसं छानविन पुचःयात ग्वाहालि यायेगु धायेवं ओपीसीडब्ल्यूं पुचः छ्वयेगु खँ धाःगु खः ।सिरियाया स्वास्थ्यकर्मीतसं डुमाय् जूगु रासायनिक आक्रमणय् तःम्ह हे मनूत सीगु जानकारी बियाच्वंगु दु । तर उकिया पुष्टि धाःसा जूगु मदुनि ।"
https://nepalbhasatimes.com/4541,अन्तर्राष्ट्रिय,११३८ चौलागा  चौथी,बोलिभियाय् तःभुखाय्,"दक्षिण अमेरिकी देय् बोलिभियाय् सोमवाः तःभुखाय् ब्वःगु दु । अमेरिकी भौगर्भिक सर्वेक्षण संस्था (युएसजिएस) भुखाय् ६.८ म्याग्निच्युडया जूगु खँ धाःगु दु । भुखाय्या धक्का जःलाखःया देय् ब्राजिल, एल साल्भाडोर तकं महसुस जूगु खः । बोलिभिया शहरं ३०० किलोमिटर तापाक दक्षिणपूर्वय् केन्द्रविन्दु जुयाः भुखाय् ब्वःगु खः । स्थानीय ई कथं सोमवाः १०ः४०य् भुखाय् ब्वःगु खः । तःभुखाय् ब्वःसां थुकिं मानवीय व सम्पत्ति क्षति जूगु विवरण धाःसा मवःनिगु खँ बोलिभियाया भुकम्प विभागं धाःगु दु । तर भुखाय् तच्वःगु जूगुलिं क्षतिया सम्भावना यक्व दुगुलिं मालेगु ज्या जुयाच्वंगु खँ सरकारी अधिकारीतय्सं धाःगु दु । भुखाय्या कम्पन ब्राजिलय् नं तसकं महसुस जूगु खः । विशेष यानाः साओ पाउलो व ब्रासिलिया थेंज्याःगु राज्यय् भुखाय्या धक्का महसुस जूगु खः ।"
https://nepalbhasatimes.com/4592,अन्तर्राष्ट्रिय,११३८ चौलागा  पञ्चमी,"छगू आइसक्रिम, निगू कीर्तिमान","अमेरिकाय् जूगु ‘स्पिरिट अफ टेक्साट’ नांया छगू उत्सवय् छगू आइसक्रिमं छक्वलं निगू कीर्तिमान कायम याःगु दु । छगू १ हजार ३८६ मिटर ६२ सेन्टिमिटर ताःहाकःगु आइसक्रिमया रुपय् कीर्तिमान तःगु खःसा मेगु दकलय् याकनं नःगु आइसक्रिमया रुपय् नं कीर्तिमान तःगु खः । दकलय् ताःहाकःगु आइसक्रिमया रुपय् गिनिज बुक अफ वल्र्ड रिकर्डसय् नां तकं तयेत सफल जूगु खः ।१८९२ दशमलव ७१ किलोया उगु आइसक्रिम भेनिल्ला क्रिम व क्यान्डी क्रन्च चकलेट तयाः दयेकूगु खः । अथे हे ११३५ किलो स्वयां नं अप्वः चकलेट व स्ट्रबेरी, २००० क्यान क्रिम, २५ पाउण्ड स्प्रिंकल व २० हजार चेरी उगु आइसक्रिमय् छ्यःगु खः ।                                                         विश्वया हे दकलय् ताःहाकःगु आइसक्रिमया कीर्तिमान कायम यायेवं उत्सवय् वयाच्वंपिं प्यद्वः मनुखं मात्र बाघौया दुने दक्वं आइसक्रिम नये सिधयेकाः मेगु कीर्तिमान कायम याःगु खः । उगु आइसक्रिमं छगू ला उलिमछिं मात्राया पदार्थ छ्यलाः दकलय् ताःहाकःगु आइसक्रिमया कीर्तिमान तःगु खःसा मेगु म्हो इलय् दक्वं नये सिधयेकाः मेगु कीर्तिमान कायम याःगु खः । थ्व स्वयां न्ह्यः थगुने जूगु थ्व हे महोत्सवय् दयेकूगु आइसक्रिमं नं अज्याःगु हे कीर्तिमान तःगु खः । उगु इलय् २१७७ किलोया आइसक्रिम तयार यानाः दकलय् अप्वप्ः वजतन दुगु आइसक्रिमया रुपय् कीर्तिमान तःगु खः ।"
https://nepalbhasatimes.com/5132,अन्तर्राष्ट्रिय,११३८ बछलाथ्व पारू ,ट्रम्प राष्ट्रपति पदया निंतिं अयोग्य,"अमेरिकाया संघीय अनुसन्धान निकाय (एफबीआई)या पुलांम्ह निर्देशक जेम्स कोमीं डोनाल्ड ट्रम्प राष्ट्रपति पदया निंतिं नैतिक रुपं योग्य मजूगु खँ धयादीगु दु । मिस्तय्त ट्रम्पं याइगु अपमानजनक व्यवहारया कारणं राष्ट्रपति जुइत योग्य मजूगु खँ वय्कलं धयादीगु खः ।एबीसी न्युजयात छगू अन्तर्वार्ता बिसें कोमीं रुसयाके ट्रम्पयात ब्लाय्कमेल यायेगु छुं सामग्री दयेमाःगु बिचाः नं प्वंकादीगु खः ।                                                         राष्ट्रपति ट्रम्पं न्याययात पनेगु ज्या यानाच्वंगु प्रमाण दुगु खँ नं कोमीं धयादीगु खः । ट्रम्पं धाःसा कोमीया आलोचना यासें ठग व ज्यालगे मजूम्ह मनू धकाः धाःगु दु ।कोमीं ट्रम्प राष्ट्रपतिया जिम्मेवारी कायेन मानसिक रुपं अयोग्यम्ह मखुसां निरन्तर मखुगु खँ ल्हानाच्वनीगु व मिस्तय् बारे वयागु धारणाया कारणं असक्षम जूगु खँ धयादीगु खः । वय्कलं ट्रम्पयात सत्य खँया खास हे महत्व मदुगु टिप्पणी नं यानादीगु दु ।कोमीं धयादगिु दु, ‘राष्ट्रपतिं देय्या आधारभूत मान्यतायात सम्मान व पालना यायेमाः । दकलय् महत्वपूर्ण खँ सत्य खः । तर राष्ट्रपतिं अथे याये फयाच्वंगु मदु ।’ट्रम्प व कोमी दथुइ ताःई न्ह्यव निसें द्वन्द्व जुयाच्वंगु दु । कोमीं थःगु आत्मकथा पितहयेत्यंगुलिं नं निम्ह दथुइ विवाद तच्वया वयाच्वंगु दु ।"
https://nepalbhasatimes.com/5238,अन्तर्राष्ट्रिय,११३८ बछलाथ्व चौथी,सिआइए निर्देशकपाखें उत्तर कोरिया भ्रमण याःगु खुलासा,"अमेरिकी गुप्तचर निकाय सिआईएया निर्देशक माइक पोम्पेओं उत्तर कोरियाली नेता किम जङ अनलिसे छगू गोप्य वार्ताया निंतिं प्योङयाङया भ्रमण याःगु खँ अमेरिकी मिडियां न्ह्यथंगु दु । वाशिंगटन पोस्ट व समाचार संस्था रोयटर्सं ट्रम्प व किम दथुइ प्रत्यक्ष वार्ताया तयारीया निंतिं पोम्पेओ प्योङयाङ वंगु खँ न्ह्यथँगु दु ।                                                         थ्वयां न्ह्यव ट्रम्पं अमेरिका व उत्तर कोरिया दथुइ उच्चस्तरय् वार्ता जूगु खँ स्वीकार यानादीधुंकूगु दु । फ्लोरिडाय् जापानी प्रधानमन्त्री शिन्जो आबेलिसे निन्हुयंकंया बैठकया सुरुइ न्ववानादिसें ट्रम्पं वार्ता जुयाच्वंगु खँ धयादीगु खः । उबलय् वय्कलं धयादीगु खः, ‘अमेरिका व उत्तर कोरिया दथुइ तःधंगु उच्चस्तरीइ वार्ता जुयाच्वंगु दु ।’ वय्कलं किमलिसेया बैठकया निंतिं न्यागू थाय्या बारे सहलह जुयाच्वंगु खँ नं धयादीगु दु । राष्ट्रपति ट्रम्पं विदेशमन्त्री कथं न्ह्यःने हयातःम्ह सिआइएया निर्देशक पोम्पेओं किमलिसे गोप्य वार्ताया निंतिं उत्तर कोरियाया भ्रमण याःगु बारे दकलय् न्हापां वाशिंगटन पोष्टं समाचार च्वःगु खः । तर उगु भ्रमण शिखर बैठकया निंतिं जूगु धयागु बाहेक भ्रमणय् छु गज्याःगु खँ जुल धयागु धाःसा सुनां धायेफुगु मदुनि ।"
https://nepalbhasatimes.com/5247,अन्तर्राष्ट्रिय,११३८ बछलाथ्व चौथी,कार्टुनया कारणं स्यायेगु धम्की,"भारतय् बलात्कार विरोधी कार्टुन च्वंम्ह छम्ह मिसाम्ह कार्टुनिष्टयात सामाजिक सञ्जालय् तच्वःगु धम्की वःगु दु । कार्टुन च्वःमह स्वाति वडलामुडीं थःत न्ह्याथें ज्याःगु धम्की वःसां झुके मजुइगु खँ धाःगु दु । स्वातिया कार्टुनं हिन्दू द्यः राम व वया कलाः सीता दथुइ खँल्हाबल्हा जुयाच्वंगु दु । उकी सीतां रामयात धयाच्वंगु दु, ‘जि लय्ताः कि जितः दानवतय् जुजु रावणं अपहरण यात, न कि छं भक्ततय्सं ।’                                                         भारतय् जूगु छुं बलात्कारया मामिलाय् कट्टर हिन्दीवादीतय्सं बलात्कारीया समर्थन याःगु विरोधय् स्वातिं थ्व कार्टुन दयेकूगु खः । थ्व कार्टुन सामाजिक सञ्जालय् भाइरल जुयाच्वंगु दु । हिन्दू धार्मिक ग्रन्थ रामायणया पात्रत छ्यलाः कार्टुन च्वल धकाः हिन्दीवादी संगठनतय्सं विरोध यानाच्वंगु दु ।भारत प्रशासित कश्मीरया कठुआ जिल्लाय् च्यादँ दुम्ह मिसामचायात सामूहिक बलात्कार व हत्या याःगु घटनाय् बलात्कारीतय् समर्थनय् याःगु ¥याली बिजेपीया निम्ह मन्त्रीतय्सं ब्वति काःगुलिं भारतन्यंकं विरोध जुयाच्वंगु दु । अथेहे उत्तर प्रदेशया उन्नाव जिल्लाय् छम्ह मिसां बिजेपीया विधायकयात बलात्कार याःगु द्वपं बिउगु दु । थ्व लिपा द्वपं बिउम्ह मिसां आत्मदाह यायेगु कुतः याःगु खः ।कार्टुनिष्ट स्वाति वडलामुडीं धाःगु थ्व निगुलिं घटनाय् भारतया सत्तारुढ पार्टी बिजेपीया नेतात दुथ्यानाच्वंगु दु । चाहे नेतातय्सं अपराध याःगु जुइमा वा अपराधीया समर्थन यायेगु जुइमाः । अपराधीतय् बचाउ यायेत कुहां वःपिं मन्त्री, नेतात थःपिंत रामभक्त धाइपिं खः । वडलामुडीं धाःगु दु, ‘थुपिं घटनाया विभत्सता खनाबलय् धाथें रामभक्ततय्सं सीताया अपहरण याःगु जूसा छु जुइगु जुइ धयागु बिचाः वयाच्वंगु दु ।’थ्व कार्टुन पिहां वयेवं सामाजिक सञ्जालय् वयात धम्की वयाच्वंगु दुसा गुलिसिनं वयात ज्वनेत नं माग याःगु दु ।"
https://nepalbhasatimes.com/3873,अन्तर्राष्ट्रिय,११३८ चौलाथ्व षष्ठी,जुकरबर्ग थःगु गल्ती स्वीकार यात,"फेसबुकया संस्थापक मार्क जुकरबर्गं छगू राजनीतिक परामर्शदाता कम्पनीं लाखौं फेसबुक प्रयोकर्तातय् विवरण काःगु खँय् घटनाय् थःगु कम्पनीया गल्ती जूगु स्वीकार याःगु दु । राजनीतिक लाभया निंतिं केम्ब्रिज एनालिटिकां गलत ढंगं फेसबुक प्रयोगकर्तातय् सुचं खुयाकाःगु द्वपं लानाच्वंगु दु ।केम्ब्रिज एनालिटिकां न्यागू करोड फेसबुक प्रयोगकर्तातय् विवरण संकलन याःगु व उपिं मध्ये यक्वसिनं थःगु विवरण बीत सहमति मप्वंकूगु खँ पिहांवःगु दु । केम्ब्रिज एनालिटिकां थ्व विवरण अमेरिकी राष्ट्रपति चुनावय् डोनाल्ड ट्रम्पया चुनावी अभियानय् ग्वाहालि यायेत छ्यःगु खः ।थ्व प्रकरण लिपा फेसबुक संस्थापक जुकरबर्गं थःगु कम्पनीया गल्ती दुगु स्वीकार याःगु खः । वय्कलं आवंनिसें स्वंगू पक्षं एप मार्फत फेसबुक प्रयोगकर्तातय् जानकारी कायेफइगु ज्याय् कडाइ यायेगु प्रतिबद्धता नं प्वंकादीगु दु ।प्रयोगकर्तातय् विवरणया संरक्षण यायेगु जिम्मा थःगु जूगु स्वीकार यासें फेसबुकय् जूगु छुं नं कथंया गल्तीया निंतिं थः जिम्मेवार दुगु खँ वय्कलं धयादीगु दु । जुकरबर्ग एप दयेकूगु कम्पनी एलेक्जेन्डर कोगन, केम्ब्रिज एनालिटिका व फेसबुक दथुइ छु जूगु खः व विश्वासघात सरह हे जूगु खँ नं धयादीगु दु । वय्कलं फेसबुक प्रयोगकर्तातय् जानकारी कायेगु धयागु प्रयोगकर्तातय्त विश्वासघात हे जूगु खँ धयादीगु खः ।"
https://nepalbhasatimes.com/4084,अन्तर्राष्ट्रिय,११३८ चौलाथ्व एकादशी,बंगला विमान दुर्घटनाय् लाःम्ह मेम्ह छम्ह मंत,येँ – नेपालय् जूगु यूएस–बांगला विमान दुर्घटनाय् लानाः घाःपाः जूम्ह छम्ह बंगलादेशी यात्री सीगु दु । दुर्घटनाय् लाःसां बचे जूम्ह यात्री शाहीन बेपारीयात नेपालं यंकाः बंगलादेशया अस्पतालय् भर्ना याःगु खः । तर अन वासः याकुयाकुं म्हिगः सनिलय् मदुगु खँ धाःगु दु । ३३ दँ दुम्ह यात्री बेपारीया म्ह दुर्घटनाय् लानाः ३५ प्रतिशत च्याःगु खः ।
https://nepalbhasatimes.com/4078,अन्तर्राष्ट्रिय,११३८ चौलाथ्व एकादशी,गलत समाचार सम्प्रेषण याइम्हेसित १० दँया कैद,"गबलें गबलें म्वाःमदुगु घटना जूगु धकाः प्रहरीयात झंगः लायेगु ज्या याइगु घटना समचारय् पिहां वःगु झीसं न्यना वयाच्वनागु खः । अथे हे अज्याःगु हे गलत व फय्गं समाचारत सामाजिक संजालय् पोष्ट यायेगु जक मखु, पत्रपत्रिकाय् तकं सम्प्रेषण जुया वयेगु याः । थज्याःगु ज्या याइपिंत नेपालय् आतक थज्याःगु हे सजाय बीगु धइगु कानुन मदुनि । तर, मलेशियाय् अज्याःगु गलत वा फय्गं समाचार सम्प्रेषण याइपिनिगु निंतिं न्हूगु कानुनया प्रस्ताव याःगु दु । प्रस्तावित कानुनकथं गलत वा फय्गं समाचार सम्प्रेषण याइपिंत १० दँ तकया सजाय जुइगु जूगु दु । उगु प्रस्तावित न्हूगु कानुनकथं गलत समाचार प्रवाह याइम्हेसित जेल सजाय जक मखु, १ गू लाख नीच्याद्वः अमेरिकी डलर जरिवाना वा निगुलिं सजाय बीगु जूगु दु ।                                                         थ्व इलय् मलेशियाय् राष्ट्रिय चुनावया तयारी जुयाच्वंगु दुसा व स्वयां न्ह्यः हे उकथंया प्रस्ताव अनया संसदय् पेस याःगु खः । प्रस्तावित न्हूगु कानुनय् गलत समाचार धायेबलय् ‘गुगु समाचार, सूचना, तथ्यांक वा रिपोर्ट पूर्णरुपं वा आंशिक रुपं गलत धइगु थुइकी’ धइगु खँ न्ह्यथनातःगु दु । अथे हे ब्लग, सामाजिक संजाल, सार्वजनिक मंचयात नं उगु प्रस्तावं कःघाइगु जूगु दुसा गलत समाचार प्रकाशन याइपिं देशय् दुने वा पिने न्ह्याथाय् जूसां उगु कानुन लगे जुइगु जक मखु, मलेशियन नागरिक बाहेकं सुं नं विदेशी नागरिकं नं अज्याःगु ज्या यात धाःसा वयात नं उगु कानुन लागू जुइ ।विदेशी कानुनया हकय् धाःसा इमिगु अनुपस्थितिइ नं इमित सजाय न्यंके फइगु व्यवस्था न्हूगु कानुनय् यानातःगु दु । उखे न्हूगु प्रस्तावित कानुनयात कयाः आलोचकतय्सं विरोधी वा विपक्षीतय्त क्वत्यलेगु ल्यखं हःगु प्रस्ताव धासें उकिया विरोध यानाच्वंगु दु ।"
https://nepalbhasatimes.com/4029,अन्तर्राष्ट्रिय,११३८ चौलाथ्व दशमी,सपिङ मलय् मि च्यानाः रुसय् ६४ म्ह सित,"एजेन्सी- रुसय् छगू सपिङ मलय् मि च्यानाः ६४ म्ह मनूत सीगु दु । साइबेरियाय् लाःगु केमेराभा शहरय् च्वंगु विन्टर चेरी कम्प्लेक्सय् मि च्याःगु खः । मिइ लानाः सीपिं अप्वः धयाथें मस्त जूगु खँ धाःगु दु । कम्प्लेक्सया दकलय् च्वय्या तल्लां मि च्यानावःगु खँ धाःगु दु । थ्व मलय् थीथी पसःया लिसें सिनेमा हल, बलिङ यायेथाय् नं दु ।                                                         बांमलाक मि च्यायेवं थ्व कम्प्लेक्सय् च्वनाच्वंपिं मनूत झ्यालं झ्यालं तिंन्हुया वःगु भिडियो सोसल मिडियाय् पोस्ट जुयाच्वंगु दु । मि च्याःगु कारण सीमदुनि धाःगु दु । तर मी नयाः पौ कुतुं वयाः निगू सिनेमा हलय् लाःगु खँ स्थानीय अधिकारीतय्सं धाःगु दु । रुसी अधिकारीतय्सं कम्प्लेक्सय् मि नःगुयात आपराधिक घटना कथं कयाः छानविन सुरु याःगु दु । छानविन अधिकारीतय्सं प्यम्हेसित ज्वनाः बयान कयाच्वंगु दु । कम्प्लेक्सया थुवाः लिसें कम्प्लेस संचालन यानाच्वगु कम्पनीया प्रमुुखयात ज्वनाः न्यनेकने सुरु याःगु खः । स्थानीय ई कथं सनिलय् ५ बजे मि च्यायेगु सुरु जूगु खः । थ्व मि स्यायेत जक ६६० म्ह उद्धारकर्मीतय्त परिचालन याःगु खः । दमकल कर्मचारीपिंसं थुगु कम्प्लेक्सं अझं कुँ पिहां वयाच्वंगु व भवनया नं दुनावनीगु खतरा दुगु खँ धाःगु दु ।"
https://nepalbhasatimes.com/5582,अन्तर्राष्ट्रिय,११३८ बछलाथ्व एकादशी,आसाराम बापूयात आजीवन कारावास,दिल्ली – भारतया स्वघोषित धर्मगुरु आसाराम बापूयात अनया छगू अदालतं आजीवन कारावासया सजाय न्यंकूगु दु । भारतया जोधपुर अदालतं बापूयात छम्ह नाबालिग मिसामचायात बलात्कार याःगु मामिलाय् दोषी ठहर यासें आजीवन कारावासया सजाय न्यंकूगु खः । अदालतं बुधवाः बापूयात बलात्कारया मामिलाय् दोषी ठहर याःगु खः ।                                                         सन् २०१३ य् आसाराम बापूं थःगु हे आश्रम् च्वंम्ह १६ दँ दुम्ह छम्ह मिसामचायात बलात्कार याःगु द्वपं लाःगु खः । उगु द्वपं लिपा करिब न्यादँ तक जेल सजाय फये धुंकूम्ह धर्मगुरु आसारामं अदालतया पैmसला लिपा आः ल्यं दुगु जीवन नं जेल सजाय फयाः हे फुके मालीगु जूगु दु । सन् २०१३ अगस्त १५ कुन्हु बलात्कृत जूम्ह मिसामचां न्यान्हु लिपा प्रहरीइ उजुरी बिउगु खःसा वयां लिपा वयात भारतया इन्दोर धइगु थासं ज्वंम्ह आतक नं प्रहरी हिरासतय् लानाच्वंम्ह खः ।थुगु हे मुद्दाय् दोषी ठहर यानातःपिं शिल्पी व सरदार नांया मेपिं निम्हेसित २०–२० दँया जेल सजाय न्यंकूगु भारतीय संचारमाध्यमं न्ह्यथंगु दु । बलात्कारया शिकार जूम्ह मिसामचाया मांअबु निम्हं आशारामया भक्त खः । आसाराम विरुद्ध बलात्कार नापं आपराधिक षडयन्त्र लगायत मेमेगु नं आपालं मुद्दा लानाच्वंगु खःसा
https://nepalbhasatimes.com/5506,अन्तर्राष्ट्रिय,११३८ बछलाथ्व नवमी,अमेरिकाय् रेष्टुरेन्टय्  आक्रमण प्यम्ह सित,येँ (बीबीसी) – अमेरिकी राज्य टेनेसीया नैशविल शहरं पिने लाःगु इलाकाया छगू रेस्टुरेन्ट गोली चले जुयाः प्यम्ह सीगु दुसा निम्ह घाःपाः जूगु दु । स्थानीय ई कथं सुथसिया ३ बजे २५ मिनेट नैशविलया दक्षिण–पूर्वी उपनगर एनिटोच च्वंगु रेस्टुरेन्टय् सेमी अटोमेटिक बन्दुकं गोलीं कयेकूगु खँ धाःगु दु ।                                                         उगु इलय् छम्ह रेष्टुरेन्टय् नयेत वयाच्वंम्हेस्या गोली प्रहार याम्हेसित आक्रमण यानाः वयाके च्वंगु बन्दुक लाकाकाःगु खःसा वयां लिपा आक्रमणकारी फरार जूगु खः ।स्थानीय प्रहरी आक्रमण याम्ह २९ दँया ट्रैविस रेनकिंग जूगु खँ धाःगु दु । प्रहरी वयात मालेगु ज्या जुयाच्वंगु धासें प्रहरी प्रवक्ता डाँन एरोनं ट्रैविस वंगु दँय् ह्वाइत हाउसया प्रतिबन्धित क्षेत्रं ज्वनागु खँ धाःगु दु । आक्रमणकारी ट्रैविसं पिकअप भ्यानय् च्वनाः रेष्टुरेन्ट न्ह्यःने थ्यंकः वःगु खःसा गाडी कुहां वयेसाथं रेष्टुरेन्ट पिने निम्हेसित गोलीं कयेकाः स्याःगु खःसा वयां लिपि रेष्टुरेन्ट दुने वनाः गोली कयेकू बलय् निम्हेसित गोली लाःगु खः । गोली कयाः स्वम्ह घटनास्थलय् मदुगु खःसा छम्ह वासः यायेगु झ्वलय् मदुगु खँ धाःगु दु । प्रहरीया कथं आक्रमणकारी नांगाः वःगु खःसा वं सालूगु छपाः ज्याकेत ज्वनावःगु खःसां नं आक्रमण लिपा उगु ज्याकेत नं लँय् तुं कुतुं वंगु खः ।
https://nepalbhasatimes.com/3900,अन्तर्राष्ट्रिय,११३८ चौलाथ्व सप्तमी,लण्डनय् रञ्जना लिपि,"बेलायतय् नं रञ्जना लिपि स्यनेगु ज्या जुल । नेपालभाषाया छगू सुन्दर लिपि कथं नांजाःगु रञ्जना लिपि बारे जानकारी यायेगु व थुकिया सामान्य ज्ञान बीत बेलायतया लण्डनय् नकतिनि छगू कार्यशाला गोष्ठी जूगु खः । वल्र्ड नेवाः अर्गनाइजेशन (डब्लुएनओ) युके च्याप्टरया ग्वसालय् जूगु उगु कार्यशालाय् नेपाःमि स्वयां नं बेलायतीतय्सं अप्वः रुची क्यंगु खः । डब्लुएनओ युकेया कजि संयुक्त श्रेष्ठं निघौ कक्षा कयाः रञ्जना लिपि च्वयेगु विधि स्यनादीगु खः । उगु इलय् सहभागीतय्सं रञ्जना लिपिया गरिमा व इतिहास बारे सीकेगु लिसें थ्व लिपिं थःथःगु नां च्वये सयेकूगु खः । उगु इलय् रञ्जना लिपियात कलात्मक ढंगं च्वयातःगु क्यालिग्राफीया थीथी किपा नं क्यनेगु ज्या जूगु खः । उकी खास यानाः नेपाःया कलाकारपिं समरदिप, आनन्द महर्जन व विमल बोलाखेपिंसं च्वयातःगु रञ्जना लिपिया क्यालिग्राफीया ब्वज्या याःगु खः । ज्याझ्वःया सहभागीपिं रञ्जना लिपिया गरिमा न्यनेधुंकाः उगु हे लिपिं थःथःगु नां च्वये सःगुलिं अतिकं उत्साहित जूगु खः । खुगूगु निसें न्हय्गूगु शताब्दीपाखे नेपालभाषा व संस्कृतया ग्रन्थ च्वयेगु लागिं छ्यलेगु याना वयाच्वंगु थुगु लिपिं इतिहासय् यक्व हे थथ्याःक्वथ्याःया सामना याये माःगु खःसां थौंकन्हय् धाःसा ल्याय्म्ह पुस्ताया दथुइ थ्व लिपिप्रति हानं जागरण ब्वलना वःगु दु । थ्वहे वइगु मार्च ३१ तारिख कुन्हु नेपालय् जुइगु न्हापांगु ‘विश्व नेवाः दिवस’ या लसताय् लाकाः बेलायतय् थ्व लिपि स्यनेज्या जूगु खः । रञ्जना लिपि स्यनेत जूगु थज्याःगु ज्याझ्वः युरोपय् हे न्हापांगु खः । ज्याझ्वलय् ‘मतिना’ पिथनाया मू सम्पादक शशि महाजु मूपाहां कथं झाःगु खः । यक्वस्यां रुची तःगु जुयाः थज्याःगु ज्याझ्वः लिपा हानं यायेगु बचं ग्वसाः खलकं बिउगु दु । लण्डनया आर्ट पेभेलियोन्सय् जूगु उगु ज्याझ्वःयात यन्त्रकला, आर्ट क्याचर व टावर ह्याम्लेट काउन्सिल अफ लण्डन लिउ ग्वसाःखलः जुयाः ताःलाकूगु खः ।"
https://nepalbhasatimes.com/3828,अन्तर्राष्ट्रिय,११३८ चौलाथ्व पञ्चमी,खाया निंतिं निगू राज्यया ल्वापु,"भारतय् संघीयताया अभ्यास तसकं पुलां । नेपालय् संघीयता नकतिनि जक कार्यान्वयनय् वःगु दु । अर्थात नेपालय् संघीयताया अभ्यास शुरु जक जुल । संघीयता विरोधीतय्सं अनेकथंया खँ पित हयाच्वंगु झीगु निंतिं छुं न्हूगु मखये धुंकल । संघीयताय् निगू प्रान्तया दथुइ अनेकथंया खँय् विवाद वयेफु । उकिं नेपाःया सन्दर्भय् संघीयता पाय्छि मखु धाइपिं संघीयता विरोधीत गाक्कं दु ।संघीय व्यवस्थाय् छु छु विषयय् विवाद जुइ धइगु खँ थुकिया अभ्यासय् ख्वं थाय् धुंकूगु भारतय् छगू अजू चायापुगु घटना जूगु दु । भारतया निगू राज्य मध्यप्रदेश व छत्तीसगढ राज्यया दथुइ अज्याःगु हे छगू अजू चायापुगु विवाद जूगु दु । विवाद भाषा, ज्याकू, सीमा, राज्यया प्राकृतिक सम्पत्तियात कयाः मखु, छम्ह खाया विषयय् खः ।लाया उत्कृष्ट सवाःया निंतिं चर्चित कडकनाथ प्रजातिया खाया विषययात कयाः निगू राज्यया दथुइ विवाद ब्वलंगु खः ।                                                         उगु प्रजातिया भौगोलिक संकेत नम्बर (जीटीआइ ट्याग)यात कयाः निगुलिं राज्यं थःथःगु दावी यायेवं विवाद जूगु खः । थ्व प्रजातिया खाः तसकं निख्खर हाकुसे च्वं । निगुलिं राज्यं उगु प्रजातिया खायात बियातःगु भौगोलिक ट्रेडमार्कय् थःथःगु दावी याःगु धासें पेटेन्टया निंतिं चेन्नईलय् च्वंगु भौगोलिक संकेत पंजीकरण विभागय् निवेदन तकं बिउगु खः । आइरन व प्राटिनया मात्रा अप्वः व कोलेस्ट्रोल तसकं म्हो दुम्ह उम्ह प्रजातिया खाया उत्पत्ति थःपिंथाय् जूगु मध्यप्रदेशया दावी दुसा छत्तीसगढं नं थःपिंथाय् जूगु दावी यानावयाच्वंगु दु । निगुलिं राज्य उम्ह खाया भौगोलिक संकेतया अधिकार थःपिनिगु नामय् दर्ता यानाः उकिया व्यवसायीक लबः कायेगु ल्याखं उकथं लगे जुयाच्वंगुलिं हे विवाद पिहां वःगु खः ।"
https://nepalbhasatimes.com/3772,अन्तर्राष्ट्रिय,११३८ चौलाथ्व चौथी,राष्ट्रपति जिनपिङया सम्बोधन ताइवान व हंगकंगयात कयाः कडा ख्याच्वः,"चीनया राष्ट्रपति शी जिनपिंगं मंगलवाः झिंस्वक्वःगु नेशनल पिपल्स कंग्रेसय् संवोधन याःगु दु । निक्वःगु कार्यकालया निंतिं नकतिनि निर्वाचित जूम्ह राष्ट्रपति जिनपींगं थ्व पालय् तसकं आक्रमक भाषण बियादीगु दु । चीन विश्वय् थःगु थाय् दयेकेगु निंतिं पूवंक आश्वस्त दु धासें वय्कलं चीनया कायाकल्प हे चिनियातय् तःधंगु म्हगस खः धयादीगु दु ।थ्व झ्वलय् वय्कलं थुकिया निंतिं थःपिं न्ह्याथेंज्याःगु लडाइ ल्वायेत नं तयार दु धासें धयादिल, ‘झीपिं थः दुश्मन विरुद्ध हिंसात्मक लडाई ल्वायेमाःसां कृतसंकल्प दु । झीपिं विश्वय् बल्लाःगु थाय् कायेगु निंतिं संकल्पबद्ध दु ।’अथेहे वय्कलं ताइवान व हंगकंगया स्वतन्त्रताया समर्थकतय्त ख्याच्वः नं बियादीगु दु । राष्ट्रपति जिनपिंगं धयादीगु दु । चीनया १ इञ्ची जमिन नं सुनां कायेफइमखु । जिनपिङं थथे धयादीबलय् कंगे्रेस दुपिं सकसिनं लापा थानाः लसकुस याःगु खः ।                                                         सन् १९४९ य् चीनय् गृहयुद्ध खतम जुसां निसें ताइवानय् स्वतन्त्र सरकार दु । चीनं ताइवानयात थःपिनिगु हे ब्वः धया वयाच्वंगु दु, आवश्यक जुल धाःसा थःगु नियन्त्रणय् कायेगु खँ नं धयाच्वंगु दु । जिनपिङं धाःगु दु, ‘झीसं झीगु सम्प्रभुता व क्षेत्रीय एकताय् नियन्त्रण याये आवश्यक दु । झीसं न्ह्यागु हालतय् नं मातृभूमिया एकता सुनिश्चित यायेमाः ।’ ताइवान व हंगकंगयात कयाः चीनं बिउगु थ्व दकलय् मध्ये आक्रामक प्रतिक्रिया जूगु खँ धाःगु दु । छुं न्हि न्ह्यव जक अमेरिकां छगू कानुन पास यानाः ताइवानय् अमेरिकाया उच्च अधिकारीतय् छ्वयेगु खँ धाःगु खः । अमेरिकी राष्ट्रपति डोनाल्ड ट्रम्पया थ्व पलाःया प्रतिक्रिया स्वरुप जिनपिङया थ्व कडा धापू वःगु खः ।"
https://nepalbhasatimes.com/2981,अन्तर्राष्ट्रिय,११३८ चिल्लागा पञ्चमी,गुटाय् राहत सामग्री थ्यन,संयुक्त राष्ट्र संघया ग्वाहालिमितय् छगू पुचः सोमवाः हिंसा न्यनाच्वंगु सिरियाया गुटा क्षेत्र लिक्कसं थ्यंगु दु । वंगु वालं निसें सिरियाली सरकारी सेना व रुसी सेनाया आक्रमणया कारणं तहस नहस जुयाच्वंगु गुटा लिक्कसं सोमवाः राष्ट्र संघया ग्वाहालिमतय् छगू पुचः थ्यंगु खँ धाःगु दु । सिरियाली सेना व रुसी सेनाया आक्रमणया कारणं अन प्यंगू लाख नागरिक तच्वःगु समस्याय् लानाच्वंगु खः । अन मानवीय सहायता व आधारभूत आवश्यकता तकं अभाव जुयाच्वंगु खः ।राष्ट्र संघया ग्वाहालि ज्याझ्वःया छम्ह अधिकारीया कथं म्होतिं नं छवाः न्ह्यवनिसें उगु क्षेत्रय् सुं नं वनेमफुगुलिं अनया नागरिकत नयेमखनाः सिनाच्वंगु खँ धाःगु दु ।                                                         उम्ह अधिकारीं सोमवाः बिउगु जानकारी कथं ग्वाहालि ज्वलं ज्वनावंगु २४ गः ट्रक सोमवाः हे पूर्वी गुटाया डुआमा जिल्लाय् थ्यंगु दु ।सन् २०१३ निसें घेराबन्दीइ लानाच्वंगु पूर्वी गुटाय् प्यंगू लाख सर्वसाधारण फँसे जुयाच्वंगु दु । गुटा सिरियाया राजधानी दमासकस लिक्क लाःगु विद्रोहीतय् तच्वःगु प्रभाव दुगु छगू जक थाय् जुयाच्वंगु दु । विद्रोहीतय्त लिना छ्वयेगु निंतिं सिरयाली सरकारी सेना व रुसी सेनां अन मंकाः रुपं आक्रमण याःगु खः ।
https://nepalbhasatimes.com/3606,अन्तर्राष्ट्रिय,११३८ चौलाथ्व पारू ,विदाय् मच्वंसे ज्या यायेवं,"गुगुं नं ज्याकू, पसः वा थः खटे जुयाः वनाच्वंगु कार्यक्षेत्रय् ई स्वयां अप्वः ज्या यात धाःसा वयात हाकिम वा मालिकं तसकं माने याइ । ई स्वयां नं अप्वः लगनशील जुयाः ज्या यात धाःसा व मनू हाकिम वा मालिकया यःम्ह कामदार नं जुइ । अले वयात अप्वः ध्यबा नं बी । पुरस्कृत नं याइ । तर छम्ह कामदारं धाःसा आवश्यकता स्वयं अप्वः ज्या याःगुलिं हे दण्डित जुइमाःगु दु । थ्व घटना फ्रान्सया खः । फ्रान्सया नियम हे थ्व दु कि अन ज्या याइपिंसं वाःया छन्हु विदाय् च्वने हे माः । ज्याकू ज्या याइपिं जक मखु, थःगु हे व्यापार व्यवसाय याना वयाच्वंगु जूसां छन्हु सुलं च्वनेमाः । थ्व हे नियम माने मयासे आवश्यकता स्वयां अप्वः ज्या याःगुलिं सेड्रिक भाइब्रे नांया उम्ह मनूयात दण्डित याःगु दु । फ्रान्सेली नियमकथं ई स्वयां अप्वः ज्या याःगुलिं भाइब्रेयात स्वंगूत्या लाख तका स्वयां अप्वः जरिवाना याःगु दु । भाइब्रे कामदार मखु, व थःगु हे बेकरी व्यवसाय याना वयाच्वंम्ह खः ।                                                         भाइब्रे राजधानी पेरिसं १२० माइल दक्षिण पूर्वय् लाःगु लेक बेकी धइगु थासय् बेकरी पसः चले यानाच्वंम्ह खः । थःगु बेकरी उद्योगय् उच्च रुपं माग अप्वयेवं उकियात पूर्ति यायेत भाइबे्रं छवाः न्हय्न्हुयंकं ज्या यानाच्वंगु जुयाच्वन । भाइबे्र विदाय् मच्वँसे उकथं ज्या यानाच्वंगु अनया स्थानीय सरकारी निकायं सीकल अले वयात स्थानीय श्रम कानुनकथं प्रहरीं ज्वन । भाइब्रेयात कामदारतय्त श्रम शोषण याःगु धासें वयात ३००० हजार युरो जरिवाना याःगु खः । खतुं लिपांगु इलय् कामदारतय्त शोषण याःगु धासें स्थानीय प्रशासन बेकरी व्यवसाय विरुद्ध कडा रुपं कुहां वयाच्वंगु दु ।"
https://nepalbhasatimes.com/3594,अन्तर्राष्ट्रिय,११३८ चौलाथ्व पारू ,रुसं नं बेलायती कुटनीतिज्ञ पितिनिगु,एजेन्सी- रुसं २३ म्ह बेलायती कुटनीतिज्ञयात देशं पितिनीगु जूगु दु । पुलांम्ह रुसी गुप्तचरयात बेलायतय् विष आक्रमण याःगु घटनायात कयाः रुस व बेलायत दथुइ तनाव ब्वलनाच्वंगु झ्वलय् रुसया थ्व निर्णय वःगु खः । थ्वयां न्ह्यः बेलायतं रुसी कुटनीतिज्ञतय्त निष्काशन यायेधुंकूगु दु । रुसी विदेश मन्त्रालयं शनिवाः मस्कोय् च्वंगु बेलायती दूतावासया कुटनीतिक कर्मचारीतय्त ‘पर्सना नन ग्राटा’ अर्थात थःगु देय् दुहां वयेत व च्वनेत प्रतिबन्धित विदेशी घोषणा यानाः छवाः दुने रुस त्वःता वनेत उजं बिउगु खः । वंगु मार्च ४ य् पुलांम्ह रुसी गुप्तचरयात बेलायतय् जूगु आक्रमणय् रुसया ल्हाः दुगु द्वपं बेलायती सरकारं बिया वयाच्वंगु खः । थ्व लिपा बेलायतं २३ म्ह रुसी कुटनीतिज्ञयात निष्काशन यायेगु निर्णय याःगु खः । थुकिया हे प्रतिक्रिया कथं रुसं नं बेलायती कुटनीतिज्ञतय्त पितिनेगु निर्णय याःगु खः । रुसी विदेश मन्त्रालयं रुसय् च्वंगु ब्रिटिस काउन्सिल नं बन्द याकीगु जूगु दु । अथेहे सेन्ट पिटर्सवर्गय् महावाणिज्य दूतावास चायेकेत बेलायतयात बियातःगु अनुमति नं लित काइगु जूगु दु । पुलांम्ह रुसी गुप्तचर सेर्गेइ स्क्रिपाल व वया म्ह्याय् युलिया स्क्रिपाल आः अस्पतालय् उपचार जुयाच्वंगु दुसा उमिगु अवस्था अझं गम्भीर दुगु खँ धाःगु दु ।
https://nepalbhasatimes.com/3688,अन्तर्राष्ट्रिय,११३८ चौलाथ्व दुतिया,सर्गतं लुँवहः वा गात !,"वा वइगु इलय् प्वं गाइगु, सामान्य खः । गबलें गबलें वा वइगु इलय् न्या, ब्यां, सर्प आदि कुतुं वइगु नं झीसं न्यना तयागु हे खः । तर सर्गतं लुँवह थेंज्याःगु जवाहरात कुतुं वःगु धइगु आतक न्यने नंगु मदुनि । यदि थ्व न्यनागु वा खनागु हे नं दुसा व काल्पनिक बाखं वा धार्मिक प्याखनय् जक सम्भव जुइ ।                                                         तर हालसालय् सर्गतं लुँवहः कुतुं वःगु दु । छगू कथं वा गाःगु धाःसां पाइमखु । विश्वया हे दकलय् ख्वाउँसे च्वंगु थाय्कथं म्हसीया वयाच्वंगु साइबेरियाय् अज्याःगु हे घटना जूगु दु । साइबेरियाया आकाशय् छुं ठोस वस्तु कुतुं वल । व गुगुं च्वापुधी वा प्वं गाःगु हे खः न त वा वःगु हे खः । व ला सर्गतं कुतुं वःगु लुँवह खः । वास्तवय् खँ छु धाःसां साइबेरियाया याकुत्स विमानस्थलं कार्गो जहाजं उडान याःगु जुयाच्वन । गुगु जहाजय् ९.३ टन लुँवह दुगु खः । जहाजं उडान यायेगु झ्वलय् विमानस्थलया रनवेलय् लुँवहः कुतुं वयेगु शुरु जुल, थ्व क्रम जहाज च्वथ्यंक ब्वया वनाच्वंगु इलय् तकं जारी हे जुयाच्वन । साइबेरियाया विमानस्थलं करिब २० किलोमिटर तक धइथें जहाजं लुँवह कुतुं वयेगु क्रम जारी जुल ।साइबेरियाया विमानस्थलय् अवतरण यानाः इन्धन जायेकूगु छुं ई लिपा हे उडान याःगु निम्बु एअरलाइन्सया कार्गो जहाजया लुखा चाःगुलिं हे उकथं कच्चा लुवह कुतुं वःगु खः । थ्व क्रमय् करिब ३ टन बराबरया लुँवह जहाजं कुतुं वःगु खः ।"
https://nepalbhasatimes.com/3092,अन्तर्राष्ट्रिय,११३८ चिल्लागा षष्ठी,उत्तर कोरिया परिमाणु कार्यक्रम दिकेत तयार !,एजेन्सी÷ उत्तर कोरियाली नेता किम जंग अनं थःगु देय्या सुरक्षाया ग्यारेन्टी दइगु खःसा परमाणु कार्यक्रम त्वःतेगु खँय् वार्ता यायेत तयार दुगु संकेट बिउगु खँ धाःगु दु । उत्तर कोरिया भ्रमणय् वनाच्वंगु दक्षिण कोरियाया उच्चस्तरीय प्रतिनिधि मण्डलयात उद्ढृत यासें दक्षिण कोरियां थ्व खँ धाःगु खः । उगु उच्चस्तरीय प्रतिनिधिमण्डल लिसे जूगु वार्ताया झ्वलय् नेता किमं थ्व संकेत बिउगु खँ धाःगु दु ।                                                         दक्षिण कोरियाया राष्ट्रपतिया विशेष दूत कथं वंगु उगु प्रतिनिधिमण्डल उत्तर कोरियाय् वार्ता सिधयेकाः लिहां वयेधुंकूगु दु । प्योङयाङ वनावःगु प्रतिनिधिमण्डलयात उद्ढृत यासें दक्षिण कोरियां उत्तर कोरियाली नेता किम जङ अन थः राष्ट्रपति मुन जे इन लिसे नापलायेत तयार जुइधुंकूगु खँ धाःगु दु । आः निम्ह नेता दथुइ वइगु महिनाय् कडा सुरक्षा दुगु निगू देय्या सीमा क्षेत्रय् वार्ता जुइ । उगु प्रतिनिधिमण्डलय् दुथ्याःम्ह छम्ह दूतं उत्तर व दक्षिण कोरियाया नेता दथुइ वइगु महिनाय् शिखर वार्ता जुइगु खँ नं धाःगु दु । उम्ह दूतया कथं उत्तर कोरिया अमेरिकालिसे वार्ता यायेत इच्छुक दुगु व वार्ता जुइगु इलय् परमाणु अस्त व मेमेगु क्षेप्यास्त्र परीक्षण दिकेत नं तयार दु ।
https://nepalbhasatimes.com/3709,अन्तर्राष्ट्रिय,११३८ चौलाथ्व तृतीया,आसामया नेवाःतय् पहिचान संकट,"येँ- आसामया नेवाःतय्त नं आः अनया आदिवासी जनजाति धलखय् दुथ्याकेगु निंतिं तयारी जुयाच्वंगु दु । अनया नेवाःतय्सं थःपिंसं नेवाः भाषा, सस्कृति, संस्कार व लिपि मसःगुलिं यानाः आदिवासी जनजातिया धलखय् दुथ्याके मफुगु खँ धाःगु दु ।                                                         थःपिंत आदिवासी जनजाति धलखय् दुथ्याके मफयेवं अन सरकार पाखें वइगु थीथी कथंया सुविधां थःपिं बञ्चित जुइ मालाच्वंगु खँ नं धाःगु खः । उकिं आः उपिं नेवाः भाय् सयेकेगु लिसें संस्कार, सस्कृति व लिपि सयेकेत तयारी यानाच्वंगु दु । अन आदिवासी जनजातिया धलखय् दुमथ्याःगुलिं यानाः चुनावया इलय् मतदान यायेगु अवसर दुसां नं उम्मेदवार जुइगु अवसरं धाःसा बञ्चित जुइ मालाच्वंगु खँ नं धाःगु दु । आसामया नेवाःतय् भासं धायेगु खःसा ‘दिन पाइन्छ, लिन पाइँदैन’ जुयाच्वंगु दु । आसामय् च्वंपिं थीथी झिंछगू जातियात आदिवासीया धलखय् दुथ्याकेधुंकूगु दु । आदिवासी प्रमाणित जूगुलिं उमित सरकारपाखें थीथी कथंया सुविधा बीगु यानाच्वंगु खँ नं अनया नेवाःतय्सं धाःगु दु । थःपिनि भाषा मदयाः आसामया नेवाःतय्सं भाषा संस्कृति सयेकेगु गन धकाः तकं मसियाच्वंगु खः । थ्वहे झ्वलय् उमिसं अल इण्डिया नेवार संगठनया महासचिव एसपी प्रधानयात स्वापू तल । प्रधानं थुकिया लागिं नेपाःया संस्कृतिविद् गणेशराम लाछियात स्वापू तयेका बिउगु जुयाच्वन । थ्वयां लिपा भाजु लाछिया हे नेतृत्वय् आसाम वंगु छगू पुचलं फागुन २७ गते अन जूगु न्हापांगु नेवाः सम्मेलनय् ब्वति कयाः नेवाःतय् थःगु हे भाषा, लिपि, संस्कृति संस्कार, नसात्वँसा, भेषभुषा, बाजं आदि अन प्रदर्शन यायेगु ज्या जूगु खः । उगु प्रदर्शनया अवलोकन यायेत आसाम राज्यया प्रतिनिधि वःगु खःसा उगु प्रतिनिधि मण्डलयात भाजु लाछिं हे नेवाः जाति व नेवाःतय् कला संस्कृति बारे जानकारी याकादीगु खः । थ्व प्रदर्शन लिपा आः अनया नेवाःतय्त नं आदिवासीया धलखय् दुथ्याकेगु पहल शुरु जूगु खः ।"
https://nepalbhasatimes.com/3659,अन्तर्राष्ट्रिय,११३८ चौलाथ्व दुतिया,बांग्ला विमानया पाइलटया कलाःयात ब्रेन स्ट्रोक,नेपालय् दुर्घटना जूगु युएस–बांग्ला विमानया पाइलट क्या. अविद सुल्तानया कलाःयात मस्तिष्काघात (ब्रेन स्ट्रोक) जूगु दु । बंगलादेशया अनलाइन पत्रिका ‘द डेली स्टारं’ बिउगु समाचार कथं क्या. सुल्तानया कलाः मय्जु अफसाना खानम्यात म्हिगः सुथय् ४ बजे ब्रेन स्ट्रोक जूगु खः ।                                                         बंगलादेशया उत्तरा धाःगु थासय् च्वंगु थःगु हे छेँय् वयात ब्रेन स्ट्रोक जूगु खः । वयां तुरुन्त हे लिपा अस्पताल यंकाः सुथय् ७ बजे अपरेशन समेत याःगु खँ समाचारय् धयातःगु दु । नेपालय् जूगु विमान दुर्घटनाय् लानाः वय्कःया जहान क्या. सुल्तान लगायत उडान पुचःया प्यम्हं दुजःया ज्यान वंगु खः । थ्वहे झ्वलय् विमान दुर्घटनायात कयाः बंगलादेशय् गठन याःगु छानबिन पुचःया अध्यक्ष क्या. सलाहुद्दिन एम. रहमातुल्लां दुर्घटना जूगु युएस–बांग्ला विमानय् छुं हे प्राविधिक खराबी मदुगु दावी यानादीगु दु । लिसें विमानया पाइलट क्या. सुल्तानयाके नं छुं हे समस्या मदुगु खँ वय्कलं कनादीगु दु । बंगलादेशी छानबिन पुचःया छगू टोली नेपालय् गठन जूगु छानबिन पुचःलिसे ज्या यायेत नेपाः वयेत्यंगु दु । मेखे थ्वहे इलय् बंगलादेशया हवाई व्यवस्थापनयात कयाः नं आपालं विवादया खँ सार्वजनिक जूगु दु । अन पाइलटतय्त तनावय् समेत ज्या याकीगु द्वपं नं वःगु दु ।
https://nepalbhasatimes.com/3132,अन्तर्राष्ट्रिय,११३८ चिल्लागा सप्तमी,उत्तर कोरिया परमाणु कार्यक्रम दिकेत तयार,उत्तर कोरियाली नेता किम जंग अनं थःगु देय्या सुरक्षाया ग्यारेन्टी दइगु खःसा परमाणु कार्यक्रम त्वःतेगु खँय् वार्ता यायेत तयार दुगु संकेट बिउगु खँ धाःगु दु । उत्तर कोरिया भ्रमणय् वनाच्वंगु दक्षिण कोरियाया उच्चस्तरीय प्रतिनिधि मण्डलयात उद्ढृत यासें दक्षिण कोरियां थ्व खँ धाःगु खः । उगु उच्चस्तरीय प्रतिनिधिमण्डल लिसे जूगु वार्ताया झ्वलय् नेता किमं थ्व संकेत बिउगु खँ धाःगु दु ।दक्षिण कोरियाया राष्ट्रपतिया विशेष दूत कथं वंगु उगु प्रतिनिधिमण्डल उत्तर कोरियाय् वार्ता सिधयेकाः लिहां वयेधुंकूगु दु । प्योङयाङ वनावःगु प्रतिनिधिमण्डलयात उद्ढृत यासें दक्षिण कोरियां उत्तर कोरियाली नेता किम जङ अन थः राष्ट्रपति मुन जे इन लिसे नापलायेत तयार जुइधुंकूगु खँ धाःगु दु । आः निम्ह नेता दथुइ वइगु महिनाय् कडा सुरक्षा दुगु निगू देय्या सीमा क्षेत्रय् वार्ता जुइ । उगु प्रतिनिधिमण्डलय् दुथ्याःम्ह छम्ह दूतं उत्तर व दक्षिण कोरियाया नेता दथुइ वइगु महिनाय् शिखर वार्ता जुइगु खँ नं धाःगु दु । उम्ह दूतया कथं उत्तर कोरिया अमेरिकालिसे वार्ता यायेत इच्छुक दुगु व वार्ता जुइगु इलय् परमाणु अस्त व मेमेगु क्षेप्यास्त्र परीक्षण दिकेत नं तयार दु ।
https://nepalbhasatimes.com/2224,अन्तर्राष्ट्रिय,११३८ सिल्लागा आमै,पाकिस्तानय् स्पाइनल फ्ल्युड खुइपिं ज्वन,"पाकिस्तानय् प्रहरीं मिस्तय् म्हं ‘स्पाइनल फ्ल्युड’ खुयाकाःगु द्वपनय् प्यम्हेसित ज्वंगु दु । थुपिं खुँतय्सं मिस्तय्त पंजाब सरकारपाखें आर्थिक ग्वाहालि कायेगु खःसा न्हापां हि जाँच यायेमाः धाइगु । अले हि लिकायेगु धकाः स्पाइनल फ्ल्युड लिकायेगु यानाच्वंगु खः । थुपिं खुँतय्सं झिंनिम्ह मिस्तय्पाखें थुकथं स्पाइनल फ्ल्युड खुयाकाःगु अनुमान यानातःगु दु, गुकी छम्ह नाबालिक मिसामचा नं लाः ।छम्ह झिंन्हय्दँया मिसायात हि लिकाये धकाः यंकाः स्पाइनल फ्ल्युड लिकाःगुलिं कमजोरी महसुस जुइवं थ्व गिरोहया बारे खँ पिहांवःगु खः ।                                                         उमिसं पंजाब सरकारपाखें ब्याहायात बीगु क्वसः (दहेज)या फन्डपाखें ध्यबा कायेत हिया नमूना लिकायेमाः धकाः मिस्तय्त ह्ययेकीगु, अले हि लिकायेत अस्पतालया पलेसा छम्ह मिसाया छेँय् यंकाः स्पाइनल फ्ल्युड लिकायेगु यानाच्वंगु खः ।छु खँ स्पाइनल फ्ल्युड स्पाइनल फ्ल्युड छगू पारदर्शी द्रव्य खः, गुगु न्ह्यपु व जन्हुफाःया क्वँय्या प्यखेरं दइ । थुकिं छुं नं कथंया चोटपाखें बचे यायेत ग्वाहालि याइ । थुकियात स्पाइनल नलीइ मुलुं सुयाः लिकायेफइ । सामान्यतः थ्व छुुं परीक्षण यायेमाःसा हे जक लिकाइगु खः । तर आः स्पाइनल फ्ल्यु खुयाकाःपिंसं थुकियात छुकि छ्यलेगु निंतिं लिकाःगु खः धयागु धाःसा सीकेमफुनि । बजारय् थ्व छुयात, सुयात मी धयागु नं प्रहरीं सिइकेमफुनि । थ्व बारे छानविन यायेत सरकारं छगू कमिटी हे गठन याःगु दु ।"
https://nepalbhasatimes.com/510,अन्तर्राष्ट्रिय,११३८ पोहेंलागा त्रयोदशी ,भारत पाकिस्तान सेनाया वाकयुद्ध,"पाकिस्तानं भारतं यायेफुगु छुं नं कथंया कारवाहीयात कयाः चेतावनी बिसें थःपिंके दुगु परमाणु हतियार पूर्वपाखें वइगु छुं नं कथंया खतरापाखें बचे जुइत विशेष रुपं तयार यानातयागु खँ धाःगु दु । भारतया स्थल सेना प्रमुख जनरल विपिन रावतं बुधवाः थःपिनि फौजा पाकिस्तानया परमाणु धम्की विरुद्ध ल्वायेत तयार दुगु व यदि सरकारं आदेश बिल धाःसा भारतीय सेना पाकिस्तानया सीमाय् दुहां वनेत नं तयार दुगु खँ धाःगु खः । भारतीय सेनाध्यक्षया थ्व खँ वयेवं पाकिस्तानया सेनाया प्रवक्ता मेजर जनरल आसिफ गफूरं भारतपाखें जुइगु छुं नं कथंया आक्रमणया सामना यायेत तयार दु धाःगु खः । पाकिस्तानी सरकारी टेलिभिजनय् न्ववासें प्रवक्ता गफूरं धाःगु दु, ‘यदि उमिसं पाकिस्तानया धैर्यताया परीक्षा काये चाहे जूगु खःसा काःसां जिउ, तर थुकिया लिच्वः फयेत नं तयार जुयाच्वनेमाः ।’                                                         – एजेन्सी"
https://nepalbhasatimes.com/429,अन्तर्राष्ट्रिय,११३८ पोहेंलागा त्रयोदशी ,मिसाइल आक्रमणया गलत सुचं वःगुलिं क्षमा फ्वन,"अमेरिकाया हवाई राज्यया गभर्नर डेभिड इगेइ थन मिसाइल आक्रमण जुइत्यन धकाः वंगु गलत सन्देशयात कयाः क्षमा फ्वना दीगु दु । छम्ह कर्मचारीं थःगु ज्या क्वचायेत्ययेकाः गलत बटन तियाबिउगुलिं गलत सुचं वंगु धासें गभर्नरं क्षमा फ्वंगु खः । शनिवाः सुथय् ८ बजे पाखे वंगु थ्व सन्देशं यानाः हवाइया स्थानीय मनूतय्त धाःसा तसकं तनाव यानाबिउगुृ खः । शनिवाः सुथय् मोबाइल, रेडियो व टेलिभिजनय् वःगु सन्देशय् धयातःगु खः, ‘ब्यालेस्टिक मिसाइल हवाइपाखे न्ह्याः वयाच्वंगु दु । आपतकालिन थासय् झायादीत इनाप याना । थ्व अभ्यास मखु ।’ क्षेप्यास्त्र परिक्षण यानाच्वंगु उत्तर कोरिया पाखें दकलय् सतिक लाःगु हवाई जूगुलिं थन उत्तर कोरियां आक्रमण यायेफु धकाः थज्याःगु सतर्कता प्रणाली तयातःगु खः । ततःग्वःगु आखलं च्वयातःगु सन्देश स्थानीय ई कथं सुथय् ८ बजे जुयाः ७ मिनेट वंबलय् छ्वःगु खः । तर थ्वयां १८ मिनेट लिपा हे हाकनं उगु सन्देश गलत जूगु धकाः इमेल छ्वःगु खः । तर मोबाइलय् धाःसा ४० मिनेट लिपा जक सन्देश वंगुलिं अप्वः थें मनूत अलमलय् लाःगु खः । आक्रमणया सन्देश वयेवं गुलिखे मनूत गल्लीपाखे बिसिउँ वंगु खःसा गुलिसिनं शहर त्वःतेत अनियन्त्रित रुपं गाडी ब्वाकूगु खः, गुलिं धाःसा छेँय् हे सुरक्षित क्वथाय् च्वनेगु तयारी याःगु खः । – एजेन्सी"
https://nepalbhasatimes.com/2228,अन्तर्राष्ट्रिय,११३८ सिल्लागा आमै,सिरियाय् आक्रमण यायेगु फ्रान्सया ख्याच्वः,"फ्रान्सया राष्ट्रपति एम्मानुएल माक्रों सिरियाली सरकारं थः नागरिकविरुद्ध रासायनिक हतियार छ्यलाच्वंगु प्रमाण लुत धाःसा सिरियाय् आक्रमण यायेफुगु ख्याच्वः बियादीगु दु । पत्रकारतलिसे खँ ल्हासें वय्कलं धयादीगु दु, ‘गन थज्याःगु आक्रमण जुइ अथवा गनं आक्रमणया तयारि जुयाच्वंगु दु, अन फ्रान्सं आक्रमण याइ ।’तर प्रतिबन्धित रासायनिक हतियार छ्यलाच्वंगु धयागु बारे फ्रानसेली गुप्तचर निकायं आःतकु छुं प्रमाण लुइकेमफुनिगु खँ नं वय्कलं धयादीगु दु । वंगु जनवरी लिपा सिरियां शंकास्पद रुपं क्लोरिन ग्यास आक्रमण यानाच्वंगु थीथी प्रतिवेदन वयाच्वंगु झ्वलय् राष्ट्रपति म्याक्रों थ्व ख्याच्वः बियादीगु खः ।                                                         सिरियाया विद्रोहीतय् नियन्त्रणय् दुगु छगू शहरय् थ्व हे फेबु्रअरीया सुरुपाखे रयासन तयातःगु छगः बम कुर्केवं सासः ल्हायेत समस्या जुयाः गम्हेसिन अस्पताल भर्ना याःगु खः । उत्तर पश्चिम इड््िलब प्रान्तया साराकेब धाःथासय् छगः सरकारी हेलिकप्टर थ्व बम कुर्कूगु द्वपं विद्रोहीतय्सं बिया वयाच्वंगु दु । मेखे सिरियाली सरकारं धाःसा रासायनिक हतियार छ्यल धकाः वःगु द्वपंयात अस्वीकार यासें सर्वसाधारणयात थःपिंसं आक्रमण मयानागु खँ धयाच्वंगु दु ।"
https://nepalbhasatimes.com/507,अन्तर्राष्ट्रिय,११३८ पोहेंलागा त्रयोदशी ,ट्रम्प पूवंक स्वस्थ,"अमेरिकी राष्ट्रपति डोनाल्ड ट्रम्प पूवंक स्वस्थ दुगु खँ ह्वाइट हाउसया चिकित्सकतय्सं धाःगु दु । राष्ट्रपति ट्रम्प मानसिक रुपं विरामी जुयाच्वंगु धयागु चर्चा जुयाच्वंगु इलय् ह्वाइट हाउसया चिकित्सकतय्सं थ्व खँ धाःगु खः । ७१ दँया ट्रम्पं राष्ट्रपति जुइधुंकाः न्हापांखुसी स्वास्थ्य परीक्षण याकेधुंकाः थ्व रिपोर्ट पिहां वःगु खः । शक्रवाः स्वघौ बिकाः सेनाया चिकित्सकतय्सं ट्रम्पया स्वास्थ्य परीक्षण याःगु खः । वय्कःया स्वास्थ्य बारे मंगलवाः थप जानकारी बीगु खँ धाःगु दु । आः ह्वाइट हाउसं मेगु चरणया नं स्वास्थ्य परीक्षण यायेत्यंगु दु । थ्व परीक्षण ट्रम्पया शारीरिक स्वास्थ्यय् केन्द्रीत जुइगु खँ धाःगु दु । ट्रम्पया मानसिक स्वास्थ्य परीक्षण धाःसा मजुइगु खँ धाःगु दु । तर माइकल उल्फया छगू विवादास्पद सफू पिहां वयेधुंकाः विश्वन्यंकं ट्रम्पया मानसिक स्वास्थ्ययात कयाः थीथी खँ पिहां वयाच्वंगु दु । उल्फया फायर एण्ड फ्युरी ः इन्साइड द ट्रम्प ह्वाइट हाउसय् दावी यानातःगु दु, –ह्वाइट हाउस दुने ट्रम्पया फुऽं सहयोगीतय्सं वयात मचा थें स्वयेगु यानाच्वंगु दु, गुम्हेसिनं धाःगु तुरुन्त पूवकेमाः ।’ ट्रम्पं धाःसा उल्फ सफूयात झूठं जाःगु सपूm धकाः प्रतिक्रिया बिया वयाच्वंगु दु । अथेहे विदेशमन्त्री रेक्स टिलर्सनं नं राष्ट्रपतिया मानसिक स्वास्थ्य स्यना वनाच्वंगु धकाः वःगु दावीया खण्डन याःगु दु ।                                                         – एजेन्सी"
https://nepalbhasatimes.com/780,अन्तर्राष्ट्रिय,११३८ सिल्लाथ्व दुतिया,सेल्फिया ग्वाहालिं हत्यारा ज्वन,फेसबुकय् तःगू छपाः सेल्फिया ग्वाहालिं क्यानेडियन प्रहरीं छम्ह ल्यासेम्ह मिसाया हत्याया अनुसन्धानय् सफलता चूलाकूगु दु । उगु तस्बिरय् हत्याय् छ्यःगु पेटि खनेदयेवं प्रहरीं थप अनुसन्धान सुरु याःगु खः । सन् २०१५ या मार्चय् १८ दँ दुम्ह ब्रिटिनी गार्गोल नांया मिसायात वया पासा २१ दँ दुम्ह चेएने रोजं स्याःगु जुयाच्वन । गार्गोलयात सास्कटुनया ल्याण्डफिल्डय् गःपः तियाः स्यानातःगु अवस्थाय् लुइकूगु खः । वयागु सीम्ह लिसें हत्याय् छ्यःगु छपु पेटी नं प्रहरीं बरामद याःगु जुयाच्वन ।                                                          फेसबुकय् सीम्ह गार्गोल नापं रोजं कयातःगु सेल्फि किपा वःबलय् उगु किपाय् रोजं हत्याय् छ्यःगु धाःगु हे पेटी चिनातःगु खनेदुगु खः । थ्व किपा वयेवं सोमवाः रोजयात हत्याया दोषी ठहर यासें सजाय न्यंकूगु खः । रोजयात आः न्हय्दँया जेल सजाय न्यंकूगु दु । फेसबुकय् उगु सेल्फि वयेधुंकाः प्रहरीं रोजयात शंकास्पदया रुपय् स्वयाः अनुसन्धान न्ह्याकूगु खः । थ्व तस्बिर वयेधुंकाः रोजं थःम्हं गार्गोलयात दायागु व गःपः तियाः स्यानागु स्वीकार याःगु खः । वं उबलय् थःपिं निम्हं लागू वासलं कयाच्वंगु इलय् ल्वापु जूगु व थम्हं दायागु स्वीकार याःगु खः ।
https://nepalbhasatimes.com/922,अन्तर्राष्ट्रिय,११३८ सिल्लाथ्व पञ्चमी,मिसा वैज्ञानिक सम्मेलनय् नेपाःया इरिना स्थापित,"विश्वन्यंकं हे थौंकन्हय् विज्ञान व प्रविधिया ख्यलय् न्हून्हूगु कथंया विकास जुयाच्वंगु दु । थ्व युग हे छगू कथं विज्ञान व प्रविधिया युग धाःसां जिउ । तर थज्याःगु युगय् नं विज्ञान व प्रविधि थेंज्याःगु ख्यलय् मिसापिनि सहभागिता धाःसा तसकं म्हो जक दु । उकिं विज्ञान, प्रविधि, इन्जिनीयरिङ व गणित थेंज्याःगु विषयय् मिसापिनि सहभागिता अप्वयेमा धइगु ताः तयाः नकतिनि हे अमेरिकाय् इन्टरनेशनल भिजिटर्स लिटरशीप प्रोग्राम, ‘हिडन नो मोर ः इन्पाओरिङ वमेन इन एसटीईएम (साइन्स–टेक्नोलोजी–इन्जिनीयरिङ–म्याथ्स) नांया छगू विशेष ज्याझ्वः जुल ।                                                         विज्ञान प्रविधिया ख्यलय् छुं न छुं कथं सक्रिय जुयाच्वंपिं ४८ गू देय्या मिसापिनि सहभागिता दुगु उगु ज्याझ्वलय् नेपाःपाखें मय्जु इरिना स्थापितं थःगु प्रतिभा ब्वयेगु अवसर चूलाकादीगु खः ।खतुं थ्व मुक्कं स्ववाः जक न्ह्याःगु ज्याझ्वः खः । तर थुकिं मय्जु स्थापितयात इन्जिनीयरिङ ख्यलय् छुं न्हूगु ज्या यायेगु उर्जा बिउगु जक मखु विश्वय् मिसापिंसं विज्ञान व प्रविधिया ख्यलय् छु गज्याःगु ज्या याना वयाच्वन धइगु तःजिगु जानकारी नं बिउगु दु । थ्व ज्याझ्वःजःछि अमेरिकाया प्यंगू ततःधंगु प्यंगू राज्य वाशिङडन डीसी, सिराकस, शिकागो व लस एन्जेलसय् च्वंगु शिक्षण संस्था, थीथी व्यावसायिक कम्पनी व सञ्चार माध्यमय् यंकाः स्यने–कने यायेगु ज्या जूगु खः । संसारया आपालं देय्या विज्ञान – प्रविधि ख्यलय् मिसापिंसं नं थीथी कथंया ज्या याना वयाच्वंगु दु । तर उमिसं यानाच्वंगु ज्याया बारे बांलाक प्रचार मजू । मिसापिं वैज्ञानिकत थवंथवय् परिचित मजू । लिसें रोल मोडेलया रुपय् उलि यक्व मिसापिं वैज्ञानिकत नं पिहां वये मफु । थ्व अवस्थायात पार यानाः विज्ञानया ख्यलय् ज्या यानाच्वंपिं मिसापिंत नं न्ह्यःने हयेगु ताः तयाः उगु ज्याझ्वः जूगु खः । थ्व अवधि दुने थीथी देय्या मिसापिं वैज्ञानिकतय्सं थःपिंसं यानाच्वनागु ज्यालिसे सम्बन्धित थीथी कथंया प्रस्तुतीकरण नं बीगु ज्या जुल । गुलिसिनं डल्फिन बारे जानकारी बिल, गुलिसिनं चिकंलापाया बारे जानकारी बिलसा गुलिसिनं गणितया न्हून्हूगु विधि कनेगु ज्या यात । गुकी मध्ये नेपाःया मय्जु इरिनां डिजायन थिंकिङ प्रोसेस धकाः छगू कार्यशाला यानाः क्यनादिल । थुकिं छुं नं न्हूगु सिर्जना यायेबलय् दकलय् न्हापां सोचे यायेगु, दयेकेगु, प्रयोग यायेगु अले हानं सुधार यायेगु तहगत विधि प्रस्तुत यानाः क्यनेगु ज्या जूगु खः । थ्व प्रक्रिया स्यनेगु लागिं वय्कलं छगू भ्वंया तजाःगु टावर दयेकाः थुइकादीगु खः । वय्कलं येँय् ‘कारखाना’ धाःगु संस्थाय् मस्तय्त विज्ञान सम्बन्धी सीप स्यनेगु कक्षा सञ्चालन याना वयाच्वंगु दु । थौंया युगय् वयाच्वंगु न्हून्हूगु वैज्ञानिक आविष्कार छु खः व उकिं गय् यानाः ज्या याइ धकाः प्रयोग हे यानाः मस्तय्त स्यनेगु वय्कःया ज्या खः । थ्व झ्वलय् वय्कलं मस्तय्त रोबोट दयेकेगु, एन्टेना दयेकेगु स्यनीगु खः । थज्याःगु कक्षा वय्कलं थीथी निजी व सरकारी स्कूलय् वनाः नं कायेगु यानादी । वय्कलं याना च्वनादीगु थ्व ज्याया मू उद्देश्य धइगु मचा उमेरंनिसें हे विज्ञानप्रति रुची अप्वयेमा व नेपालय् हे नं यक्व ज्याखँ यायेगु सम्भव दु धकाः क्यनेगु नं खः । खतुं मय्जु इरिना नेपालय् हे नं इन्जिनीयरिङया ख्यलय् थुकथंया ज्या यानाच्वंपिं तसकं म्हो जक मिसापिं मध्ये छम्ह खः । वय्कःया थ्वहे ज्याया कदर यासें नेपाःस्थित अमेरिकी राजदूतावासं वय्कःयात अमेरिकाया स्टेट डिपार्टमेन्टं याःगु उगु ज्याझ्वःया लागिं ल्यःगु खः । उगु ज्याझ्वलय् श्रीलंका, मेक्सिको, लाओस, स्वीडेन, बेलायत, फ्रान्स आदि देय्यापिं मिसापिं वैज्ञानिकतय्सं नं ब्वति काःगु खः । उकी मध्ये नं नेपाःया मय्जु इरिना दकलय् कम उमेरयाम्ह सहभागी जुयाच्वन । तर उमेरं कम खःसां ज्याय् धाःसा इरिनाया कुतः तसकं तःधं । नेपालय् वय्कलं १२ फिट तजाःगु छगू एन्टेना थम्हं हे दयेकादीगु खः । थ्व एन्टेनां मौसम सम्बन्धी जानकारी कायेगु ज्या याइ । खास यानाः थुकिं सुपाँय् सम्बन्धी तथ्यांक मुंकी गुकियात कम्प्युटरया माध्यमं विश्लेषण यानाः मौसमया भविष्यवाणी याये फइ । थथे आपालं ज्या यानादीगु खःसां वय्कः व वय्कःया ज्याया बारे खास प्रचार धाःसा मजू । तर थ्व वय्कः जक मखु विश्वन्यंकं हे च्वंपिं मिसापिं वैज्ञानिकतय्गु समस्या जुयाच्वन । विज्ञान प्रविधि, इन्जिनीयरिङ, गणित थेंज्याःगु विषय ब्वनीपिं मिसापिं हे कम जक दु । ब्वनीपिं कम जुइबलय् ज्या याइपिं नं कम हे जुइगु जुल । अन्ततः विज्ञानया ख्यलय् मिसापिं हे कम जू वनी । वास्तवय् अमेरिकाय् जूगु ज्याझ्वःजःछि थुपिं ज्याखँया बारे स्यने–कने यायेगु, तःधंपिं मनूत नापलानाः नेपालय् नं गय् यानाः स्थिति सुधार याये फइ धकाः सहलह ब्याकेगु ज्या जूगु खः । थुकिं वय्कःयात आः थःगु ज्याय् अझ हे समर्पित जुयाः न्ह्याः वनेत प्रेरणा प्राप्त जूगु दु । धयादी, ‘आः इन्जिनीयरिङ व विज्ञान बारे जिं यानाच्वनागु ज्यायात अझ तःधंक यंकेगु मती तयागु दु ।’"
https://nepalbhasatimes.com/2381,अन्तर्राष्ट्रिय,११३८ चिल्लाथ्व तृतीया,बलात्कारीयात प्यक्वः तक मृत्युदण्ड बीत आदेश,"एजेन्सी- पाकिस्तानया छगू अदालतं खुदँ दुम्ह छम्ह मिसा मचायात बलात्कार यानाः स्याःगु द्वपनय् छम्ह मिजंयात प्यक्वःतक मृत्युदण्ड बीगु सजाय न्यंकूगु दु । लछि न्ह्यव कुरानया क्लास काःवंम्ह मचायात जैनब अन्सारी नांया उम्ह मचा गायब जूगु खः । लिपा वयात स्यानाः धलखय् वांछ्वयातःगु अवस्थाय् लुइकूगु खः । थ्व घटनाय् लिपा पाकिस्तानया थीथी शहरय् जूगु हिंसाय् निम्ह मनूतय् ज्यान वंगु खः ।                                                         थ्व घटनाय् दोषी इमरान अलीयात अपरहण, बलात्कार, हत्या व आतंकवादया द्वपनय् प्यक्वःतक मृत्युदण्ड बीगु सजाय न्यंकूगु खः । इमरान नं मचा तंगु थाय् कसूरय् हे च्वंम्ह खः । प्रहरी, गुप्तचर, जाँच एजेन्सीया तःधंगु कुतः लिपा इमरानयात ज्वनेफुगु खः । थुकिया निंतिं उमिसं जैनबया छेँ नं साढे २ किलोमिटरया दायरया दुने लाःपिं सकलें २० निसें ४५ दँया सकलें मिजंतय् डिएनए जाँच याःगु खः । ११५० म्ह मिजंतय् डिएनए परिक्षण लिपा इमरानयात म्हसिकेत ताःलाःगु खः । मचा तंगु इलय्या छगू सिसिटिभी फुटेजय् मचा छम्ह म्हमसिउम्ह मिजंया ल्हाः ज्वनाः वनाच्वंगु खनेदुगु खः । थ्वहे आधारय् थ्व डिएनए परिक्षण याकूगु खः । इमरानया डिएनय् जैनबया बलात्कार मामिलाय् जक मखु, थ्वयां न्ह्यव जूगु मेमेगु बलात्कारया मामिलाय् नं मिले जूगु खँ धाःगु दु । आः थ्व मामिलाय् हाकनं मेगु सुनुवाइ जुइतिनिगु खँ सरकारी वकिलं धाःगु दु ।"
https://nepalbhasatimes.com/2576,अन्तर्राष्ट्रिय,११३८ चिल्लाथ्व अष्टमी,शरीफ पार्टी प्रमुख जुइत नं अयोग्य,पाकिस्तानया सर्वोच्च अदालतं अनया पुलांम्ह प्रधानमन्त्री नवाज शरीफया पार्टीया प्रमुख जुइत तकं अयोग्य ठहर यानाबिउग दु । थगुने भ्रष्टाचारया द्वपं लायेवं अदालतं शरीफयात प्रधानमन्त्री पद त्वःतेत आदेश बिउगु खः । तर शरीफं धाःसा थःत लानाच्वंगु द्वपंयात अस्वीकार याना वयाच्वंगु दु । अदालतं थ्वयां न्ह्यः पद त्वःतेमाःगुलिं हे पार्टीया नेतृत्व यायेत अयोग यानाबिउगु धासें थ्व निर्णय न्यंकूगु खः । थुकिया लिसें शरीफं पार्टी प्रमुख जुयाः माथिल्लो सदनया चुनावया निंतिं मनोनित याःपिं उम्मेदवार व उमिसं याःगु निर्णय नं अमान्य घोषित याःगु दु । प्रधानन्यायाधीश शकिब निसरया इजलासं पिएमएल–एन पार्टीया अध्यक्षपाखें नवाज सरिफयात चिइकेत निर्वाचन आयोगयात निर्देशन बिउगु खः ।
https://nepalbhasatimes.com/2349,अन्तर्राष्ट्रिय,११३८ चिल्लाथ्व दुतिया,मेक्सिकोय् ७.२ रेक्टरया भुखाय् ब्वल,"एजेन्सी ( मेक्सिकोया दक्षिण पश्चिम प्रान्तय् ७.२ रेक्टर स्केलय् भुखाय् ब्वःगु दु । स्थानीय ई कथं शुक्रवाः बहनी राजधानी मेक्सिको सिटीं ३५० किलोमिटर तापाक लाःगु ओअस्का प्रान्तय् भुखाय्या केन्द्र विन्दु लाःगु खँ अमेरिकी भुगर्भ विभागं धाःगु दु ।                                                         जमिनं २४.४ किलोमिटर क्वं वःगु थ्व भुखाचं छुं भवनय् क्षति जूसां मानवीय क्षति जूगु धाःसा आःतक मलूनि धाःगु दु । मेखे भुखाय् ब्वःथाय् निरीक्षणया निंतिं आन्तरिक मामिला मन्त्री व ओअस्काया गभर्नरसहित ब्वया वंगु छगः हेलिकप्टर दुर्घटना जुयाः निम्ह सीगु दु । दुर्घटनाय् लानाः आन्तरिम मामिला मन्त्री अल्फोन्सो नाभरेटे व गर्भनर अलेजेन्द्रो मुरात नं सामान्य घाःपाः जूगु दु । भुखाचं यानाः मेक्सिकोसिटीइ नं छेँ वाराक्वारां सनेवं द्वलंद्वं मनूत सतकय् पिहां वयाच्वंगु दु । सरकारं देय्या प्यंगू प्रान्तय् उद्धारर्मीतय्त खटे यायेधुंकूगु दु । उमिसं स्थानीय मनूतय्त छेँय् पिने च्वनेत आह्वान यानाच्वंगु दु । मेक्सिकोय् वंगु सेप्टेम्बरय् तिनि तःभुखाय् ब्वःगु खः । उबलय् स्वसलं मल्याक मनूत सीगु खः ।मेक्सिको विश्वया यक्व भुखाय् ब्वइगु देय् मध्ये छगू लाः । थ्व देय् पृथ्वीया तःधंगु स्वंगू टेक्टोनिक प्लेट नर्थ अमेरिकन, कोकोस व प्यासिफिक प्लेटया द्यःने लाःगु देय् खः ।"
https://nepalbhasatimes.com/3405,अन्तर्राष्ट्रिय,११३८ चिल्लागा द्वादशी ,अमेरिकी विदेशमन्त्री बर्खास्त,एजेन्सी– अमेरिकाया राष्ट्रपति डोनाल्ड ट्रम्पं विदेशमन्त्री रेक्स टिलरसनयात पदच्युत याःगु दु । वय्कःया थासय् आः अमेरिकी गुप्तचर निकाय सीआइएया निर्देशक माइक पोम्पेओयात नियुक्त याःगु दु ।                                                         राष्ट्रपति ट्रम्पं छगू ट्विट यासें बर्खास्त विदेशमन्त्री टिलरसनं बियादीगु सेवाया निंतिं धन्यवाद बिसें न्हूम्ह विदेशमन्त्रीं बांलाक ज्या याइगु खँ धाःगु दु । टिलरसन थगुने जक विदेशमन्त्रीइ नियुक्त जुयादीम्ह खः । बर्खास्त लिपा टिलरसनं छगू प्रेस सम्मेलनय् संवोधन यासे थःगु कार्यकालय् अमेरिकाया विदेश मन्त्रालयय् यानागु ज्याया बारे चर्चा यानादीगु दु । तर वय्कलं थःत आकाझाकां पदच्यूत याःगु खँय् धाःसा राष्ट्रपति ट्रम्पया आलोचना यानामदी । वय्कलं पत्रकारतय् छुं न्ह्यसः नं कयामदी । टिलरसनं बेलायतय् छम्ह पुलांम्ह रुसी गुप्तचरयात विष बिउगु घटनाय् रुसय् ल्हाः दयेमाः धयागु बेलायतया अनुमानय् थः नं सहमत दुगु व उगु घटना जिम्मेवारपिंत सजाय बीमाः धकाः सोमवाः न्ववानादीगु खः । तर टिलरसन धाःसा न्हापां निसें रुस लिसे सतिम्ह खः । चिकं व्यापारी टिलरसनया रुसी राष्ट्रपति भ्लादिमिर पुटिन लिसे बांलाःगु सम्बन्ध दु । टिलरसनयात विदेशमन्त्रीपाखें चिइकिन धयागु खँ वंगु डिसेम्बरय् हे मिडियाय् खबर वयेधुंकूगु खः । तर राष्ट्रपति कार्यालय ह्वाइट हाउसं धाःसा थुकिया खण्डन यानाच्वंगु खः । राष्ट्रपति पुतिन लिसे तःगू खँय् मतभेद दुगुलिं हे टिलरसनयात पदमुक्त याःगु खः । सिआइएया निर्देशकयात विदेशमन्त्री नियुक्त यायेधुंकाः सिआइएया निर्देशक पदय् जिना ह्यास्पलयात नियुक्त याःगु दु । सीआइएया निर्देशक पदय् थ्यंम्ह ह्यास्पेल न्हापांम्ह मिसा खः ।
https://nepalbhasatimes.com/3421,अन्तर्राष्ट्रिय,११३८ चिल्लागा द्वादशी ,पत्ता लगे जुइमखु हवाई दुर्घटनाया कारण,"वंगु सोमवाः नेपाःया हवाई यातायातया क्षेत्रय् मेगु छगू दुखद्पूर्ण घटना जुल । त्रिभुवन अन्तर्राष्ट्रिय विमानस्तथलय् बंगलादेशया युएस बंगलाया विमान दुर्घटना जुल । उगु दर्घटनाय् विमानय् प्यम्ह चालक दलया सदस्य नापं ७१ यात्रु दुगु खः । उकी मध्ये ४९ यात्रु सीगु दु । नेपालय् जूगु हवाई दुर्घटना मध्ये थ्व छगू तःधंगु हवाई दुर्घटना खः । दुर्घटनाय् लाःगु विमान बंगलादेशया निजी हवाइ सेवा प्रदाक संस्था युएस बंगला समूहं संचालन याःगु विमान लाःगु खः । सन् २०१० य् स्थापना जूगु वायु सेवा प्रदायक कम्पनीं थनिं प्यदँ न्ह्यः सन् २०१४ निसें जक सेवा शुरु याःगु खः । न्हापां आन्तरिक उडानपाखें सेवा शुरु याःगु कम्पनीं निदँ न्ह्यः सन् २०१६ निसें जक अन्तर्राष्ट्रिय उडान नं शुरु याःगु खः । वालय् प्यन्हु येँया निंतिं उडान याइगु उगु वायु सेवा कम्पनीयात बंगलादेशया हे छगू प्रतिष्ठित वायु सेवा कम्पनीया रुपय् कायेगु याः । उगु विमान कम्पनीं बंगलादेशय् आन्तरिक उडान यायेगु नापनापं नेपाःलिसें भारत, मलेशिया, ओमान, कतार सिंगापुर व थाइल्याण्डय् अन्तर्राष्ट्रिय उडान याना वयाच्वंगु दु ।                                                         नेपाल नागरिक उड्डयन प्राधिकरणया पुलांम्ह महानिर्देशक त्रिरत्न मानन्धरया कथं वंगु सोमवाः जूगु विमान दुर्घटनायात गम्भिर प्रकृतिया दुर्घटनाया रुपय् टिप्पणी यानादी । वय्कलं धयादी, ‘तःधंगु नापं गम्भिर दुर्घटना जूगु दु, छु गुगु कारणं जहाज दुर्घटनाय् लाःगु खः, छानविन लिपा हे जक सीके फइ । तर न्ह्यागु हे कारणं जूसां थ्व तसकं ग्यानापुगु दुर्घटना खः ।’ विमानस्थलय् हे थुगु स्तरया दुर्घटना जुइगु धइगु नं थप संवेदनशीलताया विषय जूगु वय्कःया धापू दु ।सामान्यत अन्तर्राष्ट्रिय उडानं येँ दुहां वइगु विमान कोटेश्वरपाखेया धावन मार्गं अवतरण याइगु खः । तर सोमवाः दुर्घटनाय् लाःगु विमान धाःसा पशुपतिपाखेया धावनमार्गं अवतरण यायेत स्वःगु खनेदु । न्ह्याखें अवतरण याःसां दुर्घटनाय् लाःगु जहाजं विमानस्थलय् पार्किङ यानातःगु मेमेगु जहाजयात धाःसा बचे याःगु दु । त्रिभुवन अन्तर्राष्ट्रिय विमानस्थलया महाप्रबन्धक राजकुमार क्षेत्रीयाकथं विमानस्थलय् वयाः विमान दुर्घटना जुइगु धइगु दुःखद् घटना खः । जहाज भचा जक उखेथुखे जूगु जूसा थप क्षति जुइगु अवस्था नं दुगु खः । प्रत्यक्षदर्शीतय्कथं युएस बंगलाया विमान दुर्घटना जूगु इलय् छगः स्वदेशी वायु सेवा प्रदायक कम्पनीया जहाज उडानया तयारीइ दुगु खः । विमान दुर्घटनाया खबर उघ्रिमय् देश विदेशय् तकं न्यना वन । प्रधानमन्त्री केपी शर्मा ओली व गृहमन्त्री रामबहादुर थापां उद्धार ज्याया प्रत्यक्ष अवलोकन यानाः निर्देशन नं बियादीगु खः । घाःपाः जूपिंत इमित वासः याकाच्वंगु अस्पतालय् वनाः उपचारय् छुं नं कसर मल्यंकेत प्रधानमन्त्री निर्देशन बियादीगु खः । दुर्घटनाय् लानाः ४९ म्ह यात्रु सीगु दुसा २१ म्ह घाःपाः जूगु महाप्रबन्धक क्षेत्रीया धापू दु । विमानय् चालक दलया सदस्य नापं ७१ म्ह यात्रु दुगु खः । नेपाःया हवाई दुर्घटनाया इतिहासयात स्वयेगु खःसा आतकया दुने खुगू दर्जन विमान दुर्घटना जुइधुंकूगु दु । सन् १९९१ जुन ९ कुन्हु नेपाल वायु सेवा निगमया जहाज दुर्घटनाय् लाःगु खः । येँय् नं लुक्लाया निंतिं उडान याःगु जहाज दुर्घटनाय् लानाः चालक दलया प्यम्ह नापं १४ म्ह सीगु खः । नेपालय् न्हापांगु हवाई दुर्घटना सन् १०७३ अक्टोबर ६ कुन्हु जूगु धइगु दु । उकियात हे आधार कयाः धायेगु खःसा आतकया दुने नेपालय् ७२ गू हवाई दुर्घटना जूगु दु । हवाई दुर्घटना न्यूनीकरणया निंतिं धकाः तःक्वः तःक्वः हे छानविन समितितकं गठन जूगु दु । प्रतिवेदन तयार याःसां कार्यान्वयन धाःसा जुया मच्वंगुलिं पटक पटक उकथंया हे दुर्घटना दोहोरे जुयाच्वंगु दु । हवाई दुर्घटनाया इतिहासय् थाइ एअरया विमान रसुवाया घोप्टेभरय् दुर्घटना जूगु खः । सन् १९९२ य् जुलाई ३१ य् जूगु उगु दुर्घटनाय् लानाः ११३ म्ह सीगु खः । अथे हे सन् १९९२ सेप्टेम्बर २८ कुन्हु यलया भट्टटेडाँडाय् जूगु पाकिस्तान एअरलाइन्स विमान दुर्घटनाय् नं १६७ यात्रु सीगु खः । थुगु दुर्घटना हवाई यातायातया क्षेत्रय् १०० औं व नेपाःया भूमिइ जूगु दकलय् तःधंगु हवाई दुर्घटना खः । प्राधिकरणया पुलांम्ह महानिर्देशक मानन्धर गम्भिर प्रकृतिया थज्याःगु दुर्घटनायात कयाः वस्तुनिस्ट अनुसनधान जुइमाःगु धयादी ।"
https://nepalbhasatimes.com/3478,अन्तर्राष्ट्रिय,११३८ चिल्लागा त्रयोदशी ,सिक्किमय् स्थानीय भासं साइनबोर्ड तयेगु निर्णय,"येँ  – भारतया सिक्किम राज्य सरकारं राज्यया थीथी थासय् वहे लागाया स्थानीय भासं साइनबोर्ड तये माःगु निर्णय याःगु दु । थीथी भाषायात नं च्वन्ह्याकेगु ताः तयाः सरकारं थ्व निर्णय याःगु खः । निर्णय कथं आः अनया मांगन लागाय् अ्रंग्रेजी, भुटिया, लेप्चा, लिम्बु व नेपाली भासं साइनबोर्ड तये मालीसा कुलुकय् अंग्रेजी, नेपाली, गुरुङ, लिम्बु, भुटिया व लेप्चा भासं साइनबोर्ड तये माली । अथेहे नेवाःतय् बाहुल्यता दुगु लागाय् नेवाः भासं साइनबोर्ड तये दइगु खँ नं धाःगु दु । सरकारं राजधानी गान्तोकय् छगू भूमिगत शहर दयेकेगु निर्णय नं याःगु दु ।"
https://nepalbhasatimes.com/3408,अन्तर्राष्ट्रिय,११३८ चिल्लागा द्वादशी ,विश्वप्रसिद्ध वैज्ञानिक स्टिफन हकिंग मन्त,"एजेन्सी– विश्वप्रसिद्ध वैज्ञानिक स्टिफन हकिंग थौं मन्त । वय्कः ७६ दँ उमेरय् मदुगु खः । हकिंग छगू थज्याःगु ल्वचं पीडित खः, गुकिं यानाः वय्कःयागु म्हया अप्वःथें ब्व पारालाइसिस जुयाच्वंगु खः । अथे खःसां वय्कलं हारे मचासे विज्ञानया ख्यलय् थीथी खोज यानादीगु खः ।                                                         हकिंगं सापेक्षता (रिलेटिविटी), ब्लाय्क होल व बिग ब्यांग थ्योरीयात थुइकेगु निंतिं महत्वपूर्ण भूमिका म्हितूगु खः । सन् १९४२ जनवरी ८ य् इंग्ल्यान्डया अक्सफोर्डय् बूम्ह हकिंगयात युनिभर्सिटीइ ब्वना च्वंगु इलय् हे मोटर न्यूरोन धाःगु गम्भीर ल्वचं पीडित जुयाच्वंगु सीकूगु खः । सन् १९६३ इ थुगु ल्वय् जुयाच्वंगु लुइकूबलय् मुक्कं निदँ जक म्वाइगु खँ चिकित्सकतय्सं धाःगु खः । वय्कलं सन् १९८८ य् ‘ए ब्रीफ हिस्टरी अफ टाइम’ सफू च्वयादीगु खः । थ्व सफू संसारया बेस्ट सेलर सफू मध्ये छगू लाखः । थ्व सफू छगू करोडं मल्याक चूगु खः । वय्कलं थ्व बाहेक तःगू हे विज्ञान सम्बन्धी महत्वपूर्ण सफू च्वयादीगु दु । वया स्वम्ह मस्त लुसी, रोबर्ट व टिमं वैज्ञानिक हकिंग मदुगु जानकारी बिसें वय्कः छम्ह अतुलनीय वैज्ञानिक व असाधारण मनू जूगु खँ धाःगु दु । हकिंग थःगु हे छेँय् मदुगु खः । वय्कः छु जुया मदुगु खः धयागु बारे धाःसा वया छेँजःपिंसं जानकारी बिउगु मदुनि । न्ह्याब्लें ह्विलचियर च्वनाच्वनेमाःम्ह हकिंग्स सामान्य मनू स्वयां बिस्कं खनेदु । वय्कलं थःगु शारीरिक अक्षमताया छखे तयाः यदि इच्छाशक्ति दुसा मनुखं न्ह्यागुं यायेफु धयागु सावित यानाक्यंगु दु । वय्कलं थःगु ज्यायात कयाः धयादीगु खः, ‘जिगु थ्व खँय् लसता दु कि ब्रम्हाण्डयात थुइकेगु निंतिं जिं नं भूमिका म्हिता । थुकिया रहस्य थुइकेगु व ब्रम्हाण्डयात कयाः जूगु शोधय् योगदान बीखन । मनूतय् भीडय् जिगु ज्यायात लुमंकूगु खँय् जितः गर्व दु ।’"
https://nepalbhasatimes.com/3391,अन्तर्राष्ट्रिय,११३८ चिल्लागा एकादशी,सिरियाय् मस्त झन जोखिमय्,"संयुक्त राष्ट्र संघं सिरियाय् जुयाच्वंगु हिंसात्मक द्वन्द्वय् मस्तय् तसकं जोखिमय् लानाच्वंगु खँ धाःगु दु । द्वन्द्व सुरु जूगु च्यादँया दुने थनया समस्या ज्यनेगु स्वयां झन जक तच्वया वनाच्वंगु खँ अन्तर्राष्ट्रिय सञ्चारय् वयाच्वंगु दु । राष्ट्र संघया मस्तय् मामिला स्वइगु संगठन युनिसेफं पितबिउगु लिपांगु तथ्यांक कथं सिरियाय् द्वन्द्वःया कारणं मस्तय् हत्या जुइगु अप्वया वनाच्वंगु दु । न्हूगु तथ्यांक कथं सन् २०१६या तुलनाय् २०१७य् द्वन्द्वया कारणं मस्तय् मृत्युदर ५० प्रतिशतं अप्वःगु दु । युनिसेफं थ्व क्रम सन् २०१८ य् झन अप्वया वनाच्वंगु खँ धाःगु दु । सिरियाया विद्रोहीतय् आधार क्षेत्र जुयाच्वंगु पूर्वी गुटाय् सिरियाली सरकार व रुसी सेनां याःगु स्थल व हवाइ आक्रमणय् लानाः थ्व दँया फेबु्रअरीइ जक निसःम्हं मल्याक मस्त सीधुंकूगु दावी मानवाधिकारवादी संघसंस्थातय्सं यानाच्वंगु दु ।सिरियाय् वनाच्वंगु मानवअधिकार अनुगमन पुचलं धाःगु दु, ‘गुटाय् सरकारी पक्षं जुयाच्वंगु आक्रमणय् न्याम्ह सर्वसाधारण सीबलय् उकी छम्ह मचा लानाच्वंगु दु ।’"
https://nepalbhasatimes.com/2170,अन्तर्राष्ट्रिय,११३८ सिल्लागा चर्हे,सिंहं शिकारीया शिकार न्यायेकल,"दक्षिण अफ्रिकाया क्रूजर नेशनल पार्कय् छम्ह शिकारी हे सिंहया शिकार जूगु दु । प्रहरीं धाःकथं छम्ह शंकास्पद शिकारीयात सिंहत जानाः नयाबिउगु दु । सिंहतय्सं उम्ह शिकारीया म्ह छम्हं नयाबिउगु दुसा छ्यं व छुं ला कुचा जक ल्यनाच्वंगु अवस्थाय् लूगु खः । लिम्पोपो प्रान्तया प्रहरी मोत्शे एनगोएपें समाचार एजेन्सी एएफपीयात धाःगु दु, ‘उम्ह शिकारी लिक्कसं च्वंगु गेमपार्कय् शिकार यानाच्वंबलय् सिंहं आक्रमण याःगु जुइमाः ।’ दक्षिण अफ्रिकाया छगू न्यूज पोर्टल आइविटनेश न्यूजं सीम्हया लाकुचा लिक्कसं छगू लोड यानातःगु राइफल नं लूगु खः । उकिं उम्ह मनू शिकारी जुइमाः धयागु अनुमान याःगु खः ।                                                         लिम्पोपा प्रान्तय् थौंकन्हय् सिंहया अवैध शिकार तच्वया वनाच्वंगु दु । अफ्रिका व थनं पिने सिंहया म्हया छुं ब्व परम्परागत वासः दयेकेगु निंतिं आः नं छ्यलाबुला यायेगु जुयाच्वंगु दु । अथेहे सिंह क्वेँय् व छुं छुं अंग दक्षिण पूर्वी एशियाय् तसकं माग दु । थन धुंया क्वेँया पलेसा सिंहया क्वेँ छ्यलेगु यानाहयाच्वंगुलिं सिंहया शिकार नं अप्वया वनाच्वंगु खः ।जनवरी २०१७ य् लिम्पोपोय् जक स्वम्ह मिजंपिं सिंह स्यानातःगु अव स्थाय् लुइकूगु खः । उमित विष नकाः स्यानाः छ्यः व तुति ध्यनाः यंकातःगु खः ।"
https://nepalbhasatimes.com/2092,अन्तर्राष्ट्रिय,११३८ सिल्लागा त्रयोदशी ,अस्ट्रेलियाया बैंकय् तःधंगु छानविन,"अस्ट्रेलियाय् बैंक व वित्तीय संस्थातय्सं याइगु गलत ज्यायात कयाः छगू तःधंगु छानविन अभियान सुरु जूगु दु । सार्वजनिक छानविन याइगु देय्या हे तःधंगु निकाय ‘द रोयल कमिशन’ (शाही आयोगं) वित्तीय क्षेत्र गलत ज्या यानाच्वंगु द्वपंयात कयाः छानविन सुरु याःगु खः । अस्ट्रेलियाया बैंकतय्सं सेवाग्राहीयात शोषण याइगु व ततःधंगु व्यापारिक निकायलिसे जानाः ठगे याइगु द्वपं लानाच्वंगु दु । अस्ट्रेलियाया बैंकत विश्वय् हे दकलय् अप्वः नाफा नइगु बैंकतय् धलखय् लाः । थ्व सम्बन्धय् आयोगं सोमवाः मेलबर्नय् न्हापांगु सुनुवाई याःगु खः ।                                                         आयोगया आयुक्त केनेथ हायनीं वित्तीय क्षेत्रं यानाच्वंगु मापदण्ड व अपेक्षा स्वयां क्वय्या व्यवहारयात कयाः अनुसन्धान जुइगु खँ धाःगु दु ।वय्कलं अस्ट्रेलियाया वित्तीय सेवा विश्वया हे बल्लाःगु स्थिर सेवा मध्ये लाःसां गलत व्यवहार याःगु उदाहरणत दुगुलिं थुकिं थीथी न्ह्यसः ब्वलंगु खँ धयादीगु दु । बैंकिङ सेवा बाहेक निवृत्तिभरण्ढा व निवृत्ति योगदान, बीमा व सम्पत्ति व्यवस्थापन कम्पनीतय् बारे नं छानविन जुइगु खँ धाःगु दु । आयोगं ततःधंगु त्यासा बीगु संस्थायात निं प्राथमिकताय् छानविन यायेत्यंगु खः । थज्याःगु संस्थां सेवाग्राहीयात स्वयां नं नाफायात अप्वः महत्व बियाः ज्या यानाच्वंगु दु ।"
https://nepalbhasatimes.com/1721,अन्तर्राष्ट्रिय,११३८ सिल्लागा सप्तमी,ताइवानय् शक्तिशाली भुखाय्,एजेन्सी- ताइवानय् शक्तिशाली भुखाय् ब्वःगु दु । स्थानीय ई कथं वंगु चान्हय् ११ः५० ताःइलय् पूर्वी तटपाखें २० किलोमिटर तापाक केन्द्रविन्दु जुयाः ६.४ म्याग्निट्च्युडया भुखाय् ब्वःगु खः ।                                                         भुखाचय् लानाः सीम्ह निम्ह लुइकेधुंकूगु दुसा निसलं मल्याक घाःपाः जूगु दु । उद्धारकर्तातय्सं ख्वालियन शहरय् क्वःदयेत्यंगु होटल व छेँय् नं १५० म्हं मल्याक मनूतय् उद्धार याःगु दु । भुखाचं यानाः तःखा हे छेँ क्वःदःगु दुसा गुलिखे छेँय् क्वदयेत्यंगु खनेदु । स्थानीय संचारमाध्यमतय्सं धाःकथं छगू अस्पताल भवन नं बांमलाक क्षति जूगु दु । भुखाय् लिपा ४० हजार छेँय् लःया आपूर्ति बन्द जूगु दुसा राजमार्ग व ताँ बन्द जूगु दु । अनया नांजाःगु झितँजाःगु मार्शल होटलया अण्डरग्राउण्ड व न्हापांगु तल्ला क्वचिना वंगु खँ प्रत्यक्षदर्शीतय्सं धाःगु दु । थन होटलय् निम्ह मनूत अझं दुने लानाच्वंगु खँ धाःगु दु । दुने लानाच्वंपिंसं मोबाइलया टर्च च्याकाः संकेत यानाच्वंसां उद्धार यायेत थाकुयाच्वंगु खँ धाःगु दु । ताइवानया ख्वालियन शहरय् थ्यंमथ्यं छगू लाख मनूतय् बसोबास दुसा थ्व छगू लोकंह्वाःगु पर्यटकीय थाय् खः ।
https://nepalbhasatimes.com/21485,अन्तर्राष्ट्रिय,  ,जुकरबर्गयात फेसबुकया अध्यक्षं चीकेगु कुतः असफल,"एजेन्सी- फेसबुकया संस्थापक मार्क जुकरबर्गयात फेसबुकया अध्यक्ष पदं चीकेगु छगू कुतः असफल जूगु दु । बिहिवाः जूगु फेसबुकया वार्षिक साधारण सभाय् जूगु मतदान लिपा जुकरबर्ग फेसबुकया प्रमुख कार्यकारी अधिकृतया लिसें संचालक समितिया नं अध्यक्ष जुया हे च्वनीगु जूगु दु ।                                                         फेसबुकय् जुकरबर्गया ६० प्रतिशत शेयर दु, यदि व थम्हं हे थःगु विरुद्ध मत तःगु जूसा जक व अध्यक्ष पदं चिलेमालीगु जुइ । तर यक्वसिनं वयात अध्यक्ष पद त्याग यायेत इनाप यासें जुकरबर्गं थःविरुद्ध मत धाःसा मतल । वयात अध्यक्ष पद त्वःतेत इनाप यानाच्वंपिं लगानीकर्तातय्सं यदि छगू जक पदय् च्वंगु जूसां कम्पनी सञ्चालनय् अझ ध्यान बीफइगु तर्क तयाच्वंगु दु । जुकरर्बर्गयात अध्यक्ष पदय् चीकेगु कुतः यानाच्वंपिं मध्ये छगू ७० लाख डलर बराबरया शेयर दुगु ट्रिलियम एसेट म्यानेजमेन्ट नं खः । ‘संसारया छगू विशाल कम्पनीइ आः जुकरबर्गं निगू महत्वपूर्ण पद कयाच्वंगु दु । यदि व प्रमुख कार्यकारी अधिकृतया भूमिकाय् जक केन्द्रित जुयाः मेपिंत स्वतन्त्रतापूर्वक संचालक समितिया अध्यक्षता याकेबिउगु जूसां तसकं बांलाइगु खः’ ट्रिलियमया वरिष्ठ उपाध्यक्ष जोनस क्रोनं बिबिसीयात धाःगु दु । ल्यारी पेज व एल्फबेटया लिसें बिल गेट्स व माइक्रोसफ्टया उदाहरणबिसें वय्कलं संस्थापक हे संचालक समितिया अध्यक्ष जुयाच्वने म्वाः धयागु तर्क तयादीगु खः । दछि न्ह्यवनिसें गोपनीयता व सुचना सुरक्षाया खँय् विवाद वयाच्वंसां जुकरबर्गया नेतृत्वय् फेसबुकं धाःसा अझ अप्वः कमाइ यानाच्वंगु दुसा यक्व प्रयोगकर्तातय् दथुइ थ्यनाच्वंग्ु दु । बिहिवाः जूगु साधारण सभाय् जुकरबर्गं स्वतन्त्र अध्यक्ष नियुक्त यायेगु सम्बन्धी न्ह्यसःया लिसः धाःसा बी चाहे मजुल । जुकरबर्गं थ्वयां न्ह्यः धाःसा थःगु नेतृत्वया बचाउ यासें धायेगु यानाच्वंगु दु कि, ‘फेसबुक थेंज्याःगु अभूतपूर्व संस्था दयेकेबलय् छुं खँ स्यनेफु, तर झीसं त्रुटी पाखें हे सयेका वयाच्वनागु दु कि मदु, उकिं हे मनूतय्सं झीत उत्तरदायी दयेकी धयागु जितः ताः ।’"
https://nepalbhasatimes.com/1710,अन्तर्राष्ट्रिय,११३८ सिल्लागा षष्ठी,माल्दिभ्सय् न्यायाधीशत ज्वन,एजेन्सी- माल्दिभ्सय् प्रहरीं अनया न्यायाधिशतय्त नियन्त्रणय् काःगु दु । सरकारं संकटकाल घोषणा याःगु छुं घन्टा लिपा हे प्रधानन्यायाधीश अब्दुल्लाह साइद व मेम्ह छम्ह न्यायाधीश अलि हामिदयात प्रहरीं हिरासतय् काःगु खः । सरकारं उमित छु द्वपनय् ज्वनागु धयागु बारे धाःसा स्पष्ट मयाःनि ।                                                         अदालतं वंगु वालय् राजनीतिक बन्दीतय्त त्वःतेत आदेश बिउगु खः । तर राष्ट्रपति अब्दुल्लाह यामिन थुकियात अस्वीकार यायेवं माल्दिभ्सय् राजनीतिक संटक तच्वयावःगु खः । विपक्षीतय्सं सरकारया थ्व पलाः विरोधीतय्त सिधयेका छ्वयेगु नीति थें च्वं धाःगु दु । सर्वोच्च अदालतया आदेश लिपा प्रहरी आयुक्तं थुकियात कार्यान्वयन यायेगु प्रतिबद्धता प्वंकूगु खः । तर थ्वयां छुं ई लिपा हे राष्ट्रपति यामिन वयात नं बर्खास्त यानाबिउगु खः । सरकारं पुलांम्ह राष्ट्रपति माउमुन अब्दुल गयुमयात नं छेँय् हे नजरबन्द तयाबिउगु दु । गयुमं नं विपक्षीतलिसे समझदारी यायेवं नजरबन्दय् तयाबिउगु खः । अथेहे सर्वोच्च अदालत परिसरय् नं प्रहरीया घेराबन्दी तःगु दु । थ्व विवाद सोमवाः संकटकाल घोषणा यायेवं थप तच्वयावंगु खः । सर्वोच्च अदालतं वंगु महिनाय् नं राजनीतिक बन्दीतय्त त्वःतेत व अनया विपक्षी सांसदतय्त पुनस्र्थापित यायेत आदेश बिउगु खः । उबलय् नं राष्ट्रपति यामीनं थ्व आदेशया अवज्ञा याःगु खः । आः वंगु वालय् सर्वोच्च अदालतं हाकनं मेगु छथ्वः राजनीतिक बन्दीतय्त त्वःतेत आदेश बिउगु खः । राष्ट्रपति यामिनं सन् २०१५ य् पूर्व राष्ट्रपति मोहम्मद नाशीदयात कयाः जूगु सुनुवाई नं असंवैधानिक धकाः धाःगु खः । थौंकन्हय् निर्वासनय् च्वनाच्वंम्ह पुलांम्ह राष्ट्रपति नाशीद लोकतान्त्रिक रुपं निर्वाचित जूम्ह न्हापांम्ह नेता खः । नाशीदं आःया सरकार गैरकानुनी धासें यामिनं तुरुन्त राजीनामा बीमाःगु माग याना वयाच्वंगु दु ।
https://nepalbhasatimes.com/21512,अन्तर्राष्ट्रिय,  ,जुकरबर्गयात फेसबुकया अध्यक्षं चीकेगु कुतः असफल,"फेसबुकया संस्थापक मार्क जुकरबर्गयात फेसबुकया अध्यक्ष पदं चीकेगु छगू कुतः असफल जूगु दु । बिहिवाः जूगु फेसबुकया वार्षिक साधारण सभाय् जूगु मतदान लिपा जुकरबर्ग फेसबुकया प्रमुख कार्यकारी अधिकृतया लिसें संचालक समितिया नं अध्यक्ष जुया हे च्वनीगु जूगु दु । फेसबुकय् जुकरबर्गया ६० प्रतिशत शेयर दु, यदि व थम्हं हे थःगु विरुद्ध मत तःगु जूसा जक व अध्यक्ष पदं चिलेमालीगु जुइ ।                                                         तर यक्वसिनं वयात अध्यक्ष पद त्याग यायेत इनाप यासें जुकरबर्गं थःविरुद्ध मत धाःसा मतल । वयात अध्यक्ष पद त्वःतेत इनाप यानाच्वंपिं लगानीकर्तातय्सं यदि छगू जक पदय् च्वंगु जूसां कम्पनी सञ्चालनय् अझ ध्यान बीफइगु तर्क तयाच्वंगु दु । जुकरर्बर्गयात अध्यक्ष पदय् चीकेगु कुतः यानाच्वंपिं मध्ये छगू ७० लाख डलर बराबरया शेयर दुगु ट्रिलियम एसेट म्यानेजमेन्ट नं खः । ‘संसारया छगू विशाल कम्पनीइ आः जुकरबर्गं निगू महत्वपूर्ण पद कयाच्वंगु दु । यदि व प्रमुख कार्यकारी अधिकृतया भूमिकाय् जक केन्द्रित जुयाः मेपिंत स्वतन्त्रतापूर्वक संचालक समितिया अध्यक्षता याकेबिउगु जूसां तसकं बांलाइगु खः’ ट्रिलियमया वरिष्ठ उपाध्यक्ष जोनस क्रोनं बिबिसीयात धाःगु दु । ल्यारी पेज व एल्फबेटया लिसें बिल गेट्स व माइक्रोसफ्टया उदाहरणबिसें वय्कलं संस्थापक हे संचालक समितिया अध्यक्ष जुयाच्वने म्वाः धयागु तर्क तयादीगु खः । दछि न्ह्यवनिसें गोपनीयता व सुचना सुरक्षाया खँय् विवाद वयाच्वंसां जुकरबर्गया नेतृत्वय् फेसबुकं धाःसा अझ अप्वः कमाइ यानाच्वंगु दुसा यक्व प्रयोगकर्तातय् दथुइ थ्यनाच्वंग्ु दु । बिहिवाः जूगु साधारण सभाय् जुकरबर्गं स्वतन्त्र अध्यक्ष नियुक्त यायेगु सम्बन्धी न्ह्यसःया लिसः धाःसा बी चाहे मजुल । जुकरबर्गं थ्वयां न्ह्यः धाःसा थःगु नेतृत्वया बचाउ यासें धायेगु यानाच्वंगु दु कि, ‘फेसबुक थेंज्याःगु अभूतपूर्व संस्था दयेकेबलय् छुं खँ स्यनेफु, तर झीसं त्रुटी पाखें हे सयेका वयाच्वनागु दु कि मदु, उकिं हे मनूतय्सं झीत उत्तरदायी दयेकी धयागु जितः ताः ।’"
https://nepalbhasatimes.com/20493,अन्तर्राष्ट्रिय,  ,थाइ जुजुया राज्याभिषेक,थाइल्यान्डया जुजु महा–वाचिरालङकनयात राज्याभिषेक समारोहया न्हापांगु न्हि कुन्हु राजमुकुट पुइकूगु दु । राज्याभिषके समारोह म्हिगः निसें स्वन्हुयंकं न्ह्याःगु खः । थाइल्यान्डय् ताःई शासन याःम्ह जुजु भूमिपोन अदून्यदेतया निधन लिपा सन् २०१६ य् वजाचिरालङकन जुजु जूगु खःसा थुगुसी तिनि राज्यभिषेक याःगु खः ।                                                         वाचिरालङकन् मदुम्ह जुजु अदून्यदेतव लानि सिरिकिटया निम्हम्ह सन्तान व न्हापांम्ह काय कथं सन् १९५२ जुलाई २८ य् बूम्ह खः । जुजु वाचिरालङ्कनं राज्याभिषेक जुइ छुं न्हि न्ह्यव जक थः ताःई न्ह्यवनिसेंया प्रेमिकालिसे ब्याहा यानाः न्हूम्ह लानि सुटिडा वाचिरालङ्न जुइगु घोषणा याःगु खः । सुटिडा ताःई तक वाचिरालङ्कनया सुरक्षा गार्ड जुयाच्वंम्ह खः । सुटिडा जुजु वाचिरा–लङ्कनया प्यम्हम्ह कलाः खःसा थ्वयां न्ह्यवयापिं स्वम्हं कलाःपिंत पारपाचुके धुंकूगु दु । थाइल्यान्डय् संवैधानिक राजतन्त्र न्ह्यानाच्वंगु दु । थनया राजपरिवारयात थाइतय्सं तसकं श्रद्धा पूर्वक स्वयेगु याः । थाइल्यान्डय् राजपरिवारया आलोचना यायेमदुगु कडा कानुन लागु जुयाच्वंगु दु ।
https://nepalbhasatimes.com/21574,अन्तर्राष्ट्रिय,  ,चुपचाप नयेगु अर्डर यायेगु साइलेन्ट क्याफे,"नमवासे सुम्क च्वनेगु छगू जक थाय् धइगु लाइब्रेरी खः । थ्व बाहेकं मेगु न्ह्यागु थासय् नं खँल्हाबल्हा याये जिउ । अझ होटल, रेष्टुरेन्ट, क्याफे आदि थासय् ला खँल्हाबल्हा यायां नसाज्वलं नयेगु व सवाः कायेगु याइ । थन नसाज्वलं अर्डर यायेत हे म्हुतुं सः पिकायेमाः । अझ गनं गनं क्याफे, रेष्टुरेन्टय् ला ततःसलं म्येँ हे हायेकातःगु दइ ।                                                         थज्याःगु थासय् न त नमवासे नयेगु अर्डर याये फइ, न त अर्डर काइ, न त नयेगु हे सुख दइ । तर, झीगु देय्या उत्तरी जःलाखःला देय् चीनय् छगू अज्याःगु क्याफे संचालनय् वःगु दु, गन नमवासे नयेगु अर्डर यायेमाः । थथे धायेबलय् छि पत्याः मजुइफु । खः, चीनया ग्वाङजाओ प्रान्तय् छगू थज्याःगु हे क्याफे दु, गन विना बोली नयेगु ज्वलंया अर्डर बीमाः । ‘स्टार बक्स’ नांया विश्वया हे दकलय् तःधंगु स्वंगूगु ‘चेन फुड रेष्टुरां’ चीनय् नं थःगु शाखा विस्तार याःगु खः । स्टार बक्सं ग्वाङजाओय् ‘साइलेन्ट क्याफे’ रुपय् थ्व रेष्टुराँ चायेकूगु खःसा थ्व चीनया हे न्हापांगु साइलेन्ट क्याफे नं खः । थन नसात्वँसा ज्वलं अर्डर यायेबलय् म्हुतुं सः पिकाये मदु, उकिया निंतिं सांकेतिक नम्बरया व्यवस्था यानातःगु दु । रेष्टुराँया अंगलय् नसात्वँसा ज्वलंया नं. तयातःगु दुसा उकिया गथे यानाः अर्डर यायेगु धकाः नं च्वयातःगु दु । उकिया हे लिधंसाय् नयेगु त्वनेगु अर्डर यायेमाः । यदि गाहाकिं अर्डर याये मसःसा नोट प्याडय् च्वयाः नं बी फइ । थ्व बाहेकं रेष्टुरेन्टं हालय् जक गाहाकितय् सुविधायात ध्यानय् तयाः ‘साइन ल्यांग्वेज प्रोग्राम’ नं संचालनय् हःगु दु । स्टार बक्सं थ्व स्वयां न्ह्यः थुकथंया हे साइलेन्ट क्याफे सन् २०१६ य् मलेशियाय् व सन् २०१८ य् मलेशियाय् चायेकूगु खः । स्टार बक्सं थुकथंया रेष्टुराँ संचालनय् हःगुया मुख्य उद्देश्य न्हाय्पनं मताःपिं व नवाये मसःपिनिगु निंतिं खः धकाः धाःगु दु ।"
https://nepalbhasatimes.com/21908,अन्तर्राष्ट्रिय,  ,हंगकंगय् प्रदर्शनकारीतय्त रबरया गोली कयेकल,"हंगकंगय् सुपुर्दगी सम्बन्धी छगू विवादास्पद विधेयकयात कयाः जुयाच्वंगु प्रदर्शन हिंसात्मक रुप काःगु दु । प्रदर्शन हिंसात्मक जुयावयेवं सतकय् कुहां वयाच्वंपिं प्रदर्शनकारीतय्त प्रहरीं रबरया गोली कयेकूगु दु । प्रदर्शनकारीतय्सं सरकारी भवन जःखःया मू मू सतक ठप्प यानाबिउगु दुसा प्रहरीयात नं अप्पां कयेकूगु दु ।                                                         हंगकंगय् प्रदर्शनया झ्वलय् थथे रबरया गोली कयेकूगु दशकौं लिपा न्हापांखुसी खः । प्रहरी व प्रदर्शनकारीतय् झडपय् लानाः २२ म्ह घाःपाः जुइधुंकूगु ददु । प्रहरीं प्रदर्शनकारीतय्त तापाक हे तयातयेगु निंतिं प्लाष्टिकया बार तयाः कडा पंगः तःगु खः, तर प्रदर्शनकारीतय्त धाःसा पने फयाच्वंगु मदु । उमिसं प्रहरीयात न्ह्यःने लाक्व वस्तुं कयेकेगु यानाच्वंगु खँ धाःगु दु । प्रहरी कमिश्नर स्टिभन लो वाइ चुंगं थ्व घटनायात दंगा थें खनेदुगु धाःगु दु । थुकिया निंतिं दोषीयात झिदँ तक जेल सजाय जुइफइगु खँ साउथ चाइना मर्निङ्ग पोष्ट पत्रिकां च्वःगु दु । सरकारं हःगु थ्व विधेयकं हंगकंगं मू भूमि चीनय् सुपुर्दगी प्रक्रिया न्ह्याकेत अःपुकी धासें प्रदर्शन जुयाच्वंगु खः । थ्व विधेयक जून २० य् जुइगु अन्तिम मतदानपाखें पारित जुइगु अनुमान यानातःगु दु ।प्रदर्शन लिपा हंगकंगया विधायिका परिषदं थ्व विधेयकय् निक्वःगु सहलहयात छुं ई लिबाकूगु दु । बेइजिङ्ग समर्थक विधायिका परिषदं बुधवाः जुइ धयतःगु परिषद्या बैठक छुं ई लिपा जक जुइगु खँ धाःगु दु । न्हूगु विधेयकय् हत्या, बलात्कार थेंज्याःगु अपराधय् आरोपित वा संदिग्धयात मू भूमि चीन, ताइवान व मकाउपाखें सुपुर्दगीया निंतिं इनाप यायेफइगु प्रावधान तयातःगु दु । अज्याःगु इनापय् प्रत्येक घटनाय् अध्ययन लिपा सुपुर्दगीया इनापयात कयाः निर्णय याइगु खँ दुथ्याकातःगु दु ।"
https://nepalbhasatimes.com/21615,अन्तर्राष्ट्रिय,  ,सीम्हेसिया म्हपाखें साः,"झीगु समाजय् सीम्ह मनूयात च्याकेगु संस्कार दु, मुस्मां समुदाय् सीम्ह गाः खनाः ल्हाकाछ्वइ । थ्व थःथःगु संस्कार व संस्कृति व परम्परा खः । अमेरिकाय् नं अप्वःथें सीम्ह ल्हाकेगु हे चलन खः । तर आः अमेरिकाय् सीम्ह ल्हाकेगु मखसे सीम्हपाखें कम्पोष्ट साः दयेकीगु जूगु दु । अमेरिकां उकिया निंतिं अनुमति नं काःगु दु ।                                                         वाशिंगटन डिसीया गभर्नर जोय स्ल्लीं बेलायतया छगू निजी अनलाइन ‘स्काई न्यूज’यात बिउगु जानकारीकथं आः थःपिंसं मानव कम्पोष्टया निंतिं विधेयक तयार यानाच्वनागु धाःगु दु । थुकियात ‘नेचुरल अर्गानिक रिडक्सन’ धकाः धाइ । थ्व स्वयां न्ह्यः नं वाशिंगटनं सीम्हयात विना कफिन च्वं तयातयेगु व सीम्हेसिया म्हसीका मबीगु ‘ग्रीन सेमेट्रिज’या अवधारणा न्ह्यःने हःगु खः । सीम्हेसित कम्पोष्ट मलय् हिले धुंकाः उकी सिँ चुं, छ्वाली व चा ल्वाकछ्याइ । थ्व प्रणाली मेमेगु कम्पोष्ट मल दयेके थें खःसा मानव कम्पोष्ट मलयात नं कृषिइ प्रयोग याये मिले जुइगु खँ धाःगु दु । मानव कम्पोष्ट मल दयेकेगु निंतिं हे धकाः सन् २०१८ य् खुम्ह गम्भिर प्रकृतिया विरामीतय्सं थःगु म्ह थुगु प्रोजेक्टया निंतिं दान यायेगु घोषणा नं याःगु खः । थुगु योजना वातावरणीय ल्याखं व दीप वा सीगाःया थाय्या अभावया समस्या नं सहज जुइगु गभर्नर स्ल्लीया दावी दु । थज्याःगु हे प्रचलन स्वीडेनय् नं दु ।  "
https://nepalbhasatimes.com/18249,अन्तर्राष्ट्रिय,  ,कीर्तिमानी सिरियल किलर,"सुनानं चायेकं वा मचायेकं मनू स्यात धाःसा अज्याःम्ह मनूयात समाजं पितिना छ्वइ । मनू स्याःम्हेसित दँदँ जेलय् कुनी, अझ आजीवन कारावासया सजाय बी । मनुखं मनू स्यायेगु थेंज्याःगु जघन्य अपराध थ्व संसारय् मेगु दइमखु । भारतया छम्ह मनुखं थःगु जीवनय् गुसः मनूयात स्यानाः समाजय् जक मखु मुक्कं भारतय् आतंक न्यंकूगु दु ।                                                         खतुं विश्वय् आपालं ‘सिरियल किलर’त दु । थज्याःपिंसं छम्ह लिपा मेम्हसित स्यायेगु व समाजय् आतंक न्यंकेगु ज्या याइ । थथे हे दँ दँ न्ह्यः भारतय् नं छम्ह अज्याःम्ह हे सिरियल किलर दुगु खः, गुम्हेसिनं हत्याया मामिलाय् विश्व कीर्तिमान हे कायम याःगु दु । उम्ह सिरियल किलरया नां खः ठग बेहराम । ‘किंग अफ ठग’ नामं नं म्हसिउम्ह ठग बेहरामं सन् १७९० निसें सन् १८४०या अवधि तक आपालं मनू स्याःगु खः । तसकं कुख्यात अपराधीकथं म्हसिउम्ह वयागु नांजक न्यनेवं उगु ईया अंग्रेजततकं तसकं ग्याः । वयागु लुटपाट न्यंकेगु शैली व हत्याया तरिका नं तसकं ग्यानापु जक मखु, उलि हे रहस्यमय नं जू । धाइ नापं कि गुगु लँपु जुयाः ठग बेहराम वनी, अन लासया द्वँ चिनेगु शुरु जुइ । थःगु इलय् गिरोहया नाइके तकं जुयाच्वंगु ठग बेहरामं थःगु भेष हिलाः पर्यटक, व्यापारीतय् दथुइ घुलमिल जुइगु व मौका वयेवं इमित स्यानाः ध्यबा लुटे याइगु खः । भारतीय संचारमाध्यमया छगू रिपोर्टकथं ५० दँया अवधिइ ठग बेहरामं ९३१ म्ह मनूया हत्या याःगु खः । वं हत्याया द्वपं नं स्वीकार याःगु खः । रोचक खँ ला थ्व दु कि ठग बेहरामं मनू स्यायेत छुं अज्याःगु जःगु ल्वाभः वा मेगु छुं नं ज्याभः छ्यलीगु मखु, वं न्ह्याबलें नं छकू रुमाल घाना तइगु खः, व नं म्हासुगु, अले व हे रुमालं मनूतय् गःपय् हिनाः स्याइगु खः । थुकथं मनूतय् गःपतय् रुमालं जक हिनाः वं गुसः स्वयां अप्वः मनू स्याःगु खः । वयागु हत्या व अपराध गिनिज बुकय् तकं दर्ता जूगु दु । ठग बेहरामं थःगु श्रृंखलावद्ध हत्या विशेष यानाः जबलपुरं ग्वाहालियर जुयाः दिल्ली वनेगु लँपुइ जक याइगु खः । सन् १८४० य् ७५ दँया उमेरय् ठग बेहरामयात ज्वनाः वयात फाँसीया सजाय बिउगु खः ।भारतय् ठग बेहरामया नां शीर्ष झिम्ह सिरियल किलरया रुपय् दकलय् न्ह्यःने लाः । थ्व बाहेकं मेपिं नं अज्याःपिं आपालं सिरियल किलरत दु, गुपिंसं याःगु हत्या थुलि विभत्स, थुलि ग्यानापु, उलि हे घृणित रुपं नं इमिसं मनू स्यायेत लिफः मस्वः। थ्व झ्वलय् सन् १९६० या दशकय् मुम्बइ सहरया सिरियल किलर राघव रमण विषययात कयाः संकिपा तकं निर्माण यानाः प्रदर्शनय् हःगु दु । भारतय् सिरियल किलर्सतय् इतिहास नं तसकं पुलां जूगु अनया संचार माध्यमं इलय् ब्यलय् न्ह्यथनेगु याः ।  "
https://nepalbhasatimes.com/18913,अन्तर्राष्ट्रिय,  ,मांअबुं मस्तय् नां तये मदु !,"काय जुइमा वा म्ह्याय् आखिर व थः हे सन्तान खः । धाइ नापं कि ‘सन्तान ईश्वरया वरदान ।’ हरेक निम्हतिपुलिं इहिपा याःगु दँबदंया दुने सन्तान सुख प्राप्त याइ । थ्व इमिगु निंतिं जीवनया हे दकलय् लसताया ई जुया बी । अथे खयां नं गुलिं अभिभावकयात थः सन्तानया नां छु तयेगु धइगु खँय् द्विविधा जुइगु जक मखु, कपाः स्याःगु विषय नं जुयाबी ।                                                         गुलिसिनं मांया नां क्वकयाः अले गुलिसिनं अबुया नां क्वकयाः थः मस्तय् नां तइ । गुलिसिनं धाःसा मांअबु निम्हेसिगु नां क्वकयाः वा ज्वःलाकाः तइपिं नं दु । अझ गुलिसिनं ला थः सन्तानया नां तयेगु निंतिं हे थीथी सपूm, खँग्वःधुकू, ज्योतिष, परामर्शदातानिसें इन्टरनेटय् तकं मालेगु ज्या यानाच्वंगु दु । मांअबुं थः मस्तय् नां थःगु स्वेच्छां तइगु खःसां आः अभिभावकं थः मस्तय् नां थः यस्सें तये मदइगु जूगु दु । खः, न्युजिल्याण्डय् अनया सरकारं हःगु न्हूगु व्यवस्थाकथं आः मांअबुं थः मस्तय् नां थः यस्सें तये मदइगु जूगु दु । सरकारी तथ्यांककथं न्युजिल्याण्डय् दछिया दुने ख्वीद्वः मस्त जन्म जुयाच्वंगु दु । उकीमध्ये १ प्रतिशतं जक सरकारं क्वःछिनातःगु नां तयेगु यानाच्वंगु दुसा ल्यं दुपिं मेपिं मस्तय् नां मिले मजूगुलिं उकियात भिंकेत छ्वयेगु यानाच्वंगु दु । थ्व हे झ्वलय् अभिभावकं थः सन्तानयात मेपिं स्वयां बिस्कं क्यनेगु निंतिं अनेतने थन तक कि अश्लील खने दइकथंया नां तकं तयेगु याना हयेवं उकिं सामाजिक सद्भाव स्यंकीगु धासें उकिया समाधान यायेकथं न्युजिल्याण्ड सरकारं आः अभिभावकं आः थः मस्तय् नां तये मदइकथंया प्रतिबन्ध तःगु खः । सन् २०१७ य् जक सरकारं झण्डै न्यासः नांयात प्रतिबन्धया धलखय् तःगु खः ।"
https://nepalbhasatimes.com/18342,अन्तर्राष्ट्रिय,  ,कलाःया छ्यं ज्वनाः पुलिस चौकीइ,मनूत निर्दयी जुइ लातकि गुलितक क्वह्यंगु ज्या याइ सुनां धाये फइमखु । भारतय् छम्ह मनुखं थः हे कलाःयात स्यानाः वयागु छ्यं ज्वनाः पुलिस चौकीइ वंगु घटना पिहां वःगु दु । भारतया मध्य प्रदेशया राजधानी भोपालं करिब ४५० किलोमिटर तापाःगु मुरैना जिल्लाया चम्बर इला धइगु थासय् उगु घटना जूगु खः ।                                                         प्रहरीयाकथं कल्याण शाक्यवार नांया मनू व वया पंकज नांया कलाःया दथुइ न्हियान्हिथं धइथें ल्वापु जुयाच्वंगु खः । इपिं निम्हतिपूया दथुइ ल्वापु मजूगु दिं धइगु हे मदु । छन्हु थुकथं हे ल्वापुया झ्वलय् वंगु वाःया बुधवाःकुन्हु कल्याणं पां पालाः कलाःयात स्याना बिल । कलाःम्हेसित स्यानाखतं कल्याणं थः कलाःया छ्यं ध्यनाः ल्हातय् अथें ज्वनाः महुवा प्रहरी चौकीइ थ्यंकः वंगु खः । कल्याणं थः कलाःया छ्यं ज्वनाः लँय् वनाच्वंगु इलय् गुलिं ग्यानाः बिसिउँ वंगु खःसा गुलिसिनं धाःसा वयात ज्वनेतस्वःगु खः । तर ग्यानाः सुं नं वयागु न्ह्यःने वनेगु आँट धाःसा याये मफुगु खः । थः कलाःयात स्यानाखतं छ्यं ज्वनाः चौकीइ वःम्ह कल्याणं थः हे विरुद्ध उजुरी याःगु खःसा हत्या यानागु नं स्वीकार याःगु खः । वयां लिपा प्रहरी तत्काल वयात ज्वनाः घटनायात कयाः अनुसन्धान यानाच्वंगु दु । झिदँ न्ह्यः इहिपा जूपिं कल्याण व पंकजया स्वम्ह मस्त नं दु ।  
https://nepalbhasatimes.com/18378,अन्तर्राष्ट्रिय,  ,भारतया निगः विमान कुर्कागु पाकिस्तानया दावी,"भारतीय सीमा क्षेत्रय् पाकिस्तानया बमबारी                                                          बिबिसी –  पाकिस्तानी सेनां भारतया निगू लडाकु विमान कुर्कागु दावी याःगु दु । पाकिस्तानी सेनाया प्रवक्ता मेजर जनरल आसिफ गफूरं ट्विट यासें धाःगु दु कि पाकिस्तान वायु सेनां पाकिस्तानी एयर स्पेसय् दुहां वःगु निगः भारतीय लडाकु विमानयात कुर्कूगु दु । मेजर जनरल आसिफ गफूरं ट्विट याःगु दु, ‘थौं सुथय् पाकिस्तानी वायुसेनाया हमला लिपा लिसलय् भारतीय वायु सेनां भारत–पाक नियन्त्रण रेखा (एलओसी) पार यात । पाकिस्तानी वायुसेनां पाकिस्तानी एयरस्पेस दुने भारतया निगः विमानयात कुर्कूगु दु ।’‘छगू विमान आजाद जम्म काश्मिरय् कुतुं वंगु खःसा मेगु विमान भारत प्रशासित काश्मिरय् कुतुं वंगु खः । छम्ह भारतीय पाइलट नं गिरफ्तार याःगु दु ।’पाकिस्तानी सेनाया थ्व दावीया स्वतन्त्र पुष्टि धाःसा जूगु मदुनि । मेखे पाकिस्तानया विदेश मन्त्रालयया प्रवक्ता डा. मोहम्मद फैसलं धाःगु दु, ‘पाकिस्तानी वायुसेनां थःगु वायुसीमा दुने च्वनाः नियन्त्रण रेखाया मेखेपाखे बमबारी याःगु दु । तर थ्व भारतं याःगु स्ट्राइकया लिसलय् जूगु कारवाही धाःसा मखु ।’‘उकिं पाकिस्तानं गैरसैन्य लक्ष्ययात निशाना दयेकूगु दु ताकि मनूतय् ज्यान मवनेमा व कोलेट्रल ड्यामेज नं मजुइमा । थ्व आक्रमणया कारण आत्मरक्षा यायेगु थःपिनिगु अधिकार, इच्छाशक्ति व क्षमता न्ह्यब्वयेगु जक खः । जिमि थ्व ल्वापुयात तच्वयेकेगु इच्छा मदु, तर मजबूर यात धाःसा पूवंक तयार दु । थ्व हे कारणं जिमिसं थ्व स्ट्राइक ख्याच्वः बीगु ल्याखं न्हिनय् हे यानागु खः ।’ समाचार एजेन्सी पीटीआइ व रोयटर्सया कथं बालाकोट आक्रमण याःगु कन्हय् कुन्हु बुधवाः पाकिस्तानया विमान भारतीय वायु सीमा दुने दुहां वंगु खः । समाचार कथं पाकिस्तानी विमान जम्मु काश्मिरया राजौरी जिल्लाया नौशेरा सेक्टरय् दुहां वंगु खः । पीटिआईया कथं भारतया विमानं पाकिस्तानया विमानयात लिनाछ्वःगु खः ।मंगलवाः भारतं पाकिस्तानया बालकोटय् च्वंगु जैश ए मोहम्मदया क्याम्पय् थःगु हवाइ सेनां आक्रमण याःगु दावी याःगु खः । पाकिस्तानं धाःसा भारतया दावीयात खारेज यासें भारतीय विमान लाइन अफ कन्ट्रोल पार यानाः पाकिस्तानी सीमाय् दुहां वःगु खँ धयाच्वंगु खः ।"
https://nepalbhasatimes.com/18462,अन्तर्राष्ट्रिय,  ,छम्ह छुँचित बचे यायेत गुम्ह उद्धारकर्मी,"एजेन्सी- जर्मनीया बेंसहाइमय् जनावरतय्त बचे याइगु उद्धारदलय् छगू अजूचायापुगु फोन वल– धःया मेनहोलया पुसाया ह्वतय् छम्ह ग्वाराम्ह छुँचा फँसे जुयाच्वन, वयात बचे यायेमाल । उद्धारदलया माइकल सेहरया कथं व छुँचा चिकूगु कारणं ग्वारामारा चिनाच्वन, अले मेनहोलं पिहां वयेत स्वःबलय् बछि पिने, बछि दुने लानाः पिहां वयेमफेक कानाच्वंगु खः ।                                                         फोन वयेवं छुँचित बचे यायेत छगू गुम्ह उद्धारकर्मी दुगु तःधंगु उद्धारदल घटनास्थलय् थ्यन, अले बचाउ अभियान न्ह्याकल । छम्ह छुँचित बचे यायेत थपाय्धंगु कुतः छाय् धकाः न्यंबलय् सेहरं धाःगु दु, ‘गुम्ह जनावरयात झीसं मयःसां वयात नं सम्मान यायेमाः ।’ ‘चिधिकम्ह जनावर’ नांया कोड बियाः बचाउ अभियान सुरु याःसां व छुँचित तुरुन्त पिकाये धाःसा मफुत । अथे जूबलय् विभागया पुरा टिमया ग्वाहालिं मेनहोलया पुसा ल्ह्वन, अले जक उम्ह छुँचित बल्लतल्ल ह्वतं पिकायेफत । ह्वतं पिहां वयेवं छुँचित हाकनं व हे धलय् तुं त्वःताबिल, गनं व पिहां वयेत स्वःगु खः । छुँचित बचे यायेगु तस्बिर सामाजिक सञ्जालय् तःबलय् थुकी यक्वसिनं कमेन्ट यासें उद्धारकर्मीतय् तारिफ याःगु दु ।"
https://nepalbhasatimes.com/18875,अन्तर्राष्ट्रिय,  ,न्हापा लानाच्वंम्हेसित लँय् पनाबिल,"विश्वय् गुलि नं कासा जुइ, उकी मिसा व मिजंया बिस्कं बिस्कं हे धेंधेंबल्लाः जुइ । मिसा व मिजंयात छगू हे पुचलय् दुथ्याकाः जुइगु कासा शायद म्हो जक जू । फुटबल, बास्केटबल, भलिबल, स्वीमिंग, मार्शल आर्ट, एथ्लेटिक्स, ब्वाज्या आदि कासा मिसा व मिजंया बिस्कं बिस्कं धेंधेंबल्लाः जुइगु कासा खः ।                                                         टेबुलटेनिस, ब्याडमिन्टन, टेनिस कासा मिसा व मिजं नापं अर्थात ‘डबल्स’ कासा जुइ । थ्व हे झ्वलय् युरोपेली राष्ट्र बेल्जियमय् हालय् छगू साइक्लिंग कासा जुल । विशेष कथंया साइकल ब्वाकेगु थ्व कासा नं मिसा व मिजंया दथुइ बिस्कं बिस्कं हे जूगु खः । तर थ्व कासाय् छम्ह मिसायात दथुइ हे छुं ईया निंतिं लँ पनाबिल । व नं दकलय् न्ह्यःने लानाच्वंम्ह मिसा साइक्लिष्टयात । मिसा व मिजंया दथुइ बिस्कं बिस्कं धेंधेंबल्लाः जूगु कासाय् आखिर उम्ह दकलय् न्ह्यःने लानाच्वंम्ह मिसायात छाय् थुकथं लँय् पनाबिल ले ? न्ह्यसः गुलि रहस्यमय खनेदु, लिसः उलि हे न्ह्यइपुसे च्वं !मिसा व मिजं दथुइ बिस्कंया साइकल ब्वाकेगु कासा खयाः नं उम्ह मिसा कासामिं समग्रय् दक्वं मिजं कासामिात लिफ्यानाः न्हाप लाइगु छाँट खने दयेवं वयात लँय् दथुइ हे छुं ईया निंतिं पना बिउगु खः, व नं ग्वसाः खलकं हे । वंगु छुं दिं न्ह्यः बेल्जियमया ओमलुप हेट न्युजब्लाड नांया संस्थां ग्वसाः ग्वःगु साइकल रेसय् ब्वति कयाच्वंम्ह निकोल हेनस्लमन नांया दकलय् न्ह्यःने लानाच्वंम्ह मिसायात लँय् पना बिउगु खः । ३५ किलोमीटर स्वयां अप्वः दूरी पार यायेधुंकूगु अवस्थाय् रेश मार्शलं पना बिल । उगु इलय् निकोल तसकं तीव्र गतिं साइकल ब्वाकाः थः स्वयां न्ह्यःने लानाच्वंपिं मिजं प्रतिपस्धीात लिफ्यायेगु क्रमय् दुगु खः । मिसा व मिजंया साइक्लिंग १० मिनेटया फरकय् शुरु जूगु खःसा १० मिनेट लिपा साइकल ब्वाकेगु शुरु याःम्ह निकोलं थः प्रतिस्पर्धीयात गाक्कं लिउने लाकूगु जक मखु, थः स्वयां गाक्कं न्ह्यःने लानाच्वंपिं मिजंतय्त तकं लिफ्यायेगु क्रमय् सतिक थ्यने धुंकूगु खः । १२३ किलोमिटरया प्रतिस्पर्धाय् प्यब्वय् छब्व दूरी पार यायेधुंकाः मिजंतय्त तकं लिफ्यायेत वनाच्वंगु इलय् निकोलयात पनाः मिजंत छुं भचा दूरी तापाक वने धुंकाः जक वयात साइक्लिंग यायेत धाःगु खः । थ्व क्रमय् मिजंत तसकं तापाक थ्यंगु जक मखु, मिसा प्रतिस्पर्धीत नं वयागु सतिक थ्यंकः वःगु खः । दथुइ हे कासा दिकेमाःगु तनावया कारणं लिपा निकोलं कासा शुरु याःगु गतियात निरन्तरता बी मफयेवं कासाया ७४ औं थासय् चित्त बुझे यायेमाःगु खः । थुगु घटनायात कयाः निकोलं सामाजिक संजालय् व्यंग्य यासें च्वःगु दु कि, ‘शायद जि व जिमि पासापिं तसकं तीव्र गतिइ दुगु खः, वा धाये मिजंत तसकं सुस्त गतिइ दुगु खः ।’  "
https://nepalbhasatimes.com/18551,अन्तर्राष्ट्रिय,  ,छम्ह विद्यार्थीया निंतिं स्कुल,"थौंया युगय् शिक्षा गुलितक आवश्यक जू थ्व धयाच्वनेमाःगु खँ मखु । उकिसनं मस्तय् निंतिं शिक्षा तसकं हे आवश्यक जक मखु, मौलिक हकया विषय नं खः । तर, नेपाःया सन्दर्भय् सरकारया शिक्षा नीति उलि प्रष्ट मजूगु जक मखु, गलत जूगु नं सरोकारवालातय्सं धायेगु याः। स्कुलय् छम्ह निम्ह यायां सलंसः वा द्वलंद्वः विद्यार्थीं अध्ययन याइ, थ्व पक्का खः ।                                                         अले शिक्षाया निंतिं निजी ख्यलं व सरकारं नं उतिकं लगानी यानाच्वंगु दइ । थ्व हे झ्वलय् शिक्षाया निंतिं सरकार गुलि तक सशक्त व कडा जुइमाः धइगु छगू लिपांगु उदाहरण जुयाबिउगु दु, अमेरिका । थन छम्हयां छम्ह जक विद्यार्थीया निंतिं स्कुल चायेकूगु दु, करोडौं खर्च यानाः व नं सरकारं हे । अमेरिकाया ब्योमिंगस्थित लारामी सहरय् छम्ह जक विद्यार्थीयात आखः ब्वंकेत छगूत्या करोड खर्च यानाः स्कुल चायेकूगु खः। थ्व सहरय् थुकथं छम्ह जक विद्यार्थीयात ब्वंकेत धकाः थुकथं स्कुल चायेकूगु थ्व न्हापांखुसी धाःसा पक्का नं मखु । थ्व स्वयां न्ह्यः सन् २००४ य् नं थन छम्ह जक मचायात आखः ब्वंकेत स्कुल चायेकूगु खः । लारामी सहरय् थुकथं छम्ह जक विद्यार्थीया निंतिं स्कुल चायेकूगुया मुख्य कारण उगु थाय् पहाडी लागा जूगुलिं खः । सहरया सरकारी कानून कथं सहरी क्षेत्र स्वयां तापाक च्वंपिं मस्त तसकं तापाःगु स्कुलय् भर्ना याये दइमखु । उकिं उकथं छम्ह जक मचाया निंतिं सरकारं स्कुल चायेकीगु खःसा अज्याःगु स्कुलय् ‘भिडियो कन्फ्रेन्स’या माध्यमं आखः ब्वंकेगु याइगु खः ।"
https://nepalbhasatimes.com/18330,अन्तर्राष्ट्रिय,  ,"पाकिस्तानं भारतया निगः विमान कुर्कल, भारतीय सीमा क्षेत्रय् पाकिस्तानया बमबारी","बिबिसी- पाकिस्तानी सेनां भारतया निगू लडाकु विमान कुर्कागु दावी याःगु दु । पाकिस्तानी सेनाया प्रवक्ता मेजर जनरल आसिफ गफूरं ट्विट यासें धाःगु दु कि पाकिस्तान वायु सेनां पाकिस्तानी एयर स्पेसय् दुहां वःगु निगः भारतीय लडाकु विमानयात कुर्कूगु दु ।                                                         मेजर जनरल आसिफ गफूरं ट्विट याःगु दु, ‘थौं सुथय् पाकिस्तानी वायुसेनाया हमला लिपा लिसलय् भारतीय वायु सेनां भारत–पाक नियन्त्रण रेखा (एलओसी) पार यात । पाकिस्तानी वायुसेनां पाकिस्तानी एयरस्पेस दुने भारतया निगः विमानयात कुर्कूगु दु ।’ ‘छगू विमान आजाद जम्म काश्मिरय् कुतुं वंगु खःसा मेगु विमान भारत प्रशासित काश्मिरय् कुतुं वंगु खः । छम्ह भारतीय पाइलट नं गिरफ्तार याःगु दु ।’ पाकिस्तानी सेनाया थ्व दावीया स्वतन्त्र पुष्टि धाःसा जूगु मदुनि । मेखे पाकिस्तानया विदेश मन्त्रालयया प्रवक्ता डा. मोहम्मद फैसलं धाःगु दु, ‘पाकिस्तानी वायुसेनां थःगु वायुसीमा दुने च्वनाः नियन्त्रण रेखाया मेखेपाखे बमबारी याःगु दु । तर थ्व भारतं याःगु स्ट्राइकया लिसलय् जूगु कारवाही धाःसा मखु ।’ ‘उकिं पाकिस्तानं गैरसैन्य लक्ष्ययात निशाना दयेकूगु दु ताकि मनूतय् ज्यान मवनेमा व कोलेट्रल ड्यामेज नं मजुइमा । थ्व आक्रमणया कारण आत्मरक्षा यायेगु थःपिनिगु अधिकार, इच्छाशक्ति व क्षमता न्ह्यब्वयेगु जक खः । जिमि थ्व ल्वापुयात तच्वयेकेगु इच्छा मदु, तर मजबूर यात धाःसा पूवंक तयार दु । थ्व हे कारणं जिमिसं थ्व स्ट्राइक ख्याच्वः बीगु ल्याखं न्हिनय् हे यानागु खः ।’   समाचार एजेन्सी पीटीआइ व रोयटर्सया कथं बालाकोट आक्रमण याःगु कन्हय् कुन्हु बुधवाः पाकिस्तानया विमान भारतीय वायु सीमा दुने दुहां वंगु खः । समाचार कथं पाकिस्तानी विमान जम्मु काश्मिरया राजौरी जिल्लाया नौशेरा सेक्टरय् दुहां वंगु खः । पीटिआईया कथं भारतया विमानं पाकिस्तानया विमानयात लिनाछ्वःगु खः । मंगलवाः भारतं पाकिस्तानया बालकोटय् च्वंगु जैश ए मोहम्मदया क्याम्पय् आक्रमण यानागु दावी याःगु खः ।"
https://nepalbhasatimes.com/23745,अन्तर्राष्ट्रिय,  ,ब्वयाच्वंगु जहाजलिसे साक्षात्कार,"झीसं हवाइजहाज ब्वयाच्वंगु ला यक्व हे खना । गुलिखे मनूत ला हवाइजहाजय् च्वनाः यात्रा नं यायेधुकूपिं दु । थथे हवाइजहाज ब्वइगु इलय् सतिकं स्वयेगु अवसर धाःसा उलि दइमखु, गुलि ग्रीसया छगू द्वीपय् वनाः उकिया साक्षात्कार याये खनी । ग्रीसय् स्किथोस नांया छगू द्वीप दु । गुगु विश्वय् हे मानव जीवनय् अतिकं दुर्लभ प्रकारया व बिस्कंकथंया अनुभूतिया निंतिं नां जाः ।                                                         झीसं हवाइजहाज ब्वयाच्वंगु यक्व हे खना, विमानस्थलय् हे वंसां नं उलि सतिकं जहाज ब्वःगु स्वये खनीमखु, गुलि ग्रीसया थ्व स्किथोस द्वीपय् वनाः स्वये खनी । थ्व द्वीपय् मनूत जमिनय् दना च्वँच्वं हे ब्वयाच्वंगु जहाजलिसे तसकं हे सतिकं साक्षात्कार याये खनी । माने यानादिसँ कि थ्व द्वीपय् दनाः छिं ब्वया च्वंगु जहाजयात ल्हातं हे न्ह्याये दइ । उकिं हे थ्व स्किथोस द्वीप पर्यटकया निंतिं बिस्कंया छगू आकर्षणया केन्द्र जुया बिउगु दु । ग्रीसया स्किथोस अन्तर्राष्ट्रिय विमानस्थलया रनवे नं स्किथोस द्वीप स्वयां छुं भचा जक तापाक दु अले समुद्र व विमानस्थलया रनवेया दथुइ छगू सतक दु । थ्व हे सतक सिथय् दनाः पर्यटकतय्सं विमानस्थलय् जहाज अवतरण जूगु अलौकिक दृश्यया अवलोकन याये फइ । विमानस्थलया रनवेय् अवतरण यायेत्यंगु जहाजयात स्वयेबलय् गनं व हे सतकय् जकं अवतरण यायेत्यंगु खःला धइथेंज्याःगु अनुभूति जुइ । थ्व द्वीपया जमिनय् दनाच्वंपिं मनू व रनवेय् अवतरण यायेत्यंगु जहजाया दूरी गुलि सतिकं साक्षात्कार याये फइ उलि विश्वया गुगुं नं थासय् सम्भव जुइमखु । विमानस्थलया रनवे तसकं हे चीहाकः जूगुलिं नं उगु विमानस्थलय् जहाज अवतरण यायेगु झ्वलय् विमानं रनवेया शुरुवाती विन्दुइ हे जमिनय् कुहां वयेमाःगु बाध्यताया कारणं थथे जूगु खः । तर थ्व हे नं पर्यटकतय् निंतिं दुर्लभ आकर्षणया केन्द्र जुयाच्वंगु दु ।"
https://nepalbhasatimes.com/23791,अन्तर्राष्ट्रिय,  ,२४ घन्टां ७ गू देय् भ्रमण,"इच्छाशक्ति जक दत धाःसा मनुखं न्ह्यागुं ज्या याये फइ । इच्छाशक्ति दत धाःसा मेपिं सुनानं मयाःगु ज्या यानाः विश्व कीर्तिमान नं तयेत सफ ल जुइ । थुकिया छगू लिपांगु दसु खः हंगेरीया डेभिड कोवारी । छिं छन्हुया दुने ग्वःगु जिल्ला, अंचल वा देशय् चाःहिले फु । वा चाःहिला दी धुन । गुलि म्वाः मदुगु धकाः छिं तायेकाच्वनादीगु खःसा हंगेरीया डेभिड कोवारीयाके थुकिया लिसः दु ।                                                         डेभिडं २४ घन्टाया दुने न्हय्गू देय् चाःहिलाः छगू न्हूगु हे कथंया विश्वयात हे चकित याःगु कीर्तिमान तःगु दु । डेभिडं हवाइजहाज, रेल, ट्रेन, कार, बस वा मोटरसाइकलय् यात्रा यानाः थ्व रेकर्ड तःगु मखसे साइकलं यात्रा यानाः रेकर्ड तःगु खः । डेभिडं थः यात्रा वने स्वयां न्ह्यः थ्व सम्बन्धय् अज्याःगु छुं विश्व रेकर्ड कायम जूगु दु ला धइगु बारे अध्ययन याःगु खः । सन् २०१३ य् ग्लेन बर्मिस्टर नांया मनुखं २४ घन्टाया दुने युरोपया प्यंगू देय चाःहिला विश्व रेकर्ड कायम याःगु जानकारी दयेवं उकियात त्वाःथलाः थःगु नामय् विश्व रेकर्ड यायेगु चाहना कथं डेभिडं थःगु यात्रा न्ह्याकल । थनिं खुदँ न्ह्यः बर्मिस्टरं २४ घन्टाया दुने चेक गणतन्त्र, अस्ट्रिया, स्लोभाकिया, हंगेरी चाःहिलाःतःगु रेकर्डयात डेभिडं त्वाःथःगु खः । पोल्याण्डं शुरु जूगु डेभिडया यात्रा चेक गणतन्त्र, स्लोभाकिया, अस्ट्रिया, हंगेरी, स्लोभेनिया, क्रोएसिया चाःहिलाः न्हूगु विश्व कीर्तिमान तःगु खः । थ्व न्हय्गू देय् चाःहिलेगु झ्वलय् डेभिडं मुक्कं ५०० किलोमिटरया यात्रा यासें गिनिज बुक अफ वल्र्ड रेकर्डय् थःगु नां दुथ्याकेत तकं सफल जुल । बर्मिस्टरं तःगु रेकर्ड कोस्र्टेन कोहल्लरं न्यागू देय चाःहिलाः त्वाःथःगु खःसा सन् २०१६ य् जर्मनीया माइकल मोलं खुगू देय् चाःहिलाः न्हूगु रेकर्ड तःगु खः । आः वयाः डेभिडं न्हय्गू देय् चाःहिलाः उकियात नं त्वाःथःगु दु ।"
https://nepalbhasatimes.com/23816,अन्तर्राष्ट्रिय,  ,उत्तर कोरियां हाकनं क्षेप्यास्त्र कयेकल,उत्तर कोरियां हाकनं निगः ब्यालेस्टिक मिसाइल परीक्षण याःगु दु । दक्षिण कोरियाली सेनां धाःकथं उत्तर कोरियां थःगु पूर्वी तटपाखें निगः ब्यालेस्टिक मिसाइल कयेकूगु खः । दक्षिण कोरिया समाचार संस्था योन्हापं सेनायात उद्धृत यासें होयो प्रायःद्वीपं स्थानीय ई कथं बुधवाः सुथय् निगः मिसाइल कयेकूगु खः ।                                                         वंगु वालय् नं उत्तर कोरियां चीहाकःगु दूरीया निगः क्षेप्यास्त्र परीक्षण याःगु खः । उत्तर कोरियां थ्व परीक्षणयात कयाः छुं प्रतिक्रिया बिउगु मदुनिसा जापानया रक्षामन्त्रीं छुं नं कथंया क्षेप्यास्त्र थःगु भूभाग तक मथ्यंगु खँ धाःगु दु । बुधवाः परीक्षण याःगु थ्व मिसाइल ४३० किमि दूरी पार यानाः सी अफ जापानय् कुतुं वंगु खँ धाःगु दु । उत्तर कोरियाली नेता किम जङ अन व अमेरिकी राष्ट्रपति डोनाल्ट ट्रम्प दथुइ जूगु भेटवार्ता लिपा आणविक हतियार निशस्त्रीकरण सम्बन्धी छुं खँ न्ह्याः मवनेवं उत्तर कोरियां वंगु वालं निसें हाकनं क्षेप्यास्त्र परीक्षण सुरु याःगु खः । निम्ह नेतातय् दथुइ जूगु शिखर सम्मेलनय् धाःसा पारमाणविक हतियार निशस्त्रीकरणया निंतिं हाकनं वार्ता यायेगु सहमति याःगु खः । अमेरिका व दक्षिण कोरियां मंकाः कथं यायेत्यंगु सैन्य अभ्यासया विरोधय् नं उत्तर कोरियां थ्व परीक्षण याःगु खँ पिहां वयाच्वंगु दु । थ्व अभ्यास जुल धाःसा निशस्त्रीकरण वार्ता हाकनं प्रभावित जुइफुगु ख्याच्वः उत्तर कोरियां बिया वयाच्वंगु दु । अमेरिकी विदेशमन्त्री माइक पोम्पेओं धाःसा थ्व अभ्यास मदीगु खँ धायेधुंकूगु दु ।
https://nepalbhasatimes.com/23845,अन्तर्राष्ट्रिय,  ,"इबोला संकट, रुवान्डां कंगोलिसेया सीमा बन्द यात",प्राणघातक संक्रामक ल्वय् इबोलाया कारणं अफ्रिकी देय् रुवान्डां थः जःलाखःला देय् कंगोलिसेया सीमा बन्द यानाबिउगु दु । कंगोय् इबोलाया संक्रमण अप्वया वनेवं रुवान्डा सीमा बन्द यानाबिउगु खः । थःगु सीमा लिक्कसं लाःगु कंगोया शहर गोमाय् स्वम्ह मनूतय्के इबोलाया संक्रमण खनेदयेवं रुवान्डां सीमा बन्द यानाबिउगु खः ।                                                         कंगोया राष्ट्रपतिया ज्याकुथिं रुवान्डां एकपक्षीय रुपं सीमा बन्द यानाबीगु खँ धाःगु दु । थन दैनिक जीवनयापतया निंतिं स्थानीय मनूत सीमालिक्क लाःगु सहरय् वये वनेगु चलन दु । रुवान्डां आकाझाकां सीमा बन्द यानाबिउगुलिं कंगोया मनूतय् दैनिक जीवनय् हे लिच्वः लाःगु धासें कंगों आपत्ति प्वंकूगु दु । सीमा बन्द यानाबीवं २० लाख जनसंख्या दुगु कंगोया गोमा शहर व ८५ हजार जनसंख्या दुगु रुवान्डाया गिसेन्यी शहर दथुइया आवतजावत हे बन्द जूवंगु दु । सन् २०१८ या अगस्ट निसें कंगोय् न्यना वनाच्वंगु इबोलाया कारणं आःतक १ हजार ८०३ म्हेसिया ज्यान वनेधुंकूगु दु । गोमा शहरय् संक्रमित स्वम्ह मध्ये निम्हेसिया मृत्यु जुइधुंकूगु दु । स्वास्थ्य अधिकारीतय्सं शहरी लागाय् थ्व ल्वय् अझ तिव्र गतिं संक्रमण जुइगु खँ धाःगु दु ।
https://nepalbhasatimes.com/23883,अन्तर्राष्ट्रिय,  ,३६ मखु ५२६ पु वा,"मनूया म्हुतुइ सामान्यतयाः ३६ पु वा दइ । थ्व झी सकसिनं सिउ । अपवादया रुपय् छुं मनूतय् २८ पु वा ३० पु वा दुपिं नं मदुगु मखु । छम्ह हे मनूया म्हुतुइ ५०, ५०, १००, २०० मखु ५२६ पु वा दुगु धइगु खँ छिं पत्याः यानादी ला ? छि जक मखु, सुं नं पत्याः जुइमखु ।                                                         तर भारतया चेन्नईस्थित छगू डेन्टल कलेजया चिकित्सकतय्सं छम्ह ७ दँ जक दुम्ह रविन्द्रन नांया मचाया म्हुतुं ५२६ पु वा लिकयागु दावी याःगु दु । चेन्नईया सविता डेन्टल कलेजया चिकित्सकतय्सं उकथं छम्ह मचाया म्हुतुं ५२६ पु वा लिकयागु दावी याःगु खः । चिकित्कसकय्कथं छम्ह मनूया म्हुतुं थुलिमछिं मात्राय् वा लिकाःगु थ्व विश्वया हे न्हापांगु घटना खः । थुकियात ‘कम्पाउन्ड कम्पोजिट अन्डोटोम’या नां बिउगु दु ।रविन्द्रन नांया उम्ह मचाया न्यताः मना वइगु व तसकं वा स्यानाः समस्या जुइवं वयात क्यनेत उगु अस्पतालय् यंकूगु खःसा चिकित्सकतय्सं वयागु म्हुतुया परीक्षण याःगु इलय् अस्वाभाविक रुपं वाया ल्याः अप्वः दुगु पत्ता लगे याःगु खः । कलेजया डेन्टल सर्जन डा. पी. सेन्थिल नाथनं मचाया म्हुतुया एक्स रे व सिटी स्क्यान याना स्वःगु इलय् थुलिमछिं वा दुगु पत्ता लगे जूगु खः ।रविन्द्रनया म्हुतुइ दुगु वामध्ये गुलिखे वा ला बांलाक बुया वःगु तकं मदुनि । अथे खःसां वयात जुयाच्वंगु समस्याया निंतिं अपरेसन यानाः वा लिकायेमाःगु निर्णय चिकित्सकतय्सं याःगु खः । मचाया अपरेसन याःम्ह डेन्टिस डा. सेन्थिल नाथनया कथं मचाया म्हुतुइ च्वंगु गुलिखे वा पिने मखसे लाया दुनेया भागय् लानाच्वंगु खः, गुगु पिने स्वयेबलय् खनेमदु । अपरेसन यानाः मचाया वाकुधी हे लिनाः स्वःगु इलय् वाकुधी दुने तपुगु, मध्यम व चिपुगु यानाः ५२६ पु वा पिहां वःगु खः ।  "
https://nepalbhasatimes.com/23844,अन्तर्राष्ट्रिय,  ,बिन लादेनया काय सीगु अमेरिकी दाबी,"अमेरिकी गुप्तचरनिकायया अधिकारीतय्सं आतंककारी संगठन अल कायदाया संस्थापक ओसामा बिन लादेनया काय हम्जा सीधुंकूगु दावी याःगु दु । अमेरिकीतय्सं हम्जाया मृत्य जुइधुंकूगु दावी याःसां गुबलय् व गन सीगु धयागु धाःसा स्पष्ट जानकारी मबिउनि ।                                                         वंगु फेबु्रअरी महिनाय् जक अमेरिकी सरकारं हम्जा च्वनाच्वंगु थाय्या जानकारी बिउम्हेसित १० लाख अमेरिकी डलर सिरपाः बीगु घोषणा याःगु खः । खुला न्ह्यव जक साउदी अरबं हम्जाया नागरिकता खारेज यानाबिउगु खः । थ्यंमथ्यं स्वीदँति दुम्ह हम्जां छुं ई न्ह्यवनिसें अमेरिका व मेमेगु देशय् आक्रमण यायेत इनाप यासें भिडियो व अडियो सार्वजनिक याना वयाच्वंगु खः । हम्जा सीधुंकूगु खबर दकलय् न्हापां एनबीसी व न्यूयोर्क टाइम्सं सार्वजनिक याःगु खः । तर अमेरिकी राष्ट्रपति डोनाल्ड ट्रम्पं बुधवाः थ्व बारे छुं नं टिप्पणी यायेत अस्वीकार यानादीगु दु । हम्जां थः अबु ओसामा बिन लादेनयात अमेरिकां हत्या याःगु धासें थुकिया बदला कायेत जिहादीतय्त इनाप याना वयाच्वंगु खः । लादेनयात अमेरिकाया छथ्वः विशेष सेनां सन् २०११ य् पाकिस्तानय् स्यानाबिउगु खः ।हम्जायात अल कायदा दुने वया अबुया उत्तराधिकारी कथं उदय जुया वयाच्वंम्ह तायेकातःगु दु । वं अप्वः थें प्रायःद्वीपया जनतायात विद्रोहया आह्वान यायेगु याना वयाच्वंगु खः । खुला न्ह्यव साउदीं हम्जाया नागरिकता रद्द यानाबीधुंकाः व अफगानिस्तना, पाकिस्तान वा सिरियाय् च्वनाच्वंगु अनुमान याना याना वयाच्वंगु दु ।सन् २०११ य् पाकिस्तानय् ओसामा बिन लादेनया निवासय् छापा मारे याःबलय् हम्जायात अल कायदाया नेतृत्व बीगु निंतिं तयार यानाच्वंगु थीथी भ्वँत लुया वःगु खँ अमेरिकी विदेश मन्त्रालय्ं धाःगु दु । अमेरिकी सेनां अलकायदाया हे मेम्ह छम्ह वरिष्ठ नेताया म्ह्याय् नाप हम्जाया इहिपा जूगु भिडियो नं लुइकूगु खँ धाःगु दु । वया ससःअबु अबु मुहम्मद अल मस्री नामं म्हसिका दुम्ह अब्दुल्लाह अहमद अब्दुल्लाह खः । सन् २०१८ य् तान्जानिया व केन्याय् च्वंगु अमेरिकी दूतावासय् जूगु आत्रमणय् वयागु ल्हाः दुगु आशंका यानातःगु दु । अल कायद सन् २००१ सेप्टेम्बर ११ य् अमेरिकाय् जूगु ट्रेड टावर आक्रमणय् संलग्न आतंककारी पुचः खः । तर थौंकन्हय् इस्लामिक स्टेटया प्रभाव अप्वया वनेवं थ्व पुचःया शक्ति धाःसा कमजोर जुया वनाच्वंगु अनुमान यानातःगु दु ।"
https://nepalbhasatimes.com/24264,अन्तर्राष्ट्रिय,  ,"अमेरिकाय् मेगु गोलीकान्ड, खुम्ह घाःपाः",वाशिंगटन – अमेरिकाया फिलाडेल्फिया सहरय् गोलीं कयेकाः जूगु ल्वापुइ खुम्ह प्रहरी घाःपाः जूगु दु । फिलाडेल्फियाय् शंकास्पद लागू वासःया कारोबारीलिसे गोलीं कयेकाः जूगु ल्वापुइ खुम्ह प्रहरी घाःपाः जूगु फिलाडेल्फिया प्रहरी विभागं धाःगु दु । विभागया कथं शंकास्पद लागू वासःया कारोबारयात ज्वनेगु निंतिं घन्टौंया ई काःगु समाचार एजेन्सीं न्ह्यथंगु दु ।                                                         विभागया प्रहरी आयुक्त रिचर्ड रस जुनियरं थःगु प्रहरी जीवनया स्वीदँया कार्यकालय् आतक थुलि ताःहाकःगु ईतक गुगुं नं पुचःलिसे थुकथं संघर्ष मयानागु धाःगु दु । सहरया मेयर जीम केन्नीं प्रहरी विभागया कर्मचारीतय्सं कुशल रुपं सफलतापूर्वक कारवाही सम्पन्न याःगु धासें सुभाय् देछाःगु दु । छम्ह मनुखं घन्टौं तक प्रहरीलिसे भिडन्त यायेग गाक्क गोली संकलन याःगु खँय् थः अजू चाःगु धासें मेयर केन्नीं घटना तसकं खेदजनक जूगु प्रतिक्रिया बिउगु दु । अमेरिकाय् लिपांगु बन्दुकलिसे सम्बन्धित हिंसात्मक घटनाय् तीव्रता वयाच्वंगु दु । अथे खःसां उकियात नियन्त्रण व नियमन यायेगु खँय् समाज व राजनीतिक क्षेत्रय् निगू पक्षय् ध्रुवीकृत जुया वनाच्वंगु दु । वंगु अगस्टया शुरुपाखे अमेरिकाया हे ओहायो राज्यया डेटन व टेक्सासाया एलपासोय् जूगु गोलीकान्डय् ३२ म्ह सीगु खः । थ्व हे झ्वलय् अमेरिकाय् बन्दुक न्यायेगु विषयय् कडा नियम हयेगु प्रस्तावयात अमेरिकाया हे दकलय् शक्तिशालीकथं कयातःगु नेशनल राइफल एसोसियसनं अस्वीकार याना वयाच्वंगु दु ।
https://nepalbhasatimes.com/25320,अन्तर्राष्ट्रिय,  ,इजरायलय् संसदीय चुनाव,"इजरायलया संसदया निंतिं मंगलवाः मतदान जूगु दु । प्रधानमन्त्री बेन्जामिन नेतान्याहुया सरकार अल्पमतय् लोवं इजरायलय् दछिया दुने हे निक्वःखुसी संसदीय आमनिर्वाचन जूगु खः । इजरायलया इतिहासय् दकलय् ताःई तक नेतान्याहु प्रधानमन्त्री जुयाच्वनादीगु दु । भ्रष्टाचार व प्यालेस्टाइन मामिलाय् विवादय् लानाच्वंम्ह प्रधानमन्त्री नेतान्याहु थुगु चुनावय् नं थः त्याइगु विश्वासय् दु, तर चुनाव न्ह्यव जूगु मत सर्वेक्षणय् धाःसा वय्कःया पार्टी पूर्ण बहुमत हइगु सम्भावना धाःसा म्हो जक दु ।                                                         थुगु चुनावय् प्रधानमन्त्री नेतान्याहुया लिकुड पार्टी व अवकाशप्राप्त सैनिक प्रमुख बेन्नी गान्जया नेतृत्व दुगु ब्लु एण्ड ह्वाइट पार्टी दथुइ कडा प्रतिस्पर्धा जुयाच्वंगु दु । निगुलिं पार्टीं एकल बहुमतया सरकार दयेके मफइगु सम्भावना दुगुलिं चिचिधंगु दलतलिसे गठबन्धन दयेकेगु कुतः जुयाच्वंगु दु । थ्वयां न्ह्यव वंगु अप्रिलय् नं संसदीय चुनाव जूगु खः । उगु चुनावय् प्रधानमन्त्री नेतान्याहुया लिकुड पार्टी संसदया तःधंगु दल जुइत ताःलाःगु खःसां पूवंक बहुमत हयेत धाःसा असफल जूगु खः । उबलय् चिधंगु दललिसे जानाः नेतान्याहुं सरकार दयेकूगु खः । उबलय् गठबन्धनया अभिगडोर लिबरम्यानया पार्टीं सरकारय् च्वनेत अस्वीकार यायेवं नेतान्याहुं हाकनं चुनावया घोषणा यानादीगु खः । थ्व चुनावया लिच्वः नं न्हापा स्वयां फरक वइगु खनेमदुसा लिबरम्यानया पार्टीया हे न्हूगु सरकार गठनय् मू भूमिका जुइगु खनेदयाच्वंगु दु ।"
https://nepalbhasatimes.com/25516,अन्तर्राष्ट्रिय,  ,काश्मीरय् शक्तिशाली भुखाय्,येँ – पाकिस्तानी क्षेत्रय् लाःगु काश्मीरय् म्हिगः ६.३ म्याग्निच्युटया भुखाय् ब्वःगु दु । उकी लानाः न्याम्ह सीगु स्थानीय जनता सीगु दुसा मेपिं ७६ म्ह घाःपाः जूगु दु । पाकिस्तानया राजधानी इस्लामावादं १३४ किलोमिटर तापाक च्वंगु पाकिस्तान अधिनस्थ क्षेत्र काश्मिरया मीरपुर केन्द्र विन्दु जुयाः भुखाय् ब्वःगु खँ भारत व पाकिस्तानी सञ्चार माध्यमं धाःगु दु ।                                                         समाचार कथं भुखाय्या केन्द्र ४० किलोमिटर गहिराइलय् दुगु व म्हिगः पाकिस्तानी ई कथं ३ बजे भुखाय्या न्हापांगु धक्का महसुस याःगु खः । भुखाचं मीरपुरबो सतक बांमलाक क्षति जूगु दुसा स्थानीय वासिन्दातय्सं अनया स्थितियात कयाः सामाजिक सञ्जाल मार्फत सतक व छेँय्या बारे पोष्ट याःगु दु । भुखाचय् लानाः घाःपाः जूपिंत थीथी अस्पतालय् भर्ना यानातःगु दुसा उमिगु स्थिति गम्भीर जूगु खँ धाःगु दु । लिसें सीपिनिगु ल्याः नं अप्वये फइगु खँ धाःगु दु । पाकिस्तान सरकारं भुखाचं प्रभावित जूगु थासय् सेना परिचालन याःगु दु । मीरपुरया डेपुटी कमिश्नर राजा केसरं भुखाचं आपालं मनूत घाःपाः जूगु व उमिगु स्थिति तसकं गम्भीर जूगु खँ धाःगु दु । भुखाचं जूगु क्षतिया विवरण संकलन यायेगु ज्या जुयाच्वंगु दनि ।
https://nepalbhasatimes.com/25179,अन्तर्राष्ट्रिय,  ,ब्रेक्जिट विवाद प्रधानमन्त्री जोनसनं इयु अध्यक्ष नापलाइगु,"बेलायती प्रधानमन्त्री बोरिस जोनसनं कन्हय् सोमवाः ब्रसेल्सय् युरोपेली संघं पिहां वनेगु खँय् छगू महत्वपूर्ण भेटघाट यायेत्यंगु दु । ब्रेक्जिटया विषयय् थः प्रधानमन्त्री जुइधुंकाः यानाच्वंगु कुतःया झ्वलय् वय्कलं थ्व महत्वपूर्ण भेटघाट यानादीत्यंगु खः । युरोपेली संघया अध्यक्ष माइकल बार्नियरलिसे सोमवाः भेटघाट यायेगु बारे प्रधानमन्त्री जोनसनं शुक्रवाः छगू ज्याझ्वलय् जानकारी बियादीगु खः ।                                                         वय्कलं युरोपेली आयोगया अध्यक्ष जिन क्लाउड जंकरयात नं नापलानाः ब्रेक्जिटबारे आवश्यक परामर्श यानादीत्यंगु दु । थुगु भेटवार्ताय् थःम्ह गुकथं ज्या याना च्वनागु व वइगु दिनय् थुकिं गज्याःगु लिच्वः लाकी धयागु बारे आवश्यक परामर्श यायेगु वय्कःपिंत जानकारी बीगु खँ प्रधानमन्त्री जोनसनं धयादीगु दु । शुक्रवाः छगू ज्याझ्वलय् सम्बोधन यायेगु झ्वलय् वय्कलं धयादीगु दु, ‘जि थ्व ज्याय् आशावादी दु । जितः ताः बेलायत युरोपेली संघपाखें पिहां वइ । जिमिसं क्वःछिनातयागु वइगु अक्टोवर ३१ तकया दुने झी पिहां वयेगु जुइ ।’वय्कलं थुकी अझ बः बियाः धयादीगु दु, ‘न्ह्यागु न्ह्याथे जूसां झीगु क्वःछिनातयागु २०१९ अक्टोबर ३१ या तिथि दुने युरापेली संघपाखें पिहां हे वयेगु जुइ ।’ मेखे आःया परिस्थितिइ प्रधानमन्त्री जोनसनयात बेक्जिटया ज्या यायेत धाःसा तसकं थाकुइगु अवस्था दु । बेलायती व युरोपेली सञ्चारमाध्यमतय् विश्लेषण दु, ‘थुकिया निंतिं वय्कलं यक्व खँ मिले याये मानि व यक्व स्वयां यक्व संघर्ष यायेमालिगु खनेदु ।’ बे्रक्जिटया निंतिं बेलायती प्रधानमन्त्री जोनसनं अझ नं संघर्ष यानाच्वंगु दनि । छुं वाः न्ह्यव जक वय्कः युरोपेली संघं बेलायतयात पित हयेगु ज्या पूवंकेगु संकल्प सहित प्रधानमन्त्री जुयादीगु खः ।मेखे ब्रेक्जिटया निंतिं वय्कलं यानातःगु ज्यायात कयाः धाःसा बेलायतय् तःधंगु विरोध जुयाच्वंगु दु । वय्कलं बेलायती संसद हे भंग यानाबिउगु निर्णय सर्वोच्च अदालत तक थ्यनाच्वंगु दु । स्कटल्यान्डया उच्च अदालतं वय्कःया थ्व निर्णय गलत जूगु फैसला न्यंकेधुंकूगु दु । अक्टोवर १४ तक निंतिं निलम्बन यानातःगु संसदया अधिवेशन याकनं सःतेत विपक्षीतय्सं तच्वःगु दबाब बियाच्वंगु दु । अथेहे वय्कलं बेक्जिटया निंतिं हयाच्वंगु प्रस्तावयात वय्कःया थःगु हे पार्टीया गुलिखे सांसदतय्सं तकं अस्वीकार यानाच्वंगु दु ।"
https://nepalbhasatimes.com/24810,अन्तर्राष्ट्रिय,  ,बहमासय् आःतकया निगूगु तःधंगु चक्रावत,"तसकं शक्तिशाली चक्रावत ‘डोरियन’य् लानाः क्याबियन द्वीप बहमासय् तःधंगु क्षति याःगु दु । थ्व समुद्री तुफानं छेँया पौ ब्वयेका यंकूगु दुसा थाय्थासय् खुसिबाः वयाच्वंगु दु । बुलुहुँ न्ह्याः वयाच्वंगु थ्व चक्रावत न्यागूगु श्रेणीया तूफान जूगु खँ धाःगु दु । थ्व चक्रावतयात आःतकया निगूगु दकलय् तःधंगु एटलान्टिक समुद्री तुफान धाःगु दु ।                                                         थ्व चक्रावतया झ्वलय् २८५ किमि प्रति घन्टाया ल्याखं फय् सनाच्वंगु दु । तूफानया कारणं गुलिखे थासय् समुद्री लःबू हे न्हय्गू मिटर तजाः जुइक वःगु खनेदुगु खः । थ्व तूफान नौ किलोमिटर प्रतिघन्टाया गतिं पश्चिम पाखें न्ह्याःवंगु दु । थुकिं पूर्वी अमेरिकी तटय् नं प्रभावित यायेफुगु खँ धाःगु दु । अमेरिकी राज्य फ्लोरिडा, जर्जिया, नर्थ एन्ड साउथ क्यारोलिनाय् आपतकालिन घोषणा यायेधुंकूगु दु । थ्व तूफानं प्रभावित जूगु द्वीपय् मतया आपूर्ति बन्द जुइधुंकूगुलिं थनं तसकं म्हो जक जानकारी वयाच्वंगु खँ धाःगु दु । थनया एबैको द्वीप लखय् डुबे जुइधुंकूगु अपुष्ट खबर नं वयाच्वंगु खँ बिबिसीं धाःगु दु ।सरकारी अधिकारीतय्सं एबैकोय् गाडी डुबे जुइकथं लः जायेधुंकूगु दुसा यक्व हे छेँया पौ नं ब्वयेका यंकेधुंकूगु दु । बहमासया पर्यटन व उड्डयन मन्त्रालयया महानिर्देशक जोय जिबरिलुं आइतवाः हे चक्रावत थ्यनेवं धाःगु दु, ‘थ्व तसकं विध्वंशक जुइ । सम्पत्ति व भवनयात तःधंगु नोक्सान जूगु दु, सौभाग्यं धायेमाः कि सुं मनूया ज्यानया क्षति जूगु खबर मवःनि ।’सरकारं थ्व चक्रावत वइगु जुइवं झिंप्यंगू राहत शिविर चायेकाः उद्धार ज्या न्ह्याकूगु खः ।"
https://nepalbhasatimes.com/24850,अन्तर्राष्ट्रिय,  ,तालिवानलिसे अमेरिकी सेना लितयंकेगु सहमति,अमेरिकां अफगानिस्तानं थः सेना लित यंकेगु निंतिं तालिवान लडाकुलिसे सहमति याःगु दु । वाशिंगटनया छम्ह वार्ताकारं धाःकथं अमेरिका व तालिवान दथुइ वइगु नीवाः दुने ५४ सय सैनिक लित यंकेगु सैद्धान्तिक सहमति जूगु दु । वार्ताकार जालमाइ खलिलजादं छगू टेलिभिजन अन्तर्वार्ताया झ्वलय् थ्व सहमतिया बारे विस्तृत जानकारी सार्वजनिक याःगु खः ।                                                         लिसें वय्कलं थ्व सहमति अमेरिकी राष्ट्रपति डोनाल्ड ट्रम्पं अनुमोदन यायेमानीगु खँ नं धाःगु दु ।तालिवान समुहया प्रवक्तां नं बिबिसीलिसे लिखित संवाद यासें खलिलजादं सार्वजनिक याःगु विवरण सत्य जूगु पुष्टि याःगु दु । मेखे वय्कःया थ्व अन्तर्वार्ता प्रसारण जुइवं हे राजधानी काबुलय् छगू तःधंगु विस्फोट जूगु दु । तालिबानं थ्व विष्फोटय् थःपिनिगु संलग्नता दुगु खँ धाःगु दु । विस्फोटय् म्होतिं नं १९ म्ह मनूया ज्यान वंगु व सछि व नीम्ह घाःपाः जूगु खँ धाःगु दु । तालिवानं विदेशी सैनिकयात लक्षित यानाः थ्व आक्रमण जूगु खँ धाःगु दु ।थ्व विस्फोट विदेशीत च्वनाच्वंगु छगू भवनया जःखः जूगु खः । तालिवानं उगु भवनय् सशस्त्र लडाकुत च्वनाच्वंगु खँ धाःगु दु । मेखे थ्व विस्फोट लिपा तालिवानलिसे अमेरिकी वार्तां अफगानिस्तानय् जुयाच्वंगु न्हियान्हिथंया हिंसा अन्त्य मजुइगु व थुकी सर्वसाधारणयात जक अप्वः लिच्वः लाइगु खँ धाःगु दु । अमेरिका लिसे जूगु सहमति कथं तालिवानं अमेरिकी सेना लिहां वनेवं अमेरिका व वया साझेदार विरुद्ध आक्रमण याइपिनिगु निंतिं अफगानिस्तानयात गुबलें नं अखडा दयेके मबिइगु सुनिश्चित याइ । खलिलजादं धाःकथं यदि सहमतिया शर्त पालना जुल धाःसा न्यागू अमेरिकी सैन्य शिविरं १३५ न्हुया दुने सेना लिहां वनी । अफगानिस्तानय् थौंकन्हय् १४ हजार अमेरिकी सैनिक दु ।
https://nepalbhasatimes.com/24896,अन्तर्राष्ट्रिय,  ,बेलायतय् मध्यावधि चुनाव नं अस्वीकृत,बेलायत युरोपेली संघं बिना सहमति पिहां वयेगु प्रस्ताव संसदं अस्वीकृति यायेवं प्रधानमन्त्री बोरिस जोन्सनं ई स्वयां न्ह्यव हे आमनिर्वाचन यायेगु निंतिं हःगु प्रस्ताव नं संसदं अस्वीकृत याःगु दु । बुधवाः हाउस अफ कमन्सय् जूगु मतदानय् निर्वाचनया पक्षय् आवश्यक दुईतिहाइ मत हयेत प्रधानमन्त्री असफल जूगु खः ।                                                         निर्वाचनयात कयाः हःगु प्रस्ताव नं असफल जुइवं प्रधानमन्त्री जोन्सन तच्वःगु दबाबय् लाःगु दु । बुधवाः जूगु मतदानय् निर्वाचनया पक्षय् २९८ व विपक्षय् ५६ मत कुहांवंगु खः । तर सरकारयात प्रधानमन्त्री जोनसनं हःगु प्रस्ताव कथं अक्टोवर १५ तारिखय् मध्यावधि चुनाव याकेगु खःसा ४३४ मत हयेमाः । मेखे सांसदतय्सं थ्वयां न्ह्यः प्रधानमन्त्रीया इच्छा विपरीत दुगु ब्रेक्जिटया ज्याझ्वः लिछ्यायेफइगु विधयेक धाःसा पारित याःगु खः । बुधवाः हे जूगु मतदानय् थुकी धाःसा पक्षय् ३३० मत कुतुं वंगु खःसा विपक्षय् ३०० मत कुहांवंगु खः । प्रधानमन्त्री जोनसनं थ्व विधेयकयात धाःसा ‘आत्मसमर्पण याकीगु विधेयक’ धकाः आलोचना याःगु दु । न्हापा क्वःछिनातःगु ई कथं धाःसा बेलायतं अक्टोवर ३१ तारिखय् युरोपेली संघ त्वःतेमाः ।
https://nepalbhasatimes.com/25548,अन्तर्राष्ट्रिय,  ,‘इरानी नेता नापलायेगु इच्छा दु’,"अमेरिकी राष्ट्रपति डोनाल्ड ट्रम्पं वइगु वालय् संयुक्त राष्ट्र संघया महासभाया झ्वलय् इरानी राष्ट्रपतियात नापलायेगु सम्भावना दुगुख ँ धयादीगु दु । तर थुकिया निंतिं औपचारिक रुपं छुं कार्यक्रम क्वःमजिउनिगु खँ नं वय्कलं धयादीगु दु । संयुक्त राष्ट्र संघया महासभा बैठकस्थल न्यूयोर्कय् निम्ह नेता नापलायेफुगु सम्भावनायात कयाः थौंकन्हय् थीथी अनुमान जुयाच्वंगु दु ।                                                         फ्रान्सेली राष्ट्रपति इम्मानुएल म्यांक्रों धाःसा निम्हं नेतातय्त नापलाकेगु निंतिं कुतः धाःसा यानाच्वनादीगु दु । सउदी अरेबियाया निगू चिकं प्रशोधन केन्द्रय् आक्रमण जुइधुंकाः इरान व अमेरिका दथुइ तनाव ब्वलनाच्वंगु दु । अमेरिकां सउदीइ इरानं हे आक्रमण याःगु द्वपं बियाच्वंगु दुसा इरानं थ्व द्वपंयात अस्वीकारयाना वयाच्वंगु दु । थ्वहे दथुइ राष्ट्रपति ट्रम्पं पत्रकारत खँ ल्हासें थः इरानी नेतायात नापलाये चाहे जुयाच्वनागु खँ धयादीगु दु । ‘तर आःतक नापलायेगु कार्यक्रम बारे छुं सहलह जूगु मदुनि’ वय्कलं धयादीगु दु । सोमवाः फ्रान्सेली राष्ट्रपति म्यांक्रों राष्ट्रपति ट्रम्पलिसे अनौपचारिक सहलह यायेधुंकाः उकुन्हु सनिलय् इरानी नेतालिसें थ्यंमथ्यं ९० मिनेट वार्ता यानादीगु खः । फ्रान्सेली राष्ट्रपतिया ज्याकुथिं पितबिउगु विज्ञप्तिइ निगुलिं देय् दथुइया गतिरोध अन्त्य याये अःपु मजू, तर इरानं थःत छुं सुधार यायेमाःगु खँ धयातःगु खः । राष्ट्रपति म्याक्रों धयादीगु दु, ‘जिं फक्व कुतः याये, ताकि सहलहया बांलाःगु वातावरण दयेमाः ।’अमेरिकी राष्ट्रपति ट्रम्पं इरानलिसे वार्ता यायेत फ्रान्सया मध्यस्थता आवश्यक मदुगु खँ धयादीगु दु । वय्कलं इरानी नेतातय्सं थःपिंत नापलायेगु निंतिं स्वापू तयेगु विन्दू बांलाक हे सिउगु खँ नं वय्कलं धयादीगु दु ।"
https://nepalbhasatimes.com/25506,अन्तर्राष्ट्रिय,  ,ट्रम्प विरुद्धमहाभियोग तये फइगु द्वपं,येँ – अमेरिकी राष्ट्रपति डोनाल्ड ट्रम्पं युक्रेनया राष्ट्रपतिलिसे फोनय् यानादीगु छगू खँल्हाबल्हा ट्रम्प विरुद्ध महाभियोग तयेगु आधार जुइफइगु खँ धयाहःगु दु । अमेरिकी संसदया छगू शक्तिशाली समितियाअध्यक्षं थ्वदावीयाःगु खः । हाउस अफ रिप्रिजेन्टटिभया गुप्तचरी सम्बन्धी समितिया नेतृत्व यानादीम्ह एडम शिफं सीएनएनलिसे खँल्हासें थ्व दावी यानादीगु खः ।                                                         शिफं कनादी कथं राष्ट्रपति ट्रम्पं उगु फोन वार्ताय् थःगु देशया विपक्षी नेतातय्गु आलोचना या धकाः युक्रेनी राष्ट्रपतियात धाःगु खः । शिफया कथं यदि राष्ट्रपति ट्रम्पं विपक्षी नेतातय्त ध्याचः छ्वाकि धकाःविदेशी नेतातय्त दबाब बीगु कुतः याःगु खत धाःसा वय्कःया विरुद्ध महाभियोग लाइगु अवश्यम्भावी दु । शिफं राष्ट्रपति ट्रम्प व युक्रेनी राष्ट्रपति भोलोदिमिर जेलेन्स्की दथुइ जूगु फोन वार्ता सार्वजनिक यायेत नं दबाब बियाच्वंगु दु । तर ह्वाइट हाउसं थुकियात टेरे यानाच्वंगु धाःसा मदुनि । ट्रम्पं थः विरुद्ध राजनीतिक उद्देश्यं प्रेरित जुयाः थ्व द्वपं बियाच्वंगु दावी यानादीगु दु । अमेरिकाया पुलांम्ह राष्ट्रपति बाराक ओबामाया पालय् उपराष्ट्रपति जुयादीम्ह जो बाइडनया कायं युक्रेनय् चायेकातःगु छगू कम्पनी विरुद्ध जुयाच्वंगु छानबिनया सन्दर्भय् राष्ट्रपति ट्रम्पं युक्रेनी राष्ट्रपतिलिसे खँल्हाःगु द्वपं लानाच्वंगु दु । ट्रम्पं बाइडनया काय सम्बन्धी उगु प्रकरणया छानबिन यायेमाः धकाः माग याना वयाच्वंगु दु ।
https://nepalbhasatimes.com/25078,अन्तर्राष्ट्रिय,  ,तसकं तांन्वया फ्रान्सया निला दुने झिंन्यासःम्हेसिया ज्यान वन,"तसकं तांन्वया फान्सय् वंगु निला दुने थ्यंमथ्यं झिंन्याम्हेसिया ज्यान वंगु दु । फ्रान्सया स्वास्थ्य मन्त्रालयया कथं वंगु जुलाइ व जुनय् जक १,४३५ म्हेसिया ज्यान वंगु खः ।स्वास्थ्यमन्त्री यानएस बुएजां फ्रेञ्च रेडियो लिसे खँ ल्हासें सीपिं मध्ये बछि ७५ दँ स्वयां थकालिपिं जूगु खँ धाःगु दु ।                                                         तर इलय् हे सावधानी नालेफुगुलिं सन् २००३ य् युरोपय् तसकं तान्वया सीपिनि ल्याःया तुलनाय् १० गुणां म्हो यायेफुगु खँ नं वय्कलं धयादीगु दु ।वंगु जुनय् फ्रान्सय् आःतकया हे दकलय् उच्च तापक्रम कथं ४६ डिग्री सेल्सियस मापन याःगु खः । अथे जुलाईलय् राजधानी पेरिसया तापमान ४२.६ डिग्री थ्यंगु खः । स्वास्थ्य मन्त्रालयया कथं जनु २४ निसें जुलाई ७ तकया दुने ५६७ म्हेसिया ज्यान वंगु खःसा मेपि ६८६ म्हेसिया ज्यान जुलाई २१ निसें २७ दुने वंगु खः । थुपिं मध्ये झिम्ह ज्या यानाच्वं थासय् हे सीगु खः ।गर्मीया इलय् फ्रान्सया थीथी शहरय् रेड अलर्ट जारी याःगु खः । गर्मी पाखें बचे जुइगु निंतिं उगु इलय् यक्व धयाथें स्कुल बन्द यानाः सार्वजनिक सभा समारोह यायेत तकं पंगु खः । सर्वसाधारणया सुविधाया निंतिं ततःधंगु पार्क व स्वीमिङ पुलयात खुला याःगु खः । अथेहे पेरिसया थीथी नगरपालिकां भवन ख्वाउँकेगु निंतिं कुल रुम तकं व्यवस्था याःगु खः ।फ्रान्सया लिसें बेलायत, बेल्जियम, जर्मन, लक्जम्बर्ग व नेडरल्यान्ड थेंज्याःगु देशय् नं थ्व इलय् दकलय् अप्वः तापमानया रेकर्ड जूगु दु ।"
https://nepalbhasatimes.com/26667,अन्तर्राष्ट्रिय,११४० कछलाथ्व पुन्हि,हंगकंगय् प्रदर्शनय् गोली प्रहार,हंगकंगय् सोमवाः सुथय् जूगु विरोध प्रदशैनय् प्रहरीं गोली कयेकूगु दु । फेसबुकय् जुयाच्वंगु प्रत्यक्ष प्रसारणय् छम्ह प्रहरी अधिकृतं सतक बन्द यानाच्वंम्ह छम्ह प्रदर्शनकारीयात ख्याये न्ह्यः बन्दूक लिकाःगु खनेदुगु खः । ख्वाः त्वपुयातःम्ह मेम्ह छम्ह प्रदर्शनकारीयात उम्ह अधिकृतं म्हय् गोलीं कयेकूगु खः ।                                                         झडप जुयाच्वंगु इलय् प्रहरीं मेगु निगू राउण्ड नं गोली कयेकूगु भिडियोय् खनेदुगु खःसां उगु गोली सुयातं लाः कि मलाः धयागु धाःसा स्पष्ट खनेमदुगु खः । गोलीं लाःम्ह मनूया अपरेशन जुयाच्वंगु व वयागु अवस्था गम्भीर दुगु खँ वयात उपचार यानाच्वंगु अस्पतालं धाःगु दु । वंगु जून महिनाय् विरोध प्रदर्शन सुरु जुइधुंकाः हंगकंगय् थुकथं गोलीं कयेकूगु थ्व स्वक्वःखुसी खः । सोमवाः प्रदर्शनकारीतय्सं उत्तरपूर्वी क्षेत्रया साइ वान होया सतक बन्द यायेगु कुतः याःगु खः । प्रदर्शनया झ्वलय् हंगकंगया थीथी थासय् झडप जुयाच्वंगु समाचार नं पिहां वयाच्वंगु दु । अनलाइनय् तयातःगु छगू भिडियाय् छम्ह प्रहरीं सिइकचायेकं हे प्रदर्शनकारीत च्वनाच्वंथाय् मोटरसाइकल न्याकः यंकूगु नं खनेदुगु खः । मेखे चाइनिज विश्वविद्यालयय् प्रदर्शनकारीतय्सं अप्पां कयेकेवं प्रहरीं नं रबरया गोली कयेकूगु दु । गुलिखे थासय् प्रहरीं अश्रुग्यास नं कयेकूगु खः ।
https://nepalbhasatimes.com/24965,अन्तर्राष्ट्रिय,  ,मूल पुजारी रोबोट !,"मानव यन्त्र अर्थात रोबोट । थुकिया बारे झीसं आपालं न्यना तयागु दु । रोबोट छगू अज्याःम्ह मानव यन्त्र खः, गुम्हेसिनं मनुखं थें हे माःगु सकतां ज्या यायेफु । रोबोटं थथे यात, रोबोटं अथे यात । अज्याःम्ह रोबोट दयेकल, थज्याःम्ह रोबोट दयेकल । रोबोटं आः थज्याःगु ज्या याइ, अज्याःगु ज्या याइ धइगु समाचार झीसं यक्व हे न्यना वयाच्वनागु खः ।                                                         थ्व हे झ्वलय् आः देगलय् पुजारीया थाय् नं रोबोटं कयाहःगु दु । प्रविधिया जगतय् विश्वय् हे न्ह्यःने लानाच्वंगु जापानया छगः प्यसः दँ स्वयां पुलांगु बौद्ध देगःया मू पुजारीया रुपय् रोबोटयात नियुक्त याःगु दु । खतुं रोबोटयात पुजारी नियुक्त याःगु विषयय् छुं विवाद नं ब्वलंगु खःसां उकियात कायम हे याःगु दु । जापानया क्योटोया कोदाइजी देगलय् रोबोटयात पुजारी नियुक्त याःगु खः । छम्ह वयस्क व्यक्तिया आकारय् दुम्ह रोबोट पुजारीं थ्व हे दँनिसें देगलय् थःगु ज्या न्ह्याकूगु खः । थुम्ह पुजारी रोबोटं द्यःयाथाय् वइपिं भक्तजनतय्त दया व करुणाया सन्देश बीगु ज्या याइसा देगलय् च्वंपिं मेमेपिं मानव पुजारीं थ्व हे रोबोट पुजारीया सहयोगीकथं ज्या यानाच्वंगु दु । देगःया छम्ह पुजारी थेनसे गाटों थ्व रोबोट गबलें मसीगु व ईनापनापं छुं सुधार जुया वनाः हिउपाः नं वइगु विश्वास याःगु दु । थुम्ह रोबोट ओसाका विश्वविद्यालयया नांजाःम्ह रोबोटिक्सया पुचलं १० गू लाखय् निर्माण याःगु खः ।  "
https://nepalbhasatimes.com/26607,अन्तर्राष्ट्रिय,११४० कछलाथ्व त्रयोदशी ,मस्जिदया गुम्बज हिन्दूतय्त बीगु फैसला,"भारतया सर्वोच्च अदालतं बाबरी मस्जिदया गुम्बज दुगु थाय् हिन्दू पक्षयात बीगु फैसला न्यंकूगु दु । अदालतं सुन्नी मुस्मां वक्फ बोर्डयात मस्जिद दयेकेगु निंतिं न्यागू एकड जग्गा उपलब्ध याकेत नं धाःगु दु । न्याम्ह न्यायाधीशतय् इजलासं सर्वसम्मतं फैसला यासें स्वला दुने छगू ट्रस्ट दयेकेत धाःगु दु ।                                                         सन् १९९२ य् मस्जिद थुनेधुंकाः छगू दशक न्ह्यः सन् २००२ पाखे थ्व विवाद इलाहाबादया उच्च न्यायालय् दर्ता जूगु दु । सेप्टेम्बरय् २०१० वःगु फैसला कथं धाःसा विवादति २.७७ एकड जमिन बराबर स्वंगू ब्वय् ब्वथलेमाःगु खः । उबलय् अदालतं उगु जग्गा स्वंगू ब्वय् ब्वथलाः मुस्मांतय्त छगू, हिन्दूतय्त छगू व मेगु छगू हिन्दू सन्यासीतय् सम्प्रदाय निर्मोही अखडायात बीमाःगु आदेश याःगु खः । तर हिन्दू व मुस्मां निगुलिं पक्षं निगुलिं थुकिया विरुद्ध सर्वोच्चय् पुनरावेदन तःगु खः ।सर्वोच्चया शनिवाःया फैसलाय् भारतीय पुरातत्व सर्वेक्षणया छगू प्रतिवेदनय् राम मन्दिरया अवशेष थुनातःगु बाबरी मस्जिद क्वय् लूगु खँ धाःगु दु । ताःई न्ह्यव निसें प्रतिक्षा यानाच्वंगु थ्व तसकं विवादास्पद धार्मिक स्थल अयोध्या बारे शनिवाः सुथय् सर्वोच्च फैसला याःगु खः । राममन्दिर–बारी मस्जिद विवाद बारे पीन्हु तक जूगु सुनवाई वंगु १६ अक्टोवरय् क्वचाःगु खः ।फैसला जुइगु क्वःछिइवं अधिकारीतय्सं शान्तिया निंतिं इनाप याना वयाच्वंगु खः । उत्तर प्रदेशय् हजारौं प्रहरी व अर्धसैनिक दस्ता तैनाथ यानातःगु दु । हिंसा जुइफुगु आशंका फैसला जुइ न्ह्यव हे शुक्रवाः सयौं मनूतय्त ज्वंगु खः । सन् १९९२ य् जूगु थ्व थाय्या विवादय् हिन्दू मुस्मांतय् दथुइ जूगु दंगाय् निद्वलं मल्याक मनूतय् ज्यान वंगु खः ।"
https://nepalbhasatimes.com/25076,अन्तर्राष्ट्रिय,  ,बेलायती प्रमया प्रस्ताव हाकनं अस्वीकार,लन्दन – बेलायती प्रधानमन्त्री बोरिस जोनसनया मेगु छगू प्रस्तावया अनया संसदं अस्वीकार याःगु दु । बेलायती प्रम जोनसनया बेलातय् आम निर्वाचन यायेगु सम्बन्धी प्रस्ताव अस्वीकार याःगु खः । प्रम जोनसनं निक्वःखुसी संसदय् उगु प्रस्ताव यंकूगु खःसा निक्वःखुसी नं सांसदतय्सं उकियात अस्वीकार याःगु खः ।                                                         बेलायती प्रम जोनसनं तःगु प्रस्ताव स्वीकृत यायेत अनया क्वय्या संसदया ४३४ मत दयेमाःगु खः । तर प्रधानमन्त्रीया प्रस्तावया पक्षय् २९३ मत जक कुतुं वःगु खः । थ्व आवश्यक मत स्वयाः तसकं म्हो खः । अनया विपक्षी सांसदतय्सं थ्व स्वयां न्ह्यः नं बेलायत युरोपेली युनियनं पिहां वयेगु ब्रेक्जिट सम्झौता सम्बन्धी प्रस्तावयात नं अस्वीकार याःगु खः । विपक्षी सांसदतय्सं ब्रेक्जिट सम्झौता न्ह्यःने यंकेगु सम्बन्धी कानुन पारित यायेत धासें दबाव नं बिया वयाच्वंगु दु । तर प्रधानमन्त्री जोनसनं थः कानुनी प्रक्रियाकथं हे न्ह्याः वनेगु प्रतिक्रिया नं बिया वयाच्वंगु दु ।  
https://nepalbhasatimes.com/26292,अन्तर्राष्ट्रिय,  ,कुर्दतय्त पनेत टर्कि व रुस दथुइ सहमति,येँ – कुर्द फौजयात टर्किलिसे स्एवाःगु सिरियाया सीमा क्षेत्रं तापाक तयेगु ताः तयाः टर्कि व रुस दथुइ छगू सहमति जूगु दु । टर्किया राष्ट्रपति रेजेप ताइयिप एर्दोआन व रुसया राष्ट्रपति भ्लादिमिर पुटिन दथुइ सहलह लिपा उगु सहमति जूगु खः । थ्व सहमतियात निगुलिं देशं ऐतिहासिक धाःगु दु ।                                                         टर्किं कुर्द लडाकुतय्त लिना छ्वयेगु व सीमावर्ती लागाय् छगू सुरक्षित क्षेत्र दयेकेगु धकाः उत्तरी सिरियाय् आक्रमण याःगु खः ।रुस सिरियाया राष्ट्रपति बशर अल असदया समर्थक खः । टर्किया आक्रमण लिपा रुसं सिरियाय् जूगु विदेशी हस्तक्षेपय् चिउताः प्वंकूगु खः । आःया सहमति लिपा टर्कि व रुसं सीमाय् मंकाः गस्ती याइगु जूगु दु । निवाः न्ह्यव अमेरिकां आकाझाकां थः सेना उत्तर सिरियां लित यंकेवं उत्पन्न जूगु परिस्थिति दथुइ टर्कि व रुस दथुइ थ्व सहमति जूगु खः । थ्व सहमतिं थुगु क्षेत्रय् टर्कि व रुसया प्रभाव बल्लाकीगु अनुमान विश्लेषकतय्सं याःगु दु । थ्व सहमति जूगु छुं ई लिपा टर्किं सिरियाय् हाकनं कारवाही यायेम्वाःगु खँ धाःगु दु । थ्वयां न्ह्यव टर्किं कुर्द फौजयात पिने छ्वयेगु धकाः छुं न्हिया निंतिं युद्धविराम नं याःगु खः ।टर्किं सिरियाया निगू सहर दथुइ १२० किलोमिटर ताःहाकःगु ब्व थःगु नियन्त्रणय् कयातःगु दु । थुकियात सुरक्षित क्षेत्रय् दयेकाः थौंकन्हय् टर्किइ च्वनाच्वंपिं थ्यंमथ्यं २० लाख शरणार्थीतय्त थन तयेगु योजना दयेकाच्वंगु दु । रुसं निगुलिं पक्ष दथुया द्वन्द्व मदयेकाः टर्किया उगु योजना कार्यान्वयन याकेगु निंतिं सहमति प्वंकूगु खः । निगुलिं देशं पितबिउगु विज्ञप्तिइ मन्बिज व ताल रिफात नगरपाखें कुर्द फौज चिइकेगु खँ न्ह्यथनातःगु दु । कुर्द पक्षं धाःसा थ्व सहमति बारे छुं टिप्पणी याःगु मदुनि । कुर्द फौज टर्कि व सिरियाया सीमा लिक्क मवःगु आश्वास्त यायेगु योजना कथं रुस व टर्किं उत्तर सिरियाया छुं भूभागय् बुधवाः निसें मंकाः गस्ती सुरु याःगु खः । थ्व सहमतियात कयाः सिरियाया राष्ट्रपति असदं रुसी राष्ट्रपति पुटिनयात सुभाय् बिउगु खँ क्रेमिलनं धाःगु दु । असदं रुसं याःगु सहमतिइ पूवंक ग्वाहालि याइगु खँ धाःगु दु ।
https://nepalbhasatimes.com/26525,अन्तर्राष्ट्रिय,११४० कछलाथ्व अष्टमी,दिल्लीइ जोरविजोर प्रणाली,भारतया राजधानी न्हू दिल्लीइ सोमवाः निसें सवारी साधन चले यायेत जोर विजोर प्रणाली लागू याःगु दु । दिल्ली न्यनाच्वंगु तच्वःगु प्रदूषणया कारणं थ्व जोर विजोर प्रणाली लागू याःगु खः । सवारी साधनं पिहां वइगु कुं यानाः प्रदूषण अप्वयेकाच्वंगु धासें दिल्ली सरकारं थ्व निर्णय याःगु खः ।                                                         दिल्लीया मुख्यमन्त्री अरबिन्द केजरीवालं वातावरण प्रदूषण पनेगु निंतिं सरकारं यानाच्वंगु कुतलय् ग्वाहालि यायेत सकल नागरिकतय्त इनाप यानादीगु खः । दिल्लीइ छुं ई न्ह्यवनिसें तसकं वायु प्रदूषण अप्वयाच्वंगु दु । प्रदूषण अप्वःगुलिं दिल्ली सरकारं ५० लाख मास्क इनाच्वंगु दुसा मंगलवाः तक फुक्क स्कुल बन्द याकेधुंकूगु दु । मुख्यमन्त्री केजरीवालं राजधानीइ प्रदूषण अप्वःगुलिं थुकी योगदान बीत निजी सवारी साधन (कार) छ्यलीपिंसं ‘कारपुलिङ्ग’ यायेत इनाप यानादीगु दु । वय्कलं थःगु व थः मस्तय् स्वास्थ्यया निंतिं नियम पालना यायेत धयादीगु दु । मेखे जोरविजोर प्रणालीयात धाःसा केन्द्र सरकारय् नेतृत्व यानाच्वंगु भारतीय जनता पार्टी व प्रतिपक्षी दल भारतीय राष्ट्रिय कांग्रेसं धाःसा विरोध याःगु दु ।
https://nepalbhasatimes.com/24709,अन्तर्राष्ट्रिय,  ,आसामय् १९ लाख मनूत राज्यविहिन,एजेन्सी – भारतया पूर्वउत्तर राज्य आसामय् १९ लाखं मल्याक मनूत छक्वलं राज्यविहिन जूगु दु। आसामय् शनिवाः सुथय् जारी याःगु राष्ट्रिय नागरिक रजिस्टर (एनआरसी)या अन्तिम सुचीइ १९ लाखं मल्याक मनूतय् नां दुमथ्यायेवं उपिं राज्यविहिन जूवंगु खः ।                                                         थ्व धलखय् १९७१ मार्च २४ स्वयां न्ह्यव हे आसामय् वयाः च्वनाच्वंगु धयागु प्रमाणित जूपिं मनूतय् जक नां धलखय् दुथ्याकातःगु दु। थ्व न्हिया कन्हय् कुन्हु निसें बंगलादेशं पाकिस्तानपाखें स्वतन्त्र जूगु घोषणा याःगु खः । आः जारी याःगु एनआरसीइ मुक्कं स्वंगू करोड ११ लाख मनूतय् जक नां दुथ्यानाच्वंगु दु। थुकी नां दुमथ्याःपिंस. १२० न्हु दुने अपिल यायेदइ । तर छु कारवाही जुइ धयागु धाःसा अझं स्पष्ट मदुनि । भारतं अवैध बंगलादेशी आप्रवासी छुटे यायेत थ्व प्रक्रिया आवश्यक जूगु तर्क तयाच्वंगु दु । मेखे थ्व प्रक्रियां आसामया अल्पसंख्यक जातीय समुदाययात लक्षित याःगु द्वपं नं लानाच्वंगु दु। थ्वयां न्ह्यव नं विदेशी जूगु शंकाय् झिद्वलं मल्याक मनूतयत् ज्वनाः राज्यया जेलय् दयकातःगु अस्थायी शिविरय् तयातःगु दु । उमित तत्कालिन देश निकाला याइगु सम्भावना धाःसा मदुनि ।थुकी नां दुमथ्याःपिं दथुइ धाःसा आः त्रास ब्वलनाच्वंगु दु ।
https://nepalbhasatimes.com/26241,अन्तर्राष्ट्रिय,  ,जापान सम्राटया गद्दी आरोहण,येँ – जापानया सम्राट नारुहितों छगू भव्य समारोह दथुइ राजगद्दी आरोहण यानाबिज्याःगु दु । वसपोलया अबु अकिहितों राजगद्दी परित्याग यायेवं ५९ दँया नारुहितो वंगु मे महिनाय् जापानया सम्राट जुयाबिज्याःगु खः । पुलांम्ह सम्राट अकिहितों नं कायया राजगद्दी आरोहण समारोहय् उपस्थित जुयाबिज्याःगु खः ।                                                         थीथी परम्परागत विधि दथुइ नारुहितों औचापरिक रुपं गद्दी आरोहण यानाबिज्याःगु खः ।जापानय् छुं न्हि न्ह्यव वःगु समुद्री वाःफय् हगिबिसया कारणं धनजनया क्षति जूगुपिं पीडितपिंत सहानुभूति प्रकट यायेगु निंतिं राजगद्दी आरोहणया इलय् ग्वसाः ग्वयेगु तयारी यानातःगु शोभायात्रा धाःसा स्थगित याःगु दु । हगिबिस वाफसय् लानाः थ्यंमथ्यं ८० म्हेसिया ज्यान वनेधुंकूगु दु ।समारोहय् सम्राटपिंसं विशेष अवसरय् पुनिगु परम्परागत वसः पुनाः नारुहितो साढे ६ फिट तजाःगु ताकामिकुरा राजगद्दीइ च्वनाबिज्याःगु खः । अन वसपोलं छगू लिखित भाषण ब्वँसें राष्ट्र व जनताया एकताया प्रतीकया रुपय् थःगु उत्तरदायित्व वहन यायेत संविधान कथं ज्या यायेगु धासें शपथ ग्रहण यानाबिज्याःगु खः । उगु समारोहय् वसपोलया जहान सामाज्ञी मासाको लिक्कसं मेगु हे गद्दीइ च्वनाबिज्याःगु खः । वसपोलं झिंनिबः दुगु वसः पुनाबिज्याःगु खः । समारोहय् प्रधानमन्त्री शिन्जो आबें सम्राटयात भिंतुना बिसें संबोधन यानादीगु खः । थ्व लिपा वय्कःया नेतृत्वय् उपस्थित सकसिनं ‘बान्जाई’ अर्थात सम्राट चिरायु जुइमा धकाः नारा थ्वयेकूगु खः । थुगु समारोहय् बेलायतया राजकुमारी लिसें थीथी देय्या प्रतिनिधिपिं नं उपस्थित जूगु खः । ज्याझ्वलय् नेपाःपाखें राष्ट्रपति विद्यादेवी भण्डारीं नं ब्वति काःगु खः । जापानय् संवैधानिक राजतन्त्र दुसा अन सम्राटया भूमिका आलंकारीक जक जुइ ।
https://nepalbhasatimes.com/26211,अन्तर्राष्ट्रिय,  ,काश्मिरय् भारत–पाकिस्तान दथुइ गोलावारी,काश्मिर सीमाय् गोलावारी जुइवं भारत व पाकिस्तान दथुइ हाकनं तनाव तच्वःगु दु । निगुलिं देशं वं वयात वं वयात गोली कयेकूगु द्वपं बियाच्वंगु दु । थ्व घटनाय् निखेरं सैनिक व गैरसैनिक नागरिक सीगु खँ धाःगु दु । निगुलिं पक्षं वं वयात वं वयात युद्धविराम भंग याःगु व थःपिंसं प्रतिकार यानागु दावी यानाच्वगु दु ।                                                         भारत प्रशासित काश्मिरय् संविधानं बियातःगु विशेषाधिकारयात भारतीय सरकारं खारेज यानाबीवं निगुलिं देय् दथुइ तनाव तच्वया च्वंगु दु । पाकिस्तानं भारतं याःगु निर्णय विरुद्ध अन्तर्राष्ट्रिय समर्थत चूलाकेगु कुतः यानाच्वंगु दु । भारत व पाकिस्तान निगुल देशं काश्मिरय् थःगु स्वामित्व दयेमाःगु दावी यानाच्वंगु दु । सन् २००३ य् काश्मिरय् युद्धविराम यायेगु सहमति जूगु खः । तर थुगुसी सुरु जुयाच्वंगु तनावं उगु सहमति जोखिमय् लाकूगु दु । सीमावर्ती कुपवारा जिल्लाया निगू गामय् आइतबार गोलावारी जूगु खः । तर निगुलिं पक्षं फरक फरक खँ धयाच्वंगु दु । पाकिस्तानं गैरसैनिकतय्त लक्षित याःगु द्वपं भारतं बियाच्वंगु दु । भारतया कथं पाकिस्तानं कयेकूगु गोलीं छम्ह सर्वसाधारण सीगु दुसा स्वम्ह घाःपाः जूगु दु ।भारतया सेनाप्रमुख विपिन राउतं भारतीय पक्षं लडाकुतय्त लक्षित यानाः प्रतिकार याःबलय् म्होतिं नं खुम्ह पाकिस्तानी सैनिक सीगु व स्वंगू शिविर नष्ट जूगु खँ सञ्चार माध्यमयात धाःगु दु । मेखे पाकिस्तानी सेनाया प्रवक्ता असिफ गफूरं भारतं युद्धविराम भंग याःगु व नियतवश गैरसैनिकतय्त लक्षित याःगु द्वपं बिउगु दु । वय्कलं नं थःपिनि प्रतिकारय् भारतीय सैनिकया ज्यान वंगु व मेपिं घाःपाः जूगु खँ धाःगु दु ।
https://nepalbhasatimes.com/24110,अन्तर्राष्ट्रिय,  ,काश्मिरय् प्रदर्शन जूगु दावी,"भारतीय सरकारं भारत प्रशासित काश्मिर राज्यया विशेषाधिकार खारेज यानाः केन्द्र प्रशासित यायेवं वंगु शुक्रवाः राजधानी श्रीनगरय् प्रदर्शन जूगु दु । श्रीनगरय् प्रदर्शन जूगु खबर अलजजिरा, न्यूयोर्क टाइम्स, वाशिंगटन पोस्ट थेंज्याःगु समाचार संस्थातय्सं प्रकाशन याःगु खः । भारतं काश्मिरय् केन्द्रीय शासन लागू यायेवं अनया संचार माध्यमयात हे बन्द यानातःगु दु ।                                                         अथे जूगुलिं काश्मिरय् छु जुयाच्वन धयागु खँ बांलाक पिहां वयाच्वंगु मदुनि । सरकारं काश्मिरया टेलिफोन, इन्टरनेट फुक्कं बन्द यानातःगु दु । अलजजिरा, न्यूयोर्क टाइमस, वाशिंगटन पोस्टय् पिहां वःगु समाचार कथं प्रदर्शनकारीतय्त नियन्त्रणय् कायेगु निंतिं सुरक्षाकर्मीतय्सं अश्रु ग्यास कयेकूगु दुसा हवाइ फायर नं याःगु दु । प्रदर्शनकारी व सुरक्षाकर्मी दथुइ जूगु झडपय् लानाः तःम्ह हे प्रदर्शनकारी घाःपाः नं जूगु दु ।विदेशी पत्रिकाय् काश्मिरय् प्रदर्शन सुरु जूगु समाचार पिदनाच्वंबलय् भारतीय मिडियाय् धाःसा काश्मिरया स्थिति सामान्य जूगु दावी यानाच्वंगु दु । भारतीय मिडियातय्सं धाःसा काश्मिरया स्थिति शान्तिपूर्ण दुगु खँ धयाच्वंगु दु । विदेशी पत्रिकातय्सं काश्मिरय् विदेशी पत्रकार व संचार सुविधायात प्रतिबन्ध तयातःगु खँ धाःगु दु । कतारं प्रशारण जुइगु अल जजिरां थःपिंके शुक्रवाः जूगु विरोध प्रदर्शनया भिडियो फुटेज दुगु खँ धाःगु दु । अल जजिरया कथं श्रीनगरय् शुक्रवाः नमाज ब्वने क्वचायेवं प्रदर्शन सुरु जूगु खः । थुकी हजारौं प्रदर्शनकारीतय्सं कफ्यू आदेशयात त्वाःल्हासें श्रीनगर मू नगरपाखे न्ह्याःवंगु खः । प्रदर्शनकारीतय्सं हाकुगु ध्वाँय् ब्वयेकाः ‘वी वान्ट फ्रिडम’, ‘अनुच्छेद ३७० खारेज याःगु स्वीकार मदु’ धयागु ब्यानार ज्वनावःगु खः । भारतया केन्द्रीय सरकारं वंगु सोमवाः जम्म काश्मिरयात विशेष दर्जा बीगु संविधानया अनुच्छेद ३७० खारेज यासें थ्व राज्ययात हे निगू ब्वय् ब्वथलाः केन्द्रीय शासन लागू याःगु खः । काश्मिरय् केन्द्रीय शासन लागू यायेगु भारतीय सरकारया निर्णय विरुद्ध पाकिस्तानया कराची शहरय् नं शुक्रवाः प्रदशृन जूगु खः । उगु प्रदर्शनय् भारतीय प्रधानमन्त्री नरेन्द्र मोदीयात आतंकवादी धासें मोदीया पुतला नं च्याकूगु खः ।"
https://nepalbhasatimes.com/23972,अन्तर्राष्ट्रिय,  ,काश्मिरय् छु जुयाच्वन सुनां मसिउ,"भारत सरकारं भारत प्रशासित जम्मू कश्मिरयाके दयाच्वंगु संवैधानिक विशेष अधिकारयात खारेज यानाबीधुंकाः थुगु क्षेत्रय् अझं तनावग्रस्त जुयाच्वंगु दु । थ्व राज्य म्हिगः नं पूवंक धयाथें बन्द जुल । विशेषाअधिकार खारेजया घोषणाया इलय् केन्द्र सरकारपाखें चानाबिउगु टेलिफोन नेटवर्क व इन्टरनेट अझं चायेकूगु मदुनिसा दशौं हजार सैनिकतय्सं अनया लँय् गस्ती यानाच्वंगु दु ।                                                         केन्द्र सरकारं विशेषाधिकार खारेज यानाबिइवं काश्मिरय् तःधंगु विरोध जुइगु अनुमान यानातःगु खःसां आः सञ्चार माध्यम हे बिच्छेद यानातःगुलिं अनया जनतां गुकथं प्रतिक्रिया बियाच्वन धयागु सीके मफयाच्वंगु दु ।सरकारं विशेषाधिकार खारेजया घोषणा याये न्ह्यव हे अनया मुख्यमन्त्रीलिसें मेमेपिं स्थानीय नेतातय्त उमिगु हे छेँय् नजरबन्दय् तःगु खः । बिबिसीं स्थानीय संवाददातायात उद्ढृत यासें धाःकथं स्थानीय मनूतय्सं राज्यया मेथाय् छु जुयाच्वन धयागु छुं सिइके तकं फयाच्वंगु मदु । देय्या मेमेगु भागय् च्वनाच्वंपिं व विदेशय् च्वनाच्वंपिं काश्मिरीतय्सं नं थः छेँजःपिं लिसे स्वापू तये फयाच्वंगु मदु, गुकिं यानां उपिं नं चिन्तित जुयाच्वंगु दु । दिल्लीइ च्वंगु काश्मिरी विद्यार्थीतय्सं छगू समाचार पत्रलिसे खँल्हासें थःपिंसं थः परिवारया अवस्था सिइकेगु निंतिं स्थानीय प्रहरीइ स्वापू तयेगु कुतः यानागु खःसां असफल जूगु खँ कन ।भारत प्रशासित काश्मिरया अप्वःथें बासिन्दातय्सं काश्मिरयात संविधानं हे बियातःगु विशेष दर्जाया कारणं हे जक थ्व थाय् भारतया छगू ब्व जूगुया औचित्यपूर्ण कारण खः धयागु तायेकी । आः थ्व प्रावधान हे चिइकेवं भारतया सत्तारुढ दल बिजेपीं उगु क्षेत्रलिसे दिल्लीया स्वापू हे हिलाबिउगु दु ।सोमवाः भारतया गृहमन्त्री अमित शाहं संसदय् धारा ३७० खारेज यायेगु घोषणा याये स्वयां छुं ई न्ह्यवनिसें अन दशौं हजार थप सैनिक परिचालन यायेवं थन उबलय् निसें तनाव ब्वलना वयाच्वंगु खः । उबलय् हे स्थानीयवासीतय्सं स्थिति अझ स्यना वनेफुगु शंका यानाः महिनौ तक गाक्क नयेगु व अत्यावश्यक सामान मुंकेगु सुरु याये धुंकूगु खः ।सरकारं थ्व घोषणा यायेगु इलय् सञ्चार माध्यम बन्द यायेगु निंतिं प्रहरीतय्त न्हापा हे सेटलाइट फोन उपलब्ध याकूगु खः । आः सञ्चार माध्यमय् तयातःगु प्रतिबन्ध गुबलय् चिइकी धयागु सीमदुनिसां मनूतय्त वये वने यायेत धाःसा बियाच्वंगु दु । लोकसभाय् चकाचर्की भारतया गृहमन्त्री अमित शाहं संसदया क्वय्या सदन लोकसभाय् जम्मु काश्मिर राज्य पुनर्गठन विधेयक न्ह्यब्वयादीगु दु । राज्य सभाय् सोमवां हे न्ह्यब्वःगु उगु विधेयकय् जम्मु कश्मिर राज्ययात निगू केन्द्र शासित प्रदेशय् ब्वथलेगु प्रस्ताव यानातःगु दु । च्वय्या सदन राज्यसभाय् थें हे लोकसभाय् नं थ्व विधेयकया पक्ष व विपक्षय् तच्वःगु बहस जूगु दु । विपक्षी दल कांग्रेसया सांसद मनिष तिवारीं मोदी सरकारं जम्मु काश्मिरयात विभाजित यायेग निर्णय संविधान अःखः याःगु द्वपं बियादीगु दु । वय्कलं जम्म काश्मिरया विधान सभाया अनुमति मदयेकं थ्व सम्भव जुइ फइमखु । वय्कलं धयादीगु दु, ‘भारतया संविधानय् अनुच्छेद ३७० जक मखु, ३७१ नं दु । गुकिं पूर्वाेत्तर राज्ययात स्वायत्तता बियातःगु दु । मोदी सरकारया थ्व ज्यां लिपा वनाः मेमेगु राज्यय् नं राष्ट्रपति शासन लागू यानाः अनया स्वायत्तता खासे यायेफइगु सन्देश बिउगु दु ।’"
https://nepalbhasatimes.com/24010,अन्तर्राष्ट्रिय,  ,सुष्मा स्वराज मन्त,भारतया पुलांम्ह विदेशमन्त्री सुष्मा स्वराज मंगलवाः चान्हय् मन्त । वय्कः ६७ दँ दुम्ह खः । स्वराज आकाझाकां उसाँय् मदयेवं मंगलवाः हे अल इन्डिया इन्स्टिच्यूट अफ मेडिकल साइन्सेस (एम्स)य् भर्ना याःगु खः । मंगलवाः बहनी ९ बजे तक टिभि स्वयाच्वनादीम्ह वय्कः आकाझाकां म्हमफया वंगु खः ।                                                         थ्वयां न्ह्यव वय्कलं न्हिनय् छगू ट्विट यासें सरकारं संविधानया धारा ३७० खारेज यानाः काश्मिरया विशेषाधिकार खारेज याःगु खँय् भारतीय प्रधानमन्त्री नरेन्द्र मोदीया सहसिक पलाः धकाः बधाइ बियादीगु खः । वय्कःयात आकाझाकां कार्डिएक अरेस्ट जूगु खँ धाःगु दु । आकाझाकां कार्डिएक अरेस्ट जुयाः मुटुया धडकन गडबड जुयाः वय्कः मदुगु खँ चिकित्सकतय्सं धाःगु दु । वय्कः विदेशमन्त्री जुया च्वनादीबलय् हे म्हं मफयाच्वंम्ह खः । अथे जूगुलिं वय्कलं स्वास्थ्यया कारण क्यनाः सन् २०१९ या लोकसभाया चुनाव नं मल्वाःगु खः । विदेशमन्त्री जुयाच्वनादीबलय् वय्कः वाकपटुता व भाषण कलाया कारणं तसकं चर्चाय् वयाच्वनादीम्ह खः । वय्कः नेपाःया प्रधानमन्त्री केपी ओलीलिसे नं बांलाःगु स्वापू दुम्ह खः । प्रधानमन्त्री केपी ओलीं स्वराज मदुगु खँय् छगू ट्विट यासें दुःख प्वंकूगु दु । वय्कलं थःगु ट्विटय् स्वराजं थःत किजा धकाः सम्बोधन याइगु खँ न्ह्यथनादीगु दु । भारतया विदेश मन्त्री जूम्ह स्वराज इन्दिरा गान्धी धुंकाःया छम्हयां छम्ह जक मिसा नेतृ खः । विदेशमन्त्री जुयाच्वंगु इलय् स्वराज ट्विटर तसकं सक्रिय जुयाच्वनादीम्ह खः ।
https://nepalbhasatimes.com/23928,अन्तर्राष्ट्रिय,  ,अमेरिकाय् निगू बन्दूक आक्रमण,टेक्सासय् २० म्ह व   ओरेगनय् ९ म्हेसिया ज्यान वन                                                          अमेरिकाया निगू बिस्कं बिस्कं थासय् जूगु बन्दूक आक्रमणय् लानाः २९ म्हेसिया ज्यान वंगु खः । अमेरिकाया ओरेगन व टेक्सस राज्यय् थ्व आक्रमण जूगु खः । लिपांगु आक्रमण ओरेगनया डेटनय् च्वंगु छगू बारय् जूगु खः । थ्व आक्रमणय् लानाः गुम्ह सीगु खःसा झिंखुम्ह घाःपाः जूगु खः । थन बारय् आक्रमण याःम्ह छम्ह आक्रमणकारी नं प्रहरीया कारवाहीलय् सीगु खँ धाःगु दु । थ्वयां छुं ई न्ह्यव जक टेक्सासया एल पासोय् जूगु थज्याःगु हे प्रकृतिया छगू आक्रमणय् लानाः २० म्हेसिया ज्यान वंगु खः । टेक्सासया मेक्सिकोया सीमा लिक्क लाःगु वालमार्टया शपिङ्ग मलय् छम्ह बन्दूकधारीं लाथेपाथे गोली कयेकूगु खः । थ्व आक्रमण याःम्ह २१ दँया छम्ह ल्याय्म्हयात धाःसा प्रहरीं ज्वंगु दु । ज्वंम्ह उम्ह ल्याय्म्ह एल पासो स्वयां थ्यंमथ्यं १०४६ किलोमिटर तापाक च्वंगु ड्यालस शहरया वासिन्दा जूगु खँ धाःगु दु । थ्व आक्रमणकारीया नां प्याट्रिक क्रुसिअस जूगु खँ धाःगु दु ।डेटनय् धाःसा गस्ती वनाच्वंपिं प्रहरीं आक्रमणकारीयात स्यानाबिउगु खः । थन गोली चले जूगु छुं ई लिपा हे प्रहरी थ्यंगु खः । थन आक्रमण याःम्ह आक्रमणकारीया बारे धाःसा पूवंक जानकारी वःगु मदुनिसा थुपिं निगुलिं आक्रमणय् उद्देश्य छु खः धयागु नं सीमदुनि । सामाजिक सञ्जालय् पिंहावःगु भिडियोय् डेटनया ई फिफ्थ स्ट्रिटय् च्वंगु नेड पेपर्स बारय् आक्रमणकारीं दर्जनौं गोलीं कयेकूगु खनेदु । टेक्सासय् जूगु घटनाय् मेक्सिकोया स्वम्ह नागरिक नं सीगु खः । मेक्सिकोया राष्ट्रपतिं ट्विटरमार्फत थ्व घटनाय् मेक्सिकोया स्वम्ह नागरिक सीगु व खुम्ह घाःपाः जूगु जानकारी बिउगु दु । छवाः न्ह्यव जक अमेरिकाया क्यालिफोर्नियाय् थज्याःगु हे आक्रमणया घटना जूगु खः । थुकी स्वम्हेसिया ज्यान वंगु खः । अमेरिकाय् छुं ई न्ह्यवनिसें थज्याःगु बन्दूक आक्रमणया घटना तच्वया वःगु दु । म्हिगः जूगु निगू घटना लिपा गुंगू थज्याःगु आक्रमण जुइधुंकूगु दु । थ्व घटनाय् लिपा अमेरिकाय् बन्दूक तयेदइगु कानूनयात कयाः तःधंगु प्रतिक्रिया वयाच्वंगु दु । बन्दूक तयेदइगु कानुनयात कडा यायेमाःगु माग तच्वया वःगु दु । तर अमेरिकी राष्ट्रपति डोनाल्ड ट्रम्पं धाःसा थुकी छुं प्रतिक्रिया बिउगु मदुनि ।
https://nepalbhasatimes.com/23901,अन्तर्राष्ट्रिय,  ,‘न्हूगु पारवाणिक सम्झौताय् रुस व चीन नं दयेमाः’,"अमेरिकी राष्ट्रपति डोनाल्ड ट्रम्पं न्हूगु पारमाणविक सन्धिइ रुस व चीनं नं हस्ताक्षर यायेमा धयागु थःगु चाहना दुगु खँ धयादीगु दु । थ्व विषयय् थःम्हं निगुलिं देय् लिसे खँ ल्हानागु व थ्व निगुलिं देय् तसकं उत्साहित दुगु खँ ट्रम्पं धयादीगु दु ।                                                         अमेरिकां रुस लिसेया पारमाणविक सन्धि औचापरिक रुपं त्वाःथलेगु निश्चित यायेधुंकाः न्हूगु अस्त्र होडबाजी सुरु जुइगु आशंका जुयाच्वंगु इलय् ट्रम्पया थ्व धापू वःगु खः । इन्टरमिडियट–रेन्ज न्युक्लियर फोर्सेस ट्रिटी आइएनएफ अमेरिकी राष्ट्रपति रोनाल्ड रेगन व तत्कालिन सोभियत संघया नेता मिखाइल गोर्भाचोभं सन् १९८७ य् हस्ताक्षर याःगु खः । थ्व सन्धिं ५०० निसें ५,५०० किलोमिटर तक प्रहार यायेफुगु क्षेप्यास्त्रय् प्रतिबन्ध तइ । तर अगस्ट २ लय् अमेरिकां थ्व सन्धि एकपक्षीय रुपं भंग याःगु खः । थ्व दँया सुरुइ अमेरिका व नेटों रुसं न्हूगु कथंया क्षेप्यास्त्र छ्यलाः थ्व सन्धि त्वाःथःगु द्वपं बिउगु खः । मस्कों धाःसा थुकिया खण्डन यानाच्वंगु खः । सन्धिपाखें लिचिले धुंकाः पारमाणविक अस्त्रया होडबाजीयात निस्तेज यायेगु योजना छु दु धकाः न्यंगु न्ह्यसलय् ट्रम्पं थःगु प्रशासन रुस लिसे परमाणु सम्बन्धी सहमतिया विषयय् सहलह यानाच्वंगु व थुकिं निगुलिं देय्यात छुं हद तक थज्याःगु ग्याःचिकु पाखें छुटकारा बीगु खँ धयादीगु दु । ‘झीसं छुं छगू विन्दुइ चीनयात नं समावेश यायेमाःगु जुइ’ वय्कलं धयादीगु दु, ‘थज्याःगु सहमति विश्वया निंतिं महत्वपूर्ण जुइ ।’ ‘थ्व विषयय् चीन तसकं उत्साहित खनेदु । रुसया अवस्था नं अज्याःगु हे दु, गुकिं छुं न छुं इलय् थ्व विषयय् सहमति जुइ धयागु जितः ताः’ सञ्चारकःमित लिसे खँ ल्हासें ट्रम्पं धयादीगु दु । रुसं ९ एम ७२९ क्षेप्यास्त्र थीथी थासय् तयार यानातःगु प्रमाण दुगु खँ अमेरिकां धया वयाच्वंगु खः । थ्व द्वपंयात नेटोया मेमेगु देशं नं समर्थन याःगु दावी अमेरिकाया दु । राष्ट्रपति ट्रम्प वंगु फेबु्रअरीइ रुसं थःगु पलाः लिमचिइकल धाःसा सन्धि त्वाःथलेगु ख्याच्वः बिउगु खः । थ्व हे ख्याच्वः कथं ट्रम्पं म्हीग सन्धि त्वाःथलागु घोषणा याःगु खः । रुस धाःसा अमेरिकी ख्याच्वः वयेवं हे थ्व सन्धिपाखें रुसया जिम्मेवारीयात निलम्बन यानागु घोषणा याःगु खः । अमेरिका व रुस दथुइ सन्धि त्वाःदयेवं संयुक्त राष्ट्र संघया महासचिव एन्टोनियो गुटेरेजं पारमाणविक युद्धया छगू ब्रेक त्वाःदलेत्यंगु प्रतिक्रिया बियादीगु दु । ‘थुकिं क्षेप्यास्त्रया खतरा म्हो याइगु मखुकि झन अप्वयेकी’ धासें वय्कलं निगुलिं पक्षयात अन्तर्राष्ट्रिय अस्त्र नियन्त्रणया निंतिं न्हूगु लँपुया निंतिं सहमति मालेत इनाप यानादीगु दु । विश्लेषकतय्सं नं ऐतिहासिक सहमति जुइमफुत धाःसा रुस, अमेरिका व चीन दथुइ अस्त्रया होडबाजी सुरु जुइगु आशंका यानाच्वंगु दु । ‘थ्व सन्धिया अन्त्य जुइवं झीसं आः न्हूगु अस्त्रया विकास व विस्तार खनीगु जुइ’ रुसी सैन्य विश्लेषकं एएफपी समाचार संस्थायात धाःगु दु ।"
https://nepalbhasatimes.com/24024,अन्तर्राष्ट्रिय,  ,उत्तर कोरियां निगू अर्ब डलर खुयाकाल,उत्तर कोरियां क्षेप्यास्त्र परिक्षणया निंतिं माःगु ध्यबा मुंकेत साइबर आक्रमण यानाः निगू अर्ब डलर खुयाकाःगु द्वपं लाःगु दु । संयुक्त राष्ट्र संघया छगू प्रतिवेदनय् उत्तर कोरियां उच्चस्तरया साइबल आक्रमण यानाः अवैध रुपं ध्यबा मुंकूगु खँ न्ह्यथनातःगु बिबिसी न्ह्यथँगु दु ।                                                         संरासंया छगू विज्ञ पुचलं वित्तीय संस्था व क्रिप्टोकरेन्सी धाइगु डिजिटल मुद्रा सटही याइपिंथाय् म्होतिं नं ३५ गू साइबल आक्रमण बारे अनुसन्धान यानाच्वंगु दु । प्योङयाङं थथे साइबल आक्रमण यानाः खुयाकाःगु ध्यबां परमाणु व क्षेप्यास्त्र कार्यक्रम न्ह्याकाच्वंगु द्वपं संरासंया विज्ञतय् दु । उमिसं उत्तर कोरियां राष्ट्र संघया प्रतिबन्ध उल्लंघन यानाः पानीजहाजं पानीजहाजय् याइगु स्थानान्तरण व नरसंहारया हतियार न्यायेगु ज्या यानाच्वंगु दु ।थज्याःगु द्वपं लानाच्वंसां उत्तर कोरियां धाःसा थःपिनि क्षेप्यास्त्र परिक्षण जारी हे यानाच्वंगु दु । उत्तर कोरियाया सरकारी संचार माध्यमं अमेरिका व दक्षिण कोरियायात चेतावनी बीगु ताः तयाः नेता किम जङ अनं थज्याःगु क्षेप्यास्त्र परीक्षण यानाच्वंगु खः । नेता किमं मंगलवाः नं रणनैतिक महत्वया क्षेप्यास्त्र परीक्षणया अवलोकन याःगु खः । वंगु निवाः दुने याःगु थ्व प्यक्वःगु परीक्षण खः । अमेरिका व दक्षिण कोरियां कोरियाली प्रायद्वीपय् यायेत्यंगु मंकाः सैन्य अभ्यासया विरोध यासें चेतावनी कथं उत्तर कोरियां थ्व क्षेप्यास्त्र परीक्षण यानाच्वंगु खः । प्योङयाङं थ्व मंकाः सैन्य अभ्यासं शान्ति स्थापनाया कुतःयात प्रभावित याइगु खँ धयाच्वंगु दु ।
https://nepalbhasatimes.com/26014,अन्तर्राष्ट्रिय,  ,‘चीन विभाजन यायेगु कुतःया दमन जुइ’,"चिनिया राष्ट्रपति सी जिनपिङं हंगकंगय् जुयाच्वंगु विरोध प्रदर्शनकारीतय्त संकेत यासें चीन विभाजन यायेगु कुतःयात दमन यायेगु कडा चेतावनी बियादीगु खँ धाःगु दु । चीनया सरकारी टेलिभिजन सीसीटिभीया कथं नेपाःया राजकीय भ्रमणय् दुगु इलय् हे आइतवाः सीं उगु प्रतिक्रिया बिउगु खँ धाःगु दु । सी आइतवाः नेपालं हे स्वदेश लिहां वनेधुंकूगु दु ।                                                         वय्कलं चीनयात विभाजन यायेत जुइगु कुतः ‘त्यलातःगु म्हगः व त्वःधूगु क्वँचय्’ परिणत जुइगु ख्याच्वः बियादीगु खँ सीसीटिभीं धाःगु दु ।हंगकंगय् आइतवाः नं शान्तिपूर्ण ¥याली पिकाःगु खःसां प्रदर्शनकारी व सुरक्षाकर्मी दथुइ धाःस झडप जूगु खः । चिनियाँ सरकार पक्षय् दुगु धयातःगु सार्वजनिक यातायातया स्टेशन, पसलय् प्रदर्शनकारीतय्सं आक्रमण याःगु खः । आइतवाः जूगु झडपय् हंगकंग मेट्रो रेल सेवाया २७ गू स्टेशन बन्द याःगु खः । प्रहरीं प्रदर्शनकारीविरुद्ध तसकं म्हो जक बल प्रयोग यानागु खँ धाःगु दु ।"
https://nepalbhasatimes.com/25836,अन्तर्राष्ट्रिय,  ,उत्तर कोरियापाखें समुद्रं कयेकीगु क्षेप्यास्त्र परीक्षण,"उत्तर कोरियां न्हूकथंया ब्यालेस्टिक क्षेप्यास्त्र परीक्षण याःगु पुष्टि जूगु दु । परमाणु अस्त्र क्वबिइफुगु उगु क्षेप्यास्त्रया परीक्षण उत्तर कोरियां थ्व दँय् जक याःगु झिंछक्वःगु परीक्षण खः । उगु क्षेप्यास्त्र समुद्र क्वं पनडुब्बीपाखें कयेकीगु क्षेप्यास्त्र खः । पनडुब्बीपाखें कयेके जिउगु क्षेप्यास्त्र दुगु धयागुया अर्थ उत्तर कोरियायाके आः सीमा पिने च्वनाः नं क्षेप्यास्त्र कयेकेगु सामथ्र्य दुगु खः ।                                                         दक्षिण कोरिायया कथं थ्व क्षेप्यास्त्र ४५० किलोमिटर तापाक व ९१० किलोमिटर उचाइ कायेधुंकाः समुद्रय् कुतुंवंगु खः । थुकिया अर्थ उगु क्षेप्यास्त्र अन्तर्राष्ट्रिय अन्तरिक्ष केन्द्र दुगु थाय् स्वयां निदुगं च्वय् तक थ्यंगु खः । उत्तर कोरियां न्हापा नं थ्व स्वयां च्वय् थ्यंक थहांवंगु क्षेप्यास्त्र परीक्षण यायेधुंकूगु दु । अमेरिकालिसे हाकनं निसशस्त्रीकरण सम्बन्धी वार्ता सुरु यायेगु धाःगु छुं ई लिपा हे उत्तर कोरियां थ्व परीक्षण याःगु खः । बुधवाः स्थानीय ई कथं सुथय् ७ बजे थ्व परीक्षण याःगु खः । उत्तर कोरियाली समाचार संस्था केसीएनएया कथं बाह्य आक्रमणया जोखिम म्होयायेत दयेकूगु पुक्गुक्सङ–३ क्षेप्यास्त्र आकाशपाखे कयेकाछ्वःगु खः । थुकी जःलाखःला देय्यात छुं कथंया लिच्वः मलाःगु खँ नं समाचारय् धयातःगु दु ।पनडुब्बली पाखें कयेकीगु क्षेप्यास्त्र जुल धायेवं समुद्रया न्ह्यागु थासं नं कयेकेफइगु जुइ, अले थुकियात काचाक्क लुइके नं फइमखु । रोयटर्सया कथं सन् १९९० या दशकय् दयेकूगु उत्तर कोरियाया पनडुब्बीत ७ हजार किमि तक यात्रा यायेगु क्षमता दु । तर थ्व पनडुब्बी सः धाःसा तसः पिकाइ ।"
https://nepalbhasatimes.com/26171,अन्तर्राष्ट्रिय,  ,बेक्जिट लिछ्यायेत प्रधानमन्त्रीया सही मदुगु पौ,"येँ – बेलायती प्रधानमन्त्री बोरिस जोनसनं युरोपेली संघ (इयु) त्वःतेगु बेक्जिट सम्झौताया निंतिं थप ई बीत इनाप यासें इयुयात पौ छ्वःगु दु । तर उगु पतिइ धाःसा प्रधानमन्त्री जोनसनं थःम्हं हस्ताक्षर यानामदी । कानुनी रुपं बाध्य जुइवं प्रधानमन्त्री जोनसनं इयुयात पौ छ्वःगु खः । प्रधानमन्त्रीं पौ छ्वःगु छुं ई लिपा हे मेगु पौ च्वयाः ई थप यातधाःसा गल्ती जुइ धकाः नं धाःगु दु ।                                                         संसदय् वय्कलं सहमतिविना ब्रेक्जिट यायेगु प्रस्ताव पारित मजुइवं अक्टोवर ३१या ई थप यायेगु निंतिं इयुयात पौ च्वयेत प्रधानमन्त्री कानुनी रुपं बाध्य जूगु खः । इयु काउन्सिलया अध्यक्ष डोनाल्ड टस्कं ब्रेक्जिट सम्झौता लिछ्यायेगु इनाप सहितया पौ वःगु खँ ट्विट यासें धाःगु दु । वय्कलं आः गज्याःगु पलाः ल्ह्वनेगु बारे इयुया नेतातलिसे सहलह जुइगु खँ धयादीगु दु । प्रधानमन्त्री जोन्सनं हस्ताक्षर यानाः छ्वःगु लिपांगु पतिइ बे्रक्जिटयात लिछ्यायेगु धयागु गल्ती यायेगु जुइ धयागु थ ःगु व्यक्तिगत विश्वास दुगु खँ न्ह्यथनातःगु दु । उगु पतिइ इयुया नेतातलिसे जूगु सहमति कथं संशोधित ब्रेक्जिट सम्झौता पारित यायेत सरकारं कुतः याइगु व अक्टोवर ३१ दुने जुइगु खँय् थःत विश्वास दुगु खँ न्ह्यथनातःगु दु । प्रधानमन्त्री जोनसनं इयुयात ब्रेक्जिटया ई थप यायेत इनाप यायेगु स्वयांं थः संघर्ष यायां सिना वनेत तयार दुगु खँ धायेगु याना वयाच्वंगु खः । प्रधानमन्त्री जोनसनं छ्वःगु पौयात कयाः विवाद जुइगु धाःसा निश्चित दु । बिबिसीं धाःकथं थ्व पौयात कयाः नं आः अदालत वनीगु सम्भावना दु, अले अदालत थ्यन धाःसा याकनं हे सर्वोच्च तक नं थ्यनी ।"
https://nepalbhasatimes.com/25767,अन्तर्राष्ट्रिय,  ,‘चिकंया भाः बिचाः मयाःकथं थहां वनी’,"साउदी अरबया युवराजं इरानयात नियन्त्रणय् मतल धाःसा चिकंया भाः बिचाः हे मयाः कथं थहां वनीगु ख्याच्वः बियादीगु दु । युवराज मोहम्मद बिन सलमानं इरान व साउदी अरब दथुइ युद्ध जुल धाःसा उकिं विश्वस अर्थतन्त्रयात हे तहसनहस यानाबीगु ख्याच्वः नं बियादीगु दु ।निवाः न्ह्यः साउदीया चिकं प्रशोधन केन्द्रय् ड्रोन आक्रमण जुइवं साउदी व इरान दथुइ तनाव ब्वलनाच्वंगु दु ।                                                         साउदी इरानं हे आक्रमण याःगु द्वपं बियाच्वंगु दुसा इरानं धाःसा उकियात अस्वीकार याना वयाच्वंगु दु । अमेरिकी समाचार च्यानल सिबिएसयात अन्तर्वार्ता बिसें युवराज सलमानं धयादीगु दु, ‘यदि इरानयात पनेत विश्वं बल्लाःगु व सुदृढ कारबाही मयात धाःसा झीसं झन् तनाव तच्वया वंगु स्वयेमाली, उकिं विश्वया हितयात जोखिमय् लाकेफु ।’ चिकंया भाः झीसं जीवनय् बिचाः हे मयाःकथं थहां वनीगु ख्याच्वः बिसें वय्कलं धयादीगु दु, ‘तनाव अप्वया वन धाःसा चिकंया आपूर्ति अवरुद्ध जुइ, गुकिं यानाः झीसं जीवनकालय् खं हे मखं कथं व बिचाः हे मयाःकथं चिकंया भाः थहांवनीगु जुइ ।’थ्व झ्वलय् वय्कलं मध्यपूर्वं विश्वय् ३० प्रतिशत चिकंया आपूर्ति जुयाच्वंगु, २० प्रतिशत व्यापार व ४ प्रतिशत कुल गार्हस्थ उत्पादन (जीडीपी) दुगु तथ्यांक नं न्ह्यब्वयादीगु खः । ‘थ्व स्वंगुलिं रोके जुलकि छु जुइ कल्पना यानादिसँ । अथे धयागु विश्वया अर्थतन्त्र पूवंक हे भताभुंग जुइगु खः, खालि साउदी अरब वा मध्यपूर्वया देय्या जक जुइगु मखु’ वय्कलं धयादीगु दु ।वंगु सेप्टेम्बर १४ य् साउदीया चिकं प्रशोधन केन्द्र झिंच्यागः ड्रोन व न्हय्गः क्रूज क्षेप्यास्त्र कयेकाः आक्रमण जूगु खः । थ्व आक्रमणया जिम्मा हुथि विद्रोहीतय्सं काःगु खः । हुथि विद्रोहीतय्त इरानं समर्थन याना वयाच्वंगु दु । हुथिं जिम्मेवारी काःसां अमेरिका व साउदीं धाःसा थ्व आक्रमण इरानं हे याःगु दाबी याना वयाच्वंगु दु । साउदी अरब व अमेरिकां ड्रोन व क्षेप्यास्त्र यमनं वःगु मखसे मेगु हे दिशां वःगु खँ धयाच्वंगु दु । थ्व आक्रमण लिपा हे चिकंया भाः थहां वनेधुंकूगु खः । तर अमेरिकां थःथाय् तयातःगु स्टकयात पितबिसे. तच्वकं भाः थकायेके मबिउगु खः ।"
https://nepalbhasatimes.com/25793,अन्तर्राष्ट्रिय,  ,भारतय् खुसिबालं १४० म्ह सित,"येँ – भारतया मनसुनी वर्षाया कारणं १४० मनू सीगु दु । भारतीय उद्धारकर्मीतय् उगु जानकारी बिउगु दु । बिहार राज्यया राजधानी पटनाया विद्यालय व अस्पतालय् लिसें सतकय् लः जायाच्वंगु दु । भारतीय जलवायु विज्ञान विभागया कथं विहार क्षेत्रय् सन् १९९४ थुखेया थ्व दकलय् अप्वः वा वःगु खः । विभागं मनसुनी वर्षा लिबाःगु व थ्व ताः ई तक च्वनाच्वंगुलिं विहार जलमग्न जूगु खँ धाःगु दु ।                                                         प्यन्हुया दुने जक उत्तर प्रदेशय् १११ म्ह र बिहारय् २८ म्हेसिया ज्यान वंगु खं भारतीय सरकारी अधिकारीतय्सं धाःगु दु । उकथं हे जेल दुने खुसिबाः दुहां वनेवं उत्तर प्रदेशया बल्लिया जिल्लास्थित कारागारय् च्वंपिं ९०० कैदीयात मेथाय् सारे यायेमाःगु दु । भारतीय अधिकारीतय् कथं करिब २० लाख जनसंख्या दुगु पटनाय् मनूतय्त अस्थायी डुंगाया ग्वाहालि उद्धार याःगु खः । वाः वयेगु क्रम दीधुंकूसां नं शहरया आपालं धयाथें भूभाग डुबानय् लानाच्वंगु दु । स्कुल व पसःत फुक्कं बन्द जुयाच्वंगु दु । वा वयाः अस्पतालया वार्ड तकं डुबानय् लाःगु खँ भारतीय अधिकारीपिंसं धाःगु दु । स्थानीय वासिन्दायात उद्धारकर्तातय्सं नसा ज्वलं इनेगु ज्या याःगु दु । सामान्यतया भारतय् जुननिसें मनसुनी वर्षा जुइगु याः, तर थुगु दँय् लिबाक मनसुनी वर्षा जूगु खँ भारतीय अधिकारपिंसं धाःगु दु । भारतीय जलवायु विज्ञान विभागया कथं थुगु दँय् मनसुनी वर्षा औसत स्वयां अप्वः जूगु दु ।"
https://nepalbhasatimes.com/24235,अन्तर्राष्ट्रिय,  ,हङकङया प्रदर्शनय् प्रहरीया घुसपैठ दुगु स्वीकार,हङकङ प्रहरीं थः छुं अधिकारीतय्त आइतवाः जूगु सरकारी विरोधी प्रदर्शनय् प्रदर्शनकारीया भेषय् खटे यानागु स्वीकार याःगु दु । तसकं हिंस्रक प्रदर्शनकारीतय्त निसानाय् तयेत थथे यानागु खँ हङकङ प्रहरीं धाःगु दु । प्रहरी प्रवक्ताया कथं छुं अधिकारीतय्सं थीथी भेष हिलाः हिंस्रक प्रदर्शनकारीतय्त निसानाय् तःगु खः ।                                                         आइतवाः जूगु झडपया इलय् संदिग्ध प्रहरी अधिकारीतय्सं प्रदर्शनकारीतय्त ज्वना यंकाच्वंगु भिडियो सार्वजनिक जुइवं प्रहरीया थ्व स्वीकारोक्ति वःगु खः । प्रदर्शनकारीतय्सं प्रहरीया व्यवहार छानविन यायेत माग याःगु दु ।थ्वहे दथुइ धर्नाय् च्वनाच्वंपिं सलंसः प्रजातन्त्र समर्थक प्रदर्शनकारीत पिहां वयेवं हङकङया विमानस्थल हाकनं संचालनय् वःगु दु । उड्डयन अधिकारीतय्सं छुं घौ लिपा हे उडान सुरु याःगु खः । सोमवाः धाःसा उडान स्थगित जूगु खः । सरकारविरोधी प्रदर्शनया इलय् प्रहरीं तसकं बल छ्यःगु विरोधय् थ्व प्रदर्शन जूगु खः । मेखे अमेरिकी सिनेटया रिपब्लिकन नेता मिच मक्कनेलं प्रदर्शनकारी विरुद्ध जुइगु हिंस्रक कारवाही पूवंक अस्वीकार्य खः धासें चीनयात ख्याच्वः बिउगु दु । हङकङय् जुयाच्वंगु प्रदर्शनयात कयाः चीन व अमेरिका दथुइ वाक्युद्ध जुयाच्वंगु दु ।  
https://nepalbhasatimes.com/24236,अन्तर्राष्ट्रिय,  ,श्रीनगरय् अप्पां कयेकेगु घटना भारत सरकारं स्वीकार,"भारत सरकारं श्रीनगरया सौरा इलाकाय् वंगु शुक्रवाः सरकारया निर्णयविरुद्ध अप्पां कयेकेगु घटना जूगु खँयात स्वीकार याःगु दु ।                                                         गृह मन्त्रालयया प्रवक्तापाखें जूगु ट्विटय् धयातःगु दु, ‘मिडियां श्रीनगरया सौरा इलाकाय् घटना जूगु खबर वःगु दु । ९ अगस्तय् छुं मनूतय्सं स्थानीय मस्जिदय् नमाज यानाः लिहां वयेधुंकाः अप्पाः कयेकूगु खः । उमि लिसें उपद्रवीत नं शामिल दु । अशांति न्यंकेगु निंतिं छुं मनूतय्सं सुरक्षाकर्मीतय्त अप्पां कयेकूगु दु । तर सुरक्षाकर्मीतय्सं नं संयम कायम यानाः कानुनी व्यवस्था कायम यानातयेत कुतः याःगु दु ।’ ट्विटय् अनुच्छेद ३७० खतम यायेधुंकाः आःतक जम्मु काश्मिरय् छगः नं गोलीं मकयेकूनिगु खँ धाःगु दु । थ्वयां न्ह्यव बिबिसीलिसें थीथी अन्तर्राष्ट्रिय संचार माध्यमं शुक्रवाः श्रीनगरया सौरा इलाकाय् तःधंगु विरोध प्रदर्शन जूगु समाचार बिउगु खः । बिबिसीं उबलय् प्रदर्शनकारीतय्त लिनाछ्वयेत सुरक्षाकर्मीतय्सं अश्रु ग्यास कयेकूगु खँ धाःगु खः । उबलय् धाःसा भारत सरकारं थज्याःगु छुं कथंया प्रदर्शन मजूगु दावी याःगु खः । तर बिबिसीं पितबिउगु भिडियोय् धाःसा तःधंगु ल्याखय् मनूत सतकय् कुहां वःगु खनेदुगु खः ।"
https://nepalbhasatimes.com/25960,अन्तर्राष्ट्रिय,  ,"जापानय् शक्तिशाली वाफय्, ११ म्ह सित",टोकियो – जापानय् तच्वकं वःगु वा व शक्तिशाली वाफसं अनया जनजीवन गाक्कं प्रभावित जूगु दु । तच्वकं वःगु वा व ‘हागिबिस’ नां बियातःगु शक्तिशाली वाफसं झिंछम्ह सीगु दुसा ख्वीम्हं मल्याक घाःपाः जूगु दु । अथे हे दर्जनौं मनू तनाच्वंगु उद्धारकर्मितय्सं धाःगु दु । राजधानी टोकियोलिसें जापानया मेमेगु नं प्रमुख सहर शक्तिशाली हागिबिस वाफय्या कारणं तहसनहस जूगु दुसा जनजीवन नं बांमलाक्क प्रभावित जूगु दु ।                                                         वाफसं प्रभावित जूगु थासय् उद्धार व वेपत्ता जूपिं मालेत सेना परिचालन याःगु दु ।शक्तिशाली वाफय् व समुद्री वाफसं लाके फइगु क्षतियात ध्यानय् तयाः प्रभावित लागाया करिब ७० लाख मनूयात सुरक्षित थासय् स्थानान्तरण यायेत अपिल याःगु दुसा आतकया दुने न्यय्द्वः स्वयां अप्वः मनू थःगु थाय्बाय् त्वःताः सुरक्षित थासय् वने धुंकूगु दु । प्रतिघन्टा २२५ किलोमीटरया गतिं वःगु वाफय् जापानय् वंगु खुगू दशक दुनेया दकलय् शक्तिशाली व खराब वाफय् जूगु समाचार संस्थातय्सं न्ह्यथंगु दु । तच्वकं वयाच्वंगु वा व वाफय्या कारणं हवाई सेवा तकं अवरुद्ध जूगु दु । हवाई सेवा अवरुद्ध जूगुलिं द्वःछिं मल्याक उडान प्रभावित जूगु दुसा विद्युत आपूर्ति व रेल्वे सेवा तकं अवरुद्ध जूगु दु । अथे हे विद्यालय व कलेजयातकं बन्द याना बिउगु दुसा थाय्थासय् विद्युतीय लठ्ठा व सिमा त्वःधूगुलिं सवारी साधन क्षतिग्रस्त जूगु नापं यातायात सेवा नं प्रभावित जूगु दु ।  
https://nepalbhasatimes.com/24196,अन्तर्राष्ट्रिय,  ,"हङकङय् प्रदर्शन जारी, अन्तर्राष्ट्रिय उडान रद्द",हङकङय् जुयाच्वंगु प्रदर्शनया झ्वलय् सकतां हवाई सेवा रद्द याना बिउगु दु । हङकङया राष्ट्रिय नापं अन्तर्राष्ट्रिय उडान सेवा सकतां रद्द याना बिउगु खः ।वंगु छुं दिं न्ह्यवंनिसें हङकङय् न्ह्यानाच्वंगु सरकार विरोधी प्रदर्शनया झ्वलय् हङकङ विमानस्थलया मुख्य टर्मिनलय् प्यन्हुया दिंकुन्हु नं सरकार विरोधी प्रदर्शन जुइवं उडान रद्द याःगु खः ।                                                         विमानस्थलया मुख्य टर्मिनलय् जुयाच्वंगु सरकार विरोधी प्रदर्शन जारी हे दु । विरोध प्रदर्शनया कारणं हवाइ सेवा बन्द जुइवं विश्वया हे व्यस्त मध्ये छगू हङकङ विमानस्थलय् द्वलंद्वः यात्रुत अलपत्र अवस्थाय् लानाच्वंगु दु । विवादास्पद सुपुर्दगी विधेयक खारेजीया माग यासें वंगु १० न्हु न्ह्यवंनिसें हङकङय् सरकार विरोधी प्रदर्शन न्ह्यानाच्वंगु दु । शुरु सुपुर्दगी विधेयक खारेजीया माग यासे विरोध प्रदर्शनय् कुहां वःपिं प्रदर्शनकारीतय्सं आः वयाः लोकतन्त्रया माग याना हयाच्वंगु दु । प्रदर्शनया कारणं विमानस्थल जक मखसे मुक्कं हङकङया जनजीवन हे प्रभावित जू वंगु दुसा मुख्य सहरय् सवारी साधन संचलनय् तकं रोक लगे यानातःगु दु । प्रदर्शनया हे झ्वलय् थाय् थासय् प्रहरी व प्रदर्शनकारी दथुइ झडप नं जूगु दु । विरोधं उग्र रुप कया हयाच्वंगु इलय् हे हङकङया कार्यकारी प्रमुख क्यारी ल्यामं आन्दोलनकारीतय् माग पूरा याये मफइगु घोषणा याःगु खः । ल्यामया घोषणा लिपा आन्दोलनं झन् उग्र रुप काःगु खः ।
https://nepalbhasatimes.com/24169,अन्तर्राष्ट्रिय,  ,विमान ब्वयेकेत्यंपिं पाइलट ज्वनेवं !,ट्याक्सी चालकं मखुगु ज्या यात धाःसा ज्वंगु घटना ला यक्वं दु । तर पाइलटं मखुगु ज्या यात धाःसा छु जुइ ले ? लिसः सहज दु कि इमित नं ज्वनी । खः स्कटल्याण्डं अमेरिकाया न्यूयोर्क सहरया निंतिं उडान यायेगु तयारी यानाच्वंपिं निम्ह पाइलटयात ज्वंगु दु । स्कटल्याण्डया ग्लास्गो विमानस्थलं अमेरिकाया न्यूयोर्क सहरया निंतिं उडान यायेगु तयारी दुगु युनाइटेड एअरलाइन्सया निम्ह पाइलटयात ज्वंगु खः ।                                                         घटना वंगु वाःया खः । विमान उडान याये न्ह्यः जूगु श्वासप्रश्वास परीक्षणय् असफल जुइवं निम्हं पाइलटयात ज्वंगु खः । ४५ व ६१ दँ उमेरया इपिं निम्ह पाइटलया नां सार्वजनिक याःगु मदु । इमिगु विरुद्ध छुं उजुरी नं दर्ता याःगु मदुसा इमित कुना धाःसा तःगु दु । स्कटल्याण्ड प्रहरीं निम्ह पाइलटयात ज्वंगु पुष्टि यासें इमित अदालतय् पेश यायेगु तयारी तकं जुयाच्वंगु खँ धाःगु दु । युनाइटेड एअरलाइन्सया ‘यु ए १६२’ फ्लाइटया जहाज उडान याये न्ह्यः निम्हं पाइटलयात ज्वनेवं विमान उडान रद्द जूग्ु खः । घटना लिपा एअरलाइन्सं छगू विज्ञप्ती जारी यासें थःपिनिगु निंतिं यात्रुतय् सुरक्षा न्हापांगु प्राथमिकता जूगु खँ न्ह्यथंगु दु । विमान उडान न्ह्यः निम्हं पाइलटया श्वासप्रश्वासया अवस्थायात कयाः परीक्षण याःगु इलय् अय्लाः त्वना तःगु लूगु खः । थज्याःगु घटनाय् गुगुं कथंया सहनशीलता क्यने मफइगु नं एअरलाइन्सपाखें जारी याःगु विज्ञप्तीइ धयातःगु दु ।
https://nepalbhasatimes.com/24148,अन्तर्राष्ट्रिय,  ,यमनया विद्रोहीत विरुद्ध साउदीया हवाइ आक्रमण,साउदी अरेबियां यमनया एडेनय् हवाई आक्रमण याःगु दु । यमनय् सक्रिया पृथकतावादी पुचः दक्षिणी संक्रमणकालिन परिषद् (एसटिसी) लिसे आवद्ध सेनाविरुद्ध थ्व हवाई आक्रमण जूगु खः । साउदीया छम्ह अधिकारीं यमनया एडेनय् च्वंगु सरकारी संस्थाय् आक्रमण यानाच्वंपिं एसटीसीविरुद्ध थ्व हवाई कारवाही जूगु खः ।                                                         थ्व ख्याच्वः कथं न्हापांगु कारवाही जूगु खँ नं उम्ह अधिकारीं धाःगु दु । सउदीया हवाइ आक्रमण लिपा एसटीसीलिसे आवद्ध सेनां थःपिं गन्तव्य पाखे लिहां वनागु खँ धाःगु दु । राष्ट्रपतिया ज्याकु व सरकारी सुरक्षा फौजया अखडाय् तकं कब्जा यायेधुंकूगु एसटीसीं साउदी सरकारया इनापयात स्वीकार यानागु खँ धाःगु दु । एसटिसीया प्रवक्तां पित बिउगु छगू वक्तव्यय् यमन सरकारलिसे वार्ताय् सहभागी जुइत साउदीं याःगु इनापयात लसकुस याना धयातःगु दु । यमन युद्धय् ब्वति कयाच्वंगु साउदी गठबन्धनं शनिवाः एसटीसीयात एडेनय् तत्काल युद्ध विराम लागू यायेत चेतावनी बिउगु खः । साउदी सञ्चार माध्यमतय् कथं साउदी गठबन्धनं यदि युद्धविराम यात धाःसा थप हवाइ कारवाही यायेगु चेतावनी नं बिउगु दु । थौंकन्हय् यमनया राजधानीयात हुथी बिद्रोहीतय्सं कब्जा कयातःगु कारणं साउदीं मान्यता बियातःगु सरकारं एडेनयात अस्थायी राजधानी दयेकातःगु दु । एडेनय् सक्रिय एसटिसीयात धाःसा साउदी गठबन्धनय् हे दुथ्याःगु युएईं आर्थिक व सैनिक ग्वाहालिबियाच्वंगु यमन सरकारं द्वपं बियाच्वंगु दु । यमन सरकारं सन् २०१५ निसें एडेनयात राजधानी दयेकाः ज्या यानाच्वंगु दु । सन् २०१४ निसें सुरु जूगु गृहयुद्धया कारणं हजारौं मनूतय् ज्यान वनेधुंकूगु दुसा हुथी विद्रोहीतय्सं राजधानी साना लिसें अप्वः धयाथें भूभागय् कब्जा यानातःगु दु ।
https://nepalbhasatimes.com/24111,अन्तर्राष्ट्रिय,  ,अमेरिका–चीन दथुइ वाक्युद्ध,"हङकङय् जुयाच्वंगु विरोध प्रदर्शनयात कयाः चीन व अमेरिका दथुइ वाक्युद्ध सुरु जूगु दु । निगुलिं देशं वं वयात वं वयात गम्भीर आरोप बियाच्वंगु दु । छम्ह अमेरिकी कुटनीतिज्ञं अधिकारकर्मीत लिसे खँ ल्हानाच्वंगु तस्बिर छगू चिनियाँ सरकारी पत्रिकाय् पिहां वयेवं अमेरिकां बदमास सत्ता धासें चीनया आलोचना याःगु खः ।                                                         चीनं उकीया खण्डन यासें अमेरिकाया ‘गुण्डा तर्क’ धाःगु दु । थुकिया लिसें हङकङ मामिलाय् अमेरिकां निरन्तर हस्तक्षेप यानाच्वंगु द्वपं नं चीनं बियाच्वंगु दु ।अमेरिकी कुटनीतिज्ञ जुली ईदेहं छगू होटलय् विद्यार्थीत नेतात लिसे नापलाःगु तस्बिर बेइजिङ्ग समर्थक ता कुङ पाओ नांया पत्रिकां ‘विदेशी शक्तिया हस्तक्षेप’ धयागु शीर्षक तयाः छापे याःगु खः । चीनं थुकियात हङकङया राजनीतिक संकटया इलय् अमेरिकाया हस्ताक्षेप धयाच्वंगु दु । अमेरिकां धाःसा चीनया द्वपंयात अस्वीकार यासें थः कुटनीतिज्ञतय्सं सरकार लिसे व्यापारीक समूहया नेतातय्त तकं नापलानाच्वंगु स्पष्टिकरण बिउगु दु । पत्रिकार वःगु समाचारया नं अमेरिकां आलोचना याःगु दु । अमेरिकी विदेश मन्त्रालयया छम्ह प्रवक्तां धाःगु दु, ‘जितः थ्व औपचारिक विरोध जूगु थें मताः । थ्व ला छगू बदमास सत्ता याइगु ज्या खः । छगू जिम्मेवार राष्ट्रं अज्याःगु व्यवहार याइमखु ।’अमेरिकाया थ्व धापू वयेवं चीनं थ्व अमेरिकाया गुण्डा तकं धासें अमेरिकां मेपिनिगु आन्तरिक मामिलाय् हस्तक्षेप यायेगु ज्या दिकेमाःगु धाःगु खः । अधिकारकर्मीत स्वन्हुया प्रदर्शनया निंतिं हङकङ विमानस्थलय् भेला जुइधुंकाः चीन व अमेरिकाय दथुइ आरोप प्रत्यारोप तच्वयावःगु खः । हाकुगु वसः पुनातःपिं प्रदर्शनकारीतय्सं विदेशी पर्यटकतय्त चेतना ब्वलंकेगु धासें विमानस्थलया आगमन कक्षय् च्वनाः ब्यानर प्रदर्शन याःगु खः ।"
https://nepalbhasatimes.com/24480,अन्तर्राष्ट्रिय,  ,अमेजन जंगलया मि बारे विश्वया चिउताः,"येँ – ब्राजिलया विशाल अमेजन जंगलय् मिं नःगुलिं विश्व समुदायया ध्यानाकर्षण जूगु दु। पृथ्वीया आपालं जीवजन्तु व वनस्पतिया भन्डारया रुपय् कयातःगु अमेजन जंगलय् मिं नयेवं विश्वया छगू धरोहर हे नष्ट जुइगु अनुमान याःगु दु ।                                                         विश्वया प्रकृतिप्रेमीं अमेजन जंगलया मिं नियन्त्रण यायेत ब्राजिल सरकारं वेवास्ता याःगु धासें ब्राजिललिसेया व्यापार पनेमाःगु सः थ्वयेकूगु दु। ब्राजिलया विरोधय् सः थ्वयेवं ब्राजिलया राष्ट्रपति जेयर बोल्सोनाराें जंगलया मिं नियन्त्रण यायेत सेना परिचालन यायेगु आदेश बिउगु दु । ब्राजिलया उत्तरपश्चिमी रोन्डोनिया राज्यया ख्वातूगु जंगलय् निरन्तर रुपं कुँत्याः पिहां वयाच्वंगु दु। छम्ह एएफपीया फोटोग्राफरया कथं सलंसः किलोमिटरं निसें हे मिं ब्वाला खने दयाच्वंगु दु। उम्ह फोटो ग्राफरया कथं उगु दृश्य सामान्य खनेमदु । जंगलन्यंकं हे मिं नयाच्वंगु व सर्गतय् कुँ जुयाच्वंगु खँ राज्यया राजधानी पोर्टाे भेल्होया छम्ह होटलया कर्मचारीं कंगु दु। नगर लिकसं च्वंगु जंगलय् मिं नयाच्वंगुलिं नगर पूरा हे कुं जायाच्वंगु दु । विश्वया हे तःधंगु जंगलया रुपय् कयातःगु थुगु जंगलय् मिं नयेवं विश्वन्यंकं चिन्ता प्वंकाच्वंगु दु। तथ्यांक कथं थुगु दँय् ब्राजिलय् ७६,७२० गू वन मिं नःगु घटना जूगु दुसा वंगु बुधवाः व बिहीवाः निन्हुया दुने जक ७०० गू मिं नःगु घटना जूगु दु। थ्व मध्ये दकलय् अप्वः अमेजन जंगलय् मिं नःगु दु। अमेजन जंगलयात विश्वया दकलय् अप्वः अक्सिजन उत्पादन याइगु जंगल कथं कयातःगु दु। थुकियात विश्वया स्वँ नं धाइ । थुगु जंगलं जलवायु हिपाउाःयात न्यूनीकरण यायेत तःधंगु भूमिका म्हिताच्वंगु दु। अमेजन जंगलया मि स्यायेत सरकार असफल जूगु धासें ब्राजिलियन जनतां रियो डे जेनेरियो व साओ पाउलोय् न्हिथं प्रदर्शन यानाच्वंगु दु ।"
https://nepalbhasatimes.com/24435,अन्तर्राष्ट्रिय,  ,ब्राजिलया बसय् यात्रा यानाच्वंपिं झिंखुम्हेसित बन्धक दयेकल,येँ (एएफपी) – ब्राजिलया निगूगु तःधंगु शहर रियो दि जेनेरियोय् मंगलवाः छम्ह बन्दुकधारीं बसय् यात्रा यानाच्वंपिं झिंखुम्हेसित बन्धक दयेकूगु खँ ब्राजिलीयाली अधिकारी धाःगु दु । प्रहरीं बन्धक दयेकातःपिंत त्वःतेकेत उम्ह मनूलिसे वार्ता न्ह्याकूगु स्थानीय सञ्चारमाध्यमं धाःगु दु ।                                                         अथे हे म्हिगः हे समाचार तयार यानाच्वंगु इलय् तक बन्धक दयेकूपिं खुम्ह अपहरणकारीया कब्जां मुक्त जुइत सफल जूगु खँ नं अनया सञ्चार माध्यमं धाःगु दु । अपहरणकारीं रियो व जःलाःखःला शहर नितेर स्वाइगु तांय् बसयात दिकातःगु िलं प्रहरीं उमित त्वःतकेत कुतः याःगु खः । ब्राजिलया जी–वन समाचार संस्थाया कथं बसयात अत्याधुनिक हतिया रं सुसज्जित प्रहरीया पुचलं थःगु घेराय् तयाः आधुनिक हतियार व विस्फोटक पदार्थ घानातम्ह अपहरणकारीलिसे वार्ता यानाच्वंगु दु । बन्दुकधारी उम्ह मनू स्थानीय ई कथं सुथय् ५ः३० बजे बसय् गःगु छुं ई लिपा यात्रुयात बन्धक दयेकूगु धासें उखेथुखे मसनेत ख्याच्वः बिउगु खः । उगु घटनाया कारणं रियो–नितेर तां जुयाः चले जुइगु मेगु यातायात साधन नं अवरुद्ध जूगु दु । घटनास्थलं प्रत्यक्ष प्रशारण यानाच्वंगु टेलिभिजनं बसय् बन्दूकधारीं यात्रुयात बन्धक दयेकाःतःगु व जःखः एम्बुलेन्स सहित सुरक्षाकर्मी सतर्क अवस्थाय् दुगु क्यनाच्वंगु दु । अपहरणकारी छुं नं कथंया माग तःगु वा मतःगु बारे छुं नं खँ सीमदुनी । लिपांगु इलय् ब्राजिलया रियो दि जेनेरियोय् बन्दूकधारीपाखें नागरिकयात बन्धक दयकेगु व हत्या यायेगु अप्वयाः वनाच्वंगु दु ।
https://nepalbhasatimes.com/27119,अन्तर्राष्ट्रिय,११४० थिंलाथ्व दुतिया,अमेरिकाया स्वयां चीनया कुटनीतिक उपस्थिति अप्वल,"कुटनीतिक उपस्थितिइ चीनं अमेरिकायात लिउने लाकूगु दु । अस्ट्रेलियाया छगू संस्थां पितबिउगु तथ्यांक कथं चीन विश्वया दकलय् अप्वः थाय् कुटनीतिक उपस्थिति दुगु देय् जूगु खँ धाःगु दु । लोयी इन्स्टिच्यूटया कथं सन् २०१९ तकया दुने विश्वन्यंकं चीनया राजदूतावास व मेमेगु कुटनीतिक ज्याकूया ल्याः २७६ गू थ्यंगु दु, गुगु अमेरिकाया स्वयां अप्वः खः ।                                                         अमेरिकाया विश्वन्यंकं २७३ गू ज्याकू दुसा थ्व धुंकाः छसिकथं फ्रान्स, जापान व रुसया दु । बेलायत थ्व धलखय् झिंछगूगु थासय् लानाच्वंगु दु । उगु प्रतिवेदनय् राजदूतावास, उच्च आयोग व वाणिज्य दूतावासतय् गणना याःगु दुसा थुकी अध्ययनकर्तातय्सं थ्व ल्याखं भूराजनीतिक पहुँचया शक्ति व कमजोरी क्यनेत स्वःगु दु । चीनया कुटनीतिक उपस्थिति छुं दँ न्ह्यवनिसें तीव्रगतिं न्ह्याःवंगु खः । सन् २०१६ य् अमेरिका व फ्रान्स धुंकाः स्वंगूगु थासय् लानाच्वंगु चीन सन् २०१७ निगूगु थासय् थ्यंगु खः । अमेरिकां नं सन् २०१६ धुंकाः निगू थासय् कुटनीतिक उपस्थिति अप्वयेकूगु दु । बेलायतं धाःसा थ्व अवधिइ कुटनीतिक उपस्थिति म्हो जूवंगु दु । सन् २०१६ य् २१६ गू थासय् उपस्थिति दुगु बेलायतया आः धाःसा २०५ गू थासय् जक उपस्थिति दु ।दक्षिण एशियाली देय्पाखें धाःसा दकलय् अप्वः कुटनीतिक उपस्थिति भारतया दु । भारतया विश्वया १८६ गू थासय् कुटनीतिक ज्याकू दु । अथेहे पाकिस्तानया ११७ गू थासय् बंगलादेशया ७५ गू थासय् व श्रीलंकाया ६७ गू थासय् कुटनीतिक उपस्थिति दु । प्रतिवेदन कथं नेपाःया ३९ गू थासय् कुटनीतिक उपस्थिति खः, गुगु सन्२०१६ स्वयां स्वंगुलिं अप्वः खः ।"
https://nepalbhasatimes.com/24408,अन्तर्राष्ट्रिय,  ,इलय् खाना मबिउगु झोंकय् गाहाकिं वेटरयात स्यानाबिल,पेरिसया छगू होटेलय् गाहाकिं वेटरयात गोलिं कयेकाः स्याना बिउगु दु व नं थःगु खाना याकनं तयार याना मबिउगु झोंकय् ।शुक्रवाः बहनी जूगु थुगु घटनायात कयाः अनया प्रहरीं अनुसन्धान न्ह्याकाच्वंगु दु । गोलिं कयेकूम्ह गाहाकि धाःसा बिसिउँ वंगुलिं ज्वने मफुगु व स्वास्थ्यकर्मिपिंसं ब्वहलय् गोलि लाःम्ह २८ दँया वेटरयात धाःसा बचे याये मफुगु खँ न्ह्यथंगु दु ।                                                         मदुम्हेसिया पासां उम्ह गाहाकिं वं अडर याःगु खाना दयेकेत्यंगु इलय् व तंचाःगु खँ न्ह्यथंगु दुसा थुगु घटनां यानाः अनया स्थानीय बासिन्दा पसःथुवाःत तसकं दुःखित जूगु दु । थुगु होटल छुं हे समस्या मदुगु शान्त रेष्टुरान्ट खःसा थुगु होटल छुं महिना न्ह्यः तिनि चायेकूगु खः । थनया स्थानीय बासिन्दात सतकय् लागू पदार्थया कारोबार अप्वया वःगु हुनिं थथे अपराध अप्वया वःगुलिं चिन्तित जूगु दु ।  
https://nepalbhasatimes.com/27039,अन्तर्राष्ट्रिय,११४० कछलागा चर्हे,"हंगकंगय् चुनाव, प्रजातन्त्रवादीतय् परीक्षण",सरकार विरोधी प्रदर्शनया कारणं छुं ई न्ह्यव निसें अशान्त जुयाच्वंगु हंगकंगय् म्हिगः जूगु स्थानीय चुनावय् कीर्तिमानी ल्याखं मनूतय्सं मतदान याःगु दु । म्हिगः न्हिनय् तकया दुने हे सन् २०१५ य् जूगु चुनावय् पूवंक मतदान याःपिनि ल्याः स्वयां अप्वःसिनं मतदान याःगु खः। थ्व चुनावयात सरकारया विरोधय् प्रदर्शन यानाच्वंपिं प्रजातन्त्रवादी पक्षधर व हंगकंगया प्रमुख कार्यकारी क्यारी लामया परीक्षण कथं कयातःगु दु ।                                                         प्रजातन्त्र पक्षधरतय्सं न्याला न्ह्यवनिसें सरकार विरोधी आन्दोलन जुयाच्वंगु हंगकंगय् जुयाच्वंगु थ्व चुनावं चीन सरकारयात नं सन्देश बीगु आशा यानातःगु दु । हिंसा जुल धाःसा मतदान केन्द्र बन्द यानाबीफुगु आशंका आइतवाः मतदान याःपिं झ्वःलिं च्वनाः शान्तपूर्वक मतदान यानाच्वंगु दु । हंगकंगया जिल्ला परिषदया थ्व चुनावपाखें प्यसलं मल्याक पार्षदत ल्यइ । प्रजातन्त्रवादी अभियानकर्तातय्सं थ्व चुनाव लिपा परिषद् थःपिनि प्रतिनिधित्व अप्व थ्यनीगु आशा यानाच्वंगु दु । जिल्ला परिषद्या पार्षदतय्सं हंगकंगया प्रमुख कार्यकारी ल्ययेगुलिइ विशेष प्रभाव तयेगु यानाच्वंगु दु । जिल्ला परिषद्य् आःतक बेइजिङया समर्थकतय्सं हे बहुमत सिट त्याकेगु यानाच्वंगु दु । आः जुयाच्वंगु प्रदर्शन लिपा धाःसा प्रजातन्त्रवादीतय् ल्याः अप्वइगु आशा यानातःगु खः । खय्त ला जिल्ला परिषद्या पार्षदतय्के तसकं म्हो जक शक्ति दइ । अथे जूगुलिं थ्व चुनाव स्थानीय तवरं जुइ । तर चुनावयात सरकारी विरोधी प्रदर्शनकारी व सरकार समर्थकतय् परीक्षणया रुपय् न्ह्यःने वयाच्वंगुलिं थ्व पालय् थुकियात विशेष रुपं स्वयाच्वंगु दु ।
https://nepalbhasatimes.com/27003,अन्तर्राष्ट्रिय,११४० कछलागा त्रयोदशी ,इजरायली प्रधानमन्त्रीयात घुस नःगु द्वपं,"इजरायलया प्रधानमन्त्री बेन्जामित नेतान्याहुयात घूस नःगु, जालझेल याःगु व निष्ठा भंग याःगु द्वपं लाःगु दु । इजरायलया महान्यायाधिवक्तां हे प्रधानमन्त्रीविरुद्ध थ्व स्वंगू अभियोग तःगु खः । नेतान्याहुयात धनी व्यापारीं बिउगु उपहार स्वीकार याःगु व थःगु पक्षय् सकारात्मक समाचार प्रवाहया निंतिं पक्षधरता काःगु द्वपं लाःगु खः ।                                                         मेखे प्रधानमन्त्री नेतान्याहुं धाःसा थ्व द्वपं थःत कू यायेगु कुतः कथं वःगु व गलत भावनां प्रेरित दुगु प्रतिक्रिया बिउगु दु । वय्कलं थःम्हं राजीनामा मबीगु व थः कानुनी रुपं नं राजीनामा बीत बाध्य मजूगु खँ धयादीगु दु । टेलिभिजन सम्बोधनय् नेतान्याहुं अधिकारीत सत्यया लिउने मवसें थःगु लिउने वयाच्वंगु धासें अनुसन्धानकर्तातय् हे अनुसन्धान यायेमाः धासें थुकिया निंतिं देय्वासीतय्त इनाप यानादीगु दु । महान्यायाधिवक्ता अभिखाइ मन्डब्लिटं इजरायलय् सुं नं व्यक्ति कानुन स्वयां च्वय् मदु धयागु थ्व द्वपनं क्यंगु खँ धयादीगु दु । वय्कलं धयादीगु दु, ‘कानुनया कार्यान्वयन छनोटपाखें जुइमखु, वामपन्थीइ वा दक्षिणपन्थीया विषय मखु । थ्व राजनीतिक विषय नं मखु ।’ महान्यायाधिवक्ताया थ्व घोषण वंगु अप्रिल व सेप्टेम्बरय् जूगु चुनाव लिपा राजनीतिक गतिरोध जुयाच्वंगु हे इलय् वःगु खः । नेतान्याहु विरुद्ध प्रधानमन्त्री पदया निंतिं चुनाव ल्वाःम्ह बेनी गन्ट्सं बुधवाः संसदय् बहुमत सहितया गठबन्धन सरकार दयेकेत थः असफल जूगु खँ धाःगु खः । थ्वयां न्ह्यव नेतात्न्याहुं नं बहुमत कायेत विफल जुइवं गन्टसयात सरकार दयेकेगु ह्वःताः बिउगु खः । राष्ट्रपति रुभेन रुबिभ्लिनं बिहिवाः सांसदतय्त २१ न्हु दुने प्रधानमन्त्रीया बारे सहमति दयेकाः दछिया दुने स्वक्वःगु चुनाव यायेमाली अवस्था पनेत इनाप यानादीगु दु ।"
https://nepalbhasatimes.com/26868,अन्तर्राष्ट्रिय,११४० कछलागा षष्ठी,श्रीलंकाय् गोटाबा राजापाक्ष राष्ट्रपतिइ निर्वाचित,श्रीलंकाया राष्ट्रपतिइ विपक्षी दलपाखें उम्मेदवार जुयादीम्ह पुलांम्ह रक्षामन्त्री गोटाबाया राजापाक्ष निर्वाचित जुयादीगु दु । थ्यंमथ्यं झिदँ तक रक्षामन्त्री जुयादीधुंकूम्ह तमिल टाइगर्सया द्वन्द्व अन्त्य यायेगु निंतिं महत्वपूर्ण भूमिका म्हितेदीम्ह राजापाक्षे आइतवाः राष्ट्रपतिइ निर्वाचित जुयादीगु खः ।                                                         श्रीलंकाली सेनाया पुलांम्ह लेफ्टिनेन्ट कर्णेल नं जुयादीम्ह राजापाक्षं थ्यंमथ्यं ५३ प्रतिशत मत काःगु खँ धाःगु दु । वय्कलं सत्तारुढ दलपाखें उम्मेदवार जुयादीम्ह सजिथ प्रेमादासयात बुकूगु खः । नवनिर्वाचित राष्ट्रपति गोटाबाया शपथ ग्रहण छन्हु निन्हुं जुइगु खँ धाःगु दु । राष्ट्रपतिइ निर्वाचिन राजापाक्ष पुलांम्ह राष्ट्रपति महिन्दा राजापाक्षेया किजा खः । महिन्दा राजापाक्षे राष्ट्रपति जुयाच्वंगु इलय् हे आः निर्वाचित गोटाबा राजापाक्षे रक्षामन्त्री जुयादीगु खः । निर्वाचन आयोगया अध्यक्ष महिन्दा देशाप्रियां शनिवाः जूगु मतदानय् ८० प्रतिशत मतदाता सहभागी जूगु खँ धाःगु दु ।
https://nepalbhasatimes.com/29506,अन्तर्राष्ट्रिय,११४० चिल्लागा षष्ठी,युरोप आः कोरोनाया केन्द्रविन्दु,"एजेन्सी- विश्व स्वास्थ्य संगठन (डब्ल्युएचओं) कोरोना भाइरस विश्वब्यापी महामारीया केन्द्रविन्दू आः युरोप जूगु खँ धाःगु दु । डब्ल्युएचओया महानिर्देशक टेड्रोस एड्हानोम गेहब्रेयससं विश्वन्यंकंया देय्तय्त आक्रमक पलाः न्ह्याकेत, सामुदाययात परिचालन यायेत व मनूत सिके मबीत मनूतय् दथुइ दूरी कायम यायेत धाःगु दु ।                                                         ‘युरोप आः विश्वब्यापी महामारीया केन्द्र विन्दु जुयाच्वंगु दु । चीनबाहेक मेगु फुक्कं देशय् सीपिं व संक्रमणया घटना स्वयां अप्वः युरोपय् खनेदुगु दु’ वय्कलं धयादीगु दु । चीनय् महामारी उत्कर्षय् थ्यनाच्वंगु इलय् स्वयां अप्वः घटना युरोपय् आः न्हियान्हिथं खने दयाच्वंगु दु’ वय्कलं तथ्यांक न्ह्यब्वसें धयादीगु दु । ‘थ्व मि च्याके मबिइ’ वय्कलं धयादीगु दु । तःगू हे युरोपेली देशय् कोरोनाभाइरस संक्रमण जुइगु सीपिं मनूतय् ल्याः न्ह्यथनेबह कथं अप्वया वनाच्वंगु इलय् महानिर्देशक टेड्रोसया थ्व धापु वःगु खः । इटलीइ शुक्रवाः जक दकलय् अप्वः २५० म्हेसिया ज्यान वंगु खः । आः अन १२६६ म्हेसिया ज्यान वनेधुंकूगु दुसा १७,६६० म्हेसित संक्रमण जूगु पुष्टि जूगु दु । इटली धुंकाः स्पेनय् बांमलाक प्रभावित जूगु दु । थन शुक्रवाः सीपिनि ल्याः ५० प्रतिशतं अप्वया १२० म्ह थ्यंगु दुसा संक्रमित जूपिनि ल्याः ४,२३१ म्ह थ्यंगु दु । प्रधानमन्त्री पेद्रो सान्चेजं शनिवाः निसें निवाःया निंतिं लागु जुइकथं सतर्कता अवस्था कायम यायेगु घोषणा यायेधुंकूगु दु । वंगु डिसेम्बरय् चीनं न्यनेगु सुरु जूगु कोरोनाभाइरस संक्रमण आः विश्वन्यंकं खनेदयेधुंकूगु दु । विश्व स्वास्थ्य संगठनया कथं विश्वया १२९ गू देय्या हजारौं मनूत कोरोना भाइरसं संक्रमित जूगु दुसा सीपिनि ल्याः न्याद्वलं अप्वयेधुंकूगु दु । थ्व ल्याःयात डब्ल्युएचओया महानिर्देशक ट्रेडसं ‘छगू दुःखद् माइलस्टोन’ कथं व्याख्या याःगु दु । स्पेन व इटलीइ संक्रमिततय् ल्याः अप्वया च्वंबलय् फ्रान्सय् नं २८७६ म्हेसिके संक्रमण खनेदयेधुंकूगु दुसा ७९ म्हेसिया ज्यान वनेधुंकूगु दु । अथेहे जर्मनीइ ३०६२ म्हेसि संक्रमण खनेदुगु दुसा न्याम्हेसिया ज्यान वंगु दु । बेलायतय् ७९८ म्हेसिके संक्रमण खनेदुगु दुसा ११ म्हेसिया ज्यान वनेधुंकूगु दु । छु यानाच्वंगु दु युरोपेली देशं ? देशब्यापी सतर्कताया घोषणा यासें स्पेनी प्रधानमन्त्री सान्चेजं नागरिकतय् स्वास्थ्य रक्षाया अझ बांलाक यायेत सरकारं राज्यया फुक्कं स्रोत साधन परिचालन यायेगु खँ धयादीगु दु । स्पेनय् मनूतय्त वये वने यायेगु सीमित यायेगु, उद्धारया निर्देशन बीगु, गुलिखे थासय् पहुँच मदयेकेगु व उद्योगय् १५ न्हु तक हस्तक्षेप यायेदइगु अधिकार बिउगु दु । इटलीइ देशब्यापी ‘लकडउान’ अर्थात छेँय् नं पिहां वयेमदइगु व लँय् जुइत प्रतिबन्ध तयेधुंकूगु दु । थ्व बाहेक डेनमाकं शनिवाः निसें विदेशीतय् निंतिं सीमा बन्द याःगु दु । चेक गणतन्त्रय् नं मेगु देय्या नागरिकयात प्रवेश रोक व थःगु देय्या नागरिकतय्त नं विदेश वनेत पनाबिउगु दु । अस्ट्रियां इटली जुयाः दुहां वइगु स्वंगुलिं नाका बन्द याःगु दु । युक्रेनं नं कुटनीतिज्ञत बाहेक मेपिनिगु निंतिं फुक्कं स्थल मार्गया सीमा निवाःया निंतिं बन्द याःगु दुसा हंगेरीइ नं अस्ट्रिया व स्लोभिनियालिसेया सीमा बन्द याःगु दु । पोल्यान्डं नं आइतवाः निसें फुक्कं विदेशीया निंतिं सीमा बन्द याःगु दु । बेल्जियम, फ्रान्स, स्वीट्जरल्यान्ड व जर्मनीया गुलिखे थासय् स्कुल बन्द यायेधुंकूगु दुसा तःधंगु भेला यायेत प्रतिबन्ध तयेगु लिसें सिनेमा हल, रेष्टुराँ, बार वनेत नं कडा याःगु दु । पेरिसय् च्वंगु विश्वप्रसिद्ध लुभ्र संग्रहालय नं शुक्रवाः निसें बन्द यायेगु घोषणा याःगु दुसा पर्यटकतय् निंतिं आइफल टावर नं बन्द याःगु दु । मेमेथाय् छु यानाच्वन ? अमेरिकाय् कोरोनाया संक्रमण प्रकोप न्यनावंगु धासें नियन्त्रण यायते राष्ट्रिय संकटकाल घोषणा यायेधुंकूगु दु । पाकिस्तानं नं फुक्क स्थलसीमा बन्द यायेत्यंगु दुसा १५ न्हुया निंतिं अन्तर्राष्ट्रिय हवाइ उडानयात सीमित यायेगु खँ विदेशमन्त्रीं धाःगु दु । भारतय् नं कोरोना संक्रमणं निम्हेसिया ज्यान वनेधुंकूगु दु । भारतं शुक्रवाः निसें फुक्क कथंया भिसा स्थगित यायेधुंकूगु दुसा भारत दुहां वयेदुपिंसं नं १४ न्हु क्वारेन्टाइनय् च्वनेमाःगु व्यवस्था याःगु दु । क्यानाडाय् सांसदतय्सं संसद् स्थगित यायेगु पक्षय् मतदान याःगु दु । थनया प्रधानमन्त्री जस्टिन ट्रुडो थः कलाःयात संक्रमण खनेदयेवं १४ न्हुया निंतिं अलग हे च्वनेगु यायेधुंकूगु दु । न्यूजिल्यान्डया प्रधानमन्त्रीं आइतवाः चान्हय् लिपा न्यूजिल्यान्ड दुहां वंपिं मनूतय्त अलग्ग हे च्वनेत इनाप यानादीगु दु ।"
https://nepalbhasatimes.com/29368,अन्तर्राष्ट्रिय,११४० चिल्लाथ्व पुन्हि,इटलीइ डेढ करोड मनूत क्वारेन्टाइनय्,"एजेन्सी – कोरोना भाइरसया संक्रमण तच्वया वयेवं इटलीया लोम्बार्डीलिसे मेमेगु क्षेत्रया थ्यंमथ्यं छगू करोड ५० लाख मनूतय्त अनिवार्य क्वारेन्टाइनय् तःगु दु। थुमित वइगु अप्रिलया सुरुइ तक अलग हे तयाः निगरानी यायेगु खँ धाःगु दु। इटलीइ लागू याःगु थ्व क्वारेन्टाइन वित्तीय केन्द्र धयातःगु मिलान लिसें भेनिसया पर्यटकीय स्थलय् नं वइगु अप्रिल ३ तक लागु जुइगु खँ धाःगु दु ।                                                         न्हूगु संक्रमण नियन्त्रण यायेगु निंतिं आः व्यायामशाला, पौडीपोखरी, संग्रहालय, स्की रिजोर्ट आदियात बन्द याःगु दु। युरोपेली देय् मध्ये इटलीइ दकलय् अप्वः कोरोना भाइरसया संक्रमण जुयाच्वंगु दु। शनिवाः नं थन संक्रमिततय् ल्याः व्यापक रुपं थहां वंगु खः । कोभिड १९ धाइगु थ्व संक्रमणं इटलीइ २३० म्हेसिया ज्यान वनेधुंकूगु दुसा शनिवाः तकया दुने संक्रमित जूपिनि ल्याः १२०० थप जुयाः ५८८३ थ्यंगु दु । सरकारं हःगु न्हूगु व्यवस्था कथं १ करोड मनूत दुगु उत्तर भेगय् लाःगु लोम्बार्डी व वित्तीय क्षेत्र मिलानय् अत्यावश्यक अवस्थाय् बाहेक मेगु इलय् फुक्कं बन्द जुइ । भेनिस लिसें मेगु १४ गू प्रान्तय् नं थ्व प्रावधान लागु जुइ । थुकिं छगू लाख ६० लाख मनूत प्रभावित जुइगु खँ धाःगु दु ।"
https://nepalbhasatimes.com/30373,अन्तर्राष्ट्रिय,११४० चौलागा सप्तमी,मुम्बईया बान्द्रा स्टेशन पिने द्वलंद्वः मनूतय् भीड,येँ – भारतय् मे ३ तारिक तक लकडाउनया ई थप यायेगु घाेषणा याः कुन्हु हे उकीया उल्लंघन याःगु दु । मंगलवाः मुम्बईया बान्द्रा रेल्वेस्टेशन पिने द्वलंद्वः मनूतय् भीड जम्मा जूगु खः । अन जम्मा जूपिं आपालं मनूत प्रवासी मजदुरत जूगु व उपिं थःथःगु गृह जिल्ला वनेदयेमाःगु धासें बान्द्रा स्टेशन थ्यंकः वःगु खः ।                                                         भारतीय प्रधामन्त्री नरेन्द्र मोदीं मंगलवाः सुथय् राष्ट्रया नामय् सम्बोधन यानाः लकडाउनया ई थप यायेगु घोषणा याःगु छुं ई लिपा हे थ्व घटना जूगु खः । वंगु मार्च २४ निसें सुरु जूगु लकडाउनया ई थौं बहनी क्वचायेत्यंगु खः । तर सरकारं लकडाउन हानं थप यायेवं अप्रवासी मजदुरतय्सं छेँय् लिहांवने दयेमाः धासें भीड याःगु खः । भीडयात अनं चीकेत मुम्बई पुलिसं छुं ई लाठीचार्ज नं यायेमाःगु अवस्था वःगु खः । आः मुम्बई पुलिसं बान्द्रा स्टेशनय् उलिमछि मनूत गुकथं जम्मा जुल धकाः छानबिन सुरु याःगु दु । उखे महाराष्ट्र सरकारया मन्त्री आदित्य ठाकरें थुकीया जिम्मा केन्द्र सरकारं यायेमाःगु धासें ट्वीट याःगु दु । वय्कलं प्रवासी मजदुरतय्त सेल्टर व खाना म्वाःगु धासें उपिं थःथःगु छेँय् लिहांवने चाहेजूगु धयादिल । भारतय् कोरोनाया कारणं दकलय् अप्व प्रभावित राष्ट्र महाराष्ट्र खः । अन आः तक २ हजार ३ सय ३७म्ह मनूत संक्रमित जुइधुंकूगु दुसा १ सय ६०म्ह मनूत सीधुंकूगु दु ।
https://nepalbhasatimes.com/29287,अन्तर्राष्ट्रिय,११४० चिल्लाथ्व एकादशी,झिंनिदँ न्ह्यः हे जूगु खः कोरोनाया भविष्यवाणी !,"येँ- थौंकन्हय् विश्वयात हे आतंकित यानाच्वंगु कोरोना भाइरस बारे थनिं १२ दँ न्ह्यः हे छगू सफुली उल्लेख जुइधुंकूगु जुयाच्वन । अमेरिकाया च्वमि मय्जु सिल्भिया ब्राउनं सन् २००८ य् च्वयादीगु सफू ‘इण्ड अफ डेज’ या पेज नं. ३१२ य् थ्व ल्वय्या लक्षण बारे च्वयातःगु खः । थौंकन्हय् मय्जु ब्राउन व वय्कलं च्वयादीगु उगु सफू बारे विश्वन्यंकं चर्चा जुयाच्वंगु दु ।                                                         सफुली ‘कोरोना भाइरस’ धइगु खँग्वः उल्लेख यानातःगु मदु, तर उकिया संकेत धाःसा कोरोनालिसे पाय्छि जुइक हे मिले जू । सफुली च्वयातःगु दु – ‘सन् २०२० य् निमोनिया थेंज्याःगु छगू तच्वःगु ल्वय् विश्वन्यंकं न्यना वनी । थुकिं स्वँ व सासनलीइ आक्रमण याइ, उकियात छुं नं वासलं लंके फइ मखु । थ्व ल्वय् छक्वलं न्यना वनी, अले छक्वलं तना वनी । झिदँ लिपा हानं छक्वः वइ । अले वयां लिपा सदांया लागिं तना वनी ।’ मय्जु ब्राउनया थ्व धापूयात उगु इलय् यक्वस्यां पत्याः मयाःगु खः । खतुं थःत स्वघोषित भविष्यवक्ता व आत्मालिसे खँ ल्हायेफुम्ह धकाः दावी याइम्ह ब्राउनया आपालं खँ विवादय् लायेगु याः । सन् २०१३ य् ७७ दँया वैंसय् वय्कः मंत । अथे हे सन् १९८१ स मेम्ह च्वमि डिन कुन्जं च्वयादीगु ‘द आइज अफ डार्कनेस’ नांगु मेगु सफुली नं छगू ल्वय्या बारे उल्लेख यानातःगु खः गुकियात उकी ‘वुहान ४००’ धइगु नां बियातःगु खः । थौंकन्हय् थ्व निगुलिं सफूया खँ ल्वाकःबाकः जुइक प्रचार जुयाच्वंगु खनेदु ।"
https://nepalbhasatimes.com/29250,अन्तर्राष्ट्रिय,११४० चिल्लाथ्व नवमी,कोरोनाया खोप दछि लिपा जक,"अमेरिकी उपराष्ट्रपति माइक पेन्सं कोरोना भाइरसया वासः वइगु अगस्ट वा सेप्टेम्बर महिनापाखे जक उपलब्ध जुइगु खँ धयादीगु दु । ‘थुकिया खोप थ्व दँया अन्त तक वा मेगु दँय् जक तयार जुइ, तर कोरोना भाइरस जूपिं मनूतय्त राहत बीगु चिकित्सकीय सेवा धाःसा वइगु अगस्ट वा सेप्टेम्बरं उपलब्ध जुइ’ वय्कलं धयादिल ।                                                         अमेरिकी वासः कम्पनीतय्सं न्हूगु कोरोना भाइरसया उपचाया निंतिं वासः व खोप किास यायेत थःथवय् दथुइ सुचंया कालबिल यानाः मंकाः कुतः यानाच्वंगु दु । उपराष्ट्रपति पेन्सं न्हूगु कोरोना भाइरसया खोपया क्लिनिकल परीक्षण खुवाः लिपा सुरु जुइगु खँ नं धयादीगु दु । कोरोना भाइरस संक्रमित प्यम्ह अमेरिकी नागरिक सोमवाः सीवं अमेरिकाय् सीपिनि ल्याः खुम्ह थ्यंगु दु । अमेरिकाय् भाइरसं संक्रमित जूपिं मनूतय् ल्याः नं सछिम्ह अप्वः थ्यनेधुंकूगु दु । अमेरिकाया फ्लोरिडा व वाशिंगटन राज्यय् सार्वजनिक स्वास्थ्यया आपकालिन स्थिति घोषणा यायेधुंकूगु दु । विश्वन्यंकं थ्व भाइरसं सीपिनि ल्याः ३१ सयं मल्याये धुंकूगु दु । थुपिं मध्ये अप्वः धयाथें चीनयापिं खः । थ्वहे दथुइ मेमेगु देशय् न्हूगु संक्रमण चीनय् स्वयां झिगू गुणां अप्वः खनेदयाच्वंगु खँ संयुक्त राष्ट्र संघया विश्व स्वास्थ्य संगठनं धाःगु दु । विश्वन्यंकं थ्व भाइरस सक्रमण जूपिनि ल्याः ९० हजारं मल्याक थ्यनेधुंकूगु दु ।"
https://nepalbhasatimes.com/30360,अन्तर्राष्ट्रिय,११४० चौलागा सप्तमी,भारतय् मे ३ तक लकडाउन थप,"येँ – भारतय् मे २ तारिक तकया निंतिं लकडाउन थप याःगु दु । भारतीय प्रधानमन्त्री नरेन्द्र मोदीं मंगलवाः सुथय् राष्ट्रया नामय् सम्बोधन यासें लकडायन थप यायेगु घोषणा यानादीगु खः । भारतय् मार्च २४ तारिक निसें लागु जूगु लकडाउनया ई बुधवाः क्वचायेत्यंगु खः ।                                                         सम्बोधनया झ्वलय् प्रधानमन्दी मोदीं फुक्कसिया सल्लाह व सुझाव कथं लकडाउन थप यानागु धयादिसें आः न्हापा स्वयां नं सतर्क जुइमाःगु धयादिल । वयक्लं अप्रिल २० निसें लकडाउनय् ससर्तत छुट बीगु नं धयादिल । ‘गुगु क्षेत्रय् लकडायनया पूर्ण पालना जुइ अन अप्रिल २० तारिक निसें अत्यावश्यक गतिविधिया निंतिं छुट बीगु जुइ’, प्रधानमन्त्री मोदीं धयादिल । नापं वय्कलं लकडाउनया पूर्ण पालना यासें सामाजिक दूरीया लक्ष्मण रेखायात ध्यानय् तयाः अनिवार्य रुपं मास्क छ्यलेत फुक्कसित इनाप यानादिल ।"
https://nepalbhasatimes.com/30332,अन्तर्राष्ट्रिय,११४० चौलागा षष्ठी,कोरोना भाइरसया संक्रमण मजूगु देय्त,येँ – कोरोना भाइरस (कोभिड-१९)यात विश्व स्वास्थ्य संगठनं महामारी धकाः घोषणा याःगु लच्छि जुइधुंकूगु दु । वंगु डिसेम्बरय् चीनया वुहान शहरं सुरु जूगु कोरोनाया संक्रमण विश्वन्यंक थ्यनेधुंकूगु दु । आः तक विश्वया १८५ देशय् थुगु भाइरसया संक्रमण खनेदयेधुंकूगु दु ।                                                         विश्वन्यंकया देय्या सरकारं थःथःगु नागरिकयात सामाजिक दुरी कायम यायेत इनाप याःगु दु । कोरोनाया संक्रमण पनेगु निंतिं अत्यावश्यक ज्या मदयेकं छेँ नं पिहांमवनेत नं सरकारं इनाप याःगु दु । जोनहप्किन्स विश्वविद्यालयया कथं आः तक १८ लख मनूत कोरोना भाइरसपाखें संक्रमण जुइधुंकूगु दु । उकी मध्ये छगू लख १० हजार मनूत सीधुंकूगु दुसा ४ लख १२ हजार मनूत संक्रमणपाखें मुक्त जुइधुंकूगु दु । थज्याःगु इलय् अझ नं छुं छुं देशय् कोरोनाया संक्रमण खनेदुगु मदुनी । अज्याःगु देय्त थुकथं दु : कोमोरस किरिबाति लेसोथो मार्सल आइल्याण्ड मिक्रोनेसिया नाउरु उत्तर कोरिया पलाउ सामोआ साउ तोमे व प्रिन्सिपे सोलोमोन आइल्याण्ड दक्षिण सुडान ताजकिस्तान तोन्गो तुर्कमेनिस्तान तुभालु भानुआटु (स्राेत : अलजजिरा)
https://nepalbhasatimes.com/30327,अन्तर्राष्ट्रिय,११४० चौलागा षष्ठी,बेलायतय् एक तिहाइ संक्रमित अल्पसंख्यक समुदाययापिं,"बीबीसी – छु दिं न्ह्यः जक छगू तथ्यांकं अमेरिकाय् कोरोना भाइरसया कारणं अल्पसंख्यक समुदाययापिं अप्व सीफूगु बुखँ सार्वजनिक जूगु खः । थ्व लिपा बेलायतय् याःगु छगू अनुसन्धानं अन नं अज्याःगु हे स्थिति दुगु खँ पुष्टि जूगु दु ।                                                         अनुसन्धानया तथ्यांक कथं कोरोनाया संक्रमणपाखें अस्पतालय् तसकं गम्भीर जूपिं एक तिहाइ मनूत अल्पसंख्यक समुदाययापिं दु । सन् २०११या तथ्यांक कथं बेलायत व वेल्सय् अल्पसंख्यक समुदायपिं मुक्कं १४ प्रतिशत जक दु । तर बेलायतया गहन चिकित्सा लेखा परीक्षण व अनुसन्धान केन्द्रया कथं कोरोनाया कारणं गम्भीर बिरामी जूगु ३४ प्रतिशत संक्रमित अश्वेत, एशियाली व अल्पसंख्यक समुदाययापिं खः । अनया लेबर पार्टीं थज्याःगु समुदाय छाय् तसकं संवेदनशील अवस्थाय् दुगु धकाः छानबिन यायेत माग याःगु छुं लिपा थज्याःगु तथ्यांक सार्वजनिक जूगु खः । सरकारं धाःसा स्वास्थ्य क्षेत्रय् जुयाच्वंगु असमानतायात चीकेगु निंतिं थःपिं प्रतिबद्ध दुगु खँ धाःगु दु ।"
https://nepalbhasatimes.com/30304,अन्तर्राष्ट्रिय,११४० चौलागा पञ्चमी,कोरोना भाइरस : महामारी घोषणाया लच्छि,"येँ – चीनया वुहान शहरं सुरु जूगु कोरोना भाइरस (कोभिड-१९) थौं विश्वन्यंक थ्यनेधुंकूगु दु । वंगु दँया डिसेम्बर महिनाय् सुरु जूगु कोरोना विश्वन्यंक न्यनेवं विश्व स्वास्थ्य संगठनं कोभिड-१९यात मार्च ११ तारिक कुन्हु महामारीया घोषणा याःगु खः । शनिवाः महामारी घोषणा याःगु लच्छि थ्यंगु दु । थुगु लच्छिया दुने जूगु न्यता मूमू खँ थुकथं दु :                                                         संक्रमित व सीपिं अप्वल महामारीया घोषणा याये न्ह्यः कोरोनाया कारणं सीपिं ४ हजार ३००म्ह जक दुगु खःसा लच्छिया दुने थुगु ल्याः थहांवना १ लख ३ हजार थ्यंगु दु । अथेहे लच्छिया दुने संक्रमिततय् ल्याः छगू लखं १७ लखं थ्यंगु दु । अथेहे वासः यानाः ल्वय् लायेकेधुंकूपिं ३ लख ८० हजार दुगु खँ जोन हप्किन्स विश्वविद्यालयं धाःगु दु । चीनय् संक्रमण म्हो जुयावन उखे चीनय् धाःसा कोरोनाया संक्रमण म्हो जुयावंगु दु । मार्च १८ तारिक कुन्हु न्हूम्ह स्थानीय संक्रमित छम्ह नं न्हूगु मदुगु खःसा अप्रिल ७ तारिक कुन्हु छम्ह नं मनू मसीगु खः । कोरोना सुरु जूगु वुहान शहरया अवस्था सामान्य जुयावयाच्वंगु दु । झिंछवाः तक जूगु लकडाउनया अवस्था सरकारं चीकेधुंकूगु दु । युरोप न्हूगु केन्द्रविन्दु, अमेरिका मेगू जुइफुगु युरोपय् धाःसा कोरोनाया संक्रमण छक्वलं अप्वयावंगु दु । इटाली, स्पेन, जर्मनी, फ्रान्स लगायतया देशय् संक्रमणं यानाः सीपि अप्वया वनेवं आः कोरोनाया केन्द्रविन्दु हे आः युरोप जुयाच्वंगु दु । प्यंगूलिं युरोपियन देशय् संक्रमिततय् ल्याः चीनय् स्वयां अप्व जूगु दु । उखे अमेरिकाय् ५ लख स्वयां अप्व मनूत संक्रमित जूगु दुसा इटाली धुंकाः दकलय् अप्व सीपिं दयेधुंकूगु दु । संयुक्त राष्ट्र संघं युरोप धुंकाः आः अमेरिकायात कोरोनाया केन्द्रविन्दु जुइगु खँ धायेधुंकूगु दु । विश्वन्यंक लकडाउन अप्वल न्हिया न्हिथं लकडाउन, कर्फ्यू व सीमा नाका बन्द यायेगु न्हून्हूगु बुखँ वयाच्वंगु दु । मार्च २७ तारिकय् छगू अर्ब मनूत दुगु भारतं नीछन्हुया लकडाउन याःगु खःसा दक्षिण अफ्रिकां नं अज्याःगु हे लकडाउन याःगु दु । उखे टर्की, साउदी अरेबिया व तुनिसियां नं लकडाउन याःगु दुसा युएई व जोर्डनं कर्फ्यू या घोषणा याःगु दु । थीथी देसं संक्रमणयात पनेगु निंतिं थज्याःगु लकडाउनया उपाय नालाकाःगु खः । अमेरिका व जापनय् नं संक्रमणया ल्याः अप्वयेवं निगूलिं देशय् संकटकालया घोषणा याःगु दु । विश्व स्वास्थ्य संगठनयात ख्याच्वः विश्व स्वास्थ्य संगठनं महामारीयात कयाः यानाच्वंगु ज्या बारे कुंखिनेगु ज्या जूगु दु । अमेरिकी राष्ट्रपति डोनाल्ड ट्रम्पं स्वास्थ्य संगठन महामारी बोर गैर जिम्मवार जूगु व चीनया धापू जक न्ववानाच्वंगु धासें अमेरिकां याइगु ग्वाहालि तकं दिकेगु ख्याच्वः बिउगु दु । स्वास्थ्य संगठनं राष्ट्रपति ट्रम्पया अज्याःगु धापु प्रति आपत्ति प्वंकूसें थज्याःगु इलय् भाइरसया राजनीति मायायेत इनाप याःगु दु । (स्राेत : अलजजिरा)"
https://nepalbhasatimes.com/29821,अन्तर्राष्ट्रिय,११४० चौलाथ्व तृतीया,‘ईयु राष्ट्रत छप्पँ जुइमफुगुलिं युरोपय् महामारीया समस्या’,"ऐजेन्सी – चीनया वुहानं सुरु जूगु कोरोना भाइरस (कोभिड-१९) विश्वन्यंक महामरीया रुप कायच्वंगु दु । चीनय् लगभग न्हूुगु संक्रमित मदयेधुंकूसां विश्वया मेमेगू देशय् थुगु भाइरसं तःधंगु क्षति यानाच्वंगु दु । चीन लिपा कोरोनाया केन्द्रविन्दु जूगु युरोपियन देशय् थुकिं तःधंगु समस्या हयाच्वंगु दु ।                                                         युरोपय् दकलय् न्हापांगु संक्रमित लूगु लत्या लिपा अर्थात मार्च १३ तारिक कुन्हु अन विश्व स्वास्थ्य संगठनं युरोप कोरोनाया न्हूगु केन्द्रविन्दु धकाः घोषणा याःगु खः । युरोपया दकलय् बांमलाक लिच्वः लाकूगु इटालि व स्पेनय् आः तक १२ हजार स्वयां अप्व मनूतय् ज्यान वनेधुंकूगु दुसाः छगू लख स्वीद्वः स्वयां मनू संक्रमित जुयाच्वंगु दु । अले संक्रमिततय् ल्याः न्हिया न्हिथं अप्व जुयाः वनाच्वंगु दु । युरोप थज्याःगु अतिविकसित राष्ट्रत दुगु देशय् थज्याःगु अवस्था छाय् वल धकाः आः थीथी कोणं विश्लेषण यायेगु ज्या सुरु जूगु दु । उकी नं विश्वय् तसकं आधुनिक स्वास्थ्य सुविधा दुगु देशय् तकं सीपिनि ल्याः थुलिभनं अप्व जूगु दु । थ्वहे दथुइ युरोपियन कमिसनया सभापति अस्लो भेन्डरलानं युरोपियन देय्त छप्पँ जुयाः कोरोनाया सामना यायेमफुगुलिं थौंया समस्या वःगु दावी यानादीगु दु । बिहीवाः युरोपियन संसदय् न्ववानादिसें भेन्डरलानं धयादिल, ‘ईयु राष्ट्रत छप्पँ जुयाः ज्या यायेमफुगुलिं थौंया समस्या वःगु खः उकीं फुक्क ईयु राष्ट्रयात एक्यबद्धता क्यनेत इनाप यानाच्वना ।’ थज्याःगु समस्याया इलय् नं ईयुया राष्ट्रतय्सं थःगु देय्या बाहेक मेगू देशया बारे बिचाः यानामच्वंगु धासें युरोपियनतय् दथुइ अविश्वास ब्वलनाच्वंगु दु । जर्मन व फ्रान्सं कोरोनाया वासः यायेगु ज्याय् संलग्न जुइपिं स्वास्थ्यकर्मीतय्त माःगु अत्यावश्यक सामानत थःगु देसं पिने निर्यात यायेत प्रतिबन्ध तयेधुंकाः थज्याःगु अविश्वास झन् अप्वःगु खः । थ्वहे खँयात वाःचायेकाः सभापति भेन्डरलानं धयादी, ‘सु नं देय् याकःचा च्वना थ्व समस्याया समाधान यायेफइमखु । गुगु नं ईयुया राष्ट्रं थ्व संकटया सामना याकःचां यायेफइमखु । थ्व झी फुक्कसियां मंकाः दायित्व खः ।’ भेन्डरलानं ईयुया फुक्क राष्ट्र मिले जुयाः ज्या यायेफुसा जक फुक्क देय्यात ग्वाहालि जुइगु स्पष्ट यानादिल । वय्कलं धयादिल, ‘ईयुया छगू राष्ट्रं मेगू राष्ट्रयात ग्वाहालि यायेफुसा जक झीसं थःत ग्वाहालि यायेफइ ।’ (ने. सं. ११४० चौलाथ्व ३ / वि. सं २०७६ चैत १४, शुक्रवाः)"
https://nepalbhasatimes.com/29849,अन्तर्राष्ट्रिय,११४० चौलाथ्व चौथी,इटलिइ छन्हुं हे ९०० म्हं मल्याकया ज्यान वन,"एजेन्सी – इटलिइ शुक्रवाः छन्हुं हे ९१९ म्ह काेराेना भाइरसया संक्रमणं सीगु दु । विश्वया गुगुं नं थासय् काेराेना संकमणं छन्हुं हे थुलिमछि ल्याखय् मनू सीगु थ्व हे दकलय् अप्वःगु खः ।                                                         इटली काेराेना संक्रमणं दकलय् अप्वः मनू सीगु देय् नं खः । थन संक्रमण लिपा अातक ९ हजार १३४ म्हेसिया ज्यान वनेधुंकूगु दु । अथेहे थन काेराेनां संक्रमिततय् ल्याः ८६ हजारं अप्वः दु । शुक्रवाः सीपिं अप्वः धयाथें उत्तरी इटलीयापिं जूगुु खँ धाःगु दु । उत्तरी इटलीया लाेम्बार्डी शहरय् दकलय् न्हापां काेराेना खनेदुगु खः । शुक्रवाः सीपिं अप्वः खनेदुगु खःसां न्हूपिं संक्रमित धाःसा म्हाे जूगु खँ धाःगु दु । तर थ्व संक्रमण दक्षिण पाखे न्यनावनाच्वंगुलिं धाःसा चिन्ता प्वंकूगु दु । (ने. सं. ११४० चौलाथ्व ४ / वि. सं २०७६ चैत १५, शनिवाः)"
https://nepalbhasatimes.com/29824,अन्तर्राष्ट्रिय,११४० चौलाथ्व तृतीया,बेलायती प्रधानमन्त्री जोनसनयात नं कोरोना,"बेलायती प्रधानमन्त्री बोरिस जोनसन नं कोरोना भाइरसपाखें संक्रमित जुयादीगु दु । प्रधानमन्त्रीया प्रमुख चिकित्सकया सुझाव कथं जाेनसनं काेराेनाया परिक्षण याःगु खः । परिक्षणया रिपाेर्ट वयेधुंकाः प्रधानमन्त्री जाेनसनं थः काेराेनापाखें संक्रमित जूगु पुष्टि यानादिल । वय्कलं थज्याःगु इलय् छेँ नं हे देय्या नेतृत्व यायेगु प्रतिबध्ता प्वंकादीगु दु ।                                                         थ्व स्वयां न्ह्यः ७१दँ दुम्ह बेलायतया राजकुमार चार्ल्स नं काेराेना भाइरसपाखें संक्रमित जुयादीगु खः । आः तक बेलायत ११,६५८म्ह मनूत कोरोनापाखें संक्रमित जुइधुंकूगु दुसा ५७८म्ह मनूत सीधुंकूगु दु । Over the last 24 hours I have developed mild symptoms and tested positive for coronavirus. I am now self-isolating, but I will continue to lead the government’s response via video-conference as we fight this virus. Together we will beat this.  #StayHomeSaveLives   pic.twitter.com/9Te6aFP0Ri — Boris Johnson #StayHomeSaveLives (@BorisJohnson)  March 27, 2020 (ने. सं. ११४० चौलाथ्व ३ / वि. सं २०७६ चैत १४, शुक्रवाः)"
https://nepalbhasatimes.com/29858,अन्तर्राष्ट्रिय,११४० चौलाथ्व चौथी,"अमेरिकाय् संक्रमितत छगू लखं अप्व थ्यन, सीपिं १७००म्ह","एजेन्सी – अमेरिकाय् कोरोना भाइरस (कोभिड–१९)पाखें छगू लख स्वयां अप्व मनूत संक्रमित जूगु दु । जोन हप्किन्स विश्वविद्यालयया कथं शनिवाः सुथय् तक संक्रमितय् ल्याः छगू लख ४ हजार थ्यंगु दुसा सीपि १,७०४म्ह थ्यंगु दु । शुक्रवाः जक अमेरिकाय् झिंच्याद्वः न्हूपिं संक्रिमित खनेदुगु खः । थ्वनापं हलिन्यंक कोरोना भाइरसपाखें संक्रिमतय्त ल्याः ५९७,४५८म्ह थ्यंगु दुसा सीपिनि ल्याः २७, ३७०म्ह थ्यंगु दु ।                                                         (ने. सं. ११४० चौलाथ्व ४ / वि. सं २०७६ चैत १५, शनिवाः)"
https://nepalbhasatimes.com/29791,अन्तर्राष्ट्रिय,११४० चौलाथ्व तृतीया,सालकय् कोरोना भाइरस दुगु पुष्टि,एजेन्सी – चीनय् दकलय् अप्वः तस्करी जुइगु सालक (पैंगोलिन)य् कोरोना भाइरस दुगु पुष्टि जूगु दु । थुकिया जाँच यानाच्वंगु छगू अन्तर्राष्ट्रिय शोधकर्तातय्सं चीन व दक्षिणपूर्वी एशियाया जंगलय् दइपिं सालकयात ध्यान बियाः स्वयेमाःगु खँ धाःगु दु । कोरोना भाइरस वःगुलिइ उमिगु भूमिका व भविष्यय् मनूतय्त थुमिसं यायेफुगु संक्रमणया खतरा बारे पत्ता लगे यायेत नं उमिगु स्थितियात कयाः ध्यान बिइमाःगु खँ उमिसं धाःगु दु ।                                                         चिकंलापायात कोरोना भाइरसया मू स्रोत माने याना वयाच्वंगु दु । चिकंलापां मेम्ह सु जनावरयात थ्व भाइरस सरे यानाबिउगु व उम्ह जनावरपाखें हे मनूतय्के सरे जुइगु वैज्ञानिकतय् धापू दु । आः सालकयात कोरोना भाइरस पुष्टि जूगुलिं थ्व पाखें मनूतय्के सरे जूगु अनुमान यानाहःगु खः । चीनय् सालकया तस्करी तच्वःगु मात्राय् हे जुइगुलिं नं थ्व अनुमान जूगु खः । इमूचा नया च्वनीपिं थ्व स्तनपायी जीव विश्वय् हे दकलय् अप्वः तस्करी जुइपिं जीवमध्ये लाः । उकिया कारणं थ्व जीव थ्यंमथ्यं लोप जुइगु अवस्थाय् दु । नेपालय् नं सालकया तस्करी जुइगु याः । इलय् ब्यलय् प्रहरीं सालक तस्करी यानाच्वंपिं ज्वनेगु नं यानाच्वंगु दु । थ्व जीवया छ्यंगू एशियाया परम्परागत वासः दयेकेगु निंतिं तसकं माग दु । सालकया ला तसकं साइगु जूगुलिं नइपिं नं दु । ने.सं. ११४० चौलाथ्व ३ (चैत १४)
https://nepalbhasatimes.com/30128,अन्तर्राष्ट्रिय,११४० चौलाथ्व एकादशी,मुम्बईया धारावीइ कोरोना खनेदयेवं उच्च सतर्कता,"येँ – एशियाया दकलय् तःधंगु भिखाछेँ (झोपडपट्टी)य् कोरोना भाइरसया संक्रमण खनेदयेवं उच्च सतर्कता कायेगु सुरु याःगु दु ।                                                         मुम्बईया धारावीइ स्वम्ह मनूतय्त थ्व संक्रमण खनेदुगु खः । उकी मध्ये छम्ह ५६दँयम मनू बुधवाः सीगु खः । अथेहे ३५दँया छम्ह चिकित्सक व ५२दँया नगरपालिकाया कर्मचारीयात नं संक्रमण जूगु पुष्टि जूगु दु । ब्रिहानमुम्बई नगरपालिकाया अधिकारीतय्सं अन सीम्ह मनू गनं पिहांमवंगु धासें बिरामी जुइवं आइतवाः स्थानीय अस्पतालय् भर्ना याःगु खः । सीम्ह मनूया न्हय्म्ह छेँजःयात छेँ हे क्वारेन्टिनय् तःगु दुसा इमिगु न्ययेत्वनेगु व्यवस्था नगरपालिकां हे याइगु जूगु दु । स्वास्थ्य विज्ञतय्सं धारावी थज्याःगु तःधंगु भिखाछेँ भाइरसया संक्रमण न्यनावंसा उकीयात पनेत तसकं थाकुइगु ख्याच्वः बिउगु दु । थुकीयात ध्यानय् तयाः अनया नगरपालिका, राज्य व संघीय सरकारं थुगु विषययात उच्च प्राथमिकताय् तःगु दु । ५ वर्ग किलोमिटर जक दुगु धारावीइ न्हय्गू निसें झिगू लखतक मनूत च्वनाच्वंगु अनुमान दु । छगू हे कोथाय् च्याम्ह निसें झिम्ह मनूत च्वनेगु यानाच्वंगु दुसा छगू वर्ग किलोमिटरय् निगू लख स्वयां अप्व मनूत च्वनीगु थासय् सामाजिक दुरुया सम्भवाना नं मदु ।"
https://nepalbhasatimes.com/29794,अन्तर्राष्ट्रिय,११४० चौलाथ्व तृतीया,आः न्हूगु कोरोना केन्द्र अमेरिका : ८० हजार मनू सी फइगु अनुमान,"येँ – विश्वय् न्यना वनाच्वंगु कोरोना भाइरसया न्हूगु इपिसेन्टर आः अमेरिका जूगु दु । अमेरिकाया जोन हप्किन्स युनिभर्सिटीं म्हिगः पित बिउगु न्हूगु तथ्यांक कथं अमेरिकाय् आः कोरोना संक्रमित विरामीतय् ल्याः ८५,०० थ्यंगु दु गुगु विश्वय् हे दकलय् अप्वः खः ।                                                         चीनय् संक्रमितया ल्या ८१,७८२ थ्यंगु खःसा इटालीइ ८०,५८९ थ्यनाच्वंगु दु । अथे खःसां चीनय् सीपिनि ल्याः धाःसा चीन व इटालीइ सिबें कम दु । चीनय् सीपिनि ल्याः ३२९१ खःसा इटालीइ ८२१५ थ्यनाच्वंगु दु । अमेरिकाय् धाःसा १३०० जक सीगु दु । तर स्वास्थ्यकर्मीतय्सं यानातःगु अनुमान कथं अमेरिकां कोरोनाया मृत्युदरय् नं मेपिं सकसितं त्याकीगु सम्भावना प्रवल दु । अमेरिकाय् कोराना संक्रमणं कयाः ८०,००० मनूया ज्यान वनीगु अनुमान जुयाच्वंगु दु । अन छन्हुया दुने हे छक्वलं १७ हजारया ल्याखं संक्रमित अप्वःगु खः । आः वइगु अप्रिल महिनाय् अन न्हिं २३०० म्ह तक मनू सी फइगु अनुमान समेत यानातःगु दु । स्थिति थज्याःगु खःसां अमेरिकी राष्ट्रपति डोनाल्ड ट्रम्पं देशय् लकडाउन खुल्ला यानाः मनूतय्त ज्याय् लगे यायेगु बिचाः समेत सार्वजनिक यानादीगु दु । आः वइगु अप्रिल १२ कुन्हु इस्टर नखःया लसताय् लाकाः अमेरिका खुले यायेगु वय्कःया योजना दु । तर उकियात अनया आपालं मनूतय्सं धाःसा विरोध याःगु दु । अमेरिकी संविधान कथं जनस्वास्थ्य सम्बन्धी निर्णय यायेगु अधिकार अनया राज्यतय्त बियातःगु जुयाः राष्ट्रपतिं धाःसां अमेरिका तत्काल खुले जुइगु सम्भावना धाःसा खने मदुनि । (स्रोत : बीबीसी न्यूज सर्भिस) मुख्य केन्द्र न्यूयोर्क गन नेपाःमि यक्व दु थौंकन्हय् अमेरिकाया ५० गुलिं राज्यय् संक्रमितत लुया वःगु दु । उकी मध्ये नं केन्द्र धाःसा न्यूयोर्क जुयाच्वंगु दु । अमेरिकाया कुल संक्रमितया करिब बछि न्यूयोर्कय् दु । उकिसनं अनया क्वीन्स व ज्याक्सन हाइटय् दकलय् अप्वः संक्रमित लूगु दु । थ्व थासय् नेपाःमितय् ल्याः नं अप्वः दु । न्यूयोर्कया थीथी अस्पतालय् कोरोना संक्रमित न्याम्ह नेपाःमि वासः यानाच्वंगु दुसा छम्ह सीधुंकूगु दु । अन च्वंपिं नेपाःमितय्सं संक्रमित नेपाःमितय् ल्याः अझ यक्व दयेमाः धकाः अनुमान याःगु दु । (ने. सं. ११४० चौलाथ्व ३ / वि. सं २०७६ चैत १४, शुक्रवाः)"
https://nepalbhasatimes.com/30002,अन्तर्राष्ट्रिय,११४० चौलाथ्व सप्तमी,छाय् ‘सामाजिक दुरी’ स्वयां ‘शाररीक दुरी’ आवश्यक?,"एजेन्सी – विश्व स्वास्थ्य संगठनं मार्च २० तारिक कुन्हु याःगु पत्रकार सम्मेलनय् कोरोनाया संक्रमणपाखें बचेजुइगु निंतिं ‘शाररीक दुरी’ कायम यायेत अत्यावश्यक जूगु खँय् बः बिउगु खः । अथे धाइगु मतलव सामाजिक रुपं झी तापयेमाः वा झीगु यःपि व छेँजःपिंनाप तापायेमाः धाइगु मखु धकाः नं स्वास्थ्य संगठनया अधिकारीं ध्वाथुइकेगु कुतः यात ।                                                         छुं ई न्ह्यःनिसें विश्व स्वास्थ्य संगठनं ‘सामाजिक दुरी’ धाइगु वाक्याशंया थासय् ‘शाररीक दुरी’ धकाः छ्यलेगु सुरु याःगु दु । अले आःया विश्व महामारीपाखें बचे जुइगु दकलय् बांलागु विकल्प नं थ्वहे ‘शाररीक दुरी’ खः बः बीगु यानाच्वंगु दु । छाय् आः सामाजिक दुरीया पलेसा शारकरी दुरी धकाः धायेगु सुरु यातले ? स्वास्थ्य संगठनया महामारी विज्ञ मरिया भान केरकोभं धयादी, ‘झीगु न्ह्यःने दुगु टेक्नोलोजिया कारणं छगू हे कोठाय् वा शाररीक रुपं छगू हे थासय् मच्वंसां झी न्ह्याम्ह नाप नं सम्पर्कय् च्वनाच्वनेफु ।’ ‘मनूत सामाजिक रुपं स्वानाच्वनेमाः धकाः झीसं सिकसिकं हे शाररीक दुरी धकाः धायेगु यानाहयाःगु दु ।’, कोरकोभं धयादी । स्टानफोर्ड विश्वविद्यालयया समाजशास्त्रया प्राध्यापक जेरमि प्रिसं सामाजिक दुरु धायेवं छम्ह मनू नं मेम्ह मनू नाप खँ हे ल्हायेमजिउ थें तायेकीगु यानाच्वंगु कनादी । वय्कःया कथं थ्व इलय् मनूतय्सं शाररीक दुरी कायम यानाः झन् अप्व समाजयात बचे यायेमाः । ‘फुक्कसियां शाररीक भलाइया निंतिं झीसं शाररीक दुरी कायम यायेमाः तर मानसिक भलाइ नं उलि हे आवश्यक खँ खः ।’, प्रिसं धयादी, ‘उकीं सामाजिक दुरी मानसिक भलाइया निंतिं बांलागु खँ मखु ।’ वंगु डिसेम्बरय् चीनया वुहानय् कोरोनाया न्हापांगु संक्रमित लुइवं मनूतय् आवातजावत बन्द यायेगुनिसें कयाः देय्न्यंक लकडाउन यायेगु थज्याःगु ज्या थौं विश्वया प्राय फुक्क थासय् यानाच्वंगु दु । कोरोना भाइरस विशेष यानाः मनूतसं हाछिंका तइगु वा मुसु तइगु इलय् सरे जुइगु जूगुलिं संक्रमण म्हो यायेगु निंतिं दुरी कायम यायेगु अत्यावश्क खः । स्वास्थ्य संगठनं छम्ह मनू नं मेम्ह मनूनापया दुरी छगू मिटर स्वयां अप्व कायम यायेत सुझाव बिउगु दु । स्वास्थ्य संगठनं न्हापा छ्यलाःच्वंगु वाक्यशंयात आः हीकूगुलिं आपालं विज्ञतय्सं लसकुस याःगु दु । लण्डन स्कूल अफ इकोनोमिक्सया मनोविज्ञान व अनुसन्धन विधिया प्राध्यापक मार्टिन बायुरं थ्व निगू वाक्यांशया भिन्नता यायेगु तसकं आवश्यक जूगु धयादिल । वय्कलं धयादी, ‘विश्व स्वास्थ्य संगठनं ‘शाररीक दुरी’यात ‘सामाजिक दुरी’ धकाः धयाच्वंगु गल्तियात भिंकेगु ज्या याःगु दु । थ्व लसकुस यायेबहःजु ।’ ‘थज्याःगु ईलय् झी शाररीक रुपं तापक च्वनेमाः तर सामाजिक रुपं सतिक नं च्वनेमाः ।’, प्राध्यापक मार्टिन बायुरं धयादी । (ने. सं. ११४० चौलाथ्व ७/ वि. सं २०७६ चैत १८ मंगलवाः)  "
https://nepalbhasatimes.com/30045,अन्तर्राष्ट्रिय,११४० चौलाथ्व अष्टमी,‘कोरोना भाइरस निक्वःगु विश्वयुद्ध लिपाया दकलय् तःधंगु हाथ्या’,येँ – संयुक्त राष्ट्र संघं विश्वन्यंक महामारी न्यनाच्वंगु कोरोना भाइरस (काेभिड-१९)यात निक्वःगु विश्वयुद्ध लिपाया हे दकलय् तःधंगु हाथ्या जूगु खँ धाःगु दु ।                                                         राष्ट्र संघया महासचिव एन्टोनियो गुटेरेसं कोरोना भाइरसया दकलय् तःधंगु हाथ्या जूगु धयादीगु खः । वय्कलं कोरोना भाइरस नियन्त्रण यायेगु निंतिं फुक्कं देशय् अझ कडा व प्रभावकारी पलाः ल्ह्वनेमाःगु खँय् बः बियादिल । विश्वव्यापी रुपं स्वास्थ्य संकटया नापं मानव संकट नं वःगु धयादिसें महासचिव गुटेरेसं थुकीया विरुद्ध ल्वायेत फुक्कं देय्त राजनीतिपाखें पिने वयाः छथाय् हे च्वनेमाःगु धयादिल । वय्कलं विश्वं आः तक गवलें सामना मयागु कथंया आर्थिक मन्दीया सम्भावना दुगु ख्याच्वः नं बियादिल । वय्कलं कोरोनाया कारणं विश्वया अर्थतन्त्रयात तसकं तःधंगु धक्का लाइगु धयादिल । वंगु डिसेम्बरय् चीनया वुहानं शुरु जूगु कोरोना भाइरस आः विश्वन्यंक महामारीया रुप कायेधुंकूगु दु । अमेरिकाय् व युरोपियन देशय् सीपिनि ल्याः चीनय् स्वयां अप्व जूगु दु । मंगलवाः जक अमेरिकाय् ८००म्ह स्वयां अप्व मनूत सीगु खः । उखे युरोपय् नं मंगलवाः छन्हु हे सीपिनि ल्याः दकलय् अप्व जूगु खः । (ने. सं. ११४० चौलाथ्व ८/ वि. सं २०७६ चैत १९ बुधवाः)
https://nepalbhasatimes.com/29963,अन्तर्राष्ट्रिय,११४० चौलाथ्व षष्ठी,‘भारतय् लकडाउन थप जुइगु सम्भावन कम’,"एजेन्सी – अप्रिल १५ तारिख तकया निंतिं देय्न्यंक लकडाउन यानातःगु भारतय् लकडाउनया ई हानं थप जुइगु सम्भावन न्यगू दुगु खँ छम्ह भारतीय अधिकारीं धाःगु दु । देय्न्यंक लकडाउनया कारणं द्वलंद्व गरीव मनूतय्त न्ययेगु त्वनेगु समस्या जूगु व आपलं मनूतय्त न्हिया न्हिथं माःगु अत्यावश्यक सामान तकं मदुगुलिं सरकारं लकडाउनया ई थप यायेगु न्हूगु योजना मदयेकेफूगु खँ धाःगु दु ।                                                         ‘लकडाउनया ई नीछन्हु स्वयां अप्व वनी धइगु खँय् छुं सत्यता मदु’, भारतीय मन्त्रिपरिषदया सचिव राजीव गौबां धयादी, ‘नीछन्हु स्वयां अप्व ई थप यायेगु योजना सरकारया मदु ।’ कारोना भाइरसया संक्रमणपाखें बचे यायेगु निंतिं भारतीय सरकारं अप्रिल १५ तक लकडाउनया निर्णय याःगु खः । उगु निर्णय लिपा भारतय् द्वलंद्वः मनूतय्सं थःगु ज्या तंकेमाःगु व न्यये तकं मदयाः समस्या जुयाच्वंगु दु । आः तक भारतय् १ हजार ७१म्ह मनूत कोरोनापाखें संक्रमित जूगु दुसा २९म्ह मनूत सीधुंकूगु दु । (ने. सं. ११४० चौलाथ्व ६/ वि. सं २०७६ चैत १७, साेमवाः)"
https://nepalbhasatimes.com/29779,अन्तर्राष्ट्रिय,११४० चौलाथ्व दुतिया,भारतय् धमाधम अप्वयावल संक्रमितया ल्याः,"येँ- नेपालय् कोरानाभाइरसया संक्रमण दुहां वयेफुगु छगू तःधंगु खतरा भारतपाखें दु । भारत तःधंगु देश जूगुयानापनापं नेपाःलिसे आपालं थासय् खुल्ला सीमा स्वानाच्वंगु कारणं यदिभारतय् संक्रमण तच्वयावनधाःसाउकियाप्रत्यक्षलिच्वः नेपाःयातलाये फइगु खतरा विज्ञतय्सं खंकाच्वंगु दु । अले भारतया वर्तमान अवस्था धाःसा सुधार जुइगु पलेसा धमाधम तच्वयावनीगु संकेत खने दयाच्वंगु दु । थौं बहनीतकयादुने भारतय् कोरोना प्रभावित मनूतय् ल्याः बढे जुयाः ६४९ म्हथ्यंगु दुसा सीपिनिल्याः १३ म्हथ्यंगु दु । ल्वय् जुयाः नं लंकावंपिं ४३ म्ह जक दु ।                                                         भारतय् म्हिगःतक संक्रमितया ल्याः ४०० या जःखः थ्यनाच्वंगु खःसा थौं छक्वलं २०० अप्वयाः साढे ६०० थ्यंगु दु । भारत थेंज्याःगु यक्व जनसंख्यादुगु देशय् संक्रमितया ल्याःथथे अप्वया वंगुयात बांमलाःगु संकेतया रुपय् काःगु दु । भारतं संक्रमण पनेगु लागिं स्ववाःतक लकडाउन घोषणा याःगु दु । तर थीथी प्रान्तय् उकियात उल्लंघन यानाः मनूत पिहां वयाच्वंगुलिं उमित पनेत प्रहरीयात थाकुयाच्वंगु दु । पिहां वयाच्वंपिं मनूतय्त निगरानी तयेत व उमित चेतावनी बीगु लागिं म्हिगःनिसें थाय्थासय् ड्रोन ब्वयेकेगु यानाहःगु दु । न्हूदिल्ली, काश्मिर आदि लगायतया प्रदेशय् ड्रोन ब्वयेकाःपिहां वइपिंत चेतावनी बीगु ज्या यानाहःगु दु । पिहां वःपिं द्वलंद्वः मनूतय्त ज्वने नं धुंकूगु दु । भारतय् कोरोनाभाइरस प्रभावित प्रदेशत मध्ये महाराष्ट्र दकलय् च्वय् लानाच्वंगु दु । भारतया आर्थिक राजधानी मुम्बई शहर समेत दुथ्याःगु महाराष्ट्रय् संक्रमितया ल्याः १२४ थ्यंगु दुसा सीपिनि ल्याः ३ थ्यंगु दु । भारतय् न्हापांम्ह संक्रमित पत्ता लगे जूगु केरलाय् ११८ म्ह विरामी लूगु दुसा आःतक छम्ह हे सीगु मदुनि । राजधानी दिल्लीइ ३५ म्ह संक्रमित लूगु दुसा छम्ह सीगु दु । नेपाःलिसे सीमा स्वाःगु भारतया प्यंगुलिं प्रदेशय् संक्रमितत लूगु दु । उत्तर प्रदेशय् ३७म्ह, पश्चिम बंगालय् ९ म्ह, उत्तराखण्डय् ५ म्ह व विहारय् ३ म्ह संक्रमितलूगु दु । उकीमध्यय् पश्चिमबंगाल व विहारय् छम्ह÷छम्ह सीगु दु । थ्वहे झ्वलय् कोरोनाया हे खँय् ल्वापु जुयाः मुम्बईया पश्चिमय् लाःगु कान्डिवाली धाःगु थासय् छम्ह मनुखं थः हे किजायात स्यानाबिउगु दु । लकडाउन यानातःगु कारणं पिहां वने मते धायेक धायेक पिहां वन धकाः २८ दँया राजेशलक्ष्मी ठाकुरं थः किजा दुर्गेशयात स्यानाबिउगु खः । किजा स्याःम्ह राजेशलक्ष्मीयात प्रहरीं ज्वनेधुंकूगु दु । ने.सं. ११४० चौलाथ्व २ (चैत १३)"
https://nepalbhasatimes.com/30099,अन्तर्राष्ट्रिय,११४० चौलाथ्व दशमी,कोरोना संक्रमितत झिगू लाख स्वयां अप्वल,यँ– विश्वन्यंकं कोरोना भाइरसं संक्रमण जूपिनि ल्याः झिगू ल्याखं पार याःगु दु । जोन हप्किन्स विश्वविद्यालयं झिगू लाखं मल्याक मनूतय्त कोरोना संक्रमण पुष्टि जुइधुंकूगु खँ धाःगु दु ।                                                         कोरोना संक्रमिततय् तथ्यांक बिया वयाच्वंगु वर्डोमिटर डट इन्फोया कथं शुक्रवाः न्हिनय् १२ बजे कोरोना संक्रमित जूपिनि ल्याः १० लाख १६ हजार ४१३ म्ह थ्यंगु दुसा सीपिनि ल्याः ५२ हजार २३८ थ्यंगु दु । अथेहे संक्रमितत मध्ये २ लाख १३ हजार १३४ म्ह स्वस्थ जुयाः लिहां वनेधुंकूगु दुसा ७ लाख ५० हजार ४१ म्हं अझं उपचार याकाच्वंगु दनि । संक्रमितत मध्ये दकलय् अप्वः अमेरिकाय् दुसा सीपिं दकलय् अप्वः इटलीइ दु । मुक्कं संक्रमितत मध्ये प्यब्वय् छब्वः अमेरिकाय् जक दुसा बछि युरोपय् दु । वर्डोमिटरया कथं अमेरिकाय् संक्रमिततय् ल्याः २ लाख ४५ हजार ३७३ थ्यंगु दुसा थन सीपिं ६ हजार ९५ म्ह थ्यंगु दु । अथेहे इटलीइ संक्रमिततय् ल्याः १ लाख १५ हजार २४२ म्ह थ्यंगु दुसा सीपिं १३ हजार ९१५ थ्यंगु दु । अथेहे स्पेनय् संक्रमितत १ लाख १२ हजार ६५ म्ह थ्यंगु दुसा सीपिं १० हजार ३४८ म्ह थ्यंगु दु । बिहिवाः स्पेनय् २४ घन्टाया दुने ९५० म्हेसिया ज्यान वंगु खः । छुं नं देशय् कोरोना संक्रमणं छन्हुं सीगु थ्व आःतकया दकलय् अप्वः ल्याः खः । स्पेनय् बुधवाः छन्हुं हे ८ प्रतिशतया ल्याखं संक्रमितत अप्वःगु खः । नेपालय् आःतक खुम्हेसिके कोरोना संक्रमण लुइकूगु दुसा छम्ह उपचार यानाः छेँय् लिहां वनेधुंकूगु दु । मेपिं न्याम्ह उपचारय् दु ।
https://nepalbhasatimes.com/29988,अन्तर्राष्ट्रिय,११४० चौलाथ्व सप्तमी,कोरोनाया बन्दय् भ्यान गग्या पेन्टिङ खुया यन,"येँ – कोरोना भाइरस संक्रमणया कारणं बन्द यानातःगु छगू म्युजियमं महान कलाकार भिन्सेन्ट भ्यान गगया अमूल्य पेन्टिङ खुया यंकूगु दु ।                                                         द नेदरल्याण्ड्सया सिङ्गर लरेन म्युजियमय् ब्वयातःगु भ्यान गगया ‘द पारासोनेज गार्डेन एट न्युनेन इन स्पिङ’ नांया ऐतिहासिक पेन्टिङ खुया यंकातःगु खः । म्युजियमं थ्व पेन्टिङ ग्रोनिङ्गर म्युजियमपाखें थःथाय् ब्वयेगु लागिं धकाः छुं ईया लागिं हयातःगु खः । सोमवाः छगू पत्रकार सम्मेलन यासें सिङ्गर लरेन म्युजियमया निर्देशक जान रुडोल्फ डे लोर्मं थ्व घटनां थःत तसकं आघात लाकूगु खँ धाःगु दु । ‘थ्व घटना सिङ्गर व ग्रोनिङ्गर निगुलिं म्युजियमया लागिं दुर्भाग्य खः । तर व स्वयां नं दुःखया खँ धइगु थ्व पेन्टिङ अन तया तयागु धयागु समाजया लागिं खः, समाजय् लसता व उत्प्रेरणा बीगु लागिं खः,अझ थौंया थाकुगु इलय् भरोसा बीगु लागिं खः’ निर्देशक लोर्मं धाःगु दु । (ने. सं. ११४० चौलाथ्व ७/ वि. सं २०७६ चैत १८ मंगलवाः)"
https://nepalbhasatimes.com/29787,अन्तर्राष्ट्रिय,११४० चौलाथ्व तृतीया,विदेशीतय्त चीन वयेत अस्थायी रूपं प्रतिबन्ध,"चीनं कोरोना भाइरस (कोभिड-१९)या संक्रमण नियन्त्रण यायेगु निंतिं विदेशी नागरिकतय्त चीनय् दुहांवयेत अस्थायी रूपं प्रतिबन्ध तःगु दु ।                                                         चिनियाँ विदेश मन्त्रालयं बिहीवाः जारी याःगु विज्ञप्ति कथं शुक्रवाः चान्हय् निंसें थ्व निर्णय लागू यायेगु खँ धाःगु दु । नापं थुगु विज्ञप्तिइ लिपा जारी जूगु प्रेवशज्ञा नं रद्द जुइगु खँ न्ह्यथनातःगु दु । चीनं थुगु पलाः विश्वन्यंक महामारी जुयाच्वंगु कोरोनाया संक्रमण पनेगु छगू अस्थायी पलाः जक जूगु खँ धाःगु दु । चीनया वुहान शहरं शुरु जूगु कोरोना भाइरसपाखें चीन मुक्त जुइधुंकूसां आः पिनं दुहांवयाच्वंपिं नाप थ्व संक्रमण खनेदेवं चीनं थुगु पलाः ल्ह्वंगु खः । चीनय् आः तक ८१ हजार मनूत संक्रमित जुइधुंकूगु दुसा ३ हजार स्वयां अप्व मनूत सीधुंकूगु दु । (ने. सं. ११४० चाैलाथ्व ३ / वि. सं २०७६ चैत १४, शुक्रवाः)"
https://nepalbhasatimes.com/29732,अन्तर्राष्ट्रिय,११४० चौलाथ्व दुतिया,कोरोना संक्रमणं सीपिं २१ हजार २९३ थ्यन,"एजेन्सी – कोरोना भाइरसं विश्वन्यंकं सीपिनि ल्याः नीछद्वलं मल्याक थ्यंगु दु । बिहिवाः सुथय् तकया दुने विश्वन्यंकं कोरोनां सीपिनि ल्याः २१ हजार २९३ म्ह थ्यंगु दु । विश्व स्वास्थ्य संगठनं पितबिउगु तथ्यांक कथं विश्वन्यंकं ४ लाख ७१ हजार ३११ म्हेसित कोरोनाया संक्रमण जूगु दुसा थुपिं मध्ये छगू लाख १४ हजार ६४२ म्ह जक उपचार लिपा छेँय् लिहां वंगु दु । मेपिं ३ लाख ३५ हजार ३७१ म्ह उपचार याकाच्वंगु दु ।                                                         कोरोनां थौंकन्हय् युरोपेली देय् इटली व स्पेनया भयावह स्थिति कयाच्वंगु दु । इटलीइ जक थ्व भाइरसया संक्रमणं ७ हजार ५०३ म्हेसिया ज्इान वनेधुंकूगु दुसा आः ७४ हजार ३८३ म्ह संक्रमित जुइधुंकूगु दु । अथेहे स्पेनय् थ्व भाइरसया संक्रमणं ३ हजार ६४७ म्हेसिया ज्यान वनेधुंकूगु दुसा ४९ हजार ५१५ म्हेसित संक्रमण जूगु दु । कोरोनाया संक्रमणं चीनय् ३ हजार २८७ म्हेसिया ज्इान वंगु खःसा ८१ हजार २८५ म्हेसित संक्रमण जूगु खः । आः दकलय् न्हापां संक्रमण खनेदुगु चीनय् स्वयां इटली व स्पेनय् सीपिनि ल्याः अप्वयेधुंकूगु दु । इरानय् नं थ्व भाइरसया संक्रमणं २ हजार ७७ म्हेसिया ज्यान वनेधुंकूगु दु । अथेहे अमेरिकाय् १ हजार ३१ म्हेसिया ज्यान वंगु दुसा जर्मनी २०६ म्हेसिया ज्यान वंगु दु । अमेरिकाय् देय् न्यंकं न्यना वनेधुंकूगु थ्व भाइरसं ६८ हजार ३६७ म्हेसित संक्रमण यायेधुंकूगु दु । थन मुक्कं ३९४ म्ह जक उपचार लिपा छेँय् लिहां वनेत ताःलाःगु दु । फ्रान्सय् नं थ्व भाइरसं १ हजार ३३१ म्हेसिया ज्यान वनेधुंकूगु दु । बिहिवाः तक थ्व भाइरस संक्रमण जुयाः सीपिं मदुगु देशय् नेपाः लिसें म्यानमार, काजाकिस्तान, माली, चाड, भुटान, लिबिया, सिरिया, पपुवा न्युगिनी, अंगोला, फिजि, हाइटी थें ज्याःगु छुं छुं देय् जक लानाच्वंगु दु । (ने. सं. ११४० चाैलाथ्व द्वितीया / वि. सं २०७६ चैत १३, बिहिवाः)"
https://nepalbhasatimes.com/28340,अन्तर्राष्ट्रिय,११४० सिल्लाथ्व पारू ,"कोरोना भाइरसं सीपिं ४१ म्ह, खुन्हु दुने चीनं अस्पताल दयेकीगु","एजेन्सी- चीनया उहानय् खनेदुगु कोरोना भाइरसया कारणं थप झिंन्याम्ह सीगु खँ धाःगु दु । थुकिया लिसें चीनय् थ्व भाइरसया कारणं सीपिनि ल्याः ४१ म्ह थ्यंगु दु । अथेहे थ्व भाइरस संक्रमित जूपिनि ल्याः १ हजार २८७ म्ह थ्यंगु दु । चीनय् खनेदुगु थ्व भाइरस अमेरिका, दक्षिण कोरिया, एसिया लिपा युरोपनय् खनेदुगु दु । फ्रान्सय् स्वम्हेसित थ्व भाइरसं संक्रमण जूगु पुष्टि याःगु दु । चीनय् न्हूदँ वयेत्यंगु दु । तर भाइरसया कारणं न्हूदँया झ्वलय् यायेत्यंगु यक्व हे ज्याझ्वः रद्द याःगु दु ।                                                         मेखे उहानय् थ्व भाइरसं संक्रमित जूपिंत तयेगु निंतिं न्हूगु हे अस्पताल दयेकेगु ज्या सुरु याःगु दु । थ्व अस्पताल खुन्हु दुने दयेकीगु खँ धाःगु दु । चिनियाँ सञ्चार माध्यमतय् कथं १ हजार बेडया थ्व अस्पताल दयेकेगु ज्या धमाधम जुयाच्वंगु दु । चीनया चान्गजीयाङ पत्रिकां बिउगु समाचार कथं थ्व अस्पतालय् आः खनेदयाच्वंगु अभावयात सम्बोधन याइ व याकनं दयेकेगु ज्या क्वचाइ । थ्व भवन प्रिफ्याबपाखें दयेकीगु जूगुलिं यक्व लगानी नं तुइमखु । उहान शहरय् च्वंगु वासः पसलय् आवश्यक सामग्री अभाव सुरु जूगु व अस्पतालय् हतास सर्वसाधारणतय्सं जायाच्वंगु खँ धाःगु दु । कोरोनाभाइरस संक्रमण जुलकि न्हापां ज्वरो वइ, अले सुख्खा मुसु वइ । छुं वा लिपा सासः ल्हाये थाकुया वइ । तर गुलिखे अवस्थाय् थज्याःगु लक्षण खनेमदुसां कोरोना भाइरस संक्रमित ल्वगित नं लूगु खँ विज्ञतय्सं धाःगु दु । चीनय् थ्व भाइरस संक्रमण तच्वया वयेवं थुकिया नियन्त्रणया निंतिं थीथी थासय् कडा नियम लागू यानाहःगु दु । उहान शहरय् वये वने यायेत प्रतिबन्ध तःगु दु । तसकं हुल जुयाच्वंगु अस्पतालय् सैन्य स्वास्थ्य कर्मचारी खटे याःगु दु । अथेहे उहान बाहेक मेमेगु शहरय् नं सार्वजनिक स्थलत बन्द याःगु दु । सांघाइ शहरया डिज्नेल्यान्ड व बेइजिङ्ग लिक्कया ग्रेटवालया थीथी ब्व नं बन्द याःगु दु । बेइजिङया अधिकारीतय्सं उहानं वःपिं विरामी जुइमा व स्वस्थ मनू जुइमा, उमित निवाः तक याकःचा तयाः निगरानीइ तयेगु ज्या जुइ । विश्व स्वास्थ्य संगठनं चीनय् न्यनाच्वंगु न्हूगु कोरोनाभाइरस संक्रमणया खतराया स्तर यकिन यायेत व उकिं लायेफुगु विश्वब्यापी जोखिमबारे आः तुरुन्त धाये मफइगु खँ धाःगु दु । डब्ल्युएचओया प्रवक्ता तारिक जसारेभिचं संक्रमणया ल्याः अप्वयेफुगु व उकीया स्पष्ट समाचार मवःनिगु, तर संक्रमणया लक्षण खनेदयेवं उपचार धाःसा यायेफइगु खँ धाःगु दु । विश्व स्वास्थ्य संगठनं संक्रमणविरुद्ध चीनं न्ह्याकूगु पहलया प्रशंसा नं याःगु दु ।"
https://nepalbhasatimes.com/29724,अन्तर्राष्ट्रिय,११४० चौलाथ्व दुतिया,कोरोनाविरुद्ध विश्व छप्पँ जुइमाःगु इलय् अमेरिकाया ल्वापुखिचा पह जारी,"ने.सं. ११४० चौलाथ्व २ (चैत १३)                                                         एजेन्सी- संयुक्त राष्ट्र संघया महासचिव एन्टोनियो गुटेरसं कोराना भाइरस मानवताया निंतिं खतरा जूगु व थुकिया विरुद्ध विश्व छप्पँ जुयाः ल्वायेमाः धयाच्वंगु इलय् अमेरिका धाःसा कोरोना भाइरस सुरु जूगु देय्यात कयाः ल्वापु थयाच्वंगु दु । सम्पन्न देय्तय् पुचः जी सेभेनया विदेश मन्त्रीतय् दथुइ छगू वक्तव्यय् कोरोना भाइरससया स्रोत सम्बन्धी खँग्वः तयेगु खँय् हे मतभेद जूगु दु । अमेरिकां वक्तव्यय् चीनं नियतवश गलत सुचं बीगु अभियान न्ह्याकूगु खँ न्ह्यथनेमाः धाःगु दुसा मेगु देय्तय्सं धाःसा थज्याःगु ज्यां अनवाश्यक विभाजन हइ धासें थ्व खँग्वः तयेत अस्वीकार याःगु दु । अमेरिकी विदेशमन्त्री माइक पोम्पेओं बैठकय् चीनं भाइरसया स्रोत बारे अनर्गल रुपं षडयन्त्रया सिद्धान्त न्यंकाच्वंगु जानकारी थःपिंके दुगु खँ धयादीगु खः । अमेरिकी राष्ट्रपति डोनाल्ड ट्रम्पं नं ताःई न्ह्यव निसें कोभिड १९ यात चिनियाँ भाइरस धायेगु याना वयाच्वंगु खः ।थुकिं तम्वःपिं चिनियाँ अधिकारीतय्संनं थौंकन्हय् अमेरिकी सेनां हे चीनय् भाइरस दुत हःगु द्वपं बीगु यानाच्वंगु दु । थ्व हे दथुइ संरासंया महासचिव गुटेरसं धाःसा कोरोना विरुद्धया ल्वापु याकः याकः देय् कुतः जक पर्याप्त मजूगु खँ धाःगु दु । संरासं आः आधारभूत स्वास्थ्य सेवा तक मदुगु जोखिमपूर्ण देय्या ग्वाहालिया निंति. निगू अर्ब डलरया कोषया घोषणा याःगु दु । महासचिवं धाःगु दु ‘यदि थ्व महामारीयात विकसित देसय् जक नियन्त्रण यानाः विकासोन्मुख देशय् न्यंके बीगु खःसा थुकिं दसौं लाख मनूतय् ज्या वनी ।’ ‘उलि जक मखु, थुकिं भाइरसयात थःगु स्वरुप हिलेत ह्वःताः बी,थथे स्वरुप हिल धाःसा कोरोना विरुद्ध दयेकीगु खोपं नं ज्या बीमखु,, अले हाकनं फुक्कसितं आक्रमण यायेगु सुरु यानाहइ ।उकिं थ्व विरुद्ध बछि जक लडाइँ ल्वानाः ज्या मवः ।’ (ने. सं. ११४० चाैलाथ्व द्वितीया / वि. सं २०७६ चैत १३, बिहिवाः)"
https://nepalbhasatimes.com/29680,अन्तर्राष्ट्रिय,११४० चिल्लागा चर्हे,कोरोनाया हल्लां जेलय् जूगु दंगाय् २३ म्हेसिया ज्यान वन,एजेन्सी÷ कोलम्बियाया छगू जेलय् कोरोना भाइरस न्यंगु हल्लां यानाः जूगु दंगाय् लानाः २३ म्ह कैदीत सीगु दु । प्रहरीया कथं कोरोना सरे जूगु आशंकां कैदीत बिसिउँ वनेगु कुतः याःबलय् थ्व दंगा जूगु खः । कोलम्बियाया कानुन मन्त्री मार्गरिटा काबेलोया कथं बोगोटाया लामोन्डेलो झ्यारखानाय् जूगु थ्व हिंसाय् मेपिं ८३ म्ह कैदीत नं घाःपाः जूगु दु । कोरोनाया ग्याःचिकुं यानाः देय्न्यंकंया हे झ्यारखानाय् च्वंपिं कैदीतय्सं स्वास्थ्य सेवा बांमलाः धकाः आइतवाः विरोध प्रदर्शन याःगु खः । मन्त्री काबेलां कोलम्बियाया १३ गू झ्यारखानाय् तनाव तच्वःगु खःसां लामोन्डेलाया झ्यारखानाय् सुनियोजित रुपं हिंसा न्यंकूगु खँ धयादीगु दु । मन्त्री काबेलों सरसफाइया समस्याया कारणं कारागाराय् हिंसा जूगु मखु धयादीगु दु । वय्कलं आःतक झ्यारखानाय् च्वंपिं सुं नं बन्दी वा कर्मचारीयात कोरोना भाइरसया संक्रमण मजूगु खँ नं धयादीगु दु । वय्कलं हिंसाय् संलग्न छुं कैदीतय् विरुद्ध हत्या व सार्वजनिक सम्पत्तिइ क्षति याःगु द्वपनय् मुद्दा न्ह्याकेगु खँ धयादीगु दु ।
https://nepalbhasatimes.com/27611,अन्तर्राष्ट्रिय,११४० थिंलागा सप्तमी,परवेज मुसर्रफयात मृत्युदण्डया फैसला,एजेन्सी- पाकिस्तानया छगू अदालतं पुलांम्ह राष्ट्रपति परवेज मुसर्रफयात मृत्युदण्डया सजाय न्यंकूगु दु । पुलांम्ह सेना प्रमुख मुसर्रफयात इस्लामाबाया छगू विशेष अदालतं देशद्रोहया द्वपनय् मृत्युदण्डया सजाय न्यंकूगु खः । मंगलवाः जूगु सुनुवाइलय् मुख्य न्यायाधीशसहित स्वम्ह न्यायाधीया इजलासं मुसर्रफयात संविधानया अवहेलना याःगु व गम्भीर देशद्रोह याःगु मुद्दाय् दोषी ठहर यासें वय्कःया अनुपस्थितिइ हे मृत्युदण्डया सजाय न्यंकूगु खः ।                                                         मुसर्रफ थौंकन्हय् दुबइलय् उपचार याकाच्वंगु दु । मुद्दा न्ह्यानाच्वंगु इलय् मुसर्रफ सन् २०१६ या मार्चय् युएइया दुबइलय् उपचारया निंतिं वंगु खः । छुं न्हि न्ह्यव जक वय्कलं छगू भिडियो सन्देश छ्वयाः थःगु स्वास्थ्य अवस्था स्यनावनाच्वंगु धासें मुद्दा स्वयाच्वंगु निकाययात थःगु स्थिति स्वःवयेत इनाप याःगु खः । मुसर्रफं थः विरुद्ध लानाच्वंगु द्वपंयात धाःसा अस्वीकार याना वयाच्वंगु दु । मुसर्रफ सन् २००१ निसें २००८ तक पाकिस्तानया राष्ट्रपति जूगु खः । राष्ट्रपति जुयाच्वंगु हे इलय् सन् २००७ या नोवेम्भर ३ य् संकटकाल घोषणा याःगुलिं वय्कःयात देशद्रोहया मुद्दा तःगु खः । उबलय् वय्कलं संकटकाल घोषणा यानाः संविधान निलम्बन यानाबिउगु खः । सन् २०१३ निसें थ्व मुद्दा विचारधीन जुयाच्वंगु दु । पाकिस्तानी सञ्चारमाध्यमतय्सं सुं नं राष्ट्र प्रमुखयात थुकथं मृत्युदण्डया सजाय न्यंकूगु इतिहासय् हे न्हापांखुसी जूगु खँ धाःगु दु ।
https://nepalbhasatimes.com/27714,अन्तर्राष्ट्रिय,११४० थिंलागा द्वादशी ,भारतं पाकिस्तानय् आक्रमण यायेफु,"एजेन्सी- पाकिस्तानी प्रधानमन्त्री इमरान खानं भारतय् नागरिकत संशोधन विधेयकयात कयाः जुयाच्वंगु प्रदर्शनयात मत्थर यायेगु निंतिं पाकिस्तानय् सैन्य आक्रमण जुइफुगु खँ धाःगु दु । भारतय् थौंकन्हय् नागरिकता संशोधन विधेयकयात कयाः तच्वःगु प्रदर्शन जुयाच्वंगु दु । थ्व प्रदर्शनपाखें नागरिकतय् ध्यान भत्के यायेगु निंतिं पाकिस्तानय् आक्रमण यायेफुगु आशंका प्रधानमन्त्री खानं प्वंकूगु खः ।                                                         प्रधानमन्त्री खानं छगू ट्विट यासें भारतय् विरोध प्रदर्शन अप्वयाच्वंगु इलय् पाकिस्तानय् नं खतरा अप्वः धासें भारतीय सेना प्रमुखया धापुतिं नं थुकिया पुष्टि जूगु खँ धाःगु खः । भारतीय सेनाप्रमुख जनरल विपिन रावतं वंगु बुधवाः काश्मिरया भारत–पाकिस्तान सीमाया अवस्थाय् छुं नं इलय् हिलेफु धासें थज्याःगु अवस्थाय् भारतीय सेना तयार दुगु खँ धयादीगु खः । खानं च्वःगु दु, ‘भारतीय सेनां काश्मिरयात कैद यानातःगु दु व जब थ्व प्रतिबन्ध चिइकी, अबले रक्तपात जुइगु आशंका दु । भारतय् जुयाच्वंगु विरोध प्रदर्शनं पाकिस्तानयात खतरा अप्वःगु दु व भारतीय सेना प्रमुखया धापुतिं थ्व चिन्तायात पुष्टि याइ ।’ खानं भारतीय प्रधानमन्त्री नरेन्द्र मोदी सरकारं भारतयात हिन्दू राष्ट्र दयेकेत चाहे जुयाच्वंगु द्वपं नं बियादीगु दु । वय्कलं भारतं हिन्दू राष्ट्रवादया भावना अप्वयेका आन्तरिक विरोधयात मत्थर यायेत छुं कथंया कारवाही यात धाःसा पाकिस्तानया न्ह्यःने उकिया लिसः बिइगु बाहेक मेगु विकल्प दइमखु धाःगु दु ।"
https://nepalbhasatimes.com/29537,अन्तर्राष्ट्रिय,११४० चिल्लागा सप्तमी,अमेरिकाय् सोमवाः कोरोनाया खोपया न्हापांगु परीक्षण जुइगु,एजेन्सी÷ विश्वन्यंकं महामारी कथं न्यनाच्वंगु कोरोना भाइरसया संक्रमणपाखें बचे यायेगु निंतिं विकास याःगु खोपया मनूतय्त न्हापांगु परीक्षण जुइत्यंगु दु । अमेरिकाय् थ्व परीक्षण सुरु जुइत्यंगु खः । अमेरिकी सरकारं बिउगु खर्चपाखें न्हापांखुसी ४५ म्ह वयस्क अमेरिकी स्वयंसेवकत थ्व परीक्षणय् सहभागी जुइत्यंगु खः । खोप परीक्षण अमेरिकाया सियाटलय् वइगु सोमवाः जुइ ।                                                         थ्व स्वयंसेवकतय्सं संक्रमित मजूसां खोपया थीथी मात्रा काइ । थ्व खोपय् वास्तविक कोरोनाभाइरसया छुं अंश दइमखु । थुकी मेसिन्जर आरएनएया छुं ब्व जक दइगु खँ धाःगु दु । विरामीया कोषयात भाइरसया संक्रमणपाखें बचे यायेगु वा ल्वय् विरुद्ध ल्वानाः लंकेत आवश्यक प्रोटीन उत्पादन यायेत सक्रिय याकेगु वैज्ञानिकतय् योजना दु । न्हापांगु चरणया परीक्षणय् कोरोनाभाइरस विरुद्धया भ्यासिनया मात्रां प्रतिरक्षा प्रणालीयात छुं प्रतिक्रिया क्यं कि मक्यंया जाँच जुइ । परीक्षण यायेत्यंगु खोपया नां एमआरएनए–१२७३ तःगु दु । थ्व परीक्षण सियाटलया काइसर पर्मानन्ट वाशिंगटन हेल्ट रिसर्च इन्ष्टिच्युतय् जुइत्यंगु खः ।
https://nepalbhasatimes.com/26713,अन्तर्राष्ट्रिय,११४० कछलागा पारू ,कारबाहीलय् लानाः कमाण्डर बहा अबु अल–अता मंत,येँ (एएफपी)÷ इजरायलया सेनां प्यालेष्टिनी इस्लामिक जेहाडी लडाकू पुचःया नेताया छेँय् म्हिगः सुथय् याःगु कारवाहीइ लानाः उगु पुचःया कमाण्डर बहा अबु अल–अता सीगु दु । उगु कारवाहीइ लानाः निम्ह सीगु खःसा उकी छम्ह जेहाडी पुचःया नेता अबु अल–अता व मेम्ह वया जहान जूगु इजरायली सेनां धाःगु दु ।                                                         प्यालेष्टाइन अधिनष्ठ गाजा क्षेत्रय् इजरायली सेनां याःगु आक्रमणय् निम्ह सीगु स्वास्थ्य मन्त्रालयं नं पुष्टि याःसां इमिगु नां सार्वजनिक याःगु मदुनि । मेखे इजरायली सेनां छगू विज्ञप्ति जारी यासे धाःगु दु ‘इजरायली सेना व इजरायलया शिन बेट आन्तरिक सुरक्षा बलं याःगु मंकाः कारवाहीइ लानाः प्यालेष्टिनी कमाण्डर अल–अता व वय्कःया जहान घटनास्थलय् मदुगु खः ।’ अथे हे स्थानीय वासिन्दां नं अताया छेँय् तःधंगु आवाज सहित विस्फोट जूगु खँ धाःगु दु । थुकिया दथुइ अतां नेतृत्व यानाच्वंगु इस्लामिक पुचलं नं घटनाय् थः कमाण्डर सीगु पुष्टि याःगु दु । उगु पुचलं अताया छेँयात उच्च सुरक्षा घेराय् तयाःतःगु खँ धाःगु दु ।
https://nepalbhasatimes.com/27697,अन्तर्राष्ट्रिय,११४० थिंलागा एकादशी,भाजपाया भेदभावपूर्ण कानुन,"भारतय् सरकारं हःगु नागरिकता संशोधन विधेयक (ऋष्तष्शभलकजष्उ ब्mभलमmभलत द्यष्िि( ऋब्द्य० –(सिएबी)यात कयाः देन्यंकं विरोध प्रदर्शन जुयाच्वंगु दु । प्रदर्शनया झ्वलय् शुक्रवाः जक उत्तर प्रदेशय् गुम्हेसिया ज्यान वंगु दुसा थ्वयां न्ह्यव आसामय् नं खुम्हेसिया ज्यान वनेधुंकूगु दु । सरकारं हःगु थ्व विधेयक भारतया निगुलिं सदनय् पारित जुयाः राष्ट्रपतिं तकं हस्ताक्षर यायेधुंकाः आः ऋष्तष्शभलकजष्उ ब्mभलमmभलत ब्अत (सिएए) कानुनया रुपय् लागु जुइधुंकूगु दु । तर थ्व विधेयकयात कयाः भारतया पूर्वोत्तर राज्य आसाम, अरुणाञ्चल, त्रिपुरा, नागाल्यान्ड जक मखु, राजधानी दिल्ली, उत्तर प्रदेश, विहार, पश्चिम बंगाल, तमिलनाडुइ प्रदर्शन झन झन तच्वया वनाच्वंगु दु ।                                                         खः नागरिकता संशोधन विधेयक ? सरकारं हःगु थ्व विधेयकया निगू मू उद्देश्य दु । छगू– भारतय् च्वनाच्वंपिं गैरमुस्मां आप्रवासीतय्त भारतीय नागरिकता बीगु । निगूगु– अवैध रुपं च्वनाच्वंपिं विदेशीतय्त म्हसीकाः उमित लित छ्वयेगु । गैरमुस्मां आप्रवासीतय्त भारतीय नागरिकता बीफइगु कानुन कथं सिएए लागू जूगु दुसा अवैध विदेशीतय्त म्हसिइकेगु धकाः राष्ट्रिय नागरिकता रजिस्ट्रर (एनआरसी) लागू याःगु दु । सिएएयात कयाः देय्न्यंकं विरोध जुयाच्वंगु दुसा पूर्वोत्तर राज्यय् सिएए लिसें एनआरसीयात कयाः नं तच्वःगु विरोध जुयाच्वंगु दु । छु खः सिएए व एनआरसी ? सिएए कानुन कथं बंगलादेश, पाकिस्तान, अफगानिस्तानं २०१४ डिसेम्बर ३१ स्वयां न्ह्यः भारत वःपिं हिन्दू, सिख, बौद्ध, जैन, पारसी व इसाईतय्त भारतीय नागरिकता बीसा एनआरसीया माध्यमं सन् १९४८ जुलाई १९ लिपा भारतय् दुहां वःपिं अवैध आप्रावासीतय्त म्हसिइका देशं पितिनेगु ज्या जुइ । एनआरसी भारतीय सर्वोच्च अदालतं मुख्यरुपं आसामया निंतिं लागू याःगु खः । थ्व नियम कथं वंगु अगस्टय् आसामय् च्वनाच्वंपिं भारतीय नागरिक खः कि मखु धयागु सिइकेगु निंतिं नागरिकता दर्ता यायेगु ज्या सुरु जूगु खः । थ्व दर्ताया झ्वलय् १९ लाख आसामीत नागरिकया धलखं पिने लाःवंगु खः । आः उमिसं वैध प्रमाणपत्र ज्वनाः थःपिं भारतीय नागरिक खः धयागु सावित यायेमाःगु जुइ । छाय् विरोध ?  भारतीय जनता पार्टीया बहुमत दुगु नरेन्द्र मोदी सरकारं हःगु थ्व विधेयकयात कयाः भारतन्यंकं तच्वःगु विरोध जुयाच्वंगु दु । भारतय् जक मखु भारत जःखःया देय्तय्सं नं थुकिया विरोध यानाच्वंगु दु । भारतया क्वय्या सदनय् थ्व विधेयक पारित जुइवं भारतन्यंकं हे थुकिया विरोधय् प्रदर्शन सुरु जूगु खः । थ्व विरोधया कारण मुख्यतः हिन्दीवादी भाजपा सरकारं धर्मया आधारय् भेदभाव याःगुलिं खः । सिएए कानुन कथं सरकारं बंगलादेश, अफगानिस्तान, पाकिस्तानं बिसिउँ वयाः भारत च्वनाच्वंपिं हिन्दू, सिख, जैन, बौद्ध, इसाइ, पारसीतय्त भारतया नागरिकता बीगु जूगु दु । तर थथे हे बिसिउँ वयाच्वंपिं मुस्मांतय्त धाःसा नागरिकता बीमखु । न्हापाया कानुन कथं आप्रावासीतय्सं भारतीय नागरिकता कायेगु निंतिं म्होतिं नं झिंछदँ भारतय् च्वनेधुंकूगु जुइमाः । आः थ्व कानुन कथं खुदँ भारतय् च्वंपिं गैरमुस्मांतय्सं भारतीय नागरिकता कायेखनीगु जूगु दु । मुख्यतः धर्मया आधारय् नागरिकता बीगु जूगु कारणं हे विरोध जूगु खः । मुस्मां व गैरमुस्मांतय्त धर्मया आधारय् विभेद याःगु द्वपं प्रदर्शनकारीतय्सं बियाच्वंगु दु । प्रदर्शनकारीतय्सं थ्व भारतीय संविधानया अःखः जूगु खँ धयाच्वंगु दु । थ्व संशोधन कानुन भारतीय संविधानया अनुच्छेद १४या उल्लंघन जूगु व मुस्मांतय् विरोधय् दुगु खँ उमिसं धयाच्वंगु दु । भारतीय संविधानया अनुच्छेद १४ कथं सकसितं समानताया अधिकार दइ । छुं धर्म, जातया आधारय् भेदभाव याये दइमखु । भारत धर्मनिरपेक्ष देय् खः, थन धर्मया आधारय् भेदभाव याये दइ मखु । तर हिन्दूवादी सरकारं हःगु थ्व कानुनं धर्मया आधारय् भेदभाव याःगु विपक्षीतय् द्वपं दु । भाजपां छाय् हल थ्व कानुन ? भारतय् केन्द्रीय सरकार संचालन यानाच्वंगु दल भारतीय जनता पार्टी खः । अले थ्व पार्टी हिन्दूवादी संगठन खः । आः भाजपा सरकारं हःगु थ्व कानुन विशेषतः हिन्दूवादीतय् समर्थन मुंकेगु व उमिगु मतयात आकर्षित यायेगु निंतिं हे जूगु विपक्षीतय् द्वपं दु । आप्रवासी हिन्दूतय्त भारतीय नागरिकता बियाः उमिगु मत थःपिनिगु पक्षय् तयेगु कुतः भाजपां याःगु खः । भारतया पूर्वोत्तर राज्य आसाम, मेघालय, मणिपुर, मिजोरम, त्रिपुरा, नागाल्याण्न व अरुणाचल प्रदेश बंगलादेशया सीमा लिक्क लाःगु राज्यत खः । थन बंगलादेशं हिन्दूत लिसें मुस्मांत नं तःधंगु ल्याखं च्वं वयाच्वंगु दु । सरकारं हःगु न्हूगु कानुनं थुपिं मध्ये हिन्दूत जक स्थायी रुपं भारतय् च्वने खनीगु जुइ । आसामय् छुं ई न्ह्यव सुरु जूगु राष्ट्रिय नागरिकता रजिस्टर (एनआरसी)या धलखय् मलाःपिं हिन्दूतय्त नं सिएए कानुन अन्तर्गत लाकाः भारतीय नागरिकता बीत ग्वाहालि याइगु जुइ । तर थ्व धलखय् दुमथ्याःपिं मुस्मांत धाःसा भारतं पिहां वनेमालीगु जुइ । भाजपां भोटया राजनीति यानाः हिन्दूतय्त जक भारतय् च्वने दइकथं थ्व कानुन हःगु खँ थुकिं छर्लङ्ग जूगु दु । पूर्वोत्तर राज्यय् थ्व कानुनया विरोध जुयाच्वंगु मेगु छगू कारण थुकिं यानाः अनया संस्कृति, परम्परा हे खतराय् लाःवने फुगुलिं नं खः । पूर्वाेत्तर राज्य आदिवासीतय् लागा खः । तर थ्व राज्यत बंगलादेशया सीमा लिक्क लाःगु बंगलादेशं बिसिउँ वयाच्वंपिं लखौं आप्रवासीत च्वनाच्वंगु दु । यदि थुमित स्थायी रुपं थन हे बसोबास याकेगु जुल धाःसा थुकिं थनया परम्परागत संस्कृति, भाषा, जाती हे लोप जुइफुगु खँ स्थानीय आदिवासीतय्सं धयाच्वंगु दु । उकिं उमिसं मुस्मांत जक मखु हिन्दू जुइमा, मुस्मां जुइमा सकलें बंगलादेशी आप्रवासीतय्त पितिना छ्वयेमाः धयाच्वंगु दु । तर सरकारं धाःसा भोटया राजनीति यायेगु झ्वलय् लखौं बंगाली हिन्दूतय्त थन तयेगु षडयन्त्र यानाच्वंगु दु ।"
https://nepalbhasatimes.com/24356,अन्तर्राष्ट्रिय,  ,ढाकाय् मिं च्यानाः झिद्वः स्वयां अप्वः मनूत घरबार बिहीन,"येँ – बंगलादेशया राजधानी ढाकास्थित सुकुम्बारी बस्तीइ वंगु शुक्रवाः चान्हय तसकं मिं च्यानाः झिद्वः स्वयां अप्वः मनूत घरबार बिहीन जूगु दु । ढाका लिकसं मिरपुरय् शुक्रवाः चान्हय् मिं नयाः थ्यंमथ्यं निद्वः छेँय् खरानी जूगु अग्नि नियन्त्रण विभायाया एर्साद हुसेनं कनादीगु दु ।                                                         बस्ती दुने चिया पसः चले याना वयाच्वंगु अब्दुल हमिदं थम्हं छगू नं सामान पिने पिकाये मफुगु खँ कनादीगु दु । मिखाय् ख्वबि जायेक तयाः वय्कलं धयादी, ‘जिगु छुं हे मन्त, आः छु यायेगु जुइ ?’अग्नि नियन्त्रकपिंसं ताः ई तक कुतः यानाः मि नियन्त्रणय् काःगु खः । उगु घटनाय् मानवीय क्षति धाःसा मजूसां छुं मनूत सामान्य घाःपाः धाःसा जूगु दु । सुकुम्बासी बस्तीय म्हो आय दुपिं तयारी पोशाख उद्योगय् ज्या याइपिं मजदुरत च्वनाच्वंगु खः । मुस्मां समुदायया महत्वपूर्ण नखः ईद अल–अधाय् ब्वति कायेगु निंतिं आपालं मनूत थःपिनिगु गामय् वनाच्वंगुलिं मिं नःगु इलय् बस्तीइ म्हो जक मनू दुगु खँ धाःगु दु । स्थानीय प्रहरी प्रमुख गुलाम रब्बानीं बस्ती खाली मजूगु खःसा तःधंगु मानवीय क्षति जुइगु सम्भावना दुगु खँ कनादीगु दु । तसकं भीडभाड जुइगु थनया बस्तीय झिद्वः स्वयां अप्वः मजदूरया आश्रय खः । बस्तीया लिकसं च्वंगु स्कुल नं ईया कारण न्यान्हु तक बिदा बियातःगु खः ।"
https://nepalbhasatimes.com/24328,अन्तर्राष्ट्रिय,  ,काश्मीरय् बन्द यानातःगु संचार आंशिक रुपं सेवा शुरु,"प्रधानमन्त्री नरेन्द्र मोदी प्रशासनं जम्मु काश्मिरयात बियातःगु संवैधानिक विशेषाधिकार खारेज याःबलय् बन्द याःगु संचार सेवा झिंनिन्हु लिपा आंशिक रुपं सुरु जूगु दु । जम्मुया न्यागू जिल्ला टुजी सेवा सहितया इन्टरनेट सेवा सुरु जूगु दुसा काश्मिर उपत्यकाय धाःसा आःयात ल्यान्डलाइन सेवा जक सुरु जूगु दु ।                                                         आंशिक रुपं संचार सेवा सुरु जूसां मुस्मांतय् बाहुल्यता दुगु थासय् धाःसा अझं संचार अवरुद्ध हे जुयाच्वंगु दनि ।विशेषाधिकार खारेज यानाः केन्द्रीय शासन लागू यायेधुंकाः वंगु अगस्ट ५ निसें काश्मिरय् टेलिफोन, इन्टरनेट सेवा फुक्कं बन्द जुयाच्वंगु खः । जम्मु काश्मिरया प्रिन्सिपल सेक्रेटरी रोहित कांसलं शनिवाः सुथं निसें उपत्यकाया ३५ गू प्रहरी स्टेशन दुगु क्षेत्रय् प्रतिबन्ध छ्वासुकागु खँ धाःगु खः । वय्कलं आइतवाः सनिलं निसें संवेदनशील थाय् बाहेक मेमेथाय्या टेलिफोन नं सुचारु जुइगु खँ धाःगु दु ।स्थानीय पत्रकार मोहित कंधारीं बिबिसीलिसे खँ ल्हासें मुस्मां बाहुल्यता दुगु राजौरी, पंछु, किश्तवाड, डोडा व रामबनय् आः नं इन्टरनेट सेवा बन्द दुगु खँ धाःगु दु ।प्रिन्सिपल सेक्रेटरी रोहित कांसलं सोमवाः निसें फुक्कं स्कुल नं चले जुइगु व सरकारी ज्याकुथिइ नं नियमित रुपं चले जुइगु खँ नं धाःगु दु ।"
https://nepalbhasatimes.com/29170,अन्तर्राष्ट्रिय,११४० चिल्लाथ्व षष्ठी,"कट, कपी, पेस्टया सर्जक टेस्लर","यदि छि कम्प्यूटर चले याइम्ह जूसां छिं ‘कट, कपि, पेस्ट’ कमान्डया महत्वयात बांलाक हे थू जुइ । थ्व स्वंगू कमाण्ड थज्याःगु खः, गुगु मंत धाःसा छितः कम्प्युटर ज्या यायेत तसकं थाकुइफु ।                                                         कम्प्यूटरया थ्व महत्वपूर्ण स्वंगू कमाण्डया सर्जक कम्प्यूटर वैज्ञानिक लेरी टेस्लर खः । टेस्लरया छुं न्हि न्ह्यव ७४ दँया वैशय् निधन जूगु दु । कम्प्यूटरय् ‘युजर इन्टरफेस’या विकासया सुरुवाती चरणय् गुपिंसं अभूतपूर्व योगदान बिल, उकी मध्ये छम्ह टेस्लर नं खः । सन् १९६०या दशकय् टेस्लरं सिलिकन भ्यालीइ ज्या यायेगु सुरु याःगु खः । थ्व अज्याःगु ई खः, गुगु ई कम्प्यूटर धयागु सीमित मनूतय् पहुँचय् जक दुगु खः । सुरुवाती इलय् कम्प्यूटर चले याये नं तसकं थाकु, थुकी थीथी समस्या दु । अज्याःगु इलय् टेस्लरं कट, कपी, पेस्ट कमान्डया विकास यानाः कम्प्यूटरयात समान्य मनुखं नं चले याये अःपुकाबिल । थुकिया लिसें वं ‘फाइन्ड’ व ‘रिप्लेस’ थेंज्याःगु कमान्डया नं विकास याःगु खः, गुकिं यानाः टेक्स्ट टाइप यायेगु निसें सफ्टवेयर डेभलप यायेत तकं अःपुका बिल । टेस्लरं थःगु क्यारियरया अप्वः थें ई अमेरिकी कम्पनी जेरोक्सय् बिकूगु खः । जेरोक्सं टेस्लरया निधनय् छगू ट्विट यासें श्रद्धाञ्जली प्वंकूगु दु । ट्विटय् धयातःगु दु, ‘कट, कपी, पेस्ट, फाइन्ड व रिप्लेस (ctrl+x, ctrl+c, ctrl+v) व थज्याःगु हे यक्व कमाण्डया विकास याःम्ह जेरोक्सया पुलांम्ह रिसर्चर लेरी टेस्लर, गुम्हेसिनं छिगु न्हियान्हिथंया ज्यायात अःपुकाबिल, अज्याःम्ह व्यक्तियात सुभाय् ।’ टेस्लरया जन्म न्यूयोर्कया ब्रोन्क्सय् सन् १९४५ य् जूगु खः । क्यालिफोर्नियाया स्टेन्फोर्ड युनिभर्सिटीं ब्वनावःम्ह टेस्लरं ग्राजुएसन लिपा युजर इन्टरफेस डिजाइनय् विशेषज्ञता चूलाकूगु खः । थ्व ज्या यायेबलय् वयागु आज्जु हे गुकथं आम मनूतय् निंतिं नं कम्प्यूटरयात अःपुगु व सुविधाजनक दयेकेगु धयागु जुल । जेरोक्स लिपा टेस्लरं एप्पलय् नं ज्या यात । एप्पलया संस्थापक स्टिभ जब्सं वयात एप्पलय् वयेत सःतेधुंकाः वं एप्पलय् १७ दँ तक ज्या यात । एप्पल त्वःतेधुंकाः वं छगू एजुकेशन स्टार्टअपया स्थापना यातसा थुकिया लिसें छुं ई याहु व अमेजनय् नं ज्या यात । टेस्लरं कम्प्यूटरया ख्यलय् यक्व हे ज्या याःगु दु । तर वयागु दकलय् महत्वपूर्ण खोज धाःसा ‘कट, कपी व पेस्ट’ कमाण्ड हे खः । सन् १८८३ य् एप्पलया सफ्टवेयरया लिसा कम्प्यूटरय् दकलय् न्हापां थ्व कमाण्ड दुथ्याकूगु खः, थ्व धुंकाः एप्पल मू कम्प्यूटर ‘म्याकन्टोस’य् नं उगु हे दँय् थ्व कमाण्ड दुथ्याकूगु खः । सिलिकन भ्यालीया ‘कम्प्यूटर हिस्ट्री म्युजियमं’ टेस्लरं कम्प्यूटर साइन्स ट्रेनिङयात सकसिगुं निंतिं अःपुकेगु ज्या याःगु खँ धाःगु दु ।"
https://nepalbhasatimes.com/27216,अन्तर्राष्ट्रिय,११४० थिंलाथ्व पञ्चमी,इराकय् भ्रष्टाचार विरोधी प्रदर्शनी जारी,बग्दाद÷इराकय् न्ह्यानाच्वंगु भ्रष्टाचार विरोधी प्रदर्शन जारी हे जुयाच्वंगु दु । प्रदर्शन जारी जुयाच्वंगु अवस्थाय् लिपांगु इलय् जूगु झडपय् लानाः १५ म्ह सीगु दु । भ्रष्टाचार विरोधी प्रदर्शनया झ्वलय् लिपांगु इलय् सुरक्षाकर्मि व प्रदर्शनकारी दथुइ जूगु ल्वापुइ सछि स्वयां अप्वः घाःपाः जूगु संचारमाध्यमं न्ह्यथंगु दु ।                                                         इराकया दक्षिणय्् लाःगु धिकार प्रान्तय् उगु घटना जूगु संचारमाध्यमं न्ह्यथंगु दुसा छम्ह स्वास्थ्यकर्मिया कथं लिपांगु विवरणकथं ल्वापुइ १५ म्ह सीगु व सछिं मल्याक घाःपाः जूगु दु । आपालं टियर ग्यास नं प्रहार जूगु उम्ह स्वास्थ्यकर्मिं थःगु नां सार्वजनिक मयायेगु शर्तय् संचारमाध्यमयात जानकारी बिउगु दु । प्रदर्शन अनियन्त्रित जुया वनेवं धिकार प्रान्तया प्रहरी प्रमुख मोहम्मद अल कुरैशीं पदं राजीनामा तकं बिउगु दुसा प्रान्तया गभर्नर अदेल अल डुखैलीं नासिरियाह सहरय् जूगु मानवीय क्षतियात कयाः पदं राजीनामा बिउगु दु । वंगु अक्टोबरनिसें शुरु जूगु भ्रष्टाचार विरुद्धया थ्व प्रदर्शनय् राजधानी बग्दादलिसें मेमेगु नं आपालं सहरय् न्यना वनाचवंगु दु । अथे हे प्रदर्शनया झ्वलय् आपालं घटनात नं जुयाच्वंगु दु । प्रदर्शनकारीतय्सं थःपिनिगु प्रदर्शन तच्वया वनेवं लिपांगु इलय् वयाः प्रधानमन्त्रीया तकं राजीनमा फ्वना हःगु दुसा देशय् राजनीतिक अस्थिरता अप्वया वंगु दु ।
https://nepalbhasatimes.com/29233,अन्तर्राष्ट्रिय,११४० चिल्लाथ्व नवमी,छम्ह भाग्यमानी !,"थ्व संसारय् अजू चायापुगु घटना अले उकिया पात्रया ल्याखय् नं छुं कमि मदु । विश्वन्यंकं स्वयेगु खत धाःसा १ सेकेन्डय् सलंसः, द्वलंद्वः मनूया ज्यान वनाच्वंगु दइ अले १ मिनेटय् लखौंया । कालगतिं जक मखु, सतक दुर्घटना, गोली काण्ड, आपराधिक गतिविधि, आपतकालीन अवस्था, प्राकृतिक प्रकोप आदि घटनाय् लानाः मनूतय् ज्यान वनी ।                                                         यदि थज्याःगु हे घटनाय् लानाः अकल्पनीय रुपं सुं म्वाना वल धाःसा वं यमराजयात अर्थात कालयात त्याका वःगु धाइ । थज्याःगु घटना बाहेकं निमेष भरय् लखौंया ज्यान काइगु परमाणु आक्रमण अझ व स्वयां भयावह जुइ । परमाणु बमया आविष्कार मानव सभ्यताया निंतिं हे दकलय् घातक खः । झी सकसिनं सिउगु हे खँ खः कि निक्वःगु विश्वयुद्धया इलय् अमेरिकां जापानय् निगः परमाणु बम आक्रमण याःगु खः । गुकी द्वलंद्वःया ल्याखय् मनूतय् ज्यान वन । थ्व आक्रमणं म्वनाच्वंपिनिगु जीवन नं सहज मजू । तर अजू चायापुगु घटनाया कमि मजूगु थ्व संसारय् अज्याःपिं नं मनू दु, गुपिं थुकथंया आक्रमणय् लानाः नं सकुशल पिहां वयेत सफल जुल । अमेरिकां प्रहार याःगु निगुलिं परमाणु बम आक्रमणय् लखौं मनूया ज्यान काःगु इलय् नं उगु आक्रमणं म्वाना वयेत सफल जूम्हमध्ये छम्ह खः सुतोमु यामागुची । सन् १९४५ य् निक्वःगु विश्वयुद्धया इलय् अमेरिकां जापानया निगू सहर हिरोशिमा व नागासाकिइ निगः परमाणु बम आक्रमण याःगु खः, व नं स्वन्हुया दुने । तर थ्व निगलं परमाणु आक्रमणपाखें यामागुची बचे जुयाः वयेत सफल जुल । विश्वयुद्धया इलय् अगष्ट ६ कुन्हु हिरोशिमाय् बम कुर्कूगु इलय् यामागुची अन हे दुगु खःसा अनं बचे जुयाः नागासाकी वंगु स्वन्हुया लिपा अन नं मेगु परमाणु बम आक्रमण याःगु खः । तर यामागुचीया अहोभाग्य धाये वा दैवी चमत्कार धाये व निगुलिं आक्रमणय् बचे जुइत सफल जुल । पेशां जलसैन्य इन्जिनियर यामागुची उगु इलय् २९ दँ जक दुगु खः, अले थःगु कम्पनीपाखें छुं ईया निंतिं व हिरोशिमाय् खटे जुयाच्वंम्ह खः । हिरोशिमाय् गुकुन्हु अमेरिकां आक्रमण याःगु खः, व हे न्हिकुन्हु यामागुची थःगु ज्या व कार्यकाल सिधयेकाः लिहां वयेत्यंम्ह खः । पासापिंलिसें बन्दरगाहपाखे लिहां वयेत वनाच्वंगु इलय् परमाणु आक्रमण जूगु खःसा उकी यामागुचीलिसें वया निम्ह पासापिं नं बचे जुइत सफल जुल । बल्लतल्लं थःगु गृहनगर थ्यंगु इलय् अन नं अमेरिकां परमाणु बम आक्रमण यात । झण्डै २ गू माइल तापाक प्रहार याःगु आक्रमणय् उकी नं बचे जुइत सफल यामागुची अन्ततः ९४ दँया उमेरय् सन् २०१० य् रेडियो विकीरणं जूगु क्यान्सरं मंत ।"
https://nepalbhasatimes.com/28989,अन्तर्राष्ट्रिय,११४० सिल्लागा द्वादशी ,कार खेती जुइगु जमिन,"स्वनिगलय् खेती योग्य जमिन धमाधम म्हो जुजुं वनाच्वन धइगु व्यापक जनगुनासो न्यने दयाच्वंगु दु । खेती योग्य जमिनय् मूलतः खेती हे जक यायेगु खः । थन थीथीकथंया अन्नबालीया खेती याइ । गुगु जीवनोपयोगी जुइ । तर अमेरिकाया नेवादा धइगु थासय् अज्याःगु जमिन दु । गन खेती ला जुइ तर बालीनालीया धाःसा मखु, थन खेती जुइगु धइगु कार खः ।                                                         छिं गबलें न्यनादीगु वा खनादीगु दु ला अज्याःगु बुँ गन अन्नबाली मखु, कार खेती जुइ ।अमेरिकाया नेवादाया गोल्डफिल्ड नांया पहाडय् च्वंगु खेती योग्य जमिनय् माइकल मार्क रिप्पी नांया छम्ह मनुखं कारया कार जक खेती यानाः छगू न्हूगु कीर्तिमान कायम यायेत सफल जूगु दु । सन् २०११ निसें माइकलं उगु थासय् च्वंगु जमिन म्हुयाः अन कार धंकेगु ज्या शुरु याःगु खः । गोल्डफिल्ड नांया पहाडया खालिगु उगु थासय् प्यखेरं थाय्थासय् स्वःस्वःथाय् सिमा थें धस्वानाच्वंगु कारत जक खंके फइ । माइकलं उकथं कार खेती यानातःगु थासय् नां खः द इन्टरनेशनल कार फरेस्ट अफद लास्त चर्च । माइकलं कार खेती याःगु धाःगु उगु थासय् ४० गः स्वयां अप्वः न्हूगु व पुलांगु कार, ट्रक, भ्यान, जीप थेंज्याःगु सवारी साधन तयातःगु दु । जमिनय् तयातःगु अज्याःगु गाडीया छुं भाग जक क्वय् ल्हाका तःगु दुसा अप्वःथें भाग च्वय् खने दयेक धस्वाकातःगु दु । थ्व थाय्यात तापाकं स्वयेगु खःसा अन धाथें हे जमिनय् गाडी हे सयाच्वंगु थें च्वंक खने दइ । थीथी रंग, साइज, डिजाइनया सवारी साधनया कारणं उगु थाय् गुलि न्ह्यइपुसे च्वं, उलि हे बहनि गाडीइ खने दइगु रंगविरंगीया मत व चमकदार जलं यानाः उतिकं न्ह्यइपुसे नं च्वं !"
https://nepalbhasatimes.com/30696,अन्तर्राष्ट्रिय,११४० बछलाथ्व षष्ठी,"भारतय् धार्मिक स्वतन्त्रता हननया घटना अप्वल, हाकूगु धलखय् तयेत माग",येँ – भारतय् धार्मिक स्वतन्त्रता हननया घटना अप्वःगु धासें छगू अमेरिकी आयोगं भारयात हाकूगु धलखय् तयेत माग याःगु दु ।                                                         अन्तर्राष्ट्रिय धार्मिक स्वतन्त्रताया निंतिं नीस्वनातःगु अमेरिकी सरकारया आयोगं (युइससीआईआरएफ) भरतीय प्रधानमन्त्री नरेन्द्र मोदीया इलय् न्हू दिल्लीं धार्मिक स्वतन्त्रताया हनन याःगु खँ धाःगु दु । मंगलवाः थःगु वार्षिक प्रतिवेदन सार्वजनिक यासें भारतं थज्याःगु अवस्थाय् सुधार मयासाः हाकूगु धलखय् तयाः प्रतिबन्ध तकं तयेमाःगु सुझाव बिउगु दु । सन् २०१९स भारतया अल्पसंख्यकतय्सं धार्मिक रुपं तच्वःगु दमनया अवस्था फयेमाःगु व मुक्कं भारतय् धार्मिक स्वतन्त्रताया अवस्था दयनीय जूगु खँ प्रतिवेदनय् न्ह्यःथनातःगु दु । अथेहे भारतीय प्रधानमन्त्री मोदीया अति हिन्दुवादी सरकारं अल्पसंख्यकत प्रति हिसांया वातावरण दयेकूगु व असहिष्णुता ब्वलंकीगु कथंया अवस्था सृजना याःगु धाःगु दु । आयोगया उप सभापति नादिनी मानेजां भारत सरकारं हःगु नागरिकता विधयेकया नापं अल्पसंख्यकतय् अधिकारयात कुण्ठित यायेगु ज्या तसकं चिन्तजनक जूगु धयादिल ।
https://nepalbhasatimes.com/30634,अन्तर्राष्ट्रिय,११४० बछलाथ्व तृतीया,कोरोना भाइरस : विश्वन्यंक सीपिं २ लखं अप्वल,येँ – विश्वन्यंक जुयाच्वंगु कोरोना भाइरस (कोभिड-१९)या महामारीया कारणं सीपिनि ल्याः २ लखं अप्वःगु दु ।                                                         सन् २०१९या डिसेम्बर महिनाय् चीनया वुहानं सुरु जूगु कोभिड-१९या कारणं विश्वन्यंक २ लख ३ हजार २८९म्ह संक्रमितत सीधुंकूगु दु । जोन हप्किन्स विश्वविद्यालयया कथं आः तक २९ लख २१ हजार मनूत थुगु भाइरसपाखें संक्रमित जूगु दु । अथेहे २ लख ३ हजार संक्रमितत स्वस्थ्य जुयाः छेँय् लिहांवनेधुंकूगु दु । कोभिड-१९पाखें दकलय् अप्व अमेरिका व युरोपेलि देशय् संक्रमित जूगु दु । अमेरिकाय् जक ५४ हजार मनूत सीधुंकूगु दुसा ९ लख ६० हजार मनूत संक्रमित जूगु दु । थुके कोभिड-१९पाखें दकलय् अप्व प्रभावित याःगु एशियाली देय् चीन व दक्षिण कोरियाय् धाःसा संक्रमिततय् ल्याः म्हो जुयाच्वंगु दु । शनिवाः चीनय् ११म्ह व दक्षिण कोरियाय् १०म्ह जक न्हूपिं संक्रमित खनेदुगु खः ।
https://nepalbhasatimes.com/30998,अन्तर्राष्ट्रिय,११४० बछलाथ्व पुन्हि,"विशाखापटनमय् रसायनिक प्लान्टं ग्यास लिक, ९म्ह सित",येँ –  भारतया आन्ध्र प्रदेशया विशाखापटनमया छगू रसायनिक प्लान्टं ग्यास लिक जुया ९म्ह सीगु दु । बिहीवाः सुथय् ग्यास लिक जुयाः ३००–४००या ल्याखय् मनूतय्त अस्पताल भर्ना याःगु दु । रसायनिक प्लान्ट नापसं च्वंगु गांया १५००म्ह मनूतय्त सुरक्षित स्थानय् यंकूगु दु ।                                                         विशाखापटनमया कमिस्नरं बिहीवाः सुथय् अनया स्थानीयत द्यनाच्वंगु इलय् प्लान्टं ग्यास लिक जूगु खँ धयादीगु दु । भारतय् लकडाउनयात छ्वालुकेधुकंकाः छुं दिं न्ह्यः जक थुगु प्लान्ट हानं संचालनय् वःगु खः । प्लान्टया आधिकरिक कम्पनी एलजी केमिकल लिमिडेटं आः ग्यास नियन्त्रणय् वयेधुंकूगु जानकारी बिउगु खः । तर कम्पनीं ग्यास लिकया कारणं अझ नं सीमदुगु व उकीया बारे छानबिन जुयाच्वंगु धाःगु दु ।
https://nepalbhasatimes.com/30859,अन्तर्राष्ट्रिय,११४० बछलाथ्व त्रयोदशी ,एपीया कश्मीरी फोटो पत्रकारतय्त पुलित्जर सिरपा,"येँ – कश्मीरया स्वम्ह फोटो पत्रकारतय्त थुगुसिया पुलित्जर सिरपा २०२० बिउगु दु । विश्वया नांजाःगु पुलित्जर सिरपा पाखें एजेन्सी एसोसिएटेड (एपी)नाप आबद्ध फोटोपत्रकारत यासीन डार, मुख्तार खान व चन्नी आनन्दयात लःल्हाःगु खः । वय्कःपिंत फिटर फोटोग्राफी विधाय् थुगु सिरपा बिउगु खः । यासिन व खान कश्मिरया श्रृनगरय् च्वना फोटो पत्रकारिता यानाच्वंगु खसाः आनन्द जम्मु जिल्लापाखें थःगु ज्या यानाच्वंगु खः ।                                                         वंगु अगष्ट महिनाय् भारत सरकारं संविधानया धारा ३७० खारेज यासें अन धरपकड सुरु याःगु खः । भारत सरकारया उगु निर्णय लिपा अन व्यापक प्रदर्शन जूगु खःसा केन्द्र सरकारपाखें कर्फ्यू आदेश जारी यायेगु, टेलिफोन व इन्टरनेटया लाइन काटे यायेगु नापं व्यापक दमन याःगु खः । अज्याःगु परिस्थितिइ काःगु फोटातय् आधारय् स्वम्हेसित सिरपा बिउगु खः । पुलित्जरया बोर्ड प्रशासनिक डाना क्यनेडिं सोमवाः युट्युब लाइभ मार्फत सिरपाया घोषणा यानादीगु खः । क्यनेडिं पत्रकारिता ख्यःया झिंन्यागू, न्हय्गू सफू, नाटक व संगीत ख्यःया सिरपा घोषणा यानादीगु खः ।       फाेटाे ः यासीन डार, मुख्तार खान व चन्नी आनन्द / एपी"
https://nepalbhasatimes.com/31027,अन्तर्राष्ट्रिय,११४० बछलागा पारू ,अफ्रिकाय् छगू लख ९०द्व सीफु : डब्लूएचओ,जेनेभा (एएफपी) – वर्ल्ड हेल्थ अरगनाइजेसनं (डब्लूएचओ) कोरोना भाइरस संक्रमणया कारणं दच्छिया दुने अफ्रिकाय् छगू लख ९०द्व मनू सीफु धका: ख्याच्व: ब्यूगु दु । डब्लूएचओया कथं अफ्रिकां आ: हे पुवंक सावधानी नालामकाल धा:सा निगू करोड तक कोभिड-१९ पाखें संक्रमित जुइफु । अफ्रिकाया ४७ देसय् याना स्वंगु सर्वेक्षण लिपा डब्लूएचओया थ्व ख्याच्व: न्ह्यने व:गु ख: । अफ्रिकाय् स्वास्थ्य स्थिति व पूर्वाधार तसकं कमजोर दूगु जुगुलिं महामारीया स्थिति वयेफूगु डब्लूएचओया अनुमान ख: । अफ्रिकी न्यंकया गरिबीया स्थितिं भाइरस संक्रमण अप्वकेत ग्वाहालि याये फूगु ख: । अमेरिका व युरोपय् थें अफ्रिकाय् आ: तक भाइरसया संक्रमण तच्व:गु धा:सा मदुनि ।
https://nepalbhasatimes.com/31061,अन्तर्राष्ट्रिय,११४० बछलागा दुतिया,इटालीइ सिपिं ३०द्व थ्यन,"मिलान (एजेन्सी) – युरोपेली युनियनय् दुथ्या:गु देय्मध्ये इटालीइ कोरोना भाइरस संक्रमणया महामारीका कारण सिपिं दकलय् अप्व: थ्यंगु दु । शुक्रबार बहनि तक अन संक्रमण सिपि ३०द्व थ्यंगु ख: । शुक्रवा: जक अन संक्रमणं २४३ सिगु ख:, अले थुकिया झ्वलय् मुक्कं सिपिगु ल्याख: ३०, २४१ थ्यंगु ख: । इटाली बुलुहं लकडाउन कम याना वना च्वंगु दु । अयनं सरकारया थ्व नीतिं इटाली हाकनं भयावह स्थिति वयेफु धका: नं चिकित्सकतय्सं ख्याच्व: बियाच्वंगु दु । युरोपेली युनियनय् दुमध्या:गु बेलायतं बुधवा: जक संक्रमण सिपिनि ल्या: ३०द्व थ्यंगु ख: ।"
https://nepalbhasatimes.com/32172,अन्तर्राष्ट्रिय,११४० तछलागा दशमी,बलिउड अभिनेताया आत्महत्यां ल्ह्वंगु मानसिक स्वास्थ्यया बहस,"बीबीसी – बलिउड अभिनेता सुशान्त सिंह राजपुतं आइतवाः आत्महत्या यायेवं मानसिक स्वास्थ्यया बारे बहस सुरु जूगु दु । ३४दँया अभिनेता आइतवाः मुम्बईया थःगु छेँय् सिनाच्वंगु अवस्थाय् लूगु खः । घटनायात प्रहरीं आत्महत्या जुइफुगु खँ धाःगु खः ।                                                         घटना लिपा अभिनेताया फ्यान व बलिउडकर्मीतय्सं दुःख प्वंकाः न्ह्याःगु बहस मानसिक स्वास्थ्ययापाखे हिलावंगु दु । डिप्रेसनया विरुद्ध ल्वयेमाः धकाः खुल्ला रुपं धयाच्वम्ह बलिउड अभिनेतृ दिपिका पाडुकोणं थुकीया बारे सरोकार क्यनेमाःगु खँ धाःगु दु । ‘खँल्हाबंला यानादिसं, अभिव्यक्त यानादिसं, ग्वाहालिया निंतिं धयादिसं’ पाडुकोणं थःगु इन्स्टाग्रामय् च्वयादी, ‘लुमंकादिसं, छि याकचा मखु । झीपिं फुक्कं थुकी नापं दु । अले दकलय् महत्वपूर्ण, अन आशा दु ।’ सुशान्त सिंह राजपुतनाप ‘पिके’ संकिपाय् म्हितुम्ह अभिनेतृ अनुश्का शर्मां च्वयादी, ‘जि तसकं दुःखी व उदास जुयाच्वना छाय् धाःसा झी थज्याःगु लकसय् म्वानाच्वना गुकीं झीके दयाच्वंगु छुं नं समस्यायात ग्वाहालि यायेफयाच्वंगु मदु ।’ भारतीय समाजय् मानसिक स्वास्थ्य समस्याया बारे गतल बुझाईया कारणं थुकीया बारे खँल्हाय् तसकं थाकूगु खँ मेपिं आपलं मनूतय्सं धायेगु यानाच्वंगु दु । ‘भारतय् मानिसक समस्या बारेया बहस गन थ्यनेमाःगु खः वस्वयां कोशौं दूरी तापा । थौं सुशान्त सीगु बारे दुःख प्यंकाच्वंपिं कयौं कन्हय् थःपिंसं म्हसिउपिं सुं अज्याःगु अवस्थाय् वन धाःसा उमिगु हे बांमलागु खँल्हानाच्वनी ।,’ द इन्डियन इक्सप्रेशया सहर सम्पादक राहुल सभरवालं ट्वीट यानादी । मेम्ह सामाजिक सञ्जाल प्रयोकर्ता नूरीन वोजरं धाल, ‘यदि उदास जुयाच्वंसा थुकीं याकन पिहांवाः धका हालाजक च्वनीगु मानसिकता स्वयां भारतया छेँखा छेँखाय् मानसिक स्वास्थ्ययात प्राथमिकता बीमाः ।’ अथेखसां भारतया मानसिक स्वास्थ्य कानून व नीति केन्द्रया निर्देशक डा. सोमित्रा पाथरें बीबीसनाप खँल्हाबंला यासें उदाशीनता व आत्महत्याया बारे खँल्हायेगु आवश्यक जूसां भारत थज्याःगु देशय् निगू विषय ल्वाकछ्यायेमजिउगु ख्याच्वः बियादी । ‘अनुसन्धानं बेलायत व युरोपय् डिप्रेशनया कारणं ८० प्रतिशत आत्महत्या जुइगु याः । तर मेमेगू आपलं थाय् जस्तै भारतय् आत्महत्या याइगु मेगू थीथी कारण दु ।’ वय्कलं धयादी, ‘थन आत्महत्या याइपिंनि तथ्याङक तसकं पाः ।’ ‘जस्तै, ल्यासे मिसात सीगु प्रमुख कारण आत्महत्या खः । गुलिं आवेगय् वया थ्व ज्या याइसा घरेलु हिसां मेगू महत्वपूर्ण पक्ष खः । अथेहे, १८दँ स्वयां म्हो उमेरयापिंत परीक्षाया तनाव छगू प्रमुख कारण खः, अथेला ग्रामिण भारतय् च्वंपिं किसानतय्सं आर्थिक अवस्थाया कारणं थःगु ज्या यायेगु यानाच्वंगु दु ।,’ वय्कलं धयादिल । टिभी व फिल्म निगूलिं ख्यलय् याःगु कलाकारिताया निंतिं प्रख्यात राजपुत नांजाःम्ह क्रिकेट कासामिया जीवनी म्हितुगु ‘एसएस धोनी : द अनटोल्ड स्टोरी’या निंतिं मनूतय्सं अप्व म्हसिउ । राजपुतया अन्तिम संस्कार सोमवाः जुइ ।"
https://nepalbhasatimes.com/30750,अन्तर्राष्ट्रिय,११४० बछलाथ्व अष्टमी,भारतय् मे १७ तकया निंतिं लकडाउन थप,"येँ – भारतय् हानं झिंप्यन्हुया निंतिं लकडाउन थप याःगु दु । मे ३ तकया घोषणा यानातःगु लकडाउन क्वचाये छुं दिं न्ह्यः भारतं हानं निवाःया निंतिं लकडाउन थप यायेगु निर्णय याःगु खः । न्हूगु घोषणा कथं आः मे १७ तक लकडाउन जुइ ।                                                         कोरोना भाइरसया संक्रमणया अवस्था स्वया भारतं थीथी थाय्यात वर्गिकृत याःगु दु । भारतय् रेड, ग्रीन व अरेन्ज जोन कथं ब्वथलतःगु दु । उकी मध्ये ग्रीन व अरेन्ज जोनय् लाःगु थासय् धाःसा लडकडाउनयात छुं भचा खुल्ला यायेगु नं सरकारं निर्णय याःगु दु । भारतय् आः तक ३५ हजार नागरिकतय्त कोरोना भाइरसया संक्रमण जुइधुंकूगु दुसा १ हजार १ सय ५४म्ह सीधुंकूगु दु ।"
https://nepalbhasatimes.com/32281,अन्तर्राष्ट्रिय,११४० तछलागा द्वादशी ,"डेक्सामेथासोन : आशा ब्वलंगु दु, ढुक्क जुइगु अवस्था मवःनि","येँ – कोराना भाइसरया संक्रमण गम्भीर कथं विरामी जूपिनिगु निंतिं जीवन रक्षा यायेत ग्वाहालि यायेफइगु वासः लूगु खँ पिहां वःगु दु। बेलायती चिकित्सकतय्सं डेक्सामेथासोन नांया वासलं गम्भीर कथंया विरामीतय् उपचारय् सकारात्मक लिच्वः लाकूगु दावी याःगु दु। डेक्सामेथासोन वासः न्हापां निसें हे निमोनिया, निश्चित ताजिया बाथ ल्वय्, ब्याक्टेरीयल मेनेन्जाइटिसया उपचारय् छ्यला वयाच्वंगु वासः खः ।                                                         थ्व वासः कोरोनाया उपचारय् नं सकारात्मक लिच्वः लाकूगु चर्चा जुयाच्वंगु इलय् नेपालय् थुकिया छ्यलाबुलाया सम्भावनाया बारे नं चर्चा सुरु जूगु दु। तर चिकित्सकतय्सं बेलायतय् जूगु अनुसन्धानं छुं आशा ब्वलंसां वासः हे लुत धकाः धुक्क जुइगु अवस्था मवःनिगु खँ धाःगु दु। श्वासप्रश्वास सम्बन्धी विशेषज्ञ डा. अर्जुन कार्की बिबिसी नेपाली सेवा लिसे खँ ल्हासें धयादीगु दु, ‘छुं भचा आशा ला ब्वलंगु दु, तर गुलिखे ल्वय्या गम्भीर ल्वगियात जक थ्व वासलं ज्या याइगु जूगुलिं कोभिड-१९ जुल धायेवं थ्व सकसिनं छ्यले जिउगु वासः मखु।’ वय्कलं थुकिया अध्ययनया लिच्वः पूवंक पिहां मवयेकं नेपालय् अथें छ्यलेमजिउगु खँ नं धयादीगु दु। ‘विश्व स्वास्थ्य संगठन व अमेरिकाया सेन्टर्स फर डिजिज कन्ट्राेल एन्ड प्रिभेन्सनं थ्व वासःया बारे छुं न्ववाःगु मदुनि । अले छगू थासय् खनेदुगु प्रारम्भिक लिच्वःयात स्वयाः दक्वथासय्छ्य लेजिउ धाये नं मजिउ । उकिं छुं ई पिइगु हे बुद्धिमानी जुइ’ वय्कलं धयादीगु दु । अथेहे शिक्षण अस्पताल महाराजगञ्जया छाती ल्वय्या विशेषज्ञ व कोभिड व्यवस्था समितिया संयोजक डा. शान्तकुमार दासं डेक्सामेथासोन ढुक्क जुयाः छ्यले जिउगु वासः मखु धासें धयादीगु दु, ‘कोभिड १९ पाखें वःगु ज्वरो मखुत धाःसा थुकिया छ्यलाबुला खतरनाक नं जुइफु ।’ थ्व वासलं चिनि ल्वय्, ब्लड प्रेसर व मेमेगु ब्याक्टेरियल संक्रमण जुयाच्वंपिंत थ्व वासलं झन समस्या अप्वयेका बीफु धासें थुकिं अल्सर नं जुइकेफुगु खँ धयादीगु दु। अथेहे थ्व वासलं ल्वय् लिसे ल्वायेगु क्षमतायात नं कमजोर यानाबीफुगु खँ धाःगु दु । चिकित्सकतय् कथं डेक्सामेथासोन स्टेरोइडय् आधारित छगू कथंया वासः खः, गुगु थीथी ल्वय्या उपचारय् छ्यलाबुला याना वयाच्वंगु दु। डा. कार्कीया कथं ल्वगिया फुक्कं पक्षया विश्लेषण यानाः जक विशेषज्ञ चिकित्सकं आइसीयु उपचार कक्षय् थ्व वासः बीगु जूगुलिं मेपिंसं थ्व वासः अथें छ्यलेमजिउ । निमोनिया ल्वचय् थ्व वासलं विरामीयात यक्व ग्वाहालि याःगु खँ धासें डा. दासं थुकिं निमोनिया पाखें जुइगु मृत्युदर म्हो याःगु व ल्वगियात भेन्टिलेटरय् तयेमाःगु अवस्थायात नं म्हो याःगु खँ धयादीगु दु । यदि बेलायती चिकित्सकतय् अनुसन्धान कथं डेक्सामेथासोनं ज्या याइगु जुल धाःसा थ्व वासः कोरोनालिसे ल्वायेगु निंतिं यक्व खर्च म्वाःगु दंगु हतियार धाःसा जुइफु । थ्व वासः नेपालय् नं उत्पादन जुइगु याःसा भारतं नं आयात यायेगु यानाच्वंगु दु ।  "
https://nepalbhasatimes.com/32290,अन्तर्राष्ट्रिय,११४० तछलागा त्रयोदशी ,चिनियाँ सेनां छ्यःगु हतियार सार्वजनिक,"एजेन्सी – भारत व चीन दथुइ जूगु झडपय् चिनियाँ सैनिकतय्सं छ्यःगु हतियारया तस्बिर भारतं सार्वजनिक याःगु दु । थव झडपय् लानाः भारतया नीम्ह सैनिक सीगु खः । थ्व घटना लिपा निगू देय् दथुइ तनाव तच्वयाच्वंगु दु ।                                                         भारतं सार्वजनिक याःगु हतियारया तस्विर स्वयेबल लद्दाखया गलवान उपत्यकाया एलओसी पाखे जूगु थ्व भिडन्तय् निगुलिं पक्षया सेनां आधुनिक हतियार, बन्दूक आदि छ्यःगु खनेमदु । आः सार्वजनिक याःगु तस्बिर कथं चिनियाँ सेनां छ्यःगु हतियार धयागु बुँ क्वायेत दयेकातइगु तःकू थें च्वंगु हतियार खनेदु । नँया कथिइ थाय्थासय् नँया हे काँटी थें पिकयातःगु हतियार छ्यःगु खनेदु । भारतया छम्ह वरिष्ठ सैनिक अधिकारीं उपलब्ध याकुगु धासें बिबिसीं थ्व किपा पितबिउगु खः । थ्वयां न्ह्यः थ्व तस्बिर दकल् न्हापां भारतया प्रतिरक्षा विश्लेषक अजय शुक्ला सामाजिक सञ्जाल ट्विटरय् तःगु खः । थ्व क्षेत्रय् गोली, बन्दूक, बारुद थेंज्याःगु अस्त्र छ्यले मदइगु व्यवस्था सन् १९९६ य् हे निगुलिं पक्षं याःगु खः । सीमाया विवादीत क्षेत्रय् निगुलिं पक्षं आक्रामक गतिविधि तच्वयेके मफयेमा धकाः थज्याःगु सहमति यानातःगु खः । सोमवाः चान्हय् निगू देय्या सेना दथुइ ४,२६७ मिटर उचाइलय्लाः गु हिमाली क्षेत्रय् भिडन्त जूगु खः । उबलय् गुलिखे सैनिकत भीरं कुतुं वनाः शून्य स्वयां क्वय्या तापक्रमय् न्ह्यानाच्वंगु गलवान खुसिइ कुतुं वंगु खँ धाःगु दु ।"
https://nepalbhasatimes.com/33089,अन्तर्राष्ट्रिय,११४० दिल्लागा आमै,विश्वय् छन्हुं हे २ लाख ६० हजार संक्रमित,"एजेन्सी – विश्वन्यंकं छन्हुं हे कोरोना भाइरस संक्रमित जूपिनि ल्याखय् न्हूगु कीर्तिमान कायम जूगु दु। विश्व स्वास्थ्य संगठनया कथं म्हिगः २४ घन्टाया दुने विश्वन्यंकं २ लाख ६० हजारम्हेसित संक्रमण जूगु दु। थ्व ल्याः कोरोना महामारी सुरु जुइधुंकाः छन्हुं हे संक्रमित जूपिनि ल्याखय् आःतकया दकलय् अप्वः खः ।                                                         संक्रमणया दकलय् अप्वः घटना अमेरिका, ब्राजिल भारत व दक्षिण अफ्रिकाय् खनेदुगु दु। डब्ल्यूएचओया कथं अमेरिकाय् जक म्हिगः २४ घन्टा दुने ७१ हजार ४८४ म्हेसिके संक्रमण खनेदुगु खःसा ब्राजिलय् ४५हजार ४०३ म्हेसिके संक्रमण खनेदुगु खः, अथेहे भारतय् ३४ हजार ८८४ म्हेसिके संक्रमण खनेदुगु खः । डब्ल्यूएचओया कथं न्हापांखुसी संक्रमिततय् ल्याः छन्हुं हे निगूत्या लाख स्वयां अप्वः जूगु खः । अथेहे थ्व २४ घन्टाया दुने कोरोनां सीपिनि ल्याः नं ७ हजार ३६० म्ह थ्यंगु दु। थ्व ल्यां नं वंगु मे१० लिपा दकलय् अप्वः खः । जोन हप्किन्स विश्वविद्यालयया कथं म्हिगः तक विश्वन्यंकं कोरोना संक्रमित जूपिनि ल्याः १ करोड ४२ लाखं अप्वः थ्यनेधुंकूगु दुसा सीपिनि ल्याः ६ लाख १हजार २१३ म्ह थ्यंगु दु । थौंकन्हय् अमेरिकाय् मुख्यत फ्लोरिडा, टेक्सस व एरिजोनाय् महामारी न्यनाच्वंगु दु। फ्लोरिडा थौंकन्हय् अमेरिकाय् महामारीया केन्द्र जुयाच्वंगु दु। शनिवाः जक थन ९० म्हेसिया मृत्यु जूगु खःसा झिद्वलं मल्याक मनूतय्के संक्रमण खनेदुगु खः । फ्लोरिडा लिसें टेक्कस, एरिजोना राज्यतय्सं लकडाउन यायेत अस्वीकार याना वयाच्वंगु दु। आः थुपिं राज्यय् मास्क तयेगु धाःसा अनिवार्य याःगु दु। वंगु छुं वालं निसें अमेरिकाय् मास्क तयेगु खँय् हे राजनीति जुया वयाच्वंगु दु। राष्ट्रपति डोनाल्ड ट्रम्पं हे मास्क तयेगु अनिवार्य यायेत थःम्हं निर्देशन बीमखु धया वयाच्वंगु दु। तर अमेरिकाया संक्रामक रोग विशेषज्ञ व स्वास्थ्य प्रमुख डा. फाउचीं राजनेतातय्त गुलि फु उलि मनूतय्त मास्क तयेत निर्देशन बीत इनाप यानाच्वंगु दु । मेखे भारतय् अझ नं कोरोना संक्रमण ‘पीक’ ई वये ल्यं दनि धाःगु दु। भारत थौंकन्हय् दकलय् अप्वः संक्रमण जूगु देय्या धलय् स्वंगूगु थासय् लाः वयेधुंकूगु दु। वैज्ञानिकतय्सं भारतय् अझं अप्वः संक्रमण न्यनीगु खँ धयाच्वंगु दु। भारतया महाराष्ट्र राज्यय् जक संक्रमिततय् ल्याः स्वंगू लाखं अप्वयेधुंकूगु दु। थनया मुम्बई शहरय् जक छगू लाखं मल्याक मनूतय्के संक्रमण खनेदयेधुंकूगु दु । मेखे छुं ई न्ह्यः कोरोनां बांमलाक आक्रान्त जुयाच्वंगु पश्चिमी युरोपय् आः बुलुहुं बजाः चालेगु सुरु जुया वःगु दु। थुपिं देय्तय्सं आः सीमा चायेकेगु बारे नं बिचाः यानाच्वंगु दु। तर छुं छुं थासय् धाःसा हाकनंसंक्रमण अप्रत्यासित रुपं थहां वनाच्वंगु दु । स्पनेया उत्तरपूर्वी लागा क्याटलोनियाय् छन्हुं हे द्वःछिं मल्याक संक्रमण खनेदुगु दु। बार्सिलोना, ला नोगएरा व एल सेग्रियाया ४० लाख मनूतय्त म्होतिं नं १५ न्हु तक सेल्फ आइसोलेसनय् च्वनेत धाःगु दु। थन हाकनं छक्वः कडा प्रतिबन्ध सुरु जूगु दु। थ्वहे दथुइ बेलायती प्रधानमन्त्री बोरिस जोन्सनं चिकुलाया मौसमलय् हाकनं कोरोनाया लहर वल धाःसा हाकनं छक्वः देशय् लकडाउन यायेत थः तयार मदु धयादीगु दु। वय्कलं थुकिया निंतिं चिचिधंगु उपाय नालेगु बारे बिचाः यानाच्वनागु खँ धयादीगु दु ।"
https://nepalbhasatimes.com/32557,अन्तर्राष्ट्रिय,११४० दिल्लाथ्व दशमी,महामारी न्यंकेफुगु मेगु भाइरस लुइकल,"बिबिसी- विश्वब्यापी रुपं महामारी न्यंकेगु क्षमता दुगु मेगु छगू न्हूगु भाइरस लूगु दु । थ्व भाइरस नं दकलय् न्हापां चीनय् हे लूगु दु । सुंगुरय् दकलय् न्हापां खनेदुगु थ्व भाइरस नं फ्लु भाइरस हे खः । वैज्ञानिकतय् नकतिनि जक विकसित जुयावःगु थ्व भाइरसं नं मनूतय्त संक्रमण यायेफु ।                                                         थ्व भाइरसया संरचना परिवर्तन यायेफुगु क्षमता दुगु व मनुखं मनूयात सरे जुइफुगु जूगुलिं विश्वन्यंकं न्यनीगु सम्भावना दुगु धासें अनुसन्धानकर्तातय्सं चिन्ता प्वंकाच्वंगु दु । थ्व भाइरसं तत्कालया निंतिं समस्या खनेमदुनिसां थुकी मनूयात संक्रमण जुइफुगु फुक्क कथंया गुण दुगुलिं थ्व भाइरसयात कयाः ध्यान बियाच्वनेमाःगु खँ धाःगु दु । थ्व भाइरस न्हूगु जूगुलिं मनूतय्के थुकिया प्रतिरोध यायेगु न्यून वा शून्य क्षमता जक दु । प्रोसिडिङ्स अफ द नेशनल एकेदमि अफ साइन्सेज नांया जर्नलय् वैज्ञानिकतय्सं थ्व भाइरसयात नियन्त्रण तयेत सुंगुर लहीगु ज्या यानाच्वंपिं मनूतय्त निगरानी तयेमाःगु सुझाव बियातःगु दु । वैज्ञानिकतय् कथं थ्व भाइरस सन् २००९ य् न्यनावंगु स्वाइन फ्लूलिसे मिले जू वः । तर थुकी छुं भिन्नता नं दु । थ्व भाइरस आःतक न्यनावंगु ला मदुनि, तर थुकिया अनुसन्धान यानाच्वंम्ह प्राध्यापक किन चाउ चाङ व वया सहकर्मीतय् कथं थुकिया निगरानी धाःसा बल्लाक यायेमाःगु खँ धाःगु दु । अनुसन्धानकर्तातय्सं थ्व भाइरसयात जी४ईए एच१एन१ नां बिउगु दु । थ्व भाइरसं मनूतय् श्वासनली च्वंगु कोषय् अप्वइगु व न्यनावनीगु खँ धाःगु दु । बेलायतया नटिङ्गम युनिभर्सिटीइ ज्या यानाच्वंम्ह प्राध्यापक किन चाउ चाङं बिबिसीयात धाःगु दु, ‘आः कोरोना भाइरसया कारणं झीगु ध्यान उखेपाखे जक वनाच्वंगु दु, तर सम्भावित खतरनाक न्हूगु भाइरसयात बेवास्ता यायेमजिउ ।’"
https://nepalbhasatimes.com/33141,अन्तर्राष्ट्रिय,११४० गुंलाथ्व दुतिया,इयुया २१ खर्बया बजेट पारित,एजेन्सी – युरोपेली संघया नेतातय्सं प्यन्हुयंकंया विवाद व बहस लिपा २१ खर्ब डलर बजेटय् सहमति प्वंकूगु दु। थ्व बजेटया लिसें कोरोना भाइरसया कारणं संकटय् लानाच्वंगु अर्थतन्त्र थकायेत तयार याःगु आर्थिक पुनरुत्थान प्याकेज नं पारित जूगु दु ।                                                         युरापेली संघलिसे आवद्ध २७ गू देय्या सरकार प्रमुखत सहभागी ब्रसेल्स शिखर बैठकं कोरोना भाइरसया कारणं ब्वलंगु स्वास्थ्य व आथिृक पक्षय् व्यापक चर्चा व विचारविमर्श याःगु खः । युरोपेली परिषदं तयार याःगु ७ खर्ब ५० अर्ब युरोया छगू आर्थिक ग्वाहालि प्याकेज बैठकं अनुमोदन याःगु खः । विशेष यानाः कोरोना भाइरसपाखें दकलय् अप्वः प्रभावित देय्तय्त उगु ध्यबा अनुदान व त्यासा कथं उपलब्ध याकी । फ्रान्सेली राष्ट्रपति इमानुएल म्याँक्रों शिखर बैठकय् जूगु सहमति ऐतिहासिक जूगु धासें राहत प्याकेजय् दुथ्याःगु अनुदान व त्यासां युरोपेली देय्दथुइ ऐक्यवद्धतायात अझ बल्लाकेत ग्वाहालि याइगु खँ धयादिल । जर्मन चान्सलर एन्जेला मर्केलं शिखर बैठकं वइगु न्हय् दँया निंतिं युरोपेली संघया आर्थिक आधार तयार यायेत ताःलाःगु बिचाः प्वंकादिल । युरोपेली संघया परम्परागत रुपं हे दकलय् शक्तिशाली व प्रभावशाली देय्त जर्मनी व फ्रान्सं थ्व पालय् नं मध्यस्थता वार्ताय् निर्णायक भूमिका म्हितूगु खः । युरोपेली संघया छुं देय्तय्सं प्रस्तावित आर्थिक पुनरुत्थान प्याकेजय् क्यंगु सरोकारय् नं थुपिं देय्तय्सं समाधान यानाः थःगु उपस्थिति बल्लाक क्यंगु खः । युरोपेली संघ आयोगया अध्यक्ष उर्सुला भोन डर लियेनं युरोपेली देय्तय् आर्थिक पुनरुत्थानया निंतिं थ्व तसकं सकारात्मक प्रस्ताव पारित जूगु खँ धयादीगु दु। नेदरल्यान्डया प्रधानमन्त्रीया नेतृत्वय् छुं युरोपेली देय् तय्सं प्रस्तावित राहत प्याकेजय् अनुदानया रकम अप्वः तःगु धासें आपत्ति प्वंकूगु खः । उमिसं दकलय् अप्वः राहत काइगु सम्भावना दुगु स्पेन व इटालीं आर्थिक सुधारया कार्यक्रम न्ह्यःने हयेमाःगु धासें अज्याःगु राष्ट्रयात अप्वः नगद अनुदान बीगु उपयुक्त मजूगु खँ धाःगु खः । फ्रान्सेली राष्ट्रपति म्यांक्रों थ्व पालय् बैठकय् तसकं तनावपूर्ण क्षण ब्वलंगु खँ धयादीगु दु ।
https://nepalbhasatimes.com/32815,अन्तर्राष्ट्रिय,११४० दिल्लागा तृतीया,ट्रम्पं डब्ल्युएचओ पाखें पिहां वनेत औपचारिक पलाः ल्ह्वन,"एजेन्सी- अमेरिकी राष्ट्रपति डोनाल्ड ट्रम्पं विश्व स्वास्थ्य संगठन डब्ल्यूएचओपाखें पिहां वनेगु निंतिं औपचारिक पलाः न्ह्याकूगु दु । कोरोना भाइरस महामारी न्यनेवं वंगु मे महिनाय् वय्कलं डब्ल्यूएचओपाखें पिहां वनेगु घोषणा यानादीगु खः ।                                                         युरोपेली संघ लिसें थीथी पक्षं वय्कःयात अथे मयायेत इनाप याःगु खःसां ट्रम्पं संयुक्त राष्ट्र संघीय निकाय परित्याग यायेगु व अन अमेरिकां बिया वयाच्वंगु ध्यबा मेमेगु परोपकारी संस्थायात बीगु खँ धयादीगु खः । ट्रम्पं आः संयुक्त राष्ट्र संघ व कंग्रेसयात थःगु उद्देश्य बारे सुचं बीधुंकूगु दु । तर थ्व प्रक्रिया पूवनेत अझं दछि ई काइतिनिगु खँ धाःगु दु । राष्ट्र संघया महासचिवया प्रवक्ता स्टेफान ड्युजरिकं अमेरिकां सन् २०२१ जुलाई ६ निसें डब्ल्यूएचओ त्वःतेगु सुचं बिउगु पुष्टि यानादीगु दु । अथेहे अमेरिकाया प्रतिपक्ष दल डेमोक्र्याटिकया परराष्ट्र सम्बन्धी समितिइ च्वंम्ह सांसद रोबर्ट मेनन्डेजं राष्ट्रपतिं अमेरिकायात डब्ल्यूएचओं औपचारिक रुपं पिहां वयेगु निंतिं कंग्रेसयात सुचं बिउगु ट्विट यानादीगु दु । अमेरिकाया छम्ह वरिष्ठ अधिकारीं सीबीएस न्यूजलिसे खँ ल्हासें अमेरिकी सरकारं डब्ल्यूएचओय् सुधार यायेत व तप्यंक व्यवहार यायेत धाःगु, तर डब्ल्युएचओ माने मजूगु खँ धयादीगु दु । ‘जिमिसं इनाप याना कथं अत्यावश्यक सुधार यायेत उपिं असफल जूगु दु, उकिं जिमिसं थनिंनिसें डब्ल्युएचओलिसे स्वापू अन्त्य यायेत्यनागु दु’ सीबीएस न्यूजलिसे खँ ल्हासें वय्कलं धयादीगु दु । चीनं कोरोना भाइरस महामारी न्यंकूगु दाबी यासें ट्रम्पं डब्ल्यूएचओ चीनया दबाबय् ज्या यानाच्वंगु द्वपं बिया वयाच्वंगु खः । विश्व स्वास्थ्य संगठन हे चीनया पूरा नियन्त्रणय् दुगु दावी वय्कःया दु । मेखे अमेरिकी राष्ट्रपतिय निर्वाचनय् डेमोक्रेटिक पार्टीपाखें उम्मेदवार जुयाच्वनादीम्ह जो वाइडनं छगू ट्विट यासें यदी थः राष्ट्रपति जुल धाःसा राष्ट्रपति जूगु न्हापांगु न्हि कुन्हु हे डब्ल्यूएचओया सदस्यता कायेगु घोषणा यानादीगु दु ।"
https://nepalbhasatimes.com/32840,अन्तर्राष्ट्रिय,११४० दिल्लागा पञ्चमी,चीन-अमेरिका तिब्बत मामिलाय् हाकनं आमनसामने,"एजेन्सी – चीन व अमेरिका दथुइ तिब्बतयात कयाः जुयाच्वंगु असहमतिया दथुइ निगुलिं देशं निगुलिं देय्या अधिकारीतय्त भिसाय् प्रतिबन्ध तःगु दु। निगू देय् दथुइ थीथी मुद्दाय् न्ह्यानाच्वंगु विवादया झ्वलय् तिब्बतया मुद्दा हाकनं ब्वलंगु खः ।                                                         अमेरिकां छन्हु न्ह्यः तिब्बतया मामिलायात कयाः छुं चिनियाँ अधिकारीतय्त अमेरिकाय् वयेत प्रतिबन्ध तयेगु घोषणा याःगु खः । थुकिया लिसलय् चीनं नं छन्हु लिपा हे अमेरिकाया तिब्बतया मामिलाय् गलत व्यवहार यानाच्वंपिं मनूतय्त प्रतिबन्ध तयेगु घोषणा याःगु खः । मंगलवाः जक अमेरिकी विदेशमन्त्री माइक पोम्पियों चीनया अधिकारीतय्त अमेरिकी कानुन कथं प्रतिबन्ध तयागु खँ धयादीगु दु। अमेरिकां तिब्बतया स्वायत्तताया माग याना वयाच्वंगु दु। उकिं चीनं अमेरिकीतय्त तिब्बत क्षेत्रय् वनेत न्हापां निसें प्रतिबन्ध तयातःगु दु । पोम्पियों मंगलवाः पितबिउगु वक्तव्यय् धयातःगु दु, ‘दुर्भाग्य धायेमा कि चीनं अमेरिकी राजनीतिज्ञ व मेमेपिं अधिकारीतय्त तिब्बत स्वायत्त क्षेत्र व तिब्बतया मेमेगु लागाय् वनेत पनातःगु दु। थुकीपत्रकार व पर्यटकत नं दुथ्याः । तर अमेरिकाय् धाःसा चीनया नागरिक व अधिकारीतय्त थज्याःगु रोकटोक गनं नं मदु।’ ‘उकिं आवंलिं अज्याःपिं अधिकारीत, गुपिंसं विदेशीतय्त तिब्बतय् वये वने यायेत पनातःगु खः उमित अमेरिकाय् दुहां वयेत नं प्रतिबन्ध तयागु दु’ वय्कलं धयादीगु दु। तर अमेरिकी विदेश मन्त्रालयं अज्याःपिं चिनियाँ अधिकारीतय् नां नं धाःगु मदुसा उमिगु ल्याः नं धाःगु मदुनि । अमेरिकाया थ्व प्रतिबन्ध लिपा चिनियाँ विदेश मन्त्रालयं तुरुन्त प्रतिक्रिया बिसें अमेरिकाया थ्व पलाःया कडा विरोध याःगु खः । विदेश मन्त्रालयया प्रवक्ता जाओ लिजियानं अमेरिकां तिब्बत सम्बन्धी मुद्दा ल्ह्वनाः चीनया आन्तरिक मामिलाय् हस्तक्षेप याःगु तुरुन्त दिकेमाः धाःगु दु।"
https://nepalbhasatimes.com/33941,अन्तर्राष्ट्रिय,११४० गुंलागा चर्हे,थाइल्यान्डय् सरकारी विरोधी प्रदर्शन,एजेन्सी – थाइल्यान्डया सरकार विरुद्ध राजधानी बैंककय् आइतवाः द्वलंद्वः मनूत सतकय् कुहां वयाः प्रदर्शन याःगु दु। प्रदर्शनकारीतय्सं प्रधानमन्त्री प्रयुथ चान ओचाया राजीनामा माग याःगु दु। विपक्षी दलयात याःगु दमन अन्त्य यायेत व न्हूगु प्रजातान्त्रिक संविधन हयेत प्रधानमन्त्री ओचां राजीनामा बीमाःगु खँ उमिसं धयाच्वंगु दु । पुलांम्ह सैनिक प्रमुख ओचायात प्रधानमन्त्री पदं चिइकेगु निंतिं विपक्षीतय्सं ताःई न्ह्यवनिसें माग याना वयाच्वंगु खः । वय्कः थगुने विवादास्पद चुनाव त्याकाः सत्ताय् वःगु खः ।
https://nepalbhasatimes.com/33944,अन्तर्राष्ट्रिय,११४० गुंलागा चर्हे,चीनया कोरोना विरुद्धया न्हापांगु भाइरसयात पेटेंट बिल,"एजेन्सी – चिनिया कम्पनी क्यानसाइनो बायलोजिक्स कर्पोरेशनं दयेकूगु कोरोना भाइरसविरुद्धया न्हापांगु भ्याक्सिन एडीफाइभ-एनसिओभीयात पेटेंट बिउगु दु। चिनिया सरकारी अखबार ग्लोबल टाइम्सं थुकिया जानकारी बिउगु खः ।                                                         चीनया बौद्धिक सम्पदा नियमन याःगु संस्थां वंगु ११ अगस्टय् क्यानसाइनोया भ्याक्सिनयात पेटेंट बिइत स्वीकृति बिउगु खः । चीनय् कोभिड १९ या भ्याक्सिनयात स्वीकृति बिउगु थ्व न्हापांगु खः । तर थ्व भ्याक्सिनयात पेटेंट बिउगु धयागु वैज्ञानिक उपब्लिध स्वयां व्यावसायिक उपलब्धि कथं अन्तर्राष्ट्रिय ख्यलं कयाच्वंगु दु । वाल्टर एण्ड एलिजा हल इन्ष्टिच्यूट अफ मेडिकल रिसर्चया प्रोफेसर मार्क पेलेग्रिनीं ‘द गार्डियन’ लिसे खँ ल्हासें धयादीगु दु, ‘पेटेंट बिउगु कारणं आः थ्व भ्याक्सिनया नक्कल सुनानं यायेफइमखु, तर क्लिनिकल ट्रायलया निंतिं पेटेंट हे बीमाः धयागु अनिवार्य मापदण्ड मदु ।’ तर थ्व पेटेंटया कारणं अक्सफोर्ड विश्वविद्यालयं दयेकाच्वंगु भ्याक्सिन उत्पादनय् समस्या वइगु खः ला धयागु चर्चा नं जूगु दु। पेलिग्रिनीया कथं चीनं दयेकूगु भ्याक्सिन बारे छु. वाः न्ह्यः मेडिकल जर्नल लैन्सेटय् खबर पिहां वःगु खः । अक्साफोर्डया पुचलं नं उबलय् पाखे हे थःपिनिगु भ्याक्सिनया बारे जानकारी पिथँगु खः । थ्व जानकारी कथं निगुलिं भ्याक्सिनय् कोरोना भाइरस विरुद्ध प्रतिरोधी क्षमता अप्वयेकेत एडेनोभाइरस (सेखं व सामान्य संक्रमण हयाबीगु भाइरस) छ्यलातःगु दु । साउदी अरबं चिनिया कम्पनी क्यानसाइनों दयेकूगु भ्याक्सिनया स्वंगूगु चरणया परीक्षण थःथाय् यायेगु खँ धाये धुंकूगु दु। मेखे कम्पनीं थ्व भाइरसया स्वंगूगु चरणया परीक्षण यायेगु निंतिं रुस, ब्राजिल व चिलीलिसे नं खँ ल्हानाच्वंगु दु। भ्याक्सिनयात पेटेंट बिउगु खबर वयेवं सोमवाः हे हंगकंगया शेयर बजारय् क्यानसाइनो कम्पनीया शेयरया भाः १४ प्रतिशत थहां वंगु दुसा संघाईया शेयर बजारय् ६.६ प्रतिशतं भाः थहां वंगु दु ।"
https://nepalbhasatimes.com/33923,अन्तर्राष्ट्रिय,११४० गुंलागा त्रयोदशी ,‘युएईं अरब समुदाययात धोखा बिल’,"एजेन्सी – इरानया राष्ट्रपति हसन रुहानीं संयुक्त अरब इमिरेट्सं इजरायललिसे सम्झौता यानाः तःधंगु गल्ती याःगु खँ धयादीगु दु। वय्कलं इजरायललिसे सम्झौता यानाः युएईं इरानयात धोखा बिउगु खँ धयादीगु दु ।                                                         थ्वहे दथुइ इरानया कट्टरवादी अखबार कायहानया मू सम्पादकं युएईं इजरायललिसे सम्झौता यानाः थःत विरोधया निंतिं वैध निशाना दयेकूगु टिप्पणी यानादीगु दु। कायहानया सम्पादकया नियुक्ति इरानया सर्वोच्च धार्मिक नेता अयातोल्लाह खमेनई याइ । वंगु बिहिवाः अमेरिकी राष्ट्रपति डोनाल्ड ट्रम्पं इजरायल व युएई दथुइ सम्झौताया घोषणा यानादीगु दु। थ्व सम्झौताया मू कारण क्षेत्रीय शक्तिशाली देय इरानविरुद्ध गठबन्धन बल्लाकेगु निंतिं याःगु अनुमान यानादीगु दु । इरानया राष्ट्रपति रुहानीं टेलिभिजन सम्बोधनय् मध्यपूर्वय् इजरायलया पलाः क्वातुकेगु निंतिं ग्वाहालि याःगुया गम्भिर लिच्वः फयेमालीगु ख्याच्वः नं बियादीगु खः । वय्कलं धयादीगु दु, ‘युएई आः सावधान जुयाच्वनेमाः, छाय्किं वं तःधंगु गल्ती याःगु दु। छगू विश्वासघाटया पलाः ल्ह्वंगु दु। जिमित आशा दु कि याकनं हे गल्ती वाःचायेकाः गलत लँपु त्वःती ।’ मेखे कायहान पत्रिकाय् पिहां वःगु टिप्पणीइ धयातःगु दु, ‘संयुक्त अरब इमिरेट्सं प्यालेस्टिनी नागरिकतय्त धोखा बिउगु दु। थ्व धोखा छगू चिकिचाधंगु धनी देय्, गुगु देय् थःगु सुरक्षा मेपिनिपाखे निर्भर जुयाच्वंगु दु, वयात ‘रेजिस्टेंस’या वैध निशाना दयेकाबी ।’ इरानं अमेरिका व इजरायल विरुद्ध हतियार ल्ह्वनीपिं चरमपन्थी संगठनतय्त ‘रेजिस्टेंस फ्रन्ट’ धाइ । रुहानीं थ्व सम्झौता अमेरिकाय् जुइत्यंगु राष्ट्रपति चुनावय् ट्रम्पयात बल्लाकेगु निंतिं जूगु धासें उकिं थुकिया घोषणा नं ट्रम्पं याःगु खँ धयादीगु दु। रुहानीं न्ह्यसः तयादीगु दु, ‘थ्व सम्झौता छाय् जुल । यदि थ्व सम्झौता गलत मखुसा थुकिया घोषणा मेगु देशं छाय् यायेमाल ? व नं अमेरिकाय् ? छाय्किं वाशिंगटनय् च्वनाच्वंगु उम्ह मनुखं भोट मुनेफयेमा धकाः ला ? छिकपिंस. थःगु दे, थः मनू, मुस्मां व अरब दुनियायात धोखा बियागु खः ला ?’ मेखे इरानया शक्तिशाली सैन्य संगठन रिभिल्युसनरी गार्डरं नं छगू वक्तव्य पिकासें युएई व इजरायल दथुया सम्झौता लिपा ‘मस्तय् हत्या याइपिं यहूदी शासनया विनासया प्रक्रिया तेज गतिं जुइ’ धाःगु दु। युएईं धाःसा छगू वक्तव्य जारी यानाः इजरायललिसेया थःगु सम्झौता इरानयात लिसः बिइत मखु धकाः धाःगु दु। युएईया विदेश मन्त्री अनवर गरगाशं ब्लुमवर्गलिसे खँ ल्हासें धयादीगु दु, ‘थ्व सम्झौता इरानयात कयाः जूगु मखु। थ्व युएई, इजरायल व अमेरिकायात कयाः जूगु खः । थुकिया कारणं छुं नं कथं इरानविरुद्ध छुं पुचः दयेकेगु मखु ।’ थ्व सम्झौतायात कयाः टर्किं नं युएईष आलोचना यायेधुंकूगु दु। टर्किया राष्ट्रपति रेचेप तैड्ढयब अर्दोआनं थ्व सम्झौताया कारणं टर्किं युएईया थः राजदूतयात लित सःतेफु धयादी धुंकूगु दु ।"
https://nepalbhasatimes.com/33988,अन्तर्राष्ट्रिय,११४० गुंलागा आमै,चीनया निंतिं जासुसी याःगु द्वपनय् सिआईएया पूर्व कर्मचारी ज्वन,"एजेन्सी – अमेरिकाया केन्द्रीय गुप्तचर निकाय सीआईया छम्ह पुलांम्ह कर्मचारीयात चीनया निंतिं जासुसी याःगु द्वपनय् ज्वंगु दु। एजेक्ज्यान्डर युक चिङ मा नांया ६७ दँया सिआइएया पुलांम्ह कर्मचारीं थः छम्ह थःथितिलिसे जानाः चीनया निंतिं जासुसी याःगु द्वपं बिउगु दु । उम्ह थःथिति नं सिआईएया हे कर्मचारी जूगु खँ धाःगु दु ।                                                         अमेरिकी न्याय मन्त्रालयं पितबिउगु वक्तव्यय् वं राष्ट्रिय सुरक्षा सम्बन्धी बर्गीकृत सुचं चिनियाँ गुप्तचरतय्त बिउगु खः । चीन व अमेरिका दथुइ तनाव तच्वया वनाच्वंगु इलय् जासुसीया द्वपनय् ज्वंम्ह उम्ह मनू आःतकया दकलय्म हत्वपूर्ण व्यक्ति जूगु खँ धाःगु दु। चिब मा दोषी ठहर जुल धाःसा वयात आजीवन कारावास जुइफु धाःगु दु । हङकङय् बूम्ह चिब मा अमेरिकाया अंगीकृत नागरिक जुइधुंकूम्ह खः । वं सन् १९८२ निसें सिआइएय् ज्या यायेगु सुरु याःगु खः । ज्या याःगु न्हय्दँ लिपा सिआइएय् त्वःताः चीनया सांघाइलय् च्वंवंगु खःसा सन् २००१ य् हाकनं अमेरिका लिहां वःगु खः । अमेरिका लिहां वयेधुंकाः छगू दशक तक वं चीनया निंतिं जासुसी याःगु द्वपं बियातःगु दु। उमिसं सिआइएया कर्मचारी, उमिगु गतिविधि व संचारयात गुकथं गोप्य यानातइ धयागु बारे चिनियाँ पक्षयात जानकारी बिउगु खः ।"
https://nepalbhasatimes.com/34083,अन्तर्राष्ट्रिय,११४० यँलाथ्व नवमी,कोरोनाविरुद्धया खोपया भाः झिंन्याद्वः तका,"बिबिसी- विश्वब्यापी महामारी कथं न्यनाच्वंगु कोरोना भाइरसविरुद्ध खोप दयेकेगु ज्या नं तीव्र गतिं न्ह्याः वनाच्वंगु दु । थ्व हे झ्वलय् चीनय् दयेकाच्वंगु छगू खोपया भाः क्वःछिउगु दु । चीनया सिनोफार्मं दयेकाच्वंगु थ्व खोपया भाः थ्यंमथ्यं झिंन्याद्वः तका (१४० डलर) क्वःछिउगु दु । भाः क्वःछिउसां थ्व खोपया परीक्षण धाःसा न्ह्यानाच्वंगु दनि ।                                                         विकासक्रमय् दुगु थ्व खोपया तस्वीर छुं न्हि न्ह्यव चिनियाँ सरकारी संचार माध्यमय् नं पिदंगु खः । विश्वन्यंकं यानाः खुगू खोपया परीक्षण अन्तिम चरणय् थ्यनाच्वंगु दु । थथे अन्तिम चरणय् थ्यनाच्वंगु खोप मध्ये बछि चिनियाँ खोप हे लानाच्वंगु दु । तर न्ह्यइपुगु खँ छु धाःसा गुलि खोप परीक्षण यायेमाःगु खः उलि चीनय् परीक्षण यायेगु अवस्था हे मदु । चीनय् कोरोना भाइरस संक्रमण सफलतापूर्वक नियन्त्रण यायेधुंकूगुलिं थन परीक्षण यानाः लिच्वः सीदइगु अवस्था मदु । उकिं चिनियाँ खोप परीक्षणया निंति चीनं उच्च जोखिम दुगु देय्त मालाच्वंगु दु । ‘फुक्कं खोप दयेकाच्वंपिंसं हजारौं मनूतय्त यायेमाःगु स्वंगूगु चरणया परीक्षणया निंतिं कोरोना भाइरस संक्रमण उच्च दुगु थाय् मालाच्वंगु दु’ हङकङ युनिभर्सिटी पब्लिक स्कुल अफ हेल्थया प्राध्यापक बेन काउलिङ धयादीगु दु, ‘तर जितः ताः स्वंगूगु चरणय् परीक्षण जुयाच्वंगु खोपत प्रभावकारी जुइगु यक्व व बांलाःगु सम्भावना दु ।’ चीनया छम्ह वरिष्ठ स्वास्थ्य अधिकारीं वंगु महिनां निसें चीनया प्रमुख सरकारी कर्मचारीतय्त खोपया गोप्य परीक्षण यानागु खँ धयादीगु दु ।नेशनल हेल्थ कमिशनया जेङ जोङ्वेइं सरकारी टिभीइ न्ववासें थःपिंसं आपतकालीन अधिकार छ्यलाः सीमा लागाय् विकासक्रमय् दुगु खोप बियागु जानकारी बियादीगु खः । चीनं आः युएई, पेरु व अर्जेन्टिनाय् नं हजारौं मनूतय्त आधिकारिक रुपं हे खोपया परीक्षण यानाच्वंगु दु । प्राध्यापक काउलिङ वइगु डिसेम्बरय् छुं खोपत बजारय् वयेफुगु खँ धयादीगु दु, तर थ्व तःधंगु ल्याखय् वइ वा मवइ धयागु धाःसा वय्कलं नं धायेमफु ।"
https://nepalbhasatimes.com/34075,अन्तर्राष्ट्रिय,११४० यँलाथ्व नवमी,करिब ५० करोड मस्त दूर शिक्षापाखें वञ्चित : राष्ट्र संघ,"एजेन्सी – कोरोना भाइरसया महामारीया कारणं ब्वनेकुथीत बन्द जुयाच्वंगुलिं हलिंन्यंकया करिव ५० करोड मस्तय् शिक्षाय् लिच्वः लाःगु दु ।                                                         युनिसेफं बिहीवाः सार्वजनिक याःगु छगू रिपोर्टय् हलिंन्यंकया मस्त मध्ये ४६ करोड ३० लख मस्त दूर शिक्षापाखें वञ्चित जुयाच्वंगु खँ धाःगु दु । मस्तनाप आवश्यक साधन व विद्युतिय प्रविधिया अभावय् थज्याःगु समस्या वयाच्वंगु खँ रिपोर्टय् न्ह्यथनातःगु दु । ‘थुलिमच्छि मस्तय् शिक्षाय् लांला तक छक्वलं प्रभाव लाकूगु धाइगु विश्वन्यंक शिक्षाया संकटकालया अवस्था खः ।’ युनिसेफया प्रबन्ध निद्रेशक हेनरिता फोरें धयादी, ‘थुकीया लिच्वः ताः ई तक समाज व अर्थतन्त्रय् खनेदयेफु ।’ महामारीया कारणं आपालं शैक्षिक संस्थातय्सं थःगु ब्वंकेगु माध्यम अनलाइन यानायंकूगु दु । तर सम्बन्धित निकायया अधिकारीतय्सं थुकीं गरीब व धनी मस्तय् दथुइ विभाजनया अवस्था वःगु खँ धासें चिउताः प्वंकूगु दु । गथेकी दूर शिक्षां युरोपय् अपायेसकं समस्या मजूसां अफ्रिका व एशियाली देय्या आपालं मस्तं प्रभावित जुयाच्वंगु दु । कोरोना भाइरसया महामारीया कारणं इतिहासय् हे दकलय् बांमलाक शिक्षाय् लिच्वः लाकूगु दु । संयुक्त राष्ट्रसंघया कथं जुलाइ महिनाय् जक १६० देय्या ब्वनेकुथीत बन्द जुयाः १ अर्ब स्वयां अप्व मस्तय्त लिच्वः लाकूगु खः । सेभ द चिल्ड्रेनं जुलाई महिनाय् पिथंगु छगू रिपोर्ट कथं १ करोड मस्त आः गवलें नं ब्वनेकुथी लिहांमवनीगु अवस्था वःगु खँ न्ह्यथंगु दु । महामारीया कारणं ब्वलनीगु गरिबी व शिक्षा क्षेत्रय् म्हो जुइगु बजेटया कारणं थज्याःगु अवस्था वइगुु अनुमान सेभ द चिल्ड्रेनं याःगु दु ।"
https://nepalbhasatimes.com/34453,अन्तर्राष्ट्रिय,११४० अनलाथ्व तृतीया,बेलायत कोरोनाया निगूगु लहर,"एजेन्सी – बेलायती प्रधानमन्त्री बोरिस जोन्सनं बेलायतय् कोरोना भाइरसया निगूगु लहर वःगु अनुभव जुयावःगु खँ धयादीगु दु । वय्कलं शुक्रवाः थ्व विषयय् सार्वजनिक जानकारी बियादीगु दु । वय्कलं आःया अवस्थाय् हे निगूगु लहर महसुस याये धुनागु व जिमित ताः आः झीसं सामाजिक दूरी कायम यायेमाःगु व भचा कडा कथंया प्रतिबन्ध तये माःगु जुइफु धयादीगु दु ।                                                         बेलायतया स्वास्थ्य तथा सामाजिक व्यवस्था मन्त्रालयं नं थ्व विषयय् जानकारी बिउगु खः । थ्व विभागं छुं वाः दुने अवस्था तसकं नाजुक जुयावंगु खँ धाःगु दु । मन्त्रालयं म्हिगः २४ घन्टाया दुने थन ४ हजार ३२२ म्ह संक्रमित लूगु खँ धाःगु दु । थ्व ल्याः धयागु वंगु मे महिनालिपा छन्हुं हे खनेदुगु दकलय् अप्वः ल्याः खः । थ्वयां न्ह्यः बेलायतया वरिष्ठ चिकित्सक व वैज्ञानिकतय्सं प्रधानमन्त्री बोरिस जोन्सनयात थ्व दँया चिकुलाया इलय् कोरोना भाइरसया निगूगु लहर वयेफुगु खँ धयातःगु खः । चिकित्सकतय्सं भाइरसया निगूगु लहर वयेफुगुलिं थुकिया खतरा पाखें बचे जुइत आवश्यक तयारी याना च्वनेत धाःगु खः । तर गुलिखेसिनं चिकित्सकतय्सं सार्वजनिक याःगु प्रतिवेदन अनुमानया भरय् जूगुलिं विश्वास याये फइगु कथंया मजूगु व आः संक्रमणया लहर वःसां न्हापाया पालय् थें लिच्वः मलाकीगु खँ नं धयादीगु दु । प्रधानमन्त्री जोन्सनं धयादीगु दु, ‘थ्व अवस्थाय् तसकं खराब खः, आः निगूगु लहर नियन्त्रणया निंतिं आःया स्वयां कडा अवस्थाया प्रतिबन्ध तयेमालेफु ।’ तर वय्कलं गज्याःगु कथंया प्रतिबन्ध तयेगु धयागु बारे धाःसा छुं धयादीगु मदुनि ।"
https://nepalbhasatimes.com/34456,अन्तर्राष्ट्रिय,११४० अनलाथ्व तृतीया,४० करोडया सफू बँ तलय्,"एजेन्सी – लन्दनया छगू गोदामं खुयायंकूगु थ्यंमथ्यं ४० करोड तका बराबरया निसःपाः सफु रुमानियाया छगू गामय् च्वंगु छेँय् बँ तलय् सुचुकातःगु लुइकूगु दु। थ्व सफू मध्ये छुं छुं सफू ग्यालिलियो व आइज्याक न्यूटनं च्वयातःगु सफूया न्हापांगु संस्करण नं दुथ्याः ।                                                         थ्व सफूत सन् २०१७या जनवरीपाखें खुँतय्सं फेल्टमया गोदामं खुयायंकूगु खः । सेन्सरपाखें बचे जुइगु निंतिं खुँत स्टोरया पलिं खिपःया ग्वाहालिं कुहां वःगु खः । थ्व खुँत रुमानियाया आपराधिक गिरोहयापिं जूगु खँ धाःगु दु । लन्दन मेट्रोपोलिटन प्रहरीं थ्व गिरोह इंग्ल्यान्डया थीथी थासय् मूवंगु वस्तु खुँज्याय् संलग्न दुगु खँ धाःगु दु । बुधवाः उत्तरपूर्वी रुमानियाया नियम्ट क्षेत्रय् लाःगु छखा छेँय् खानतलासी याःबल् थ्व सफू बँ तःलय् सुचुकातःगु अवस्थाय् लुइकूगु खः । अनुसन्धानकर्तातय्सं थ्व सफू मालेगु निंतिं २०१९या जून निसें इंग्ल्यान्ड, रुमानिया व इटलीया ४५ गू थासय् छापा मारे यायेधुंकल । थ्व खुँज्याय् संलग्न धकाः झिंस्वम्हेसित अभियोग तःगु खःसा उपिं मध्ये झिंनिम्हेस्यां थःपिनिगु संलग्नता स्वीकार यायेधुंकूगु दु । खुयायंकूगु ज्वलं मध्ये दाँतेया दुर्लभ सफू व स्पेनी चित्रकार फ्रान्सिस्को डिगोया चित्रया लिसें १६ औं व १७ औं शताब्दीया ग्यालिलियो व आइज्याक न्यूटनया सफू नं लाःगु खः । ‘थ्व सफू तसकं मूल्यवान । थुकिया विकल्प मेगु दइमखु । थ्व सफू अन्तर्राष्ट्रिय सांस्कृतिक सम्पदाया निंतिं तसकं महत्वपूर्ण खः’ मेट्रोपोलिटन प्रहरीया अनुसन्धान अधिकारी एन्डी डरमं धयादिल । अमेरिकाया लस भेगासय् जुइत्यंगु विशेष सफूया भाःक्वःछिउगु कार्यक्रमया निंतिं यंकेत्यंगु इलय् थ्व सफू खुयायंकूगु खः । हिथ्रो विमानस्थल लिक्क लाःगु फेल्टमय् च्वंगु गोदामया पलिं खिपः चिनाः ४० फिट कुहां वयाः खुँतय्सं खुयायंकूगु खः ।"
https://nepalbhasatimes.com/34497,अन्तर्राष्ट्रिय,११४० अनलाथ्व चौथी,ट्रम्पयात विषालु पदार्थया पौ,एजेन्सी – अमेरिकी राष्ट्रपति डोनाल्ड ट्रम्पयात विषालु पदार्थया पौ बिउगु खुलासा जूगु दु । राष्ट्रपति ट्रम्पयात विषालु पदार्थसहितया पौ बिउगु अमेरिकी अधिकारीतय्सं धाःगु दु । राष्ट्रपति ट्रम्पयात संबोधन यानाः छ्वया हःगु पती ‘रिसिन’ नांया विषालु पदार्थ लुया वःगु अमेरिकी अधिकारीतय्सं धाःगु दु । तर उगु पौ ह्वाइट हाउस थ्यने न्ह्यः हे सुरक्षाकर्मितय्सं नियन्त्रणय् काःगु खः ।
https://nepalbhasatimes.com/34494,अन्तर्राष्ट्रिय,११४० अनलाथ्व चौथी,सेल्फ आइसोलेसनय् मच्वनीपिंत जरिवाना,एजेन्सी – बेलायत सरकारं ‘सेल्फ आइसोलेसन’ मच्वनीपिंत जरिवाना याइगु जूगु दु। देशय् कोरोना संक्रमितया ल्याः लगातार रुपं अप्वया वनेवं बेलायत सरकारं उकथंया नियम लागू यायेत्यंगु खः ।                                                         बेलायत सरकारं सेल्फ आइसोलेसनय् मच्वनीपिं थःगु देय्या नागरिकयात १० द्वः पाउण्ड तक जरिवाना याये फइगु कडा नियम लागू यायेत्यंगु खः । बेलायती प्रधानमन्त्री बोरिस जोन्सनं स्वास्थ्य मापदण्डय् न्हूगु व्यवस्था जूगु घोषणा यासें स्वास्थ्य मापदण्ड पालना याःसा हे जक कोरोनापाखें बचे जुइगु अचुक उपाय जूगु धासें उकथंया नियम लागू यायेत्यनागु संचारमाध्यमयात धाःगु दु । बेलायत सरकारया न्हूगु घोषणालिसें सेप्टेम्बर २८ तारिख लिपा कोरोना संक्रमितच व संक्रमितया सम्पर्कय् वःपिं व्यक्ति सेल्फ आइसोलेसनय्च्व नेमाःगु जूगु दु। बेलायत सरकारं घोषणा याःगु न्हूकथंया स्वास्थ्य मापदण्ड सेल्फ आइसोलेसनय् च्वनेत अस्वीकार याइपिं व बेवास्ता याइपिंसं न्यूनतम द्वःछि पाउण्ड जरिवाना याइगु जूगु दु। यदि तःक्वः तःक्वः उगु नियमयात हाचां गाल धाःसा जरिवाना अप्वयेकाः १० हजार पाउण्ड तक जरिवाना याइ । थ्व हे झ्वलय् बेलायत सरकारं म्हो जक आयश्रोत दुपिंत ५०० पाउण्डया आर्थिक ग्वाहालि बीगु जूगु दु। अथे हे आइसोलेसनय् च्वनेमाःपिं संक्रमितयात ज्याय् तइपिं रोजगारदाता कम्पनीयात नं कारवाही याइगु जूगु दु ।
https://nepalbhasatimes.com/34527,अन्तर्राष्ट्रिय,११४० अनलाथ्व षष्ठी,गरिब स्वयां धनीपाखें अप्वः प्रदूषण,पेरिस (एएफपी) – विश्वय् वातावरण प्रदूषण प्रमुख समस्या जुयाच्वंगु दु। प्रदूषणया मुख्य कारणं गरिबी व गरिब राष्ट्र खः धायेगु याना वयाच्वंगु दु। तर थुकथंया धापू वा द्वपं असत्य जूगु छगू अध्ययनं क्यंगु दु। उगु अध्ययनकथं विश्वया दकलय् अप्वः धनी छगू प्रतिशतं विश्वया अति गरिबं स्वयां न्यय् दुगः अप्वः प्रदूषण न्यकाच्वंगु दु। अध्ययनकथं विश्वया छगू प्रतिशत धनी मनुखं याइगु कार्बन उत्सर्जन प्रदूषण विश्वया दकलय् गरिब ३ गू अर्ब १० गू करोड जनसंख्यां याइगु प्रदूषण स्वयां निदुगः दु ।                                                         स्टकहोम वातावरण इन्ष्टिच्युटं अक्सफाम निंतिं याःगु अध्ययनं थ्व तथ्य पिहां वःगु खः । अक्सफामया नेतृत्वय् जूगु अध्ययन विश्लेषणकथं सन् १९९० निसें २०१५ या दथुइ वार्षिक कार्बन उत्सर्जन ६० प्रतिशत स्वयां अप्वः दु। थुकी पृथ्वीइ उत्सर्जन जूगु कुल कार्बनया स्वब्वय् छब्व धनी राष्ट्र जिम्मेवार दु । खतुं लिपांगु इलय् कोरोना भाइरसया महामारीं यानाः कार्बन उत्सर्जनय् गाक्कं म्होति वःगु दु। अथे खःसां थ्व छगू शताब्दी पृथ्वी गाक्कं डिग्रीइ क्वानाच्वनीगु व उकिया असर नं लानाच्वनीगु जक मखसे गरिब व विकासशील राष्ट्रय् प्राकृतिक प्रकोप व मेमेगु विपदया नं खतरा अप्वः जूगु अध्ययनं क्यंगु दु ।
https://nepalbhasatimes.com/34351,अन्तर्राष्ट्रिय,११४० यँलागा चर्हे,फ्रान्सया निगू शहरय् कडाइ,"एजेन्सी – कोरोना भाइरसया संक्रमण हाकनं तच्वया वयेवं फ्रान्स सरकारं देय्या निगू मू शहरय् सार्वजनिक कृयाकलापय् कडाइ यायेगु घोषणा याःगु दु। राष्ट्रव्यापी लकडाउन यायेमाःगु अवस्था वयेके मबिइत नं सरकार सतर्क दुगु खँ धाःगु दु ।                                                         फ्रान्सया मार्से व बोर्डो शहरय् संक्रमण संक्रमण आकझाकां अप्वया वयेवं थन सार्वजनिक कृयाकलापय् कडाइ याःगु खः । बोर्डो शहरय् झिम्हं अप्वः मनूत छगू सार्वजनिक पार्कय् भेला जुइत निषेध याःगु दु। अथेहे मनोरञ्जनात्मक कृयाकलाप लिसें जःलाखःला दथुइ भेला, समारोह यायेत नं प्रतिबन्ध तःगु दु । अथेहे रंगशाला, कन्सर्ट, प्रदर्शनया सन्दर्भय् बोर्डो शहरय् छक्वलं द्वःछिम्ह अप्वः मनूत मुनेत प्रतिबन्ध तःगु दु। थ्वयां न्ह्यव फ्रान्सं न्याद्वःम्ह तक मनूत मुनेफइ कथं खुला यायेधुंकूगु खः । फ्रान्सया हे निगूगु तःधंगु शहर मार्सेय् नं बोर्डोय् थें हे प्रतिबन्धत तःगु दु। फ्रान्सया स्वास्थ्य विभागं शनिवाः २४ घन्टाया दुने झिद्वलं मल्याक न्हूपिं कोरोना संक्रमितत लूगु खँ धाःगु दु ।"
https://nepalbhasatimes.com/34372,अन्तर्राष्ट्रिय,११४० यँलागा आमै,जापानय् आकर्षण मदुम्ह प्रधानमन्त्री !,"एजेन्सी – जापानया न्हूम्ह प्रधानमन्त्रीइ यो शिहिदे सुगायात ल्यःगु दु । बुधवाः संसदय् जूगु मतदानं सुगायात प्रधानमन्त्री ल्यःगु खः । जापानया क्वय्या सदनय् जूगु मतदानय् सुगायात ४६२ मतय् ३१४ मतव:गु खः । लिबरल डेमोक्रेटिक पार्टी (एलडिपी)या नेतृत्वय् दुगु गठबन्धनया संसदय् बहुमत दुगुलिं वय्कः हे प्रधानमन्त्रीइ त्याइगु निश्चित दुगु खः ।                                                         वय्कः स्वयां न्ह्यःया प्रधानमन्त्री शिन्जो आबें स्वास्थ्यया कारणं पदत्याग यायेगु घोषणा यायेवं न्हूम्ह प्रधानमन्त्रीया निंतिं संसदय् बुधवाः मतदान जूगु खः । प्रधानमन्त्री जुयादीम्ह सुगा थ्वयां न्ह्यव हे सत्तारुढ दलया नेता निर्वाचित जुइधुंकूगु खः । संसदय् जूगु मतदानं वय्कःयात औपचारि क रुपं जक प्रधानमन्त्रीइ अनुमो दन याःगु दु । वय्कः अबेया मन्त्रिपरिषद्य् मुख्यसचिवया रुपं निगूगु वरि यताय् च्वना वयाच्वनादीम्ह खः । निवर्तमान प्रधानमन्त्री आबे या दकलय् सतिम्ह ग्वाहालिमि जुयाच्वंम्ह सुगां आः आबे या हे नीतियात निर न्तर ता बीगु आशा यानातःगु दु । जापानी पत्रकार तय् दथुइ सुगा ‘लौ हपुरुष’ कथं म्हसिका दुम्ह खःसा सर्वसाधारणया निंतिं धाःसा गुबलें मन्हिलीम्ह आकर्षणहीन सरकारी प्रवक्ता खः । जापानी पत्रकारतय्सं न्ह्यसः न्यनीबलय् वय्कलं थःत मयःगु न्ह्यसः वल धाःसा लिसः बीत अस्वीकार यानादी । थथे आकर्षणहीन व्यक्ति नं गुकथं जापानया प्रधानमन्त्री जुल धयागु खँय् टोक्योया छम्ह अर्थशास्त्री जेस्पर कोलं धयादीगु दु, ‘एलडीपी दुने प्रभावशाली ने तात मे पिं मदुगुलिं हे सुगायात प्रधानमन्त्री दये के माःगु खः ।’ वय्कलं धयादी, ‘थ्व निश्चित रुपं एलडीपी दुने या खिउँगु क्वथां ल्ययाहःगु खः । जापानय् प्रधानमन्त्री ल्यये गुलिं सर्वसाधार णया छुं भूमिका दइमखु ।’ ‘जननिर्वाचन त्याके फुसा जक दल दुने बांलाःम्ह ताये की । उकिं वय्कः आः दबाबय् दु । थज्याःगु अवस् थाय् वय्कलं आः दल दुने व जापानी जनता न्ह्यःने थः प्रधानमन्त्री जुइत यो ग्य दु धकाः प्रमाणित यानाः क्यने माःगु अवस् था दु ।’"
https://nepalbhasatimes.com/34378,अन्तर्राष्ट्रिय,११४० यँलागा आमै,जया बच्चनयात कंगनाया लिसः,"एजेन्सी – बलिउड अभिनेता सुशान्त सिंह राजपूतया आत्महत्या लिपा बलिउडय् न्ह्यानाच्वंगु बहस संसद तक थ्यंगु दु । थ्व बहसया झ्वलय्व याच्वंगु लागू वासःयात कयाः राज्यसभा सांसद व अभिनेत्री जय बच्चनं संसदय् न्ववाःगु खः, तर वय्कलं न्ववाःगु छुं ई लिपा हे सुशान्त मामिलायात तच्वये काच्वंम्ह अभिनेत्री कंगना रनावतं जया बच्चनयात ट्विटपाखें लिसः बिउगु दु ।                                                         कंगनां थःगु ट्विटय् जया बच्चनया काय व म्ह्याय् अभिषे क बच्चन व श्वेता बच्चनयात नां न्ह्यथनाः धाःगु दु ‘छुं छिं उबलय् नं थथे हे न्ववाये गु खः, गुबलय् जिगु थासय् छि म्ह्याय् श्वेतायात किशोरावस् थाय हे सुनां दाःगु जूसा, ड्रग्स बिउगु जूसा वा शो षण जूगु जूसा । छुं छिं थथे हे धयादी ला यदि अभिषेकयात सुनां ख्यानाच्वंगु जूसा व उत्पीडन यानाच्वंगु जूसा वा गुबलें फाँसीइ यगानाच्वंगु खंगु जूसा । मेपिनि निंतिं नं सहानुभूति क्यनादिसँ ।’ थ्वयां न्ह्यः जया बच्चनं संसदय् न्ववासें सुं छम्ह निम्ह मनूतय् कारणं पुरा उद्यो गया छवि खराब याये फइमखु धयादीगु खः । थ्व झ्वलय् वय्कलं थ्वयां न्ह्यः लोकसभाय् फिल्म उद्योगलिसे हे स् वापू दुम्ह छम्ह लो कसभा दुजलं न्ववाःगु खँय् लाज लगेजू धयादीगु खः । सोमवाः लोकसभा दुजः व अभिनेता रवि किशनं बलिउड उद्योगय् लागू वासः छ्यला वयाच्वंगु मुद्दायात ल्ह्वंसें थुखे पाखें कडा कारवाही याये माःगु माग यानादीगु खः । थुकिया हे  लिसः बीगु झ्वलय् जया बच्चनं धाःगु दु, ‘मनोरञ्जन उद्योगय् ज्या याइपिं मनूत सो शल मिडियापाखें प्रभावित जुयाच्वंगु दु । गुपिंसं थ्व हे उद्योगय् थःगु नां दये कल, उमिसं हे थ्व उद्यो गयात धलय् वांछ्वयेत स्वयाच्वंगु दु । जि थ्व खँय् पूवंक असहमत दु । गुगु दयेमाय् नल, उकियात हे ख्वः खनाच्वंगु दु ।’ अथेहे कंगना र नौ तं नं थ्वयां न्ह्यः छगू न्यूज च्यानलयात अन्तर्वार्ता बिसें बलिउडया पार्टीइ लागूवासः छ्यलाच्वंगु धासें फिल्म उद्यो गया तुलना धः लिसे याःगु खः । उबलय् वं बलिउडया ९९ प्रतिशत स् टार त लागू वासलय् स् वापू दुगु दावी नं याःगु खः ।"
https://nepalbhasatimes.com/34376,अन्तर्राष्ट्रिय,११४० यँलागा आमै,भारतय् संक्रमिततय् ल्याः ५० लाख स्वयां अप्वल,"एजेन्सी – भारतय् कोरोना भाइरस संक्रमिततय् ल्याः न्हियान्हिथं अप्वया वनाच्वंगु दु । थ्व झ्वलय् बुधवाः तकया दुने  थन संक्रमिततय् ल्याः ५० लाखं च्वये थहां वंगु दु । दकलय् अप्वः कोरोना भाइरसं प्रभावित देय्तय् धलखय् भारत अमेरिका धुंकाः निगूगु थासय् लानाच्वंगु दु । थौंकन्हय् भारतय् न्हि हे ९० हजारया ल्याखं मनूतय्त संक्रमण न्यना वनाच्वंगु दु । थन आःतक कोरोनाया कारणं ८० हजारं मल्याक मनूतय् ज्यान वने धुंकूगु दु ।                                                         कोरोना संक्रमिततय् ल्याः अप्वया वंलिसें भारतय् उपचारया निंतिं आइसियु बेडया लिसें अक्सिजन तकं अभाव जुया वःगु दु । कोरोनाया कारणं सासः ल्हाये समस्या जूपिं संक्रमितत अप्वया वयेवं भारतय् कृत्रिम अक्सिजनया माग ह्वाट्ट हे अप्वया वःगु खः । थौंकन्हय् भारतया अस्पताल व स्वास्थ्य केन्द्रय् न्हि २७०० टन बराबरया अक्सिजन खपट जुयाच्वंगु दु । थ्वयां न्ह्यव अप्रिलय् तक थन मुक्कं ७५० टन जक अक्सिजन खपत जुयाच्वंगु खँ अल इन्डिया इन्ष्ट्रियल ग्यासे स म्यानुफ्याक्चर एशो सियसनं धाःगु दु । थौंकन्हय् भार तया महाराष्ट्र, मध्य प्रदेश, गुजरात, राजस्थान, तेलङ्गना व आन्ध्र प्रदेश कोरोनां अप्वः प्रभावित जुयाच्वंगु दु । थौंकन्हय् भारतय् जीवन कि जीवको पार्जन धयागु न्ह्यसः दना वयाच्वंगु दु । कोरोना संक्रमण सुरु जुइवं सरकारं तःगु लकडाउनया कारणं ज्याया अभावं नये त्वने तकं मखनीगु अवस्था वल धकाः विरोध जूगु खः । थ्व लिपा सरकारं लकडाउन चिइकूगु खःसा लकडाउन चिइके धुंकाः कोरोना संक्रमिततय् ल्याः न्हियान्हिथं अप्वया वःगु खः ।"
https://nepalbhasatimes.com/34414,अन्तर्राष्ट्रिय,११४० अनलाथ्व पारू ,छुं वाः लिपा हे खोप वइगु ट्रम्पया दावी,"एजेन्सी – अमेरिकी राष्ट्रपति डोनाल्ड ट्रम्पं वइगु छुं वाः दुने हे कोरोना विरुद्धया खोप आम जनताया निंतिं पिहां वइगु दावी यानादीगु दु। तर वय्कःया थ्व दावी धाःसा अमेरिकाया वासः नियमन याइगु संस्थाया धापू स्वयां अःखः जुयाच्वंगु दु ।                                                         अमेरिकाय् वासःया नियमन याइगु संस्था सेन्टर्स फर डिजिज कन्ट्रोल एन्ड प्रिभेन्सनया निर्देशक रोबर्ट रेडफिल्डं धाःसा सन् २०२१या मध्य पाखे जक आम नागरिकतय् निंतिं वासः उपलब्ध जुइगु खँ धाःगु दु । वय्कलं कोरोनाविरुद्धया खोपया सुरुवाती चरण धाःसा थ्व दँया नोवेम्भर वा डिसेम्बरपाखे वइगु खँ धयादीगु दु। तर थ्व इलय् सीमित मात्राय् जक खोपया आपूर्ति जुइगुलिं प्राथमिकताय् लाःपिंत जक खोप बीगु खँ वय् कलं धयादीगु दु । वय्कलं धयादीगु दु, ‘यदि छिं आमरुपं अमेरिकी नागरिकतय्त गुबलय् खोप वइ धकाः न्यन धाःसा जितः ताः सन्२०२१ या जून निसें सेप्टेम्बरय् तकया दुने जक वइ जुइ ।’ तर राष्ट्रपति ट्रम्पं धाःसा सिडिसीया निर्देशकं शायद गल्ती यानादिल जुइ वा द्विविधाय् लानाः धाःगु जुइ धयादीगु दु । ट्रम्पं धयादीगु दु, ‘सिडिसीया निर्देशकं न्ह्यागु धाःसा गलत धाःगु खः । झी तःधंगु ल्याखय् मनूतय्त खोप उपलब्ध यायेत तयार जुइत्यनागु दु। थ्व लिपा अमेरिकां पिने नं वनी, छाय् कि मेमेगु देय्यात नं ग्वाहालि यायेत्यनागु दु।’ मेखे डेमोक्य्राटिक पार्टी पाखें राष्ट्रपति पदया उम्मेदवार जो बाइडनं चुनावी फाइदाया निंतिं ट्रम्पं खोपया विषययात छ्यलाच्वंगु द्वपं बियादीगु दु। खोप सम्बन्धी ट्रम्पया प्रतिबद्धतायात अमेरिकी नागरिकतय्सं विश्वास मयाइगु बाइडनं धयादीगु दु ।"
https://nepalbhasatimes.com/34417,अन्तर्राष्ट्रिय,११४० अनलाथ्व पारू ,माल्दिभ्सय् ‘इन्डिया आउट’ अभियान,एजेन्सी – माल्दिभ्सय् थौंकन्हय् ‘इन्डिया आउट’ क्याम्पेन न्ह्यानाच्वंगु दु। माल्दिभ्सया सभामुख व पुलांम्ह राष्ट्रपति मोहम्मद नाशीदं थ्व क्याम्पेनया माल्दिभ्सय् उपस्थित भारतीय सैनिकत लित छ्वयेगु निंतिं न्ह्यानाच्वंगु दु । इन्डिया आउट क्याम्पेन थ्व हप्ता झन तच्वया वःगु दु । थुकियान अनया मू विपक्षी पार्टीं हे तच्वयेका च्वंगु दु। माल्दिभ्सया मू विपक्षी पार्टीं भारतीय सैनिकतय् उपस्थिति माल्दिभ्सया स्वायत्तता व स्वतन्त्रता विरुद्ध जुयाच्वंगु खँ धाःगु दु ।                                                         मेखे विदेशमन्त्री अब्दुल्लां धाःसा भारत व माल्दिभ्स दथुइ क्वातुया वनाच्वंगु स्वापू स्वये मफुपिंसं थज्याःगु आलोचना यानाच्वंगु खँ धयादीगु दु। थ्व अभियानया झ्वलय् याःगु शान्तिपूर्ण विरोध प्रदर्शन व मोटरसाइकल  र्‍या लीं प्रहरीं व्यापक गिरफ्तारी याःगु द्वपं नं प्रतिपक्षी पार्टी प्रोगेसिभ पार्टी अफ माल्दिभ्स पिपल्स नेशनल कंग्रेसं याःगु दु । माल्दिभ्सयात भारतं हे उपहार स्वरुप बिउगु हेलिकप्टर ब्वयेकेत भारतीय सैनिक अधिकारीत च्वनाच्वंगु दु। अथेहे आः थनया ढालू द्विपया हनीमाधू धाःथाय् नं भारतीय सेना थ्यनीगु अनुमान यानाच्वंगु दु। तर माल्दिभ्सया डिफेन्स फोर्सया प्रमुख मेजर जनरलं अब्दुल्ला शमालं धाःसा माल्दिभ्सय् छुं नं विदेशी सुरक्षा बल मदुगु दावी यानादीगु दु ।
https://nepalbhasatimes.com/35616,अन्तर्राष्ट्रिय,११४० कौलागा तृतीया,फिलिपिन्सय् वाफसं झिम्हेसिया ज्यान वन,एजेन्सी – फिलिपिन्सय् वःगु तच्वःगु वाफसं यानाः म्होतिं नं झिम्हेसिया ज्यान वनेधुंकूगु दु। आकझाकां वःगु वा वाफसं यानाः गुलिखे छेँया् पौ ब्वयेका यंकेगु लिसें सिमात क्वःदःगु खः । स्थानीय ई कथं आइतवाः सुथय् ४ः५० बजे पाखे २२५ किलोमिटर प्रतिघण्टाया बेगय् क्याटानडुएस टापुइ वाफय् वःगु खः । थ्व वाफय् लिपा कमजोर जुयावंगु खःसां लुजोन टापुइ नं थुकिं क्षति याःगु दु । फिलिपिन्सया राष्ट्रिय विपद् व्यवस्थापन सम्बन्धी निकाय थ्व वाफसं यानाः १ करोड ९० लाख मनूत प्रभावित जूगु खँ धाःगु दु ।
https://nepalbhasatimes.com/35659,अन्तर्राष्ट्रिय,११४० कौलागा चौथी,अमेरिकी राष्ट्रपति चुनाव : थुगुसी लिच्वः पिहां वये लिबायेफु,"एजेन्सी – अमेरिका राष्ट्रपति निर्वाचनया निंतिं मतदान जूगु दु। तर थुगुसी राष्ट्रपतिया प्रतिस्पर्धी डोनाल्ड ट्रम्प वा जो बाइडेन मध्ये सु त्याइ धयागु लिच्वः वयेत धाःसा छुं लिबायेफुगु खँ धाःगु दु । सामान्यतः अमेरिका मतदान क्वचायेवं उकुन्हु हे चान्हय् निसें लिच्वः वयेगु सुरु जुयाः सुथय् तकया दुने सामान्यतः सु त्याइ धयागु सीदयेधुंकूगु खः । तर थुगुसी धाःसा अथे मजुइफुगु खँ धाःगु दु। थुकिया कारण खः – हुलाक मार्फत जूगु चुनाव ।                                                         थुगुसी कोरोना महामारीया कारणं यक्व हे अमेरिकी मतदातातय्सं न्ह्यव हे हुलाक मार्फत मतदान याःगु दु। सन् २०१६ या चुनावया इलय् ३ करोड ३०लाख मतदातातय्सं हुलाक मार्फत अग्रीम मतदान याःगु खः । तर थ्व पालय् ६ करोड ९५ लाख मतदातातय्सं मतदानया मू न्हि स्वयां छन्हु न्ह्यव हे हुलाक मार्फत मतदान यायेधुंकूगु दु। कोरोना भाइरसया महामारीया कारणं थुगुसी ८ करोड २० लाख मनूतय्त हुलाकमार्फत मतदान यायेत इनाप याःगु खः । मिशिगन राज्यय् जक ३० लाख मनूतय्सं हुलाकपाखें मतदान याइ । तर थनया मतगणना कन्हय् कुन्हु सुथय् बजे धुंकाः जक याइ । थुगुसी सुं छम्ह उम्मेदवारं स्पष्ट रुपं यक्व मताअन्तरं त्याइगु जुल धाःसा जक मतदान जूगु न्हिया चान्हय् दुने हे सु त्याइ धयागु खँ सीदयेफु, मखुत धाःसा लिच्वः पिहां वयेत लिबायेफुगु खँ धाःगु दु । अमेरिकाय् चुनावया लिच्वः पितबीगु खँय् अनया सञ्चारमाध्यमतय् दथुइ तसकं प्रतिस्पर्धा जुइ । न्हापा न्हापा नं चुनाव जुइवं प्रमुख टेलिभिजनतय्सं पूवंक मतगणना जुइ न्ह्यः हे लिच्वः पितबीगु याना वयाच्वंगु दु। मतदान क्वचायेवं मत सर्वेक्षण याइगु कम्पनीत लिसे जानाः टेलिभिजन सञ्जालतय् दथुइ विजेता घोषणा यायेत प्रतिस्पर्धा जुइ । सञ्चारमाध्यमतय्सं लिच्वः घोषणा यायेधुंकाः पराजित जूम्ह उम्मेदवारं नं हार स्वीकार यायेधुंकी । तर थुगुसी धाःसा अमेरिकाय् राष्ट्रपति जुइम्ह मनूया नां न्यनेत धाःसा भचा अप्वः पीमालीगु खनेदु ।"
https://nepalbhasatimes.com/35661,अन्तर्राष्ट्रिय,११४० कौलागा चौथी,भियनाय् आतंकवादी आक्रमण,"एजेन्सी – अष्ट्रियाया राजधानी भियनाय् आतंकवादी आक्रमण जूगु दु । थ्व आक्रमणय् लानाः म्होतिं नं स्वम्हेसियात ज्यान वंगु दुसा झिंप्यम्ह घाःपाः जूगु दु । सीपिं मध्ये छम्ह आक्रमणकारी जूगु खँ धाःगु दु । राइफल ज्वनावःपिं आतंकवादीतय्सं खुगू बिस्कं बिस्कं थासय् गोलीं कयेकूगु खः । सामाजिक सञ्जालय् पोस्ट जुयाच्वंगु भिडियोय् प्रहरी व आक्रमणकारी दथुइ गोली हानाहान जूगु खनेदु ।                                                         थ्व घटनायात अष्ट्रियाया चान्सलर जेबास्टियन कुर्ट्सं छगू घृणित आतंकवादी आक्रमण धकाः धाःगु दु । प्रहरीं आक्रमणकारी मध्ये छम्हेसित स्यानागु, छम्हेसित ज्वनागु व छम्हेसित मालाच्वनागु खँ धाःगु दु । स्थानीय पत्रिकातय् कथं घाःपाः जूम्ह मध्ये छम्ह यहुदीतय् प्रार्थनासथल सिनागगय् सुरक्षाय् खटे जुयाच्वंगु सुरक्षाकर्मीनं लाःगु दु । सरकारं स्थानीयतय्त सार्वजनिक थासय् पिहां मवयेत व सार्वजनिक यातायात नं मछ्यलेत इनाप याःगु दु । थ्व घटनायात कयाः युरोपेली नेतातय्सं भत्र्सना याःगु दु । युरोपेली परिषद्या अध्यक्ष चार्ल्स  मिशेलं जीवन व मानवीय मान्यताया उल्लंघन याइगु छगू कायरतापूर्ण आक्रमण धकाः धाःगु दु । अथे हे फ्रान्सया राष्ट्रपति इमानुएल मांक्रों अष्ट्रियाया जनताया पीडालिसे जिमिगु साथ दु धयादीगु दु ।"
https://nepalbhasatimes.com/35709,अन्तर्राष्ट्रिय,११४२ कछलाथ्व पारू ,ट्रम्प पाखें राष्ट्रपति निर्वाचन त्याःगु दावी,"एजेन्सी – अमेरिकाय् राष्ट्रपति ल्ययेगु चुनावया लिच्वः पिहां वयेत छुं भचा लिबावंगु दु । न्हापा न्हापा जूसा अमेरिकी ई कथं चुनाव क्वचाःगुया चान्हय्कुन्हु (नेपाली ई कथं ४ नोवेम्भर दुने) हे सु त्यात धयागु लिच्वः पिहां वयेधुंकूगु खः । तर थुगुसी १० करोडं मल्याक हुलाक मार्फत मतदान जूगुलिं मतगणना लिबाःगु दुसा म्हिगः सनिलय् तकया दुने निम्ह उम्मेदवारत डोनाल्ड ट्रम्प व जो बाइडेन दथुइ कडा प्रतिस्पर्धा खने दयाच्वंगु दु ।                                                         म्हिगः सनिलय् तक क्वचाःगु मतगणना कथं जो बाइडेन २३५ इलेक्ट्रोल मत कयाः न्ह्यःने लानाच्वंगु खःसा डोनाल्ड ट्रम्पया २१३ जक इलेक्ट्रोल मत खनेदयाच्वंगु खः । तर मतगणना जारी जुयाच्वंगु राज्यय् अप्वः थासय् ट्रम्प हे न्ह्यःने लानाच्वंगु ल्याखं थ्व पालय् नं ट्रम्पं हे ह्वाइट हाउसया नेतृत्व याइगु खनेदयाच्वंगु दु । अमेरिकाय् राष्ट्रपतिइ निर्वाचित जुइत २७० इलेक्ट्रोल मत माः । राष्ट्रपति डोनाल्ड ट्रम्पं थःम्हं निर्वाचन त्याःगु दावी यानादीधुंकूगु दु, तर गुलिखे राज्यय् मतगणनाया पूवंक लिच्वः मवःनिगुलिं त्या हे त्यात धायेफइगु अवस्था मदुनि । ह्वाइट हाउसय् सम्बोधन यासें ट्रम्पं धाःगु दु, ‘झी थ्व निर्वाचन त्याकेत तयार जुइधुंकूगु दु,अझ स्पष्ट धायेमाल धाःसा झीसं निर्वाचन त्याकेधुनागु दु ।’ ट्रम्पं निर्वाचन त्याःगु दावी याःसां मतगणनाय् तःधंगु लिच्वः लाकेफुगु जर्जिया, विस्कन्सिन, पेनसिल्भेनिया व मिसिगन थेंज्याःगु राज्यया लिच्वः बुधवाः सनिलय् तक पिहां मवःनि । थुपिं राज्यया डेमोक्र्याट उम्मेदवार त्याइगु सम्भावना दुगु शहरी क्षेत्रय् तःधंगु ल्याखय् मत ल्याखाये ल्यंदनि । अथे जूगुलिं थुपिं राज्यय् ट्रम्प न्ह्यःने लानाच्वंसां त्या हे त्याइ धयागु पक्का धाःसा जुइफुगु मदुनि । यक्व मतदातातय्सं हुलाकपाखें मतदान याःगुलिं पेनसिल्भेनियाय् मतगणना क्वचायेकेत अझं छुं न्हि काइतिगु खँ धाःगु दु । ट्रम्पं धाःगु दु, ‘दकलय् महत्वपूर्ण खँ, झी पेनसिल्भेनियाय् विशाल मतान्तरणं त्यानाच्वंगु दु ।’ थन बुधवाः सनिलय् तक ७४ प्रतिशत मत ल्याखाये धुंकूगु स्थितिइ ट्रम्पयात ५५.६ प्रतिशत मत वःगु दुसा बाइडनं ४३ प्रतिशत जक मत वःगु दु । तर थनया तःधंगु शहर फिलाडेल्फियाय् ४८ प्रतिशत जक मत ल्याखायेधुंकूगु दुसा थन शहरं बाइडनयात अप्वः मत वइगु अपेक्षा यानातःगु दु । मिसिगन व विस्कन्सिनया अवस्था नं अथे हे दु । उकिं थुगुसी लिच्वःया अनुमान यायेफइगु अवस्था खनेमदु ।"
https://nepalbhasatimes.com/35711,अन्तर्राष्ट्रिय,११४२ कछलाथ्व पारू ,विवादास्पद पत्रकार गोस्वामीयात ज्वन,"एजेन्सी – भारतया तसकं विवादास्पद टेलिभिजन प्रस्तोता व रिपब्लिक टिभीया सम्पादक अर्नव गोस्वामीयात म्हिगः प्रहरीं ज्वंगु दु । गोस्वामी सीमा विवादयात कयाः नेपाःया बारे नं गलत टिप्पणी याःगुलिं नेपालय् नं तसकं विरोध फयावयाच्वंम्ह पत्रकार खः ।                                                         रिपब्लिक टिभीया कथं बुधवाः सुथय् हे गोस्वामीया छेँय् हे वयाः प्रहरीं वयात ज्वनायंकूगु खः, थ्व झ्वलय् गोस्वामी वनेत माने मजुइवं वयात प्रहरीं झातापात नं याःगु खः । भारतीय समाचार एजेन्सी पिटीआईया कथं निदँ न्ह्यव ५३ दँया छम्ह इन्टेरियर डिजाइनरं आत्महत्या याःगु मामिलाय् वयात गिरफ्तार याःगु खः । उबलय् आत्म्हत्या याःम्ह इन्टेरियर डिजाइनरं गोस्वामिं रिपब्लिक नेटवर्कया स्टुडियो दयेकाः ध्यबा मबिउ धकाः आत्महत्या न्ह्यः पौ च्वयाः त्वःताथकूगु खः । तर टेलिभिजनं थ्व मामिला न्हापा हे क्वचायेधुंकूगु व महाराष्ट्र सरकारं प्रतिशोधया भावनां गोस्वामीयात ज्वंगु खँ धाःगु दु । गोस्वामीयात ज्वनेवं भारतय् राजनीतिक वक्तव्यबाजी नं सुरु जूगु दु । केन्द्रीय सुचना तथा प्रशारण मन्त्री प्रकाश जावडेकरं गोस्वामीयात ज्वनाः महाराष्ट्र सरकारं इमर्जेन्सीया ईयात लुमंकाबिउगु खँ धाःगु दु ।"
https://nepalbhasatimes.com/35757,अन्तर्राष्ट्रिय,११४२ कछलाथ्व पारू ,"बाइडेनया अग्रता, छगू राज्यय् त्याःसा गात","एजेन्सी- अमेरिकाय् राष्ट्रपतिया चुनाव सुनां त्याकी धयागु खँ बिहिवाः बहनी तकं स्पष्ट जुइफुगु मदुनि । न्हापा जूसां चुनाव क्वचाःगु चान्हय् कुन्हु हे स्पष्ट रुपं सु त्याइ धयागु लिच्वः वयेधुंकीगु खः, तर थुगुसी न्हिछिचछि बीधुंकाः नं स्पष्ट रुपं सु त्याइ धयागु धायेफयाच्वंगु मदुनि ।                                                         अमेरिकाय् राष्ट्रपतिया ल्यज्याः थीथी राज्यपाखें वइगु इलेक्ट्रोल मतपाखें जुइगु खः । ह्वाइटहाउस तक थ्यंकीगु म्याजिकल नम्बर २७० खः, अर्थात सुनां २७० इलेक्ट्रोल मत कायेफत व राष्ट्रपति जुइखनी । तर म्हिगः बहनी तक राष्ट्रपतिया प्रत्याशी जो बाइडन व डोनाल्ड ट्रम्प मध्ये सुनां २७० इलेक्ट्रोल मत हइ धयागु स्पष्ट मजूनि । आःतक क्वचाःगु मतगणना कथं धाःसा जो बाइडन न्ह्यःने लानाच्वंगु दु । म्हिगः बहनी तक ५० राज्य मध्ये ४६ राज्यया लिच्वः वयेधुंकूगु खःसा थुकी वाइडेनयात २६४ व ट्रम्पयात २१४ इलेक्ट्रोल मत वःगु दु । आः नेभाडा, पेन्सिलभेनिया, नर्थ क्यालोरिना, जर्जिया व अलास्काया लिच्वः मवःनि । थुपिं मध्ये नेभाडाय् जो बाइडन न्ह्यःने लानाच्वंगु दुसा पेन्सिलभेनिया, नर्थ क्यालोरिना, जर्जिया व अलास्काय् ट्रम्प न्ह्यःने दु । बाइडेन न्ह्यःने लानाच्वंगु नेभाडाया ६ इलेक्ट्रोल मत दु । थ्व राज्य छगू जक त्यात धाःसा आः बाइडेनयात ह्वाइट हाउसय् यंकी । मेखे ट्रम्प न्ह्यःने लानाच्वंगु पेन्सिलभेनियाय् २०, नर्थ क्यालोरिनाय् १५, जर्जियाय् १६ व अलास्काय् ३ इलेक्ट्रोल मत दु । थ्व प्यथाय्या इलेक्ट्रोल मत व ट्रम्प आः त्याकेधुंकूगु २१४ मत जोडे यायेबलय् मुक्कं २६८ जक थ्यनी । यदि आः ट्रम्प हाकनं ह्वाइट हाउसय् हे च्वनेगु खःसा बाइडेनं अग्रता कयाच्वंथासय् ट्रम्पं त्याकेमाःगु जुइ । तर आः जुयाच्वंगु मतगणना कथं थ्व भचा थाकुइफुगु खँ सर्वेक्षणं क्यनाच्वंगु दु । थ्व ल्याखं थ्व पालय् जो बाइडेन राष्ट्रपतिइ वइगु खनेदु । मेखे राष्ट्रपति ट्रम्प मत्याइगु जुइवं वय्कःया समर्थकतय्सं मतगणनाय् धाँधली जूगु धकाः प्रदर्शन सुरु याना हःगु दु । ट्रम्पया चुनाव अभियानयापिं नं पेन्सेल्भिनिया, मिसिगन व जर्जिया मतगणनाय् धाँधली जूगु धासें अदालत वनेधुंकूगु दु ।"
https://nepalbhasatimes.com/34534,अन्तर्राष्ट्रिय,११४० अनलाथ्व षष्ठी,भारतय् च्याम्ह सांसद निलम्बन,एजेन्सी – भारतय् राज्यसभाया च्याम्ह सांसदयात निलम्बन याःगु दु। इपिं सांसदतय्सं अनुशासनहीन ज्या याःगु द्वपनय् निलम्बन याःगु खः । राज्यसभाया अध्यक्ष एम बैंकेया नायडु समक्ष सोमवाः अनुशासनहीन ज्या याःगु द्वपं लाःपिं च्याम्ह सांसद विरुद्ध प्रस्ताव तःगु खः । थ्व स्वयां न्ह्यः वंगु आइतवाः च्वंगु राज्यसभाया बैठकय् गाक्कं वादविवाद जूगु खः । आइतवाःया बैठकय् कृषि सम्बन्धी छगू विधेयक पेश यायेगु झ्वलय् सदनय् वादविवाद जूगु खः ।                                                         विपक्षी सांसदतय्सं उगु विधेयकयाअत कयाः विरोध यासें सदनया रोष्ट्रमया न्ह्यःने तक थ्यंकः वःगु खः । विपक्षी सांसदतय् व्यापक विरोधया बावजुद नं ध्वनिमतं विधेयक धाःसा पारित याःगु खः। सकलें सांसदतय्त छवाःया निंतिं निलम्बन याःगु भारतीय संचारमाध्यमं न्ह्यथंगु दु । थ्व हे झ्वलय् आइतवाः जूगु घटना लिपा सोमवाःया बैठक शुरु जुइवं राज्यसभाया उपाध्यक्ष हरिवंश विरुद्ध विपक्षीतय्सं अविश्वासया प्रस्ताव नं दर्ता याःगु खः। तर उगु प्रस्तावयात अध्यक्ष नायडुं खारेज याना बिउगु खः ।
https://nepalbhasatimes.com/32843,अन्तर्राष्ट्रिय,११४० दिल्लागा पञ्चमी,मेलबर्नय् खुवाःया लकडाउन,"एजेन्सी – कोरोना भाइरस संक्रमिततय् ल्याः अप्वया वयेवं अष्ट्रेलियाया निगूगु तःधंगु शहर मेलबर्नय् बिहिवाः निसें खुवाःया निंतिं लकडाउन  याःगु दु। कोरोना भाइरस न्यनावनेगु क्रम मदिइवं मेलबर्नया अधिकारीतय्सं खुवाः तक छेँय् हे च्वनेत मेलवर्नवासीतय्त आदेश बिउगु खः ।                                                         भिक्टोरिया राज्यय् बिहिवाः जक थप १६५ म्हेसिके संक्रमण खनेदुगु खः । थ्व राज्यय् मेमेगु राज्यं वये वने यायेगु नं पूवंक प्रतिबन्ध तयेधुंकूगु दु।  लकडाउनया सम्भावना दुगुलिं लिक्कसं लाःगु न्यू साउथ वेल्सया यक्व मनूतय् बुधवाः भिक्टोरिया दुहां वंगु दु। प्रहरीया कथं ३६ घन्टा स्वयां म्हो इलय् ३० हजार स्वयां अप्वः कार भिक्टोरियाय् दुहां वंगु दु। थुकिं भिक्टोरियाया मेमेगु क्षेत्रय् नं कोरोना संक्रमण अप्वइगु खतरा दुगु खँ धाःगु दु। क्विन्सल्यान्ड राज्यं नं बिहिवाः भिक्टोरियापाखें  दुहां वइपिंत निषेध यानागु घोषणा याःगु दु। क्विन्सल्यान्डं थ्वयां न्ह्यः मेगु राज्यं वइपिं यात्रुतय्त १४ न्हू क्वारेन्टाइनय् च्वने हे माःगु नियमयात स्थगित याःगु दु।मेलबर्नय् लकडाउनया कारणं जुइफुगु थीथी आर्थिक व सामाजिक स्वास्थ्यय् लायेफुगु असरया बारे चिउता प्वंकाहःगु दु। मेलबर्न नेपाःमित नं यक्व च्वनाच्वंगु शहर खः । मेलबर्नय् रेष्टुराँ व क्याफेत आंशिक रुपं चायेके बीगु, तर जिम, सौन्दर्य सैलुन, सिनेमा हल धाःसा पूवंक प्रतिबन्ध तःगु दु। सर्वसाधारणयात छेँय् हे च्वनेत धाःगु दु, ज्याकुथिइ वनेत, शारीरिक अभ्यास यायेत, स्वास्थ्य सेवा वा अत्यावश्यक सामान न्यायेत धाःसा पिने वंके बी । अस्ट्रेलियाय्आः तक कोविड १९ पाखें ९ हजारयात जक संक्रमण जूगु दुसा १०६ म्हेसिया ज्यान वंगु दु। भिक्टोरिया राज्य बाहेक मेगु राज्यय् तसकं म्हो जक संक्रमितत खनेदुगु दु। थन लूपिं संक्रमितत नं अप्वः थें विदेशं लिहां वःपिं व होटलय् क्वारेन्टाइनय् च्वनाच्वंपिं जूगु खँ धाःगु दु ।"
https://nepalbhasatimes.com/32906,अन्तर्राष्ट्रिय,११४० दिल्लागा सप्तमी,अमेरिकां चीनयात छाय् खतरा तायेकाच्वंगु दु,"देसंदे : बीबीसी                                                          ७ जुलाई : थुकुन्हु अमेरिकी राष्ट्रपति डोनाल्ड ट्रम्पं अमेरिकायात विश्व स्वास्थ्य संगठनं अलग यायेगु प्रक्रिया न्ह्याकल । दछि दुने थ्व प्रक्रिया पूवनी । ७ जुलाई : थुकुन्हु हे ट्रम्पं मेगु छगू निर्णय यासें विदेशी नागरिकतय्त तिब्बत वनेगुली पनीपिं चिनियाँ अधिकारीतय्त अमेरिकाय् वयेत प्रतिबन्ध तल । ७ जुलाई : अमेरिकां नं चिनियाँ सामाजिक सञ्जाल टिकटक ब्यान यायेगु खँ न्ह्यःने हल । ५ जुलाई: भारत-चीन दथुइ जुयाच्वंगु सीमा विवादय् अमेरिकी विदेशमन्त्रीं भारतयात साथ बीगु खँ खुल्ला रुपं हे धाल । ४ जुलाई : अमेरिकां हाकनं छक्वः स्वंगः जहाज दक्षिण चीन समुद्रयपाखे छ्वल, गुगु लागा चीनं थःगु धकाः दावी याना वयाच्वंगु खः, अले चीनं थन ड्रिल नं यानाच्वंगु दु । २ जुलाई : थ्वयां न्ह्यः हंगकंगय् राष्ट्रीय सुरक्षा कानुन लागू यायेगु चीनया निर्णय वयेवं अमेरिकी संसदं हंगलिसे सम्बन्धीत न्हूगु प्रतिबन्धयात  स्वीकृति बिल । थ्व प्रतिबन्ध कथं चीनया अधिकारीतलिसे छुं नं बैंकं व्यापार यात धाःसा वयात जरिवाना पुइकीगु जुइ । ३० जून : अमेरिकाया फेडरल कम्युनिकेशन कमिशन – एफसीसीं) ३० जूनय् हुवावे टेक्नोलोजीज कम्पनी व जेडटीइ कर्पोरेशनयात राष्ट्रिय  सुरक्षाया निंतिं खतरा धासें वक्तव्य बिल । थ्व निगू चिनियाँ कम्पनीं ५जी क्षेत्रय् विश्वन्यंकं थःगु वर्चश्व कायम यानातःगु दु । २७ जून : अमेरिकां जर्मनी तैनाथ थःपिनि सेनायात म्हो यानाः इन्डो–प्यासेफिक क्षेत्रय् तैनाथ यायेगु क्वःछित । वंगु बाःछि दुने अमेरिकापाखें वःगु थज्याःगु फुक्क निर्णयया स्वापू प्रत्यक्ष वा अप्रत्यक्ष रुपं चीनलिसे दु । अमेरिका व चीन दथुया विवाद न्हूगु खँ ला मखु, तर कोरोना भाइरसया महामारीया थ्व इलय् वंगु खुला दुने निगू देय् दथुया विवाद झन खुल्ला रुपं पिहां वःगु दु। विश्वन्यंकं महामारी न्यंकाच्वंगु कोरोनां विशेषत अमेरिका झन ग्यानापुक तबाही न्यंकल । अमेरिकी राष्ट्रपतिं थुकियात कयाः तःक्वः हे चीनं यानाः जूगु धकाः द्वपं बीधुंकूगु दु। वय्कलं चीनं थ्व ल्वय्यात ताःई तक सुचुकातःगु द्वपं बिया वयाच्वंगु दु। गुबलें कोरोना, गुबलें हंगकंग, गुबलें दक्षिण चिनिया समुद्र, गुबलें भारत, गुबलें तिब्बतयात स्वानाः अमेरिकां लगातार चीन विरुद्ध पलाः न्ह्याकाच्वंगु दु। आः वयाः अमेरिकाया एफबीआईया निर्देशकं नं थ्व स्वीकार यायेधुंकूगु दु कि चीनं यानाच्वंगु जासुसी व सूचं खुयाकायेगु ज्या भविष्यय् अमेरिकाया निंतिं दीर्घकालिन खतरा जुइफु । तर अमेरिकां चीनयात थःगु निंतिं थपाय्सकं छाय् खतरा तायेका च्वंगु दु? थुकिया लिसः मालेगु खःसा छुं भचा इतिहास पाखे स्वयेमाली । निक्वःगु विश्वयुद्ध लिपा विश्वय् निगू देय् तःधंगु महाशक्ति कथं ब्वलना वल । छगू अमेरिका सा मेगु सोभियत संघ । थ्व लिपा निगू देय् दथुइ शीत युद्ध सुरु जुल, गुगु १९९० तक न्ह्यात । थ्व लिपा सोभियत संघ कुचा कुचा जुया वनेवं थ्वयागु महाक्ति छिन्नभिन्न जुल । सोभियत संघपाखें छुटे जूगु रुस छगू जक आः छगू शक्तिया रुपय् दनाच्वनेफुगु दु। सोभियत संघया विघटन लिपा अमेरिकाया हे छगूयात जक सुपरपावर कथं नाला हल । तर सन् १९९० निसें २०२० तक वःबलय् यक्व परिस्थितिइ हिउपाः वयेधुंकल । आर्थिक महाशक्ति अमेरिका थौंकन्हय् छगू अज्याःगु सुपरपावर जुयाच्वंगु दु, गुकिया हैसियत न्हियान्हिथं कुहां वनाच्वंगु दु। पुरा विश्वय् थौंकन्हय् पश्चिमा देय्या दबदबा बुलुहुं खतम जुया वनाच्वंगु दुसा मेमेगु देय् या वर्चश्व अप्वया वनाच्वंगु दु। थुकी चीन दकलय् न्ह्यःने लानाच्वंगु दु। अर्थ व्यवस्थाया ल्याखं चीन विश्वया निगूगु तःधंगु अर्थव्यवस्था जुइधुंकूगु दु । अमेरिकायात आः वइगु झिदँ दुने चीनं थःत अर्थव्यवस्थाया ल्याखं लिउने लाका बी धयागु चिन्ता जुयाच्वंगु दु। अमेरिकां चीनपाखें थःत खतरा तायेकाच्वंगु दकलय् तःधंगु कारण थ्व हे खः । अमेरिकाया थौंकन्हय्या अर्थव्यवस्था १७ ट्रिलियन डलर बराबरया दु, थ्वयात लिछ्यायेत वयाच्वंगु चीनया अर्थव्यवस्था १२–१३ ट्रिलियन थ्यनेधुंकूगु दु। अर्थव्यवस्थाय् निगू देय् दथुइ म्हो जुया वनाच्वंगु थ्व हे दूरी अमेरिकाया निंतिं दकलय्चि न्ताया विषय जुयाच्वंगु दु। थ्व हे कारणं अमेरिकां वंगु निदँ न्ह्यः निसें चीनलिसे व्यापार युद्ध न्ह्याकाच्वंगु दु । प्रविधि क्षेत्रय् चीन सुपरपावर सन् २०१५ य् चीन सरकारं झिदँया छगू भिजन न्ह्यःने हःगु खः, गुकिया आज्जु खः चीनयात उद्योग व प्रविधि क्षेत्रय् बल्लाकेगु। थ्व अभियानयात चीनं ‘मेड इन चाइना २०२५’ नां बियातःगु दु। चीनं तप्यंक हे धायेधुंकूगु दु कि दंगु लाकां, कापः, खेलानौ निर्यात याइगु थःगु छविइ हिउपाः हयेगु जुइ । राष्ट्रपति सि जिनपिब नं चीनयात साइबर पावर दयेकेगु खँ धायेधुंकूगु दु । थुकिया निंतिं चीनं स्टार्टअप कम्पनीतय्त करय् छुट बी, सरकारी ज्या बी, ज्याकू चायेकेत थाय् बी । चीनिया सरकार ततःधंगु कम्पनीत लिसे जानाः ज्या यानाच्वंगु दु, गथेकि वाइडु, अलीबाबा, टेनसेन्ट । अथेहे चीन आर्टिफिसियल इन्टेलिजेन्स स्टार्टअपया निंतिं नं दकलय् तःधंगु पूँजी बजाः जुइधुंकूगु दु। थज्याःगु ज्याया निंतिं चीनय् दकलय् तःधंगु सुविधा छु दु धाःसा डाटा व दंगु श्रम । मेखे चीनया विश्वन्यंकं महत्वपूर्ण सप्लाइ चेन दु। थनया सेन्जेन व ग्वांगझाओ शहरय् थ्यंमथ्यं फुक्क धयाथें वस्तु कम्पोनेन्ट दयेकी । थ्यमथ्यं फुक्कं स्मार्टफोनया चिप चीनय् हे दयेकी । थ्व हे कारणं विश्वन्यंकंया प्रविधिइ चीनया एक्सेस दु, ड्रोन प्रविधियात हे स्वःसां गाः । अमेरिकां थःगु ड्रोन प्रविधि छुं नं देय्यात बीत अस्वीकार याःगु इलय् चीनं थुकिया अःखः घोषणा यात कि थःपिनिगु ड्रोन प्रविधि फुक्क देशय् निर्यात यायेगु जुइ । थ्व हे कारणं चीन विश्वन्यंकं ड्रोनया मू सप्लायर जुल । इन्टरनेशनल इन्ष्टिच्यूट फर स्ट्रेटेडिज स्टडीजया कथं चीनं इजिप्ट, नाइजेरिया, पाकिस्तान, सउदी अरब व बर्मायात ड्रोन मिउगु दु । अथेहे चीनं वंगु नीदँ दुने मेगु छुं नं देशं स्वयां द्रुत गतिं न्यूक्लियर प्लान्ट दयेकूगु दु। चीनं ४३ जीगावाट क्षमताया न्यूक्लियर प्लान्ट दयेके धुंकूगु दु। थ्व ख्यलय् आः चीन अमेरिका व फ्रान्स स्वयां जक लिउने दु । अमेरिकां चीनयात खतरा तायेकाच्वंगु निगूगु तःधंगु कारण थ्व हे खः । प्रविधिया ख्यलय् अमेरिका न्ह्यःने ला लानाच्वंगु दु, तर चीन थुकिया दूरी नं म्हो यायेत द्रूत गतिं न्ह्याः वयाच्वंगु दु । अमेरिकाया आन्तरिक राजनीति चीनपाखें खतराया मेगु छगू कारण खः अमेरिकाया आन्तरिक राजनीति । सुपरपावर धाःसां कोरोना संक्रमणया मामिलाय् नं अमेरिकाया विश्वया १ नं. हे जूवःगु दु। चीन, गन कोरोना संक्रमण दकलय् न्हापां खनेदुगु खः, अन हे संक्रमणया मामिला तसकं म्हो जक खनेदत । चीनं थःपिंसं कोरोनो महामारीयात नियन्त्रणय् तयेत सफल जूगु दावी यानाच्वंगु दु । आः ट्रम्प प्रशासनयात धाःसा थ्व खँय् तनाव जुयाच्वंगु दु कि थःगु देशय् न्यनावंगु महामारीया दोष पाखें गुकथं मुक्त जुइ ? उकिं हे तःगू पत्रकार सम्मेलनय् राष्ट्रपति डोनाल्ड ट्रम्पं चीनं संक्रमण न्यंकूगु धकाः द्वपं बीधुंकूगु दु। वइगु नोवेम्भरय् जुइगु राष्ट्रपतिया चुनावय् ट्रम्प प्रशारणं कोरोना संक्रमणया संकटय् गुकथं ज्या यात धयागु मुद्दा दकलय् महत्वपूर्ण मुद्दा जुयाः न्ह्यःने वइगु खनेदु । थ्व हे दथुइ अमेरिकाय् हाकु जातियात जुयाच्वंगु दमन विरुद्ध न्ह्याःगु ब्लायक लाइभ्स म्याटर आन्दोलनं नं अमेरिकी जनता एकजुट मदु धयागु क्यना बिउगु। थुकिं नं ट्रम्प प्रशासन घेराय् लानाच्वंगु दु । जनसंख्या अंग्रेजीइ छगू धापू दु – ‘डेमोग्रेफी इज डेस्टिनी’ अर्थात गुगु देशय् मनूतय् बल यक्व दइ, उगु देय्या शक्ति थौं, कन्हय् वा कंस अप्वया हे वनी । थ्व ल्याखं स्वयेगु खःसा अमेरिकाया जनसंख्या थ्यंमथ्यं ४० करोड दुसा चीनया जनसंख्या १४० करोड दु। चीनं थःगु जनसंख्याया बलं थज्याःगु यक्व ज्याखँ चूलाकेधुंकूगु दु, गुगु चूलाकेत अमेरिकायात मेमेगु देय् पाखे निर्भर जुइमाः । सैन्य महाशक्ति भारत-चीन सीमा विवादया दथुइ अमेरिकां चीनपाखें भारत व दक्षिण पूर्वी एशियाय् खतरा अप्वया वनाच्वंगु धासें जर्मनीइ थःपिनि सेना म्हो यानाः इन्डो प्यासेफिक क्षेत्रय् सेना अप्वयेकेगु धाःगु दु । अमेरिकाया इतिहास स्वयेगु खःसा विश्वन्यंकं थःगु प्रभुत्व स्थापित यायेगु निंतिं अमेरिकां यक्व थासय् थःपिनि सेना तैनाथ यानातःगु दु। वंगु स्वंगू देशय् अमेरिकां ततःधंगु युद्धय् ब्वति काःगु दु। चाहे व भियतनाम युद्ध जुइमा वा इराक व अफगानिस्तान । अमेरिकां थःगु जीडीपीया तःधंगु ब्व सैन्य शक्तिइ खर्च याना वयाच्वंगु दु। रक्षा ख्यलय् दकलय् अप्वः खर्च याना वयाच्वंपिं अमेरिका धुंकाःया झिगू देय्तय् बजेट छथाय् ल्वाक छ्याःसां व स्वयां अप्वः बजेट अमेरिकां थःगु सेनाय् खर्च यानाच्वंगु दु। थ्व खर्चया कारणं नं अमेरिकाया तागत म्हो जुया वनाच्वंगु दु। उकिं अमेरिकां रक्षाय् थःपिनि खर्च म्हो यायेगु घोषणा नं यायेधुंकूगु दु । चीनं धाःसा अमेरिकायात थ्व क्षेत्रय् नं हाथ्या बिया वयाच्वंगु दु। चीनं थःगु क्षेत्र व प्रभूत्व विस्तार यायेगु नीति ज्वनाः न्ह्याः वयाच्वंगु दु। थुकिं नं अमेरिकायात चिन्तित याना बियाच्वंगु दु ।"
https://nepalbhasatimes.com/33776,अन्तर्राष्ट्रिय,११४० गुंलागा षष्ठी,बेरुतय् जूगु विस्फोटय् १४१ फिटया गाः,"एजेन्सी – लेबनानया राजधानी बेरुतय् च्वंगु बन्दरगाहय् जूगु विस्फोट लिपा अन १४१ फिट तगाःगु गाः जूवंगु खँ अनुसन्धानकर्तातय्सं धाःगु दु।  बन्दरगाहय् भण्डार यानातःगु एमोनियम नाइट्रेट नांया रसायन वंगु मंगलवाः विस्फोट जूबलय् १५० म्हं मल्याक मनूतय् ज्यान वंगु खःसा बन्दरगाहया लिक्क लाःगु यक्व हे भवनय् क्षति जूगु खः ।                                                         फ्रान्सेली अनुसन्धानकर्तात लिसे जानाः ज्या यानाच्वंगु लेबनानी सुरक्षा अधिकारीतय्सं एएफपीयात धाःगु दु, ‘विस्फोट जूगु थासय् थ्यंमथ्यं ४३ मिटर अर्थात १४१ फिट गाः वंगु दु ।’ फ्रान्सं घटनाया अनुसन्धान व उद्धारया निंतिं तःधंगु पुचः लेबनानय् परिचालन यायेधुंकूगु दु। लिसें कतार, रुस, जर्मनीया उद्धारकर्मीत नं बेरुतय् ज्या यानाच्वंगु दु। अमेरिकी भूगर्भ इन्ष्टिच्यूटं विस्फोटं ३.३ म्याग्नीच्यूडया भुखाय् बराबरया धक्का महसुस जूगु खँ धाःगु दु। विस्फोटया कारणं म्होतिं नं ६ हजार मनूत घाःपाः जूगु खःसा छेँ दुंगुलिं स्वंगू लाखं मल्याक मनूत विस्थापित जूगु दु ।"
https://nepalbhasatimes.com/33836,अन्तर्राष्ट्रिय,११४० गुंलागा अष्टमी,संजय दत्तयात क्यान्सर,एजेन्सी – भारतीय अभिनेता संजय दत्तयात क्यान्सर ल्वचं कःगु दु । संजय दत्तयात स्वँया क्यान्सर जूगु व थ्व क्यान्सर नं स्वंगूगु चरणय् थ्यनेधुंकूगु खँ धाःगु दु ।                                                         छुं न्हि न्ह्यव सासः ल्हायेत थाकुइवं दत्त अस्पताल भर्ना जूगु खः । अन कोरोनाया परीक्षण नेगेटिभ वयेवं थप परीक्षण लिपा छेँय् लिहां वनेधुंकूगु खः । आः क्यान्सर जूगु रिपोर्ट वयेवं थप उपचारया निंतिं अमेरिका वनीगु जूगु दु । थःत क्यान्सर ल्वचं कःगु सीवं संजय स्तब्ध जूगु खँ भारतीय मिडियां धाःगु दु । वं थः उपचार लिपा ल्वय् लनीगु आशा प्वंकूगु दु । संजय दत्तया मां नर्गिस व न्हापांम्ह कलाः ऋचा दत्ता नं क्यान्सरया कारणं हे सीगु खः । छुं ई न्ह्यव जक बलिउडया लोकंह्वाःपिं कलाकारत ऋषि कपुर व इरफान खान नं क्यान्सरया कारणं हे सीगु खः । संजय दत्त मंगलवाः छगू ट्विट यासें थः छुं ईया निंतिं ज्यां दिपा कायेत्यनागु जानकारी बिउगु खः ।
https://nepalbhasatimes.com/33797,अन्तर्राष्ट्रिय,११४० गुंलागा सप्तमी,विश्वन्यंकं संक्रमितत निगू करोडं थहां वन,एजेन्सी – विश्वन्यंकं कोरोना संक्रमिततय् ल्याः निगू करोडं थहां वंगु दु। विश्व स्वास्थ्य संगठन (डब्ल्यूएचओं) सोमवाः बिउगु जानकारी कथं विश्वन्यंकं निगू करोड २६ हजार २११ म्ह कोरोना संक्रमित जूगु दु। कोरोना भाइरस संक्रमणया कारणं विश्वन्यंकं सोमवाः तक ७ लाख ३४ हजार २५ म्ह सीधुंकूगु खँ नं संगठनं धाःगु दु ।                                                         सोमवाः तकया दुने विश्वन्यंकं १ करोड २९लाख ७५७ म्हे कोरोना संक्रमणपाखें मुक्त जूगु दु। विश्वन्यंकं थौंकन्हय् ६३ लाख ९१ हजार ५०५ म्ह सक्रिय संक्रमितत दुसा उमिगु उपचार जुयाच्वंगु दु । भारतया पुलांम्ह राष्ट्रपतियात कोरोना थ्वहे दथुइ भारतय् पुलांम्ह राष्ट्रपति प्रणव मुखर्जीयात नं कोरोना संक्रमण जूगु दु। मुखर्जीं थःम्हं हे ट्विट यासें थःत कोरोना जूगु खँ धाःगु खः । वय्कलं थः मेगु हे ल्वय्या निंतिं अस्पताल वयाबलय् कोरोना परीक्षण याःबलय् रिपोर्ट पोजिटिभ वःगु खँ धयादीगु दु। वय्कलं लिपांगु छवाः दुने थःलिसे सम्पर्कय् वःपिं आइसोलेसेनय् च्वनेत नं इनाप यानादीगु दु। थ्वयां न्ह्यः भारतया गृहमन्त्री अमित शाहयात नं कोरोना संक्रमण जूगु खः । भारत थौंकन्हय् कोरोना संक्रमणय् हटस्पट थाय् जुयाच्वंगु दु। भारतय् जक आःतक २२ लाखं मल्याक मनूतय्त संक्रमण खनेदयेधुंकूगु दु। म्हिगः २४ घन्टा दुने जक थन ६२ हजार ६४ म्हेसिके कोरोना खनेदुगु खः । सोमवाः तक भारतय् जक कोरोनां ४४३८६ म्हेसिया ज्यान वनेधुंकूगु दु। सोमवाः २४ घन्टाया दुने जक थन १००७ म्हेसिया ज्यान वंगु खः ।
https://nepalbhasatimes.com/33818,अन्तर्राष्ट्रिय,११४० गुंलागा अष्टमी,लेबनानया प्रधानमन्त्रीपाखें राजीनामा,"एजेन्सी – वंगु मंगलवाः निसःम्हं मल्याक मनूतय् ज्यान वंक बेरुतय् जूगु रासायनिक विस्फोट लिपा लेबनानय् जनआक्रोस तच्वया वनाच्वंगु दुसा थ्व हे दथुइ प्रधानमन्त्री हसन दियाबं राजीनामा बियादीगु दु। प्रधानमन्त्री दीयाबं राष्ट्रिय टेलिभिजन पाखें राष्ट्रया नामय् सम्बोधन यासें पदत्यागु यायेगु घोषणा यानादीगु खः ।                                                         थ्व विस्फोट लिपा लबनानी जनता सरकार भ्रष्टाचारी जूगु व असक्षम जूगु द्वपं बिसें सतकय् कुहां वःगु खः । लगातार स्वन्हु तक प्रदर्शन जुइवं प्रधानमन्त्रीं राजीनामा बियादीगु खः । वर्षौं न्ह्यवनिसें बेरुतया बन्दरगाहय् असुरक्षित रुपं तयातःगु २७५० टन अमोनीअम नाइट्रेटया कारणं थ्व  विस्फोट जूगु खः । प्रधानमन्त्रीं दीयाबं थःगु सम्बोधनया झ्वलय् धयादीगु दु, ‘थौं झीसं न्हय्दँ न्ह्यवनिसें सुचुकातःगु थ्व दुर्घटनाया कारणया दोषीतय्त जवाफदेही दयेकेगु माग जनताया चाहनायात अनुसरण याये व उमिसं वास्तविक परिवर्तनया इच्छाया पलना याये ।’ लेबनानया राष्ट्रपति मिसेल आउनं न्हूगु सरकार गठन मजूतले कामचलाउ सरकारया रुपय् आःया सरकारयात हे जिम्मेवारी बिउगु दु। वंगु मंगलवाः विस्फोट जूगु थ्व रसायनया कारणं २२० म्हेसिया ज्यान वनेधुंकूगु दुसा अझं ११० म्ह तनाच्वंगु दु। थुकी अप्वः धयाथें विदेशी कर्मचारी व ट्रक चालकत लाःगु दु। घटनाय् लानाः थ्यंमथ्यं खुद्वः मनूत घाःपाः जूगु दु। थ्व घटनां लेबनानया राजधानी बेरुतय् म्होतिं नं स्वंगू अर्ब डलरया नोक्सान जूगु अनुमान यानातःगु दु। लेबनानया अर्थतन्त्रय् थुकिं १५ अर्ब डलरया नोक्सानी जुइगु अनुमान नं यानातःगु दु ।"
https://nepalbhasatimes.com/33875,अन्तर्राष्ट्रिय,११४० गुंलागा दशमी,कोरोना विरुद्धया रुसी खोपय् आशंका आधारहीन : रुस,"एजेन्सी – रुसं दयेकूगु कोरोना भाइरस संक्रमण विरुद्धया खोपया सुरक्षायात कयाः अन्तर्राष्ट्रिय रुपय् चिन्ता प्वंकेगु ज्या जुयाच्वंगु दुसा रुसं धाःसा थज्याःगु चिन्ता आधारहीन धाःगु दु ।                                                         रुसं मंगलवाः थःगु देय्या नियामक निकायं कोरोना भाइरस विरुद्ध रुसय् हे विकसित याःगु छगू खोपयात स्वीकृति बिउगु खँ धाःगु दु। थ्व खोप निला स्वयां म्हो ई जक मनूतय्त परीक्षण याःगु दु। विज्ञतय्सं रुसं थुलि याकनं खोप दयेकूगु धयागु खँय् हे शंका प्वंकाच्वंगु दु। जर्मनी, फ्रान्स, स्पेन व अमेरिकां थज्याःगु खोपयात कयाः सतर्क जुइत धाःगु दु । थज्याःगु चिन्ता प्वंका हयेवं रुसया स्वास्थ्यमन्त्री मिखाइल मुराश्कों रुसी समाचार एजेन्सी इन्टरफ्याक्स लिसे खँ ल्हासें धयादीगु दु, ‘विदेशी पासापिं रुस वासःया प्रतिस्पर्धा न्ह्यःने वनकि जुइगु फाइदाया बारे जानकार जुल थेंच्वं, उकिं उमिसं थज्याःगु खँ ल्हानाच्वंगु दु, गुगु विल्कुल आधारहीन खः ।’ वय्कलं खोप याकनं हे उपलब्ध जुइगु व वइगु निवाः दुने हे खोपया न्हापांगु उत्पादन वइगु व थ्व दकलय् न्हापां चिकित्सकतय्त हे बीगु खँ धयादीगु दु। रुसी अधिकारीतय्सं वइगु अक्टोवरनिसें तःधंगु ल्याखय् मनूतय्त खोप बीगु सुरु यायेगु योजना दुगु खँ धयाच्वंगु दु । रुसी राष्ट्रपति भ्लादिमिर पुटिनं मंगलवाः खोप विकसित यानागु घोषणा यानादीगु खः । थ्व खोप प्रभावकारी जूगुव थुकी प्रतिरोध क्षमता नं बल्लाःगु दावी वय्कलं यानादीगु खः । वय्कलं थः म्ह्याय् यात हे थ्व खोपया परीक्षण यानागु जानकारी नं बियादीगु खः । मेखे विश्व स्वास्थ्य संगठनं थ्व खोप बारे समीक्षा यायेत थःपिंसं रुसी अधिकारीतय्त स्वापू तयाच्वनागु खँ धाःगु दु। मस्कों थ्व खोपया नां स्पुतनिक तयेगु खँ धाःगु दु। थ्व खोप विश्व स्वास्थ्य संगठनं स्वंगूगु चरणय् परीक्षण जूगु धकाः सूचिकृत याःगु खुगू खोपतय् धलखय् मदु । थ्व खोपयात कयाः अमेरिकाय् जक मखु युरोपय् नं न्ह्यसः थना हयाच्वंगु दु। जर्मनीया स्वास्थ्य मन्त्री येन्स स्पानं धयादीगु दु, ‘लखौं मनूतय्त खोप बीगु सुरु यायेगु धयागु खतरनाक ज्या खः, छाय् धाःसा थुकी छुं खराबी दत धाःसा खोपप्रति विश्वास हे मदयावनी ।’ ‘जिमित गुलि जानकारी वःगु दु, उकिया आधारय् छु धायेफु धाःसा खोपया उचित परीक्षण जूगु मदुनि… न्हापां खोप उत्पादन यायेगु मखुकि छगू सुरक्षित खोपया विकास यायेगु आवश्यक दु’ वय्कलं धयादीगु दु । मेखे छुं देशं धाःसा रुसया घोषणायात लसकुस याःगु दु। फिलिपिन्सया राष्ट्रपति रोड्रिगो डुटेर्टें थःम्हं हे उगु खोपया परीक्षण यायेगु धयादीगु दु। वय्कलं धयादीगु दु, ‘जितः विश्वास दु छिकपिंसं (रुसं) दयेकूगु खोप धाथें हे मानवताया निंतिं असल खः । जि थुकिया परीक्षण याःम्ह न्हापांम्ह व्यक्ति जुइ ।’ अथेहे इजरायलं यदि थ्व गम्भीर उत्पादन खःसा न्यायेत सम्झौता यायेगु खँ धाःगु दु ।"
https://nepalbhasatimes.com/33921,अन्तर्राष्ट्रिय,११४० गुंलागा त्रयोदशी ,रुसं डिसेम्बरपाखे लय् ५० लाख मात्रा भ्याक्सिन उत्पादन याइगु,"एजेन्सी – रुसी न्यू एजेन्सी इन्टरफेसं स्वास्थ्य मन्त्रालययात उद्ढृत यासें रुसं कोरोना विरुद्धया भ्याक्सिनया न्हापांगु ब्याचया उत्पादन क्वचायेकूगु खँ धाःगु दु। अन्तर्राष्ट्रिय समुदायं रुसी भ्याक्सिनयात कयाः शंका प्वंकाच्वंसां रुसं थ्व भ्याक्सिनया उत्पादन सुरु याःगु खः ।                                                         विश्वय् कोरोना विरुद्धया भ्याक्सिन सुनां न्हापां दयेकी धयागु होडया दथुइ रुसं न्हापांखुसी उत्पादन न्हापां सुरु याःगु खः । थ्व भ्याक्सिन अगस्ट महिनाया हे अन्त तकया दुने बजारय् वइगु खँ धाःगु दु। थ्व भ्याक्सिन स्वंगूगु चरणया परीक्षण न्ह्यः हे उत्पादन सुरु याःगु खः । इन्टरफेस न्यूज एजेन्सिया कथं मस्कोया गामेलाय इन्ष्टिच्यूटं थ्व भ्याक्सिन वइगु डिसेम्बर-जनवरी महिनाय् लछिया ५० ल्याखया मात्राय् उत्पादन सुरु जुइ । अमेरिका व ब्राजिलं थ्व भ्याक्सिन थःपिंथाय् छ्यलेत अस्वीकार यायेधुंकूगु दु। भारतं धाःसा थ्व भ्याक्सिन छ्यलेगु बारे छुं न्ववाःगु मदुनि । थौंकन्हय् दकलय् अप्वः कोरोना संक्रमण अमेरिका, ब्राजिल व भारतय् जुयाच्वंगु दु ।"
https://nepalbhasatimes.com/33158,अन्तर्राष्ट्रिय,११४० गुंलाथ्व तृतीया,ह्यूस्टनय् च्वंगु चिनिया महावाणिज्य दूतावास बन्द यायेत अमेरिकाया आदेश,"एजेन्सी – अमेरिकां ह्यूस्टनय् च्वंगु चिनियाँ महावाणिज्य दूतावास बन्द यायेत आदेश बिउगु दु । चीनं अमेरिकाया थ्व पलाखं निगू देय् दथुया कूटनीतिक स्वापुतिइ थप समस्या हइगु खँ धाःगु दु ।                                                         अमेरिकी विदेश मन्त्रालयं शुक्रवाः तकया दुने उगु ज्याकू चिइकेत धाःगु खः । मन्त्रालयं अमेरिकाया बौद्धिक सम्पत्ति सुरक्षित यायेगु निंतिं थुकथं पलाः न्ह्याकेमाःगु खँ धाःगु दु । मेखे चीनया विदेश मन्त्रालयया प्रवक्ता वाब वनेबिनं महावाणिज्यदूतावास बन्द यायेत बिउगु गलत आदेश तुरुन्त लितकायेमाःगु खँ धयादीगु दु । वय्कलं अमेरिकां थ्व आदेश लित मकाल धाःसा चीनं नं थुकिया उपयुक्त व आवश्यक पलाः ल्ह्वनेगु ख्याच्वः नं बियादीगु दु । ‘अमेरिकां एकपक्षीय रुपं याःगु थ्व ज्या तसकं भड्काउपूर्ण खः । थुकिं अन्तर्राष्ट्रिय कानुनया नं गम्भीर उल्लंघन जूगु दु । लिसें चीन व अमेरिका दथुया द्विपक्षीय कन्सुलर सम्झौताया नं उल्लंघन खः’ धयादिसें प्रवक्ता वाबं धयादीगु दु, ‘अमेरिकाया थ्व पलाः तसकं लज्जास्पद व अन्यायपूर्ण पलाः खः, थुकिं चीन व अमेरिकाया दथुया स्वापूयात नं ध्वस्त यानाबी ।’ ह्यूस्टनया स्थानीय संचार माध्यमतय्सं महावाणिज्यदूतावास परिसरय् थीथी भ्वं च्याकेवं स्थानीय अग्नि नियन्त्रक व प्रहरी कन्सुलेट भवनय् थ्यंगु तर उमित भवन परिसर दुने प्रवेश मबिउगु खँ धाःगु दु । कन्सुलेट भवनया दथुइ छुं मनूतय्सं छगः थलय् तयाः भ्वं च्याकाच्वंगु भिडियो फुटेज पिहां वयेवं अमेरिकां थ्व पलाः ल्ह्वंगु अनुमान याःगु दु ।"
https://nepalbhasatimes.com/33162,अन्तर्राष्ट्रिय,११४० गुंलाथ्व तृतीया,कोरोना भाइस संक्रमितत छगूत्या करोड थ्यन,एजेन्सी – विश्वय् कोरोना संक्रमण जूपिनि ल्याः बुधवाः तकया दुने छगूत्या करोड थ्यंगु दु । विश्व स्वास्थ्य संगठनया कथं बुधवाः तकया दुने विश्वय् १ करोड ५० लाख ९९ हजार ८२४ म्हेसित कोरो ना संक्रमण जूगु दु । अथेहे कोरोना संक्रमणया कारणं विश्वन्यंकं ६ लाख १९ हजार ६१४ म्हेस्यिा ज्यान वंगु दु ।                                                         संक्रमित जूपिं मध्ये आःतक ९१ लाख १६ हजार ६५छ म्ह विरामी कोरोना मुक्त जुइधुंकूगु दु । विश्वन्यंकं आः नं ५३ लाख ६३ हजार ५५५ म्ह कोरोना संक्रमिततय् उपचार जुयाच्वंगु खँ संगठनं धाःगु दु । थुपिं मध्ये ६३ हजार ६१४ म्हे सिया अवस्था गम्भीर दु । वंगु डिसेम्बरया अन्तय् चीनया हुबे प्रान्तया वुहान शहरय् दकलय् न्हापां कोरोना भाइरस खनेदुगु दु । थौंकन्हय् थ्व भाइरसं अमेरिकाय् जक ४०लाख २८ हजारम्हेसित संक्रमण जुइधुंकूगु दुसा थन १ लाख ४५ हजार म्हयेसिया ज्यान वने धुंकूगु दु । अथेहे दक्षिण अमेरिकाय् ३३ लाख ७५ हजार म्हेसित संक्रमण खनेदुगु दुसा थन १ लाख २१ हजार म्हेसिया ज्यान वनेधुंकूगु दु । अथेहे उत्तर अमेरिकाय् ४७ लाख २२ हजार म्हेसित संक्रमण खनेदुगु दु । थन १ लाख ९९ हजार ७८३ म्हेसिया ज्यान वनेधुंकूगु दु । युरोपय् कोरोना संक्रमिततय् ल्याः २७ लाख २ हजार थ्यनेधुंकूगु दुसा २ लाख म्हेसिया ज्यान वनेधुंकूगु दु । अथे हे एसियाय् ३५ लाख ३१ हजारयाके संक्रमण खनेदुगु दुसा ८२ हजार ७२३ म्हे सिया ज्यान वनेधुंकूगु दु । अफ्रिकाय् ७ लाख ५३ हजार ९१४ म्हेसिके संक्रमण खनेदुगु दुसा थन १५ हजार ७७९ म्हेसिया ज्यान वनेधुंकूगु दु । अथेहे आसियानाय् १४ हजार ५७८ म्हेसिके संक्रमण खनेदुगु दुसा थन १५० म्हेसिया ज्यान वंगु दु । नेपालय् १८ हजारं थहां वन नेपालय् नं कोरोना भाइसर संक्रमण जूपिनि ल्याः १८ हजारं थहां वंगु दु । बिहिवाः सछिम्हेसिके कोरोना संक्रमण पुष्टि जुइवं नेपालय् संक्रमण जूपिनि ल्याः १८ हजार ९४ म्ह थ्यंगु खः ।
https://nepalbhasatimes.com/32910,अन्तर्राष्ट्रिय,११४० दिल्लागा अष्टमी,अन्ततः ट्रम्पं नं मास्क तल,"एजेन्सी – अन्ततः अमेरिकी राष्ट्रपति डोनाल्ड ट्रम्पं नं मास्क तःगु दु । अमेरिकाय् कोरोनाया महामारी सुरु जुयधुंकाः न्हापांखुसी राष्ट्रपति ट्रम्पं सार्वजनिक ज्याझ्वलय् मास्क तःगु खः । थ्वयां न्ह्यः राष्ट्रपति ट्रम्पं मास्क तये आवश्यक मदु धकाः धया वयाच्वंगु खः ।                                                         म्हिगः घाःपाः जूपिं सिपाही व स्वास्थ्यकर्मीतय्त नापलायेत वाशिंगटनं पिने छगू सैनिक अस्पतालय् वंबलय् ट्रम्पं मास्क तःगु खः । म्हिगः मास्क तयेधुंकाः ट्रम्पं धाःगु दु, ‘जि गुबलें नं मास्क तयेगु विपक्षय् मदु, तर ई व थाय् स्वयां थुकिया छ्यलाबुला यायेमाः धयागु जक जिगु विश्वास खः ।’ थ्वयां न्ह्यः ट्रम्पं राष्ट्रपतीय चुनाव अभियानया निंतिं जूगु सार्वजनिक ज्याझ्वलय् तकं मास्क मतसे वंगु खः । उलि जक मखु, वय्कःया प्रतिस्पधीृ डेमोक्रेटिकया जो बाइडनं मास्क तल धकाः तकं वय्कःया खिस्सि यानादीगु खः । वंगु अप्रिलय् अमेरिकाया सेन्टर्स फर डिजीज कन्ट्रोल एण्ड प्रेभेन्सन (सीडीसं) भाइरस न्यंके मबीगु निंतिं मनूतय्सं मास्क वा कापतं म्हुतु त्वपुइत सिफासिर याःबलय् ट्रम्पं थःम्हं थुकिया अनुसरण यायेमखु धकाः धयादीगु खः ।"
https://nepalbhasatimes.com/33234,अन्तर्राष्ट्रिय,११४० गुंलाथ्व षष्ठी,चिनियाँ रकेट मंगलग्रहपाखे,"एजेन्सी – चीनं मंगल ग्रहण अवतरण जुइगु रोबोट छ्वयेगु अभियान अन्तर्गत म्हिगः रकेट प्रक्षेपण याःगु दु। सुरक्षात्मक आवरणं भुनातःगु खुचा चक्का दुगु रोबोट कुबिया वंगु ‘लब मार्च फाइभ’ रकेट चीनया स्थानीय ई कथं बिहिवाः १२:४० बजे वेनचाङ्ग अन्तरिक्ष केन्द्रं प्रक्षेपण याःगु खः ।                                                         थ्व रकेट वइगु फेब्रुअरी तकया दुने मंगल ग्रहया कक्षय् लिक्क थ्यनीगु खँ धाःगु दु। अथे खःसां थ्व रकेटं वइगु निला स्वला तक मंगल ग्रहया सतहय् कुहां वनेगु कुतः याइमखु। बरु थुकिं मंगल ग्रह चाःहिलाः अनया वायुमण्डलया अवस्था सिइकेत वैज्ञानिकतय्त ग्वाहालि याइ । झिंछन्हुया अवधि दुने मंगल ग्रहय् छ्वयेत्यंगु स्वंगः रकेट मध्ये थ्व निगूगु रकेट खः । वंगु सोमवाः जक युएईं होप नांया यान मंगल ग्रहय् छ्वःगु खःसा वइगु वालय् अमेरिकी अन्तरिक्ष एजेन्सी नासां न्हूगु पुस्ताया वाहन मंगल ग्रहय् छ्वयेत्यंगु दु। चिनियाँ अभियानया मू लक्ष्य मंगल ग्रहया भूमध्यरेखा स्वयां ठीक उत्तरपाखे च्वंगु युटोपिया इम्प्याक्ट बेसिनय् लाःगु समथर भूभागय् रोबोटयात अवतरण याकेगु जुइ । थुकिं अनया भूगर्भया अध्ययन याइ । थ्व रोबोट २४० किलो तौलया जूगु व थुकी याउँक हे चाःहिके फइगु सोलार प्यानलत तयातःगु दु। थ्व रोबोटं मंगल ग्रहय् च्वंगु ल्वहं, लः वा बरफ मालेत ग्वाहालि याइगु खँ धाःगु दु ।"
https://nepalbhasatimes.com/32983,अन्तर्राष्ट्रिय,११४० दिल्लागा दशमी,बेलायतं नं हुवावेयात प्रतिबन्ध तल,"एजेन्सी – अमेरिकाया तच्वःगु दबाब लिपा बेलायतं नं चिनिया कम्पनी हुवावेयात प्रतिबन्ध तःगु दु। बेलायती सरकारं वइगु ३१ डिसेम्बर लिपा हुवावेपाखें छुं नं कथंया उपकरण न्यायेत प्रतिबन्ध तःगु दुसा सन् २०२७ तकया दुने बेलायती मोबाइल प्रोभाइडर कम्पनीतय्सं थःपिनि नेटवर्कपाखें हुवावेया जी ५ किट चीकेमाःगु क्वःछिउगु दु ।                                                         सरकारया थ्व निर्णयया बारे प्रविधि मन्त्री ओलिवर डाउडेनं हाउस अफ कमन्सयात बिउगु खः । वय्कलं सरकारया थ्व निर्णयं देय्न्यंकं ५ जी व्यवस्था लागू यायेत दछि लिज्यां वनीगु व थुकिं यानाः देशयात निगू अर्ब पाउण्ड थप आर्थिक भार लाइगु जानकारी नं बियादीगु खः । बेलायतं अमेरिकाया दबाबय् हे थ्व निर्णय याःगु अनुमान यानाहःगु दु। सन् २०२० या जनवरीइ जक बेलायत सरकारं हुवावेया ५ जी नेटवर्कयात संवेदनशील थाय् स्वयां पिने जक छ्यलेगु व मेमेथाय् नं ३५ प्रतिशत तक जक लागू यायेगु निर्णय याःगु खः । बेलायती सरकारं जनवरीया निर्णययात हाकनं बिचार यानाः प्रतिबन्ध हे तयेगु क्वःछिउगु खः । बेलायतया सरकारी अधिकारीतय्सं अमेरिकाया ट्रम्प प्रशासनं चिनिया कम्पनी हुवावेयात प्रतिबन्ध तयेगु निंतिं तच्वःगु दबाब बियाच्वंगुलिं हे बेलायती सरकारया थ्व न्हूगु निर्णय वःगु खँ धयाच्वंगु दु। अमेरिकां चीनं हुवावेया प्रविधि छ्यलाः जासुसी, खुँज्यया लिसें बेलायतय् आक्रमण तकं यायेफु धकाः धया वयाच्वंगु दु। अमेरिकां हुवावेयात न्हापा हे प्रतिबन्ध तयातयेधुंकूगु दु। हुवावें धाःसा अमेरिकां द्वपंयात अस्वीकार याना वयाच्वंगु दु। हुवावेया संस्थापकं ला यदि थः ग्राहकयात नोक्सान यायेगु खःसा कम्पनी हे बन्द याना बीगु बांलाः तकं धायेधुंकूगु दु ।"
https://nepalbhasatimes.com/33250,अन्तर्राष्ट्रिय,११४० गुंलाथ्व षष्ठी,बेलायत-चीन : व्यापार यायेगु कि विवाद,"जस्टिन हार्पर, बीबसी                                                          बेलायतं हंगकंगय् लागू याःगु न्हूगु राष्ट्रिय सुरक्षा कानूनया मुद्दायात कयाः वया लिसें थःपिनिगु प्रत्यर्पण सन्धि अनिश्चितकालया निंतिं निलम्बन यायेगु घोषणा मंगलवाः यात । हंगकंगय् लागू याःगु सुरक्षा कानूनया मुद्दाय् बेलायत व चीनया दथुइया स्वापुतिं यक्व हे हिउपाः वःगु खनेदयाच्वंगु दु। थ्वयां न्ह्यव थ्व निगू देय्या स्वापू धाःसा थथे मखु । वंगु निगू दशक दुने बेलायत व चीन दथुइ आर्थिक स्वापुति तःधंगु सुधार जूगु दु। सन् २००० य् चीन बेलायतया २६ औ ं निर्यात बजाः जुयाच्वंगु खः, तर आः थ्व खुगूगु थासय् थ्यं वयेधुंकूगु दु। निगू देय् दथुया व्यापार वंगु छुं दँ न्ह्यवनिसें कीर्तिमानी स्तरय् बांलानाच्वंगु दु। थुकी दकलय्भौ तिक निर्माणया आयोजना व शिक्षाय् तःधंगु भूमिका दु । तर टेलिकम नेटवर्कय् बेलायती सरकारं चीनिया कम्पनी हुवावेया ५ जी सम्बन्धी प्रविधि व मेसिनरी सामान छ्यलेगु खँय् थःगु निर्णय हिलेवं निगू देय् दथुइ तनाव तच्वयेकाबिउगु दु। थज्याःगु अवस्थाय् निगू देय् दथुइ आर्थिक स्वापुतिं वयाच्वंगु फाइदाय् आः खतरा खने दया वयाच्वंगु दु। वंगु दँय् चीन बेलायतया खुगूगु दकलय् तःधंगु निर्यात बजाःगु जूगु खः । बेलायतया राष्ट्रिय तथ्यांक विभागया कथं थ्व व्यापार ३०.७ अर्ब पाउण्डया तक थ्यनेधुंकूगु खः । चीनया निंतिं बेलायतं निर्यात जुइगु थ्व कीर्तिमानी स्तरया खः । २०१८य् थ्व २३.४ अर्ब पाउण्ड थ्यंगु खः । अथेहे आयातया मामिलाय् नं चीन बेलायतया प्यंगूगु दकलय् तःधंगु देय् जुयाच्वंगु खः । सन् २०१९ य् चीनं बेलायतय् जुइगु आयात २ ९ अर्ब पाउण्ड दुगु खः । बेइजिङ्गया चियुंग कंग ग्रेजुएट स्कूल अफ बिजनेशय् अर्थशास्त्रया प्राध्यापक लेस्ली यंगं बिबिसीलिसे खँ ल्हासें निगू देय् दथुइया तनाबया असर व्यापारय् लाये मजिउगु खँ धयादी । वय्कलं निगू देय् दथुया तनावं बेलायतय् उच्च शिक्षा काःवनीपिं चिनियाँत व बेलायतय् हब दयेकीपिं चिनिया कम्पनीतय्त तःधंगु असर लायेफुगु खँ धयादी । बेलायतय् भौतिक निर्माणय् चीनया तःधंगु भूमिका दु। थुकी न्यूक्लियर पावर सम्बन्धी आयोजना तकं लाः । समरसेटय् २० अर्ब पाउण्डया लगानीइ हिंकले पोइन्ट न्यूक्लियर पावर स्टेशन दयेकेगुली चीनया जनरल न्यूक्लियर पावर (सीजीएनं) आंशिक रुपं वित्तीय ग्वाहालि नं यानाच्वंगु दु। चीनया थ्व सरकारी कम्पनीं सुफोल्कया सायजवेलय् च्वंगु मेगु छगू प्लान्टय् २० प्रतिशत शेयर तयेफुगु अवस्था दु। अथेहे गुलिखे न्यूक्लियर पावर प्रोजेक्टसय् ज्या यानाच्वंगु छगू एकाइलय् थ्व कम्पनीया बहुमत शेयर दु । अथेहे चीनया सरकारी कम्पनी सावरेन वेल्ट फन्ड चाइन इनभेस्टमेन्ट कर्पोरेशन (सीआइसी)या थेम्स वाटरय् ८.७ प्रतिशतया शेयर दु। अथेहे  लन्दनया हिथ्रो विमानस्थलया स्वामित्वया हक दुगु कम्पनीइ नं सिआइसीया १० प्रतिशत लगानी दु। बेलायतया नर्थ सी आयल प्रोडक्सनय् नं चीनया नेशनल अफशोर आयल कर्पोरेशन (सीएनओओसी)या शेयर दु । बेलायतया विश्वविद्यालयय् चिनियाँ विद्याथीतय् ल्याः २००६या स्वयां स्वदुगं अप्वयेधुंकूगु दु। नेशनल इन्ष्टिच्यूट अफ इकोनोमिक्स एण्ड सोशल रिसर्च (एनआईआईएसआर)या तथ्यांकं स्वयेबलय् थ्व खँ सीदइ । बेलायतया विश्वविद्यालय व स्कूलय् ट्युसन शुल्कया निंतिं जक चिनियाँ विद्यार्थीतय्सं दँय् १.७ अर्ब पाउण्डया योगदान यानाच्वंगु दु। उकिं विज्ञतय्सं यदि चिनियाँ विद्यार्थीतय्त बेलायतय् वयेत पन धाःसा बेलायतया विश्वविद्यालयतय्सं तःधंगु आर्थिक नोक्सानी फयेमालीगु चेतावनी बियाच्वंगु दु । संघाइया मार्केट इन्टेलिजेन्स फर्म इमर्जिङ्ग स्ट्रेटेजीया प्रवक्ताया कथं विदेशी विद्यार्थी मध्ये चीनं वनीपिं विद्यार्थीतय् ल्याः दकलय् अप्वः दु। थज्याःगु अवस्थाय् बेलायतया शैक्षिक संस्थांय् बांमलाःगु असर लायेफु। विश्वविद्यालयतय्सं थःपिनिगु लागत पिकायेत हे मेगु कमाइया स्रोत माले मालेफु ।  थ्व हे दथुइ ब्रिटिस काउन्सिलं निगू देय्या तनावया कारणं चिनियाँ विद्यार्थीतय्त पितिनेगु छुं नीति मदुगु खँ धाःगु दु। काउन्सिलया प्रवक्तां बिबिसीलिसे खँ ल्हासें धयादीगु दु, ‘तत्कालिन राजनीतिक अवस्थाया कारणं विद्यार्थीतय् विदेशय् च्वनाः ब्वनेगु ताःहाकःगु इलय् लिच्वः लाइगु खनेमदु। बेलायत न्ह्याबलें चिनियाँ विद्यार्थीतय् निंतिं महत्वपूर्ण थाय् जुयाच्वंगु दु।’ वंगु मार्चय् जक बेलायती स्टिल कम्पनीयात चीनया जिंग्या गु्रपं न्यानाकाःगु दु। थुकिं यानाः कम्पनीया स्वद्वलं मल्याक रोजगार बचे जूगु दु। चीनिया कम्पनीं थःपिंसं न्यानागु कम्पनीयात अझ आधुनिक दयेकेत १ अर्ब पाउण्डं मल्याक थप लगानी यायेगु खँ धायेधुंकूगु दु। अथेहे ब्लाय्क क्याब दयेकीगु एलटीआईइात नं चीनया कम्पनी गिलिं न्यानाकाःगु दु। थुकिया लिसें उल्वरह्याप्टन वान्डर्स फुटबल क्लबयात नं चीनया फोसुन इन्टरनेशनलं न्यानाकाःगु दु । टेक्नोलोजी कम्पनी हुवावे बेलायतय् छगू हाइप्रोफाइल व ताःई न्ह्यव निसें लगानी यानाच्वंगु कम्पनी खः । बेलायतय् हुवावेया सम्बन्ध सन् २००५ निसें हे दु। तर आः हुवावेया ५ जी प्रविधी बेलायतय् वइमखुत, अय्सां नं आः नं गुलिखे हुवावेया प्रविधिं बेलायतय् ज्या यानाच्वंगु दु । थौंकन्हय् दकलय् चर्चाय् वयाच्वंगु कम्पनी हुवावे जूसां बेलायतय् ज्या यानाच्वंगु हुवावे छगू जक टेक्नोलोजि कम्पनी मखु, मेगु नं यक्व थज्याःगु कम्पनी दु गुकिं बेलायत व चीनयात स्वानातःगु दु। चीनया बेलायती हाइटेक कम्पनीपाखेया आकर्षण गुलि दु धयागु खँ ला सन् २०१७ य् चिप दयेकीगु इमैजिनेशन टेक्नोलोजीयात न्यानाकाःगुलिं नं खनेदु । खय्त ला बेलायतय् वयाच्वंगु अप्वःथें लगानी कम्पनी चिनियाँ कम्पनी व चिनियाँ सरकारया एकाई जुयाच्वंगु कम्पनी दु, तर बेलायती कम्पनीत नं चीनय् म्हो मजू । एनर्जी कार उत्पादन, फर्मास्युटिकल्स व फाइनेन्सियल सर्भिस थेंज्याःगु क्षेत्रय् बेलायती कम्पनी उल्लेख्य मात्राय् दु। वंगु दँय् जक जर्मनीइ चीनया राजदूतं ख्याच्वः बिसें धाःगु खः, यदि जर्मनीं ५ जी नेटवर्कय् हुवावेयात प्रतिबन्ध तल धाःसा जर्मनीया कार कम्पनीतय्सं नं बांमलाःगु लिच्वः फयेमाली । थ्व धापू पिहां वयेवं चीनं मेमेगु देशय् नं थज्याःगु ज्या यायेफु धयागु ग्याःचिकु ब्वलंगु दु। संघाइलय् च्वंगु मार्केट इन्टेलिजेन्स फर्म इमर्जिंग स्ट्रेटेजीया प्रवक्ताया कथं चिनियाँत राष्ट्रिय हीतया आधारय् सुयातं बहिष्कार यायेगु खँय् तसकं न्ह्यःने लाः । तर चीनया ब्रिटिश च्याम्बर अफ कमर्सया म्यानेजिङ्ग डाइरेक्टर स्टिभन लिंचयात थज्याःगु अवस्था वयेगु पाखें बचे जुइगु विश्वास दु। वय्कलं धयादीगु दु, ‘बेलायती अटोमोटिव म्यानुफ्याक्चर्सयात बेलायती सरकारया निर्णयया कारणं निशानाय् लाकीमखु धयागु विश्वास दु ।’"
https://nepalbhasatimes.com/33005,अन्तर्राष्ट्रिय,११४० दिल्लागा एकादशी,ट्रम्पं विद्यार्थी पितिनेगु निर्णय लितकाल,एजेन्सी – ट्रम्पं प्रशासनं अमेरिकाय् च्वनाः अनलाइन कक्षा जक कयाच्वंपिं विदेशी विद्यार्थीतय्त लित छ्वयेगु निर्णययात आःयात दिकूगु दु ।                                                         वंगु वालय् जक ट्रम्प प्रशासनं अनलाइनं जक कक्षा कयाच्वंपिं विदेशी विद्यार्थीतय्त लितछ्वयेगु घोषणा याःगु खः । सरकारया थ्व योजना विरुद्ध म्यासाचुसेट्स इन्ष्टिच्यूट अफ टेक्नोलोजी व हार्वर्ड युनिभर्सिटी अदालतय् वनेवं ट्रम्पं प्रशासनं थःगु निर्णयं लिचिउगु खः । म्यासाचुसेट्सया डिस्ट्रिक्ट जज एलिसन बरों फुक्कं पक्षय् लिसे सम्झौता जुइधुंकूगु खँ धाःगु दु। न्यूयोर्क टाइम्सया कथं थ्व सम्झौता अनुसार मार्चय् लागू याःगु नीतियात हे हाकनं लागू याःगु दु। थ्व नीति कथं अनलाइन क्लास जक कयाच्वंपिं विद्यार्थी जूसां वैधानिक रुपं हे विद्यार्थी भिसाय् अमेरिकाय् च्वनेदइ । अमेरिकां दँय्दसं लखौंलख विद्यार्थीत आखः ब्वनेगु निंतिं थ्यंकः वइ । अमेरिकाया आम्दानीया छगू तःधंगु स्रोत थन ब्वंवइपिं विद्यार्थीत नं खः । हार्वर्ड विश्वविद्यालयं कोरोना संक्रमण न्यनेफइगु ग्याःचिकुया कारणं अनलाइन क्लास जक संचालन यायेगु घोषणा याःगु खः । वंगु वालय् अमेरिकी प्रशासनं विश्वविद्यालयय् वनाः कक्षा काःवंपिं विद्यार्थीत जक अमेरिकाय् च्वनेदइगु खँ धाःगु खः । मार्चय् कोरोना संक्रमण तच्वया वयेवं यक्व हे विदेशी विद्यार्थीत थःथःगु देशय् लिहां वंगु खःसा अमेरिकां आः अनलाइन क्लास जक कयाच्वंपिं विद्यार्थीतय्त हाकनं लिहां वयेगु स्वीकृति मबीगु खँ धाःगु दु ।
https://nepalbhasatimes.com/33031,अन्तर्राष्ट्रिय,११४० दिल्लागा द्वादशी ,लकडाउन लिपा चीनया अर्थतन्त्र न्हापांखुसी वृद्धि,एजेन्सी – कोरोना भाइरसयात नियन्त्रणय् हयेधुंकूगु चीनया अर्थतन्त्र वृद्धि जूगु दु । कोरो नाया कारणं थ्व दँया न्हापांगु स्वलाय् मन्दी खनेदुगु खःसां निगूगु त्रैमासिकय् ३.२ प्रतिशतं आर्थिक वृद्धि खनेदुगु दु । विश्वया हे निगूगु तःधंगु अर्थतन्त्र २०२० या न्हापांगु स्वलाय् धाःसा ६.८ प्रतिशतं कुहां वंगु खः ।                                                         बुधवाः पितबीगु निगूगु त्रैमासिकया विवरणय् धाःसा चीनया कुल गार्हस्थ उत्पादन जीडीपी थहां वंगु खनेदुगु खः । आः खनेदुगु वृद्धिदर विज्ञतय्सं अनुमान याःगु स्वयां अप्वःगु खँ धाःगु दु । चीनया अर्थतन्त्र कोरोना नियन्त्रण लिपा ह्वात्त हे थहां वंगु खः । थुकिया अर्थ चीन प्राविधिक रुपं आर्थिकमन्दी पाखें बचे जूगु दु । छाय्धाःसा यदि आर्थिक मन्दी हयेगु खःसा निगू त्रैमासिक अथवा खुला अर्थतन्त्र कुहां वनेमाः । विज्ञतय्सं चीनं अनपेक्षित रुपं लकडाउन लिपा अर्थतन्त्रय् सुधार हःगु खँ धाःगु दु । जर्मन ब्यांकया छगू अध्ययनय् चीनया अर्थतन्त्रया पुनर्उत्थान लगभग पूवंगु खँ न्ह्यथनातःगु दु । वंगु मे महिनाय् चीन कोरोभाइरसया महामारी दथुइ सन् २०२० य् आर्थिक वृद्धिया लक्ष्य मतयेगु खँ धाःगु खः । सन् १९९० लिपा चीनं वार्षिक वृद्धिया लक्ष्य मतःगु थ्व न्हापांखुसी खः ।
https://nepalbhasatimes.com/33014,अन्तर्राष्ट्रिय,११४० दिल्लागा एकादशी,बेलायती निर्णय गलत : चीन,"एजेन्सी – बेलायतं चिनियाँ कम्पनी हुवावेया जीफाइभ नेटवर्कयात सन् २०२७ तकया दुने चिइकेगु धकाः याःगु निर्णययात चीनं निराशाजनक व गलत धकाः धाःगु दु ।                                                         अमेरिकां हुवावेया उपकरणं राष्ट्रिय सुरक्षाय् जोखिम हइगु धासें प्रतिबन्ध तयेधुंकाः मेमेगु देय्यात नं हुवावेयात प्रतिबन्ध तयेत दबाब बिया वयाच्वंगु झ्वलय् म्हिगः बेलायती सरकारं नं हुवावेयात प्रतिबन्ध तयेगु घोषणा याःगु खः । थ्व घोषणा लिपा बेलायतया निंतिं चिनियाँ राजदूतं छगू ट्वीट यासें बेलायतया हुवावे सम्बन्धीनिर्णय निराशाजनक व गलत धकाः धाःगु दु। लिसें वय्कलं बेलायतं विदेशी कम्पनीयात निष्पक्ष व्यावसायीक वातावरण बीगु विषयय् नं न्ह्यसः थनादीगु दु । हुवावें नं बेलायती प्रतिबन्धय् प्रतिक्रिया बिसें धाःगु दु, ‘बेलायतय् मोबाइल ज्वनीपिं सकसियागुं निंतिं थ्व बांमलाःगु खबर खः ।’ बेलायतं आः तःगु प्रतिबन्ध हुवावेया ब्रोडब्यान्ड उपकरणय् नं लागू याःगु दु। सेवा प्रदायकतय्सं फाइबर नेटवर्कय् छ्यलेगु निंतिं हुवावेया उपकरण तकं न्याये मदइगु व्यवस्था बेलायत सरकारं याःगु खः । मेखे बेलायती प्रतिबन्धयात कयाः अमेरिकी राष्ट्रपति डोनाल्ड ट्रम्पं धाःसा लसकुस याःगु दु। वय् कलं धयादीगु दु, ‘जिमिसं  गुलि फु उलि यक्व देय्तय्त हुवावे मछ्यलेत धयाच्वनागु दु, छाय्धाःसा जिमित ताः थ्व असुरक्षित दु, थुकिं सुरक्षाया जोखिम दु।’ बेलायतं अमेरिकाया हे दबाबय् हुवावेयात प्रतिबन्ध तःगु खँ संचारमाध्यमय् वयाच्वंगु दु। वंगु खुला न्ह्यव जक बेलायतं हुवावेया छुं उपकरण बेलायतय् छ्यलेगु निर्णय याःगु खः, तर थ्व निर्णय जूगु खुला लिपा हे हाकनं प्रतिबन्धया निर्णय याःगु खः ।"
https://nepalbhasatimes.com/33033,अन्तर्राष्ट्रिय,११४० दिल्लागा द्वादशी ,"ओबामा, बिल गेट्सपिनिगु टि्वटर ह्याक","एजेन्सी – विश्वया ततःधंपिं हस्तीतय् ट्विट एकाउन्ट ह्याक जूगु दु। साइबर आक्रमणय् अमेरिकाया पुलांम्ह राष्ट्रपति बराक ओबामा लिसें राष्ट्रपतिया निंतिं डेमोक्य्राटिकया उम्मेदवार जो बाइडन, अर्बपतित जेफ बेजोस, एलन मस्क, बिल गेट्स, माइकल ब्लुमबर्ग, र्यापर कानियवेस्ट थेंज्याःपिं हस्तीत लाःगु दु ।                                                         अथेहे उबर व एपल थेंज्याःगु संस्थाय् ह्याकरतय्सं आक्रमण याःगु खँ धाःगु दु। ह्याकरतय्सं ओबामा, बाइडन व वेस्टया खाताय् मखुगु ट्विट छ्वयाः मनूतय्के द्वःछि डलर क्रिप्टोकरेन्सी चन्दा कथं बीत धयातःगु खः । बिल गेट्सया ट्विटरय् च्वयातःगु दु, ‘जितः सकस्यां मेपिंत बीत इनाप याना च्वनी, व आः उगु ई वःगु दु। जितः १००० डलर छ्वयाहजि, जिं २००० छ्वया हये ।’ थ्व सन्देश लिपा उमिसं छ्वयाहःगु बिटक्वाइन खाताय् छगू लाख डलर जम्मा जुयधुंकूगु खँ धाःगु दु। टेस्ला व स्पेस एक्स कम्पनीया प्रमुख एल मस्कया आधिकारिक ट्विटय् नं थज्याःगु म्यासेज छ्वयाः डिजिटल वालेटया लिंक नं छ्वयाहःगु खः । उकी बाघौ दुने छ्वयाहःगु फुक्क बिटक्वाइनया भुक्तानी दोबर यायेगु खँ धयातःगु खः । थुपिं ट्विटर वःगु छुं ई लिपा हे चिइकाछ्वःगु खः । टि्वटरपाखें प्रमाणित यायेत टिकमार्क बियातःगु थुपिं खाताय् आः थप ट्विट याये मजिइकेधुंकूगु दु । बिबिसीं धाःकथं ट्विटरय् थथे बिटक्वाइन निदुगं यायेगु धकाः सन्देश वइगु काण्ड न्हापां निसें जुया वयाच्वंगु घटना खः । तर तःधंगु ल्याखय्सा र्वजनिक व्यक्तितय् खाता ह्याक जूगु धाःसा थ्व न्हापांगु घटना जूगु खँ धाःगु दु ।"
https://nepalbhasatimes.com/33304,अन्तर्राष्ट्रिय,११४० गुंलाथ्व अष्टमी,विश्वन्यंकं कोरोना संक्रमण १ करोड ६४ लाख थ्यन,एजेन्सी – विश्वय् कोरोना भाइरस संक्रमण जूपिनि ल्याः सोमवाः तकया दुने १ करोड ६४ लाख ३२ हजार ११० म्ह थ्यंगु दु। कोरोना भाइरस संक्रमणया कारणं विश्वन्यंकं ६ लाख ५२ हजार ४३७ म्हेसिया ज्यान वनेधुंकूगु खँ विश्व स्वास्थ्य संगठन (डब्ल्यूएचओं) धाःगु दु ।                                                         संक्रमितत मध्ये आःतक ५७ लाख २१ हजार ८४४ म्हेसिया उपचार जुयाच्वंगु दु। ल्यं दुपिं मेपिं संक्रमण मुक्त जुइधुंकूगु खँ डब्ल्यूएचओं धाःगु दु। आः उपचार जुयाच्वंपिं मध्ये ६६ हजार २२ ९ म्हेसिया अवस्था अझं गम्भीर दनिगु जानकारी नं बिउगु दु। कोरोना भाइरसं दकलय् प्रभावित देशय् अझ नं अमेरिका हे न्ह्यःने लानाच्वंगु दु। अमेरिकाय् जक ४३ लाख ७१ हजार ८३९ म्हेसित संक्रमण जुइधुंकूगु दुसा थन १ लाख ४९ हजार ८४९ म्हेसिया ज्यान वनेधुंकूगु दु। अथेहे दक्षिण अमेरिकाय् ३७ लाख ४२ हजार ३६६ म्हेसित कोरोना संक्रमण खनेदुगु दुसा थन १ लाख ३४ हजार २५६ म्हेसिया ज्यान वंगु दु। उत्तर अमेरिकाय् ५१ लाख २९ हजार ९०६ म्हेसिके संक्रमण खनेदुगु दुसा थन २ लाख ८ हजार ५९६ म्हेसिया ज्यान वंगु दु । अथेहे युरोपय् २७ लाख ८४ हजार ८४२ म्हेसिके संक्रमण खनेदुगु दुसा २ लाख १ हजार ५३२ म्हेसिया मृत्यु जूगु दु। एसियाय् ३९ लाख ५ हजार ४३९ म्हेसिके कोरोना संक्रमण खनेदुगु दुसा थन ८७ हजार ४६५ म्हेसिया ज्यान वंगु दु। अथेहे अफ्रिकाय् ८ लाख ५० हजार ६२८ म्हेसिके संक्रमण खनेदुगु दुसा थन १७ हजार ८०८ म्हेसिया ज्यान वंगु दु । ओसियानाय् १६ हजार ६६४ म्हेसिके संक्रमण खनेदुगु दुसा १८३ म्हेसिया ज्यान वंगु दु । भारतय् छन्हुं हे ५० हजारयात संक्रमण भारतय म्हिगः न्हिछिया दुने थ्यंमथ्यं ५० हजारम्हेसित संक्रमण जूगु दु। भारतया स्वास्थ्य मन्त्रालयं बिउगु तथ्यांक कथं आइतवाः न्हिनय् निसें सोमवाः निन्हय्तकया २४ घन्टाया दुने ४९ हजार ९३१ म्हेसिके संक्रमण पुष्टि जूगु खः । थुकिया लिसें भारतय् कोरोना संक्रमितत ल्याः १४ लाख ३५ हजार ४५३ म्ह थ्यंगु दु। अथेहे थ्व २४ घन्टा दुने भारतय् कोरोनां ७०८ म्ह सीगु दु।  थुकिया लिसें थन कोरोनां सीपिनि ल्याः ३२ हजार ७७१ म्ह थ्यंगु दु । भारतय् न्हियान्हिथं कोरोना संक्रमण अप्वया वनाच्वंगु दु। थुकिया लिसें नेपालय् नं खतरा अप्वया वःगु दु। सीमा बन्द धाःसां अझ नं भारतं नेपाः  दुहां वयेगु हे जुयाच्वंगुलिं सीमा लिक्क लाःगु शहर जक मखु स्वनिगः तकं खतराय् लानाच्वंगु दु। म्हीग येँ असं-महाबौद्धपाखे च्वनाच्वंपिं कोरोना संक्रमितत नं भारतं हे दुहां वःपिं खः ।
https://nepalbhasatimes.com/33376,अन्तर्राष्ट्रिय,११४० गुंलाथ्व एकादशी,अफगानिस्तानय् स्वन्हुया युद्धविराम,"एजेन्सी – ताःई न्ह्यवनिसें लिबानाच्वंगु अफगान सरकार व तालिवान दथुया शान्तिवार्ता वइगु वालय् सुरु जुइगु सम्भावना अप्वःगु दु । अफगान राष्ट्रपति अस्रफ घानीं तालिवानलिसे मध्यस्थता वार्ता जुइत्यंगु मंगलबार संकेत बीगु लिसें निगू पक्ष दथुइ स्वन्हुया युद्धविरामया निंतिं सहमति जूगु खँ धयादीगु दु ।                                                         न्हापांगु चरणया युद्धविराम मुस्मांतय् तःधंगु नखः इद अल-अधाया न्हापांगु न्हि शुक्रवाः निसें सुरु जुयाः थप निन्हु निरन्तर जारी जुइ । तालिवान समूहं थ्व पालय् युद्धविरामया निंतिं प्रस्ताव तःगु खः । राष्ट्रपति घानीं नं तालिवान लिसे मध्यस्थताया कुतलय् यक्व प्रगति जूगु खँ धयादीगु दु । थ्वयां न्ह्यः अफगानिस्तानया जेलय् बन्दी तयातःपिं तालिवान समुहया नेता, कार्यकर्ता व लडाकूतय् विनाशर्त रिहाइया विषयय् अफगान सरकार व तालिवान दथुइ खँ मिले मजुयाच्वंगु खः । तर राष्ट्रपति घानी सरकारी अधिकार ीतय्त सम्बोधन यासें धयादीगु दु, ‘शान्तिपाखे सरकारया प्रतिबद्धता क्यँसें इस्लामिक गणतन्त्र अफगानिस्तानं न्याद्वः तालिवानी बन्दीतय्त मुक्त यायेगु ज्या याकनं क्वचायेकेगु जुइ ।’ न्याद्वः तालिवानी युद्धबन्दीयात मुक्त यायेत थ्वयां न्ह्यः फेब्रुअरीइ अमेरिका व तालिवान दथुइ जूगु सम्झौताय् सहमति जूगु खः । राष्ट्रपति घानीं तालिवान समूहलिसे प्रत्यक्ष मध्यस्थता वार्ता मेगु वालं निसें सुरु जुइगु सम्भावना दुगु खँ धयादीगु दु । राष्ट्रपति घानीया प्रवक्ता सेदिक सेदिकीं काबुल सरकारं युद्धविराम पालना जू मजू अनुगमन यायेगु जानकारी बियादीगु दु । तालिवानं वंगु वालय् नं इद पर्व क्वचायेवं अफगान सरकारलिसे प्रत्यक्ष मध्यस्थता वार्ता यायेगु तयारी जुयाच्वंगु संकेत बिउगु खः । तालिवान समूहपाखें पितबिउगु छगू वक्तव्यय् तालिवानया सैन्य प्रवक्ता जबिहुल्लाह मुजाहिदं थः लडाकूतय्त इद अल अधाया अवसरय् स्वन्हु तक छुं नं सैन्य कारवाही मयायेत आदेश बियागु न्ह्यथनातःगु खः ।वय्कलं सरकार वा दुश्मन पक्षं छुं कारवाही जुल धाःसा उकियात स्वीकार यायेमफइगु ख्याच्वं नं बिउगु दु । अफगानय् सन् २००१ य् युद्ध सुरु जुइधुंकाः युद्धविराम जूगु थ्व स्वक्वःगुखुसी खः । थ्वयां न्ह्यः सन्२०१८ या जुन व थ्व हे दँया मे महिनाय्  मादानया इलय् युद्धविराम जूगु खः । काबुलस्थित अमेरिकी कुटनीतिज्ञ रस विल्सनं युद्धविरामयात लसकुस यानादीगु दु । लिसें निगुलिं पक्षं गुलि फु उलि याकनं मध्यस्थता वार्ता याइगु विश्वास प्वंकादीगु दु ।"
https://nepalbhasatimes.com/33257,अन्तर्राष्ट्रिय,११४० गुंलाथ्व सप्तमी,अमेरिकी वाणिज्यदूतावास बन्द यायेगु सुरु ,"एजेन्सी – चीनया छेङदु शहरय् च्वंगु अमेरिकी वाणिज्यदूतावास बन्द यायेगु सुरु याःगु दु। अन स्थानीय ज्यामितय् छ्यलाः अमेरिकाया प्रतीक चिं शनिवाः हे चिइकूगु दु। बेइजिङं छेङदुइ च्वंगु वाणिज्य दूतावास बन्द यायेत आदेश बिइवं कन्हय् कुन्हु निसें हे दूतावासं सामान चीकेगु सुरु याःगु खः ।                                                         अमेरिकां ह्यूस्टनय् च्वंगु चिनियाँ वाणिज्यदूतावास बन्द यायेत आदेश बिइवं उकिया ब्वला सायेकथं चीनं नं छेङदुइ च्वंगु अमेरिकी वाणिज्यदूतावास बन्द यायेत आदेश बिउगु खः । निगुलिं देशं थुपिं दूतावासं वं वयागु विरुद्ध वं वयागु विरुद्ध जासुरी यानाच्वंगु व राष्ट्रिय सुरक्षाय्ख तरा दुगु द्वपं बियाच्वंगु दु । चेङदुया महावाणिज्यदूतावास पूवंक गुबलय् बन्द जुइ धयागु अझं स्पष्ट मजूनिसां अन च्वंगु प्रतीक चिं, निशाना चिइकेधुंकूगु खँ एएफपीं धाःगु दु। अन आः अमेरिकाया ध्वाँय् जक ब्वयेकातःगु दु। शनिवाः स्वंगु ट्रक वाणिज्य दूतावासय् दुहां वंगु खँ धाःगु दु।  वेइजिङं छेदुङया अमेरिकी वाणिज्यदूतावास बन्द यायेगु चीनया निंतिं वैधानिक व अति आवश्यक ज्या धाःगु दु। बेइजिबं छेङदुइ च्वंगु कुटनीतिक नियोगं चीनया राष्ट्रिय सुरक्षा व सरोकारय् खतरा ब्वलंगु द्वपं बिउगु दु । अमेरिकी अधिकारीतय्सं नं थ्वयां न्ह्यव ह्युस्टनया चिनियाँ वाणिज्यदूतावास बन्द यायेत आदेश बिउबलय् थज्याःगु हे द्वपं बिउगु खः । ह्युस्टनया नियोगं अमेरिकी कर्पोरेट गोपनीयताया लिसें स्वास्थ्य व वैज्ञानिक अनुसन्धानलिसे स्वापू दुगु सुचं खुयाकाःगु दावी याःगु खः । अमेरिकां ह्युस्टनया वाणिज्य दूतावास ७२ घन्टा दुने बन्द यायेत आदेश बिइवं शुक्रवाः दुने हे नियोगया ज्याकू बन्द यानाः अनया कर्मचारीं थाय् त्वःतावंगु खः । बेइजिङं अमेरिकी गुप्तचर निकायया मनूत जबर्जस्ती ह्युस्टन नियोगय् दुहां वःगु द्वपं बिउगु दु। चीनया विदेश मन्त्तालयं जारी याःगु वक्तव्यय् ह्युस्टन नियोग अन्तर्राष्ट्रिय कानुन कथं स्थापना जूगु व थ्व चिनियाँ सम्पत्ति जूगु खँ धाःगु दु ।"
https://nepalbhasatimes.com/33328,अन्तर्राष्ट्रिय,११४० गुंलाथ्व नवमी,मलेसियाया पूर्वप्रधानमन्त्री नजिव रजाक भ्रष्टाचारय् दोषी ठहर,"एजेन्सी – मलेसियाया पुलांम्ह प्रधानमन्त्री नजिब रजाकयात लखौं डलर भ्रष्टाचारया मुद्दाय् दोषी ठहर याःगु दु । भ्रष्टाचार सम्बन्धी थीथी मुद्दाय् न्हापांगु फैसला न्यंकुसें अदालतं वया विरुद्ध तयातःगु न्हय् गुलिं अभियोगय् दोषी ठहर याःगु खः । रजाकं आपराधिक प्रयोजनया निंतिं विश्वासघात याःगु, सम्पत्ति शुद्धिकरण व अख्तियार दुरुपयोग थेंज्याःगु अभियो गयात अस्वीकार याना वयाच्वंगु खः ।                                                         थ्व फैसलायात मलेसियाय् कानुनया शासन स्थापना यायेत व भ्रष्टाचार नियन्त्रणया कुतलय् महत्वपूर्ण परीक्षा कथं कयातःगु खः । मलेसियाया वनएमडीबी नांया कोष अपचलन याःगु काण्डं विश्वन्यंकं जुयाच्वंगु जालसाजी व भ्रष्टाचारयात न्ह्यःने हयाबिउगु खः । उच्च अदालतया न्यायाधीश मोहमद नज्लान मोहमद गजलीं फुक्कं प्रमाणया आधारय् रजाक दोषी जूगु फैसला न्यंकूगु खः । मंगलवाः जूगु फैसलाय् सरकारी कोषपाखें तत्कालिन प्रधानमन्त्रीया निजी खाताय् चार करोड २० लाख रिङ्गिट (थ्यंमथ्यं छगू करोड अमेरिकी डलर) सरे याःगु विषयलिसे सम्बन्धित खः । सन् २००९ निसें २०१८ तक प्रधानमन्त्री जूम्ह रजाकं थःम्हं भ्रष्टाचार मयानागु धासें थःत थः आर्थिक सल्लाहकारतय्सं झुके याःगु दावी यानाच्वंगु दु । रजाकं थःत आः फरार जुयाच्वंम्ह झो लुं भ्रमय् लाकूगु धया वयाच्वंगु दु । नजिबयात हरेक अभियोगय् १५ निसें २० दँ तक जेल सजाँय जुइफु । निदँ न्ह्यव हे रजाकयात देय् त्वःता वनेत प्रतिबन्ध तःगु खः ।"
https://nepalbhasatimes.com/31396,अन्तर्राष्ट्रिय,११४० बछलागा द्वादशी ,विश्व स्वास्थ्य संगठनयात ट्रम्पया ख्याच्वः – सुधार मजूसा सदांया निंतिं ग्वाहालि बन्द,बीबीसी  – अमेरिकी राष्ट्रपति डोनाल्ड ट्रम्पं विश्व स्वास्थ्य संगठनं (डब्लूएचओ) यानाच्वंगु ज्याय् सुधार यायेत ३०न्हुया अल्टिमेटम बियादीगु दु ।                                                         विश्व स्वास्थ्य संगठनया प्रमुख टे«डो एडहानोम गेहब्रेयससयात छपु पौ छ्वयादिसें ट्रम्पं ३०न्हुया अल्टिमेटम बियादीगु खः । ३०न्हुया दुने स्वास्थ्य संगठनं यानाच्वंगु ज्याय् व्यापक सुधार यायेमफुसा अमेरिकां बियाच्वंगु ग्वाहालि सदांया निंतिं बन्द यायेगु ख्याच्वः बियादीगु खः । दँय्दसं स्वास्थ्य संगठनयात ४ सय निसें ५ सय मिलियन अमेरिकी डलर ग्वाहालि यानाच्वंगु अमेरिकां थज्याःगु ख्याच्वः बिउगु खः । कोरोना भाइरसया महामारी न्यनेवं अमेरिका व विश्व स्वास्थय संगठन दथुइया स्वापु स्यनावंगु खः । छु ई न्ह्यःनिसें चीनया कठपुतलि जूगु धासें ट्रम्पं स्वास्थ्य संगठनया विरोध यानावयाच्वंगु खः । अमेरिकाय् कोरोना भाइरसयात नियन्त्रण यायेमफुगु धासें ट्रम्पया विरोध जुयाच्वंगु इलय् ट्रम्पं थ्व ख्याच्वः बियादीगु खः ।
https://nepalbhasatimes.com/31324,अन्तर्राष्ट्रिय,११४० बछलागा दशमी,कोरोना नियन्त्रणय् राष्ट्रपति ट्रम्प गम्भीर मजू : ओबामा,बीबीसी – अमेरिकाया पुलाम्ह राष्ट्रपति बाराक ओबामां विश्वन्यंक महामारी न्यनाच्वंगु कोरोना भाइरस नियन्त्रण यायेत राष्ट्रपति डोनाल्ड ट्रम्प गम्भीर मजूगु द्वपं बियादीगु दु ।                                                         ओबामां अमेरिकाया आःया अवस्था स्वयेगु खःसा देशय् रोग नियन्त्रण यायेगु निंतिं सुनानं जिम्मेवारी कयाच्वंथें मच्वंगु खँ धयादीगु दु । छगू क्याम्पसया स्नातक जूपिं विद्यार्थीतय्थ अनलाइनं सम्बोधन यानादिसें राष्ट्रपति ट्रम्पया प्रशासनं कोरोना नियन्त्रण यायेत असफल जूगु धयादिल । वय्कलं कोरोनाया महामारीं अमेरिकाया नेतृत्वकर्तात गुलि असफल जूगु धकाः स्पष्ट क्यंगु धयादिल । छुं ई थुके ओबामां कोरोना भाइरसया खँय् ट्रम्प प्रशासनया विरोध याःगु थ्व निगूगु खुसी खः । सम्बोधनया झ्वलय् ओबामां महामारीया कारणं अश्वेत समुदाय प्रति लाकूगु लिच्वः बारे नं थःगु बिचाः प्वंकादीगु खः । अमेरिकाय् न्हापां निसें अश्वेत समुदायं भोगे यायेमाःगु असमान्तायात थुगु महामारीं यचुक क्यनाबिउगु धयादिल ।
https://nepalbhasatimes.com/32466,अन्तर्राष्ट्रिय,११४० दिल्लाथ्व पञ्चमी,कोरोनाया मेगु खोप परीक्षणय्,"एजेन्सी – कोरोना भाइरस विरुद्ध विकास याःगु मेगु छगू खोप मनूतय्के परीक्षण यायेगु सुरु जूगु दु। बेलायतय् विकास याःगु थ्व खोपं प्रतिरक्षा क्षमता अप्वयेक फइ कि फइमखु धयागु परीक्षण याना स्वयेत्यंगु खः ।                                                         परीक्षणया निंतिं वइगु वालय् थ्यंमथ्यं स्वसःम्ह स्वयंसेवीतय्त खोप बीइ त्यंगु दु। इम्पेरिअल कलेज लन्दनय् सुरु याःगु परीक्षणया नेतृत्व प्राध्यापक रोबिन शाटोक व वया सहकर्मीतय्सं यानाच्वंगु दु । जनावरय् यानाच्वंगु परीक्षणं थुगु खोप सुरक्षित दुगु व प्रतिरक्षा प्रणाली सबल यायेत प्रभावकारी दुगु क्यंगु खः । अक्सफोर्ड विश्वविद्यालयया विशेषज्ञतय्सं नं थ्वयां न्ह्यः हे थज्याःगु हे मेगु खोपया मानव परीक्षण सुरु यायेधुंकूगु दु। थौंकन्हय् विश्वन्यंकं थ्यंमथ्यं १२० गू खोप विकास कार्यक्रम न्ह्यानाच्वंगु दु । वित्तीय क्षेत्रय् ज्या यानाच्वंम्ह ३९ दँया क्याथी थ्व परीक्षणय् सहभागी जूम्ह मध्ये छम्ह स्वयंसेवी खः । वं धाःगु दु, ‘खोप मवयेकं झी सामान्य जीवनय् लिहां वयेफइगु धयागु थूगुलिं हे जि परीक्षणय् ब्वति काः वयागु खः ।’ थ्व खोपया न्हापांगु चरणया परीक्षण लिपा वइगु अक्टोवरय् मेगु चरणया परीक्षण यायेगु योजना दु। थुकी खुद्वः मनूतय्सं ब्वति काइगु खँ धाःगु दु । थ्वहे दथुइ बेलायती राजकुमार  विलियमं चर्चिल अस्पतालय् अक्स्फोर्ड विश्वविद्यालयं याःगु परीक्षणय् सहभागी स्वयंसेवीतय्त नापलाःगु दु। राजकुमारं स्वयंसेवकतय् प्रसंशा यासें उमिसं याःगु ज्या तसकं रोमाञ्चक व स्वागतयोग्य जूगु खँ धाःगु दु ।"
https://nepalbhasatimes.com/32453,अन्तर्राष्ट्रिय,११४० दिल्लाथ्व चौथी,भारतं पाकिस्तानी उच्च आयोगया कर्मचारी पितिनीगु,एजेन्सी – भारतं न्हूदिल्ली च्वंगु पाकिस्तानी उच्च आयोगय् ज्या यानाच्वंपिं बछिं मल्याक कर्मचारीतय्त थःगु देशं निष्काशन यायेत्यंगु दु। थुपिं कर्मचारीतय्सं गुप्तचरी याःगु व आतंकवादीतलिसे स्वापू दुगु धासें पितिने त्यंगु खः ।                                                         भारतीय विदेश मन्त्रालयं पाकिस्तानय् च्वंगु भारतीय उच्च आयोगय् नं उलि हे ल्याखय् कर्मचारी कटौती यायेगु खँ धाःगु दु । भारतं स्ववाः न्ह्यव पाकिस्तानी कुटनीतिज्ञयात देश निकाला यायेधुंकूगु निगू आणविक शक्ति देय् दथुइ तनाव तच्वया वःगु खः । भारतं थुमित सेनाया वये-वनेगु सम्बन्धी सुचं मुंकेगु कुतः याःगु द्वपं बिउगु खः । भारतीय सञ्चार माध्यमतय्सं इस्लामावादय् च्वंपिं निम्ह भारतीय कर्मचारीतय्त दुव्र्यवहार याःगुलिं थ्व पलाः ल्ह्वंगु अनुमान याःगु दु। वंगु वालय् भारतीय सरकारं थः निम्ह कर्मचारीतय्त पाकिस्तानं अपरहण याःगु द्वपं बिउगु खः । तर पाकिस्तानं धाःसा उमिसं चले यानावःगु गाडीं लँजुवाःतय्त ठक्कर नकूगुलिं ज्वनागु खँ धाःगु दु । द हिन्दूस्तान टाइम्सया कथं निगुलिं देय्या उच्च आयोगय् ११० म्ह कर्मचारीतय् दरबन्दी दुगु खःसा आः ९० म्ह कर्मचारीतय्सं जक ज्या यानाच्वंगु दु। भारतया निर्णय लिपा आः निगुलिं देशं ३५-३५ म्ह कर्मचारी वइगु छवाः दुने थःथःगु देशय् लिहां वनेमाःगु जुइ ।
https://nepalbhasatimes.com/32364,अन्तर्राष्ट्रिय,११४० दिल्लाथ्व पारू ,परीक्षण बुलुहुँ जक या : ट्रम्प,"एजेन्सी – अमेरिकी राष्ट्रपति डोनाल्ड ट्रम्पं कोरोना भाइरसया परीक्षण यानाच्वंपिं स्वास्थ्यकर्मी व ल्याब टेक्निसियनतय्त परीक्षण बुलुहुं यायेत इनाप यानादीगु दु । ‘गुलि परीक्षण यात, उलि हे संक्रमितत अप्वः खनेदइ’ धासें वय्कलं परीक्षण ज्या हथासं मयायेत धयादीगु दु ।                                                         ओक्लाहोमया तुल्साय् कोरोना भाइरसया महामारीया दथुइ थःगु राष्ट्रपतिय चुनाव अभियान सुरु यानादिसें राष्ट्रपति ट्रम्पं धयादीगु दु, ‘स्वयादिसँ थ्व खँ सकसिनं सिउगु हे खःकि थ्व चीनं न्यना वःगु खः, तर जिं थ्व निर्णय यानागु दु कि थुकियात कयाः छुं तःधंगु निर्णय यायेमाःगु आवश्यक मदु ।’ राष्ट्रपतीय निर्वाचनया अभियानया निंतिं स्टेजय् थहां वनाः सम्बोधन यानादीम्ह ट्रम्पं थ्व ज्याझ्लय् कोरोना संक्रमणं सुरक्षित जुइत धकाः म्हुतुइ मास्क तकं तयामदी । थ्व अभियानय् सहभागी जूपिं द्वलंद्वः समर्थकतय्सं नं थः नेताया भावनाया कदर यासें मास्क व पञ्जा मछ्यसे च्वंगु खः । ट्रम्पं धाःगु दु, ‘जब तःधंगु ल्याखय् परीक्षण जुइ, यक्व नागरिकत संक्रमित जूगु लुइ, उकिं जिं अमेरिकी अधिकारीतय्त धया वयाच्वनागु दु कि झीसं परीक्षण ला यानाच्वनागु दु, तर नागरिकतय्सं धाथें छु जुयाच्वन धयागु हे मसिउ ।’ ट्रम्पया कथं अमेरिकाय् यक्व मनूतय् (निगू करोड ५० लाख स्वयां अप्वः) कोरोना परीक्षण जूगुलिं संक्रमिततय् ल्याः नं अप्वः खनेदुगु खः । थःगु चुनावी अभियानय् वय्कलं आः स्कूल नं चायेकेमाःगु तर्क तसें धयादीगु दु, ‘मस्त झी स्वयां झन बल्लाः ।’ मेखे अमेरिकाया हे जोन हप्किन्स विश्वविद्यालयया लिपांगु तथ्यांक कथं अमेरिकाय् जक आइतवाः तकया दुने २२ लाख ५४ हजार ६६२ म्हेसिके संक्रमित जूगु पुष्टि जूगु दुसा थन १ लाख १९ हजार ७१९ म्ह मनूतय् ज्यान वनेधुंकूगु दु ।"
https://nepalbhasatimes.com/33483,अन्तर्राष्ट्रिय,११४० गुंलाथ्व चतुर्दशी,अमेरिकाय् टिकटकय् प्रतिबन्ध तयेगु घोषणा,"एजेन्सी – अमेरिकी राष्ट्रपति डोनाल्ड ट्रम्पं चिनियाँ लगानीया भिडियो साझेदारी एप टिकटकय् प्रतिबन्ध तयेगु घोषणा यानादीगु दु । वय्कलं याकनं हे कार्यकारी आदेशय्ह स्ताक्षर जुइगु खँ धयादीगु दु ।                                                         एयरफोर्स वानय् ट्रम्पलिसे च्वनावःपिं पत्रकार तय्त ट्रम्पं धाःगु दु, ‘गन तक टिकटकया खँ दु, उकियात अमेरिकाय् प्रतिबन्ध तयेत्यनागु दु ।’ चिनियाँ प्रविधि कम्पनी बाइटडान्सं दयेकूगु टिकटक तसकं तीव्र गतिं मनूतय्सं ययेकाच्वंगु एप खः । अमेरिकाय् थ्व एपया प्रयोगकर्तात च्यागू करोड दु । अमेरिकाय् प्रतिबन्ध तयेवं  इटडान्सयात तःधंगु धक्का लाइगु अनुमान जुयाच्वंगु दु । छुं ई न्ह्यव जक भारतय् नं टिकटकय् प्रतिबन्ध तयेधुंकूगु दु । भारतय् थ्व एप तसकं लोकंह्वानाच्वंगु खः । अप्वः धयाथें चिचिहाकःगु हास्यमिश्रित अभिनय् दयाच्वनीगु टिकटक ल्याय्म्हतय् दथुइ तसकं लो कंह्वाना वनाच्वंगु दु । तर अमेरिकां थ्व एपं व्यक्तिगत विवरण संकलन यायेत छ्यलेफु धासें थुकिया सुर क्षायात कयाः न्ह्यसःचिं थना वयाच्वंगु दु । भारतं नं थ्व हे कारण क्यनाः प्रतिबन्ध तःगु खः । बाइटडान्सं धाःसा थ्व द्वपंयात अस्वीकार याना वयाच्वंगु दु । थ्वहे दथुइ टिकटकयात माइक्रोसफ्ट कम्पनी न्यायेत्यंगु समाचार नं पिहां वःगु दु । तर ट्रम्पं धाःसा माइक्रोसफ्टयात टिकटक न्यायेकेबीगु खँय् नं शंका प्वंकादीगु दु । सन् २०१९ या सुरु निसें टिकटक दकलय् अप्वः डाउनलोड जुइगु एपतय् धलखय् लाना वयाच्वंगु दु । कोरोना महामारीं लकडाउन जूबलय् थुकी झन मनूतय् आकर्षण तच्वःगु खः । आःतक थ्व ऐप निगू अर्ब क्वः डाउनलोड जुइधुंकूगु अनुमान दु । थुकिया सक्रिय प्रयोगकर्ताया ८० करोड दु । थ्व एप दकलय् अप्वः भारतय् डाउनलोड जूगु खःसा प्रतिबन्ध लिपा थ्व आः चीन व अमेरिकाय् दकलय् अप्वः बजाः कयाच्वंगु खः । अमेरिकी विदेशमन्त्री माइक पोम्पेओं टिकटकं संकलन याःगु तथ्यांक चिनियाँ कम्युनिष्ट पार्टीया ल्हातय् वनीगु द्वपं बियावयाच्वंगु दु । तर टिकटकं धाःसा तथ्यांक संकलन चीनं पिने जुइगु व पिने हे भण्डारण जुइगु खँ तःक्वः हे धायेधुंकूगु दु । ‘जिपिं चिनियाँ सरकारया ल्हातय् दु धयागु खँ पूर्ण रुपं असत्य खः’ टिकटकया युरोप, मध्यपूर्व व अफ्रिकाया निंतिं सार्वजनिक नीतिया प्रमुख थियो बेर्टरामं बिबिसीयात धयादीगु दु । तर टिकटकया निंतिं दकलय् मछिंगु खँ धाःसा चिनियाँ सरकारं स्थानीय कानुन लगे यानाः बाइटडान्सपाखें विदेशी प्रयोगकर्तातय् तथ्यांक बीत बाध्य यायेफु धयागु खः । सन् २०१७ या चीनया राष्ट्रिय सुरक्षा कानुनय् छुं नं संस्था वा व्यक्तिं राज्यया जासुसी ज्याया निंतिं ग्वाहालि व सहकार्य यायेमाः धयागु व्यवस्था यानातःगु दु ।"
https://nepalbhasatimes.com/32397,अन्तर्राष्ट्रिय,११४० दिल्लाथ्व दुतिया,चीन-अमेरिकाया शीतयुद्ध कोरोनाया महामारी स्वयां खतरा,"एजेन्सी – विश्वय् नांजाःम्ह अर्थशास्त्री जेफ्री स्याक्सं चीन व अमेरिका दथुया तच्वया वनाच्वंगु शीतयुद्ध विश्वया निंतिं कोरोना भाइरस स्वयां तःधंगु चिन्ताया विषय जूगु खँ धयादीगु दु । वय्कलं बिबिसीलिसे खँ ल्हासें कोरोना भाइरसया महामारीलिपा संसार नेतृत्वविना तःधंगु अस्तव्यस्त ईपाखे न्ह्याःवनीगु खँ धयादीगु दु ।                                                         निगू तःधंगु शक्ति राष्ट्र दथुइया मतभेदं थुकियात अझ बांमलाःगु स्थितिइ यंकीगु वय्कःया बिचाः दु । कोलम्बिया विश्वविद्यालयया प्राध्यापक स्याक्सं निगू देय् दथुइ तनाव तच्वया वनाच्वंगुलिइ अमेरि की प्रशासन जिम्मेवार दुगु खँ नं धयादीगु दु । बिबिसीया एशिया बिजनेस रिपोर्टया निंतिं अन्तर्वार्ता बियादिसें वय्कलं धयादीगु दु, ‘अमेरिका विभाजन हइगु शक्ति खः नकि सहकार्य याइगु शक्ति ।’ अमेरिका व चीन दथुइ व्यापारया विषयय् जक मखु मेमेगु तःगू हे मुद्दाय् तनाव अप्वया वनाच्वंगु इलय् अर्थशास्त्री स्याक्सया थ्व धापू वःगु खः । छुं न्हि न्ह्यव जक अमेरिकी राष्ट्रपति ट्रम्पं चीनया सिन्जियाबय् मुस्मांतय्त जूगु दमनय् संलग्न धयातःपिं चिनियाँ अधिकारीतय् विरुद्ध प्रतिबन्ध तयेगु विधेयकय् हस्ताक्षर यासें वैधानिकता बिउगु खः । द वाल स्ट्रिट जर्नलयात बिउगु छगू अन्तर्वार्ताय् राष्ट्रपति ट्रम्पं आर्थिक प्रतिस्पर्धायात अस्थिर दयेकेगु निंतिं चीनं अन्तर्राष्ट्रिय रुपं कोरोनाभाइरस न्यंकेत प्रोत्साहित यानाच्वंगु खँ धयादीगु खः । ट्रम्प प्रशासनं खास यानाः चिनियाँ दूरसञ्चार कम्पनी हुवावे लगायतया कम्पनीयात नं निशाना दयेका वयाच्वंगु दु । ग्राहकतय् जासुसी यायेत थुकिया छ्यलाबुला जुयाच्वंगु वाशिंगटनं बेइजिङ्गयात द्वपं बीगु यानाच्वंगु दु । तर हुवावें थें बेइजिबं नं थ्व द्वपंयात अस्वीकार याना वयाच्वंगु दु । तर राष्ट्रपतिया पुलांम्ह सुरक्षा सल्हाकार जोन बोल्टनं थःगु न्हूगु सफुतिइ न्ह्यथनातः कथं चीन व हुवावेप्रति ट्रम्पं काःगु कडा अडान पुनः निर्वाचित जुइगु छगू रणनीति जुइमाः । हुवावेयात निशाना दयेकूगु धयागु सुरक्षा सम्बन्धी चिन्ता जक मखु धयागु खँय् प्राध्यापक स्याक्स नं सहमत खनेदु । ‘फाइभ जीया सन्दर्भय् अमेरिका लिउने लात, गुगु न्हूगु डिजिटल अर्थतन्त्रया छगू महत्वपूर्ण ब्व खः व हुवावें विश्व बजारय् तःधंगु थाय् कयाच्वंगु दु । जिगु बिचारय् अमेरिकां हुवावे विश्वया लागि छगू खतरा धयाच्वंगु खँ नं छगू बहाना दये काच्वंगु खः व हुवावेलिसे स्वापू त्वाथलेत वयात थः साझेदारतय् साथ मालाच्वंगु दु ।’"
https://nepalbhasatimes.com/33372,अन्तर्राष्ट्रिय,११४० गुंलाथ्व एकादशी,भारतय् संक्रमितत १५ लाखं च्वये थ्यन,एजेन्सी – भारतय् कोरोना संक्रमित जूपिनि ल्याः १५ लाख पार याःगु दु । बुधवाः २४ घन्टाया दुने ४८ हजार ५१३ म्हेसिके कोरोना पोजिटिभ खनेदयेवं मुक्कं संक्रमिततय् ल्याः १५ लाख ३१ हजार ६६९ म्ह थ्यंगु खः । भारतय् बुधवाः २४ घन्टाया दुने कोरोनां ७६८ म्हेसिया ज्यान वंगु दुसा थ्व लिसें कोरोनां सीपिनि ल्याः ३४ हजार १९३ म्ह थ्यंगु दु ।                                                         सरकारी अधिकारीतय् कथं भारतय् कोरोना भाइरस संक्रमितत मध्ये ९ लाख ८८ हजार २९ म्ह मनू सफल उपचार लिपा लिहां वने धुंकूगु दु । आः भारतय् ५ लाख ९ हजार ४४७ म्ह संक्रमित दनि । मेखे अमेरिकाय् मंगलवाः छन्हुं हे १ हजार ५९२ म्ह मनूत कोरोना संक्रमणं सीगु दु । थ्व ल्याः वंगु निलात्याया अवधिइ २४ घन्टाया दुने सीपिनि ल्याखय् दकलय् अप्वः खः । स्थानीय ई कथं मंगलवाः चान्हय् ८ः१० ताःई तक छन्हुं हे थन ६० हजार म्हेसिके संक्रमण खनेदुगु खँ बाल्टिमोर आवद्ध विश्वविद्यालययं जानकारी बिउगु दु । अमेरिकाय् बुधवाः तकया दुने ४४ लाख ९८ हजार ३४३ म्हेसित संक्रमण जुइधुंकूगु दुसा १ लाख ५२ हजार ३२० म्हेसिया ज्यान वने धुंकूगु दु । विश्वन्यंकं बुधवाः न्हिनय् तकया दुने १ करोड ६९ लाख १ हजार ४०७ म्हेसिके संक्रमण खने दयेधुंकूगु दुसा विश्वन्यंकं ६ लाख ६३ हजार ५५७ म्हेसिया ज्यान वने धुंकूगु दु ।  
https://nepalbhasatimes.com/31740,अन्तर्राष्ट्रिय,११४० तछलाथ्व सप्तमी,कोरोना भाइरस : आःतक छम्ह नं संक्रमित मदुगु देय्त,येँ – सन् २०१९या डिसेम्बरय् सुरु जूगु कोरोना भाइरस (कोभिड-१९) आः तक १८८ स्वयां अप्व देशय् थ्यनेधुंकूगु दु । चीनया वुहान शहरं सुरु जूगु संक्रमण विश्वन्यंक महमारीया रुप कयाच्वंग दु । विश्वन्यंक हे थुगु ल्वय् पाखें बचे जुइगु निंतिं सामाजिक दुरी कायम यायेगु ज्या जुयाच्वंगु दु । अधिकांश थासय् लकडाउनया अवस्था दु ।                                                         जोन हप्किनस विश्वविद्यालयया कथं आः तक ५८ लख मनूत थुगु ल्वय्पाखें संक्रमित जुइधुंकूगु दु । अले ३ लख ६० हजार स्वयां अप्व मनूत सीधुंकूगु दु । २४ लख मनूत संक्रमण मुक्त जुइधुंकूगु दु । थ्वहे दथुइ कोरोना भाइरसया छम्ह नं संक्रमित खनेमदुगु छुं छुं देय्त दु । आधिकारिक रुपं छम्ह नं संक्रमितत मदुगु देय्त थुकथं दु :
https://nepalbhasatimes.com/33568,अन्तर्राष्ट्रिय,११४० गुंलागा दुतिया,कोरोनाया वासःया सम्भावना मदु : डब्लुएचओ,"एजेन्सी – विश्व स्वास्थ्य संगठनं विश्वय् महामारीया रुप कया वनाच्वंगु कोरोना भाइरसया वासः निर्माण जुइगु सम्भावना मदुगु खँ धाःगु दु। संगठनं कोरोना भाइरसया अचुक वासः मिले जुइगु सम्भावना तसकं म्हो जक दुगु नं स्पष्ट याःगु दु ।                                                         संगठनया प्रमुख डा. टेड्रोस एडहोनम ग्राबिएसं कोरोना भाइरसया भ्याक्सिन यक्वं देशं दयेकाच्वंगु जूसां वासः निर्माण जुइगु सम्भावना धाःसा मदु धाःगु दु। संगठनया प्रमुख डा. ग्राबिएसं थ्व स्वयां न्ह्यः कोरोना भाइरस गबलें नं अन्त्य मजुइगु व थुकिया विरुद्ध ल्वायेगुया मेगु विकल्प नं मदुगु प्रतिक्रिया बिउगु खः । कोरोना संक्रमणपाखें बचे जुइत मुख्य रुपं सामाजिक दूरी कायम यानाः च्वनेगु, इलय् व्यलय् साब्वं लखं ल्हाः सिलेगु, मास्क तयेगु व पंजा न्ह्यायेगु हे जक मुख्य उपाय जूगुलिं सकसिनं सावधानी नालेत नं संगठन प्रमुख ग्राबिएसं विश्व समुदाययात अपिल याःगु दु। मौसम परिवर्तन जुल धायेवं कोरोना भाइरस नं परिवर्तन जुइ धइगु सोच सत्य मखु धासें वय्कलं आःया अवस्थाय् विश्व समुदाय कोरोनालिसे संघर्ष यायेगु बाहेकं मेगु विकल्प वा उपाय मदु धयादीगु दु । थ्व हे झ्वलय् कोरोना भाइरसया भ्याक्सिन निर्माणया क्रम स्वंगूगु चरणय् थ्यंगु व भ्याक्सिन प्रभावकारी सावित जुइ फइगु दावी नं वय्कलं यानादीगु दु। लिपांगु इलय् विश्वय् कोरोना संक्रमितया ल्याः १ गू करोड ८४ गू लाख पीस्वलं मल्याक थ्यनेधुंकूगु दुसा सीपिं नं न्हय्गू लाख जःखः थ्यनेधुंकूगु दु। सन् २०१९ डिसेम्बरया अन्त्यपाखे चीनया हुबेइ प्रान्तया वुहान सहरं थ्व भाइरसया संक्रमण न्यना वंगु खः ।"
https://nepalbhasatimes.com/33515,अन्तर्राष्ट्रिय,११४० गुंलाथ्व पुन्हि,कुवेतय् नेपाःलिसें स्वीगू देय्यात प्रतिबन्ध,"येँ (नेपालभाषा टाइम्स) – खाडी दे कुवेतं भारत व चीन लिसें स्वीगू स्वयां अप्वः देय्या यात्रुतय्त कुवेत दुहां वयेत प्रतिबन्ध तःगु दु। कुवेती नागरिक उड्डयन प्राधिकरणया महानिर्देशकं फुक्कं विमान सेवा कम्पनीतय्त छगू पौ च्वयाः सरकारया थुगु आदेश पालना यायेत इनाप याःगु दु ।                                                         कुवेत सरकारं सार्वजनिक याःगु लिपांगु धलखय् दुथ्याःगु देशय् नेपाः लिसें भारत, इरान, चीन, ब्राजिल, कम्बोडिया, आर्मेनिया, बंगलादेश, फिलिपिन्स, सिरिया, स्पेन, सिंगापुर, बोस्निया हर्जगोभिना, श्रीलंका, इराक,मेस्किको, इन्डोनेसिया, चिली, पाकिस्तान, इजिप्ट, लेबनान, हंगकंग, इटाली, मोल्डोभा, पनामा, बेरुत लाःगु दु। कुवेतं व्यावसायिक उडानत आशिंक खुला याःकुन्हु हे कुवेत सरकारं न्हूगु प्रतिबन्ध घोषणा याःगु खालिज टाइम्सं धाःगु दु। समाचार कथं कुवेत अन्तर्राष्ट्रिय विमानस्थल शनिवाःनिसें ३० प्रतिशत चाःगु खः । अमेरिकाया जोन्स हप्किन्स विश्वविद्यालयया कथं कुवेतय् आःतक ६७ हजार ४४८ म्हेसिके कोरोना संक्रमण खनेदुगु ४५३ म्ह मृत्य जूगु दु ।"
https://nepalbhasatimes.com/31686,अन्तर्राष्ट्रिय,११४० तछलाथ्व पञ्चमी,भारत जःलाखःला देय्या निंतिं खतरा : पाकिस्तानी प्रधानमन्त्री,"येँ – पाकिस्तानी प्रधानमन्त्री इमरान खानं जःलाखःला देय्या निंतिं भारत खतरा जुयावनाच्वंगु खँ धयादीगु दु । वय्कलं नेपाः नापं बंगलादेश, चीन व पाकिस्तान थज्याःगु जःलाखःला देय्या निंतिं भारत खतरा जुयावनाच्वंगु धयादीगु खः ।                                                         बुधवाः छगू ट्वीट यानादिसें प्रधानमन्त्री खानं नेपाः व चीननाप सीमा विवाद, बांगलादेशयात नागरिकता कानून व पाकिस्तानयात मखूगु सैन्य अपरेशनया यायेत्यंगु धकाः धम्की बियाः भारतं जःलाखःला देय् नापया स्वापु स्यंकाच्वंगु धयादिल । वय्कलं भारतया नरेन्द्र मोदीया सरकारयात जर्मनया हिटरया नाजीतय् विचारधारानाप ज्वःलागु द्ववपं नं बियादिल । वय्कलं धयादिल, ‘हिन्दु अतिवादी मोदी सरकारया अहंकारपूर्ण विस्तारवादी नीति व नाजीतय् विचारधारा समान खनेदु ।’ नेपालं लिम्पियाधुरा, कालापानी व लिपुलेक सीमाया विवाद जुयाच्वंगु दुसा उखे चीन नाप लद्दाख क्षेत्रय् सीमा विवाद जुयाच्वंगु दु ।"
https://nepalbhasatimes.com/33599,अन्तर्राष्ट्रिय,११४० गुंलागा तृतीया,रुसयात डब्लुएचओया इनाप,एजेन्सी – विश्व स्वास्थ्य संगठनं कोरोना भाइरसया खोपया अनुसन्धान व उत्पादन याना वयाच्वंगु रुसयात निर्देशन पालना यायेत इनाप याःगु दु। रुसं कोरोनाया खोप उत्पादन शुरु यायेगु घोषणा यायेवं संगठनं सुरक्षित व प्रभावकारी खोप उत्पादन यायेगु निंतिं क्वःछिनातःगु मापदण्ड व निर्देशन पालना यायेत इनाप याःगु खः । रुसं वइगु अक्टोबर निसें प्रयोगय् हयेकथं म्होतिं नं स्वंगू करोड डोज खोप उत्पादन यायेगु घोषणा याःगु खः ।
https://nepalbhasatimes.com/33556,अन्तर्राष्ट्रिय,११४० गुंलागा पारू ,निम्ह अन्तरिक्षयात्री पृथ्वीइ कुहांवल,एजेन्सी – अन्तर्राष्ट्रिय अन्तरिक्ष केन्द्र (आइएसएस)य् वनाच्वंपिं निम्ह अन्तरिक्षयात्री बब बेन्कन व डग हर्ली म्हिगः सुथय् पृथ्वीइ लिहां वःगु दु । स्पेस एक्स ड्रयागन क्याप्सुल नांया अन्तरिक्षय् यानाय् च्वना वःपिं थुपिं अन्तरिक्ष यात्रीतय्सं अमेरिकाया पश्चिमी फ्लोरिडाय्च्वंगु पेन्साकोलाया तटया दक्षिण पाखे च्वंगु गल्फ अफ मेक्सिकोय् अवतरण याःगु खः । उपिं अन थ्यनेवं उद्धारया निंतिं तयार जुयाच्वंगु पानीजहाजं उमित यानं पिकयाहःगु खः ।                                                         अमेरिकाया छुं नं मानवसहितया अन्तरिक्ष यात्र लखय् अवतरण जूगु थ्व ४५ दँ लिपा न्हापांखुसी खः । ४५ दँ न्ह्यः अपोलो कमान्ड मोड्युलं थथे हे लखय् अवतरण याःगु खः । अन्तरिक्ष यात्रीत लिहांवःगु क्याप्सुल अवतरणया निंतिं प्यंगः प्यारासुट छ्यःगु खः । करिब ५६० किलोमिटर प्रतिघण्टाया गतिं कुहां वःगु उगु क्याप्सुलया गतियात प्यारासुटं समुद्रया लखय् थिउगु इलय् तक प्रतिघन्टा २४ किलोमिटरय् सीमित यानाबिउगु खः । अवतवरण लिपा अन्तरिक्षयात्रीतय्त चिकित्सकतय्सं परीक्षण याःगु खः ।
https://nepalbhasatimes.com/31636,अन्तर्राष्ट्रिय,११४० तछलाथ्व चौथी,कोरोनाया बिरामीयात हाइड्रोक्सिक्लोरोक्वाइन छ्यलेमदइगु,"विश्व स्वास्थ्य संगठनं (डब्लुएचओ) कोरोना भाइरस ल्वय्या वासः यायेगु निंतिं मलेरिया विरुद्धया वासः हाइड्रोक्सिक्लोरोक्वाइनया परीक्षणय् अस्थायी प्रतिबन्ध तःगु दु । स्वास्थ्य संगठनया निर्देशक डा. टेड्रोस अडानोम गेबेरियसं सोमवाः जूगु पत्रकार सम्मेलनया झ्वलय् हाइड्रोक्सिक्लोरोक्वाइनया परीक्षणय् अस्थायी प्रतिबन्ध तयागु जानकारी बियादिल ।                                                         ‘द ल्यासेन्ट’ नांया साइन्स जर्नलया अनुसन्धान रिपोर्टय् हाइड्रोक्सिक्लोरोक्वइनया वासः छ्यलीपिं मनूतय्त नुगःचुया समस्या जुइगु व सीगु खतरा जुइगु खँ न्ह्यथनातःगु खः । उगु रिपाेर्ट लिपा थुगु वासः लाक्वः पाक्व छ्यलाच्वंगु प्रति चिउता प्वंकादिसें स्वस्थ्य संगठनया निर्देशक डा. टेड्रोसं धयादिल, ‘थ्व वासःयात सुरक्षित तरिकां छ्यलेगु बारे डेटा सेफ्टी मनिटरिङ बोर्डं अध्ययन याइ अले विश्वन्यंक व्यापक रुपं छ्यलाच्वंगु बारे विश्लेषण नं जुइ ।’ अमेरिकी राष्ट्रपति डोनाल्ड ट्रम्पं कोरोना भाइरस विरुद्ध ल्वायेगु निंतिं हाइड्रोक्सिक्लोरोक्वाइनया सेवन यानाच्वंगु धयादीगु छुं दिं लिपा हे स्वास्थ्य संगठनया निर्देशक टेड्रोसं प्रतिबन्धया घोषणा यानादीगु खः ।"
https://nepalbhasatimes.com/31707,अन्तर्राष्ट्रिय,११४० तछलाथ्व षष्ठी,कोरोना भाइरस : अमेरिकाय् सीपिं छगू लखं अप्वल,"येँ  – हलिंन्यंक न्यनाच्वंगु कोरोना भाइरसा (कोभिड-१९)या महामारीया कारणं संयुक्त राज्य अमेरिकाय् छगू लख स्वयां अप्व मनूत सीगु दु । काभिड-१९या कारणं प्यलाया दुने अमेरिकाय् छगू लख स्वयां अप्व मनूत सीगु खः ।                                                         जोन हप्किन्स विश्वविद्यालयया कथं अमेरिकाय् आः तक छगू लख ४ सयय १८म्ह मनूत सीधुंकूगु दु । थ्व तथ्यांक अमेरिकाया ४४दँया इतिहासय् कोरिया, भियतनाम, इराक व अफगानिस्तान युद्धया इलय् सीपिं सैनिकतय् ल्याः बराबर खः । अथेहे १६ लख ९९ हजार १ सय २६म्ह मनूत भाइरसपाखें संक्रमित जूगु दु । थ्व ल्याः हलिन्यंकया फुक्क देय्या संक्रमिततय् ३० प्रतिशत खः । अमेरिकाय् दकलय् न्हापां जनवरी २१ तारिक कुन्हु वासिङटन राज्यय् संक्रमन खनेदुगु खः । सन् २०१९या डिसेम्बरय् चीनया वुहान शहरं सुरु जूगु महामारीया कारणं ५६ लख मनूत संक्रमति जूगु दुसा ३ लख ५४ हजार मनूत सीधुंकूगु दु । झण्डै २५ लख मनूत कोरोना भाइरसपाखें मुक्त जुयाः लनेधुंकूगु दु ।"
https://nepalbhasatimes.com/33630,अन्तर्राष्ट्रिय,११४० गुंलागा चौथी,रसायन भण्डारणया सुरक्षायात कयाः विश्वया चिउताः,"एजेन्सी – लेबनानया राजधानी बेरुतय् वंगु मंगलवाः रासायनिक भण्डारणय् जूगु विस्फोटया घटनायात कयाः विश्वन्यंकंया रासायनिक भण्डारणप्रति चिउताः प्वंकूगु दु ।                                                         अन्तर्राष्ट्रिय समाचार संस्थातय्सं राजधानी बेरुतय् जूगु रासायनिक पदार्थ विस्फोटया घटनां अस्ट्रेलियाया मानव वस्ती लिक्कं दुगु रसायनया ततःधंगु भण्डारणया सुरक्षायात कयाः चिउताः अप्वया वंगु खँ धाःगु दु । उगु थासय् खुद्वःनिसें झिंनिद्वः टन एमोनियम नाइट्रट भण्डारण यानातःगु संचारमाध्यमतय्सं न्ह्यथंगु दु। लिसें थन दँय्दसं प्यंगू लाख टन स्वयां अप्वः रासायनिक पदार्थ उत्पादन जुइगु संचारमाध्यमं न्ह्यथंगु दु । अथे हे अधिकारवादी संस्थातय्सं नं अस्ट्रेलियाया मानववस्ती लिक्कं लाःगु ततःधंगु रसायन भण्डारणया सुरक्षायात कयाः चिउताः प्वंकूगु दु। अधिकारवादी संस्थातय्सं राजधानी सिड्नीया उत्तरी क्षेत्रय् च्वंगु मानव वस्ती लिक्कं दुगु न्यूक्यालनय् च्वंगु बन्दरगाह सहरय् च्वंगु रासायनिक भण्डारण सुरक्षाया विषययात कयाः चिउताः प्वंकूगु दु । तःधंगु मात्राय् रसायन भण्डारण यानातःगु अमेरिका, बेलायत, रसिया, जापान लगायतया देशं बेरुतय् रसायन भण्डरणय् जूगु त्रुटीया कारणं मानवीय क्षति जूगु खँ धाःगु दु । बेलायतया शेफिल्ड विश्वविद्यालयया विशेषज्ञतय्सं बेरुतय् जूगु विस्फोटया शक्ति निक्वःगु विश्वयुद्धया इलय् जापानया हिरोशिमाय् कुर्कूगु अणु बमया शक्तिलिसे तुलना यायेबय् थ्व झिब्वय् छब्वः जूगु अनुमान याःगु दु। विस्फोटया सः २४० किलोमिटर तापाक साइप्रस तक ताये दुगु खः । मेखे बेरुतय् जूगु विस्फोटया घटनायात कयाः अनुसन्धान याये न्ह्यः छुं छुं अधिकारीतय्त इमिगु हे निवासय् नजरबन्दय् तयागु लेबनान सरकारं न्ह्यथंगु दु। लेबनानया प्रधानमन्त्री हसन दीवं बेरुतय् भण्डारण यानातःगु २७५० टन एमोनियम नाइट्रेट ग्यास विस्फोट जूगु खँ धाःगु दु। रासायनिक पदर्थ भण्डारण यानातःगु गोदामय् विस्फोट जुयाः १३५ म्ह सीगु दुसा घाःपाः जूपिं प्यद्वलं मल्याक दु ।"
https://nepalbhasatimes.com/33773,अन्तर्राष्ट्रिय,११४० गुंलागा षष्ठी,श्रीलंकाया प्रधानमन्त्रीइ महिन्दा राजापाक्ष,एजेन्सी – श्रीलंका पोदुजाना पेरामुना पार्टीया नेता व पुलांम्ह राष्ट्रपति महिन्दा राजापाक्षं आइतवाः श्रीलंकाया प्रधानमन्त्री पदया शपथ कयादीगु दु ।                                                         संसदया निर्वाचनय् पेरामुना पार्टीं बहुमत हयेवं महिन्दा राजापाक्ष प्रधानमन्त्रीइ नियुक्त जुयादीगु खः । राजापाक्षं श्रीलंकाया राजधानी कोलेम्बोया पिनेया लागाय् च्वंगु केलानीया बौद्ध देगलय् ग्वसाः ग्वःगु भव्य समारोह दथुइ प्रधानमन्त्री पदया शपथ ग्रहण यानादीगु खः । राजापाक्षं श्रीलंकाय् थ्व लिसें प्यक्वःगुखुसी प्रधानमन्त्री पदया शपथ कयादीगु खः । राजापाक्षया दल पेरामुनां वंगु अगष्ट ५ य् क्वचाःगु चुनावय् २२५ सिट मध्ये १४५ सिट त्याकेत ताःलाःगु खः । वय्कलं न्हूगु मन्त्रिपरिषद्या घोषणा थ्व हे वाःया अन्तपाखे यानादी । श्रीलंकाया निर्वाचन आयोगया कथं वंगु बुधवाः श्रीलंकाय् इतिहासय् हे दकलय् शान्तिपूर्वक निर्वाचन क्वचाःगु खः । कोरोना भाइरसया हामारीया दथुइ नं थ्व चुनावय् ७१ प्रतिशत मतदान जूगु खः । श्रीलंकाली राष्ट्रपति गोटाबाया राजापाक्षया कथं न्हूगु संसदया बैठक वइगु अगस्ट २० निसें सुरु जुइ । श्रीलंकाया इतिहासय् किजाम्ह गोटाबाया राष्ट्रपति व दाजु महिन्दा राजापाक्ष छगू हे इलय् देय्या निगूगु सर्वोच्च राजनीतिक पदय् थ्यंपिं जूगु दु ।
https://nepalbhasatimes.com/30810,अन्तर्राष्ट्रिय,११४० बछलाथ्व द्वादशी ,अमेरिकाय् छगू लख सीगु अनुमान,"अमेरिकी राष्ट्रपति डोनाल्ड ट्रम्पं कोरोना भाइरस संक्रमणया महामारीका कारणं आइतवा: थ:गु देसय् छगू लख मनू सीगु अनुमान यानादिगु दु । तर वयक:यात छु नं विश्वास दु धा:सा सन् २०२० या अन्त्य तक कोरोना भाइरसविरुद्ध ल्वाइगु खोप नं विकास जुइधुंकूगु जुइ । अमेरिकाय् आ: तक ११ लखसिबें अप्व: कोरोना भाइरसपाखें संक्रमित जुइ धुंकूगु दु:सा ६७ द्वसिबें अप्व:सिया मृत्यु नं जुइ धुंकूगु दु ।                                                         अमेरिकाय् थी थी राज्य कायम जुयाच्वंगु लकडाउनया कारणं अनया अर्थ व्यवस्थाय् नं बांमला लिच्व: लाना च्वंगु दु । नियमित पत्रकार सम्मेलनया झ्वलय् राष्ट्रपति ट्रम्पं धयादिल, ‘छगू लाख मनू कोरोना भाइरस संक्रमणया कारण सीगु जुइ । थ्व तसकं ग्यानापुगु स्थिति ख: ।’ थ्वं न्हय: वयकलं ७० द्वया ज:ख जक मनूत सीगु दाबी याना दिगु ख: । अमेरिकाय् बच्छि राज्यतय्सं लक डाउनया स्थितियात बुलुहुं कम याना यंकेगु याये धुंकूगु दु । अमेरिकाय् कोरोना भाइरसया कारणं सीपिनिगु ल्या: नं कम जुया वना च्वंगु दु । (वासिङटन, रोयटर्स)"
https://nepalbhasatimes.com/30773,अन्तर्राष्ट्रिय,११४० बछलाथ्व एकादशी,रुसय् छन्हुं हे १० हजार कोरोनाया संक्रमण,येँ – रुसय् छन्हुं ९ हजार ६ सय २३म्ह मनूतय्त कोरोना भाइरसया संक्रमण जूगु दु । छन्हुया दुने रुसय् दकलय् अप्व संक्रमित जूगु खः । छन्हु न्ह्यःया तथ्यांक कथं शनिवाः संत्रमित जूपिं २० प्रतिशतं अप्वःगु खः । थ्व नापं रुसय् आः छगू लख २४ हजार ५४म्हेसित संक्रिमण जुइधुंकूगु दु ।                                                         अथेहे शनिवाः छन्हुया दुने हे कोरोनाया कारणं ५७म्ह मनूत सीगु दु । आः तक रुसय् १ हजार २ सय २२म्ह मनूत सीधुंकूगु दु । रुसय् संत्रमित नापं सीपिनि ल्याः अप्वयेवं सरकारयात थप दबाव लाःगु दु । थ्वहे ल्याखय् संक्रमितत अप्वइगु खःसा याकनं हे अस्पतालय् थाय्या अभाव जुइगु सम्भावना दु ।
https://nepalbhasatimes.com/30754,अन्तर्राष्ट्रिय,११४० बछलाथ्व नवमी,कोरोना भाइरसया उत्पत्ति प्राकृतिक : डब्लुएचओ,"येँ – विश्व स्वास्थ्य संगठनं (डब्लुएचओ) विश्वन्यंक महामारी जुयाच्वंगु कोरोना भाइरया उत्पत्ति प्राकृतिक रुपं जूगु खँ धाःगु दु ।                                                         अमेरिकी राष्ट्रपति डोनाल्ड ट्रम्पं भाइरया उत्पत्ति चीनया वुहान इन्सटिच्युट अफ भायरोलोजीं जूगु दावी यानादीगु कन्हय् कुन्हु स्वास्थ्य संगठनं थज्याःगु प्रतिकृया बिउगु खः । स्वास्थ्य संगठनया आपत्तकालिन प्रमुख माइकल रायनं थुगु भाइरस प्राकृतिक रुपं उत्पत्ति जूगु धयादिसें थुकीया बारे तःक्व हे आपालं वैज्ञानिकतय्सं पुष्टि यायेधुंकूगु धयादिल । स्वास्थ्य संगठनं न्हापांनिसें धयाच्वंगु खँ लिसाकयादिसें आपत्तकालिन प्रमुख रायनं धयादी, ‘भाइरस प्राकृतिक रुपं जूगु धाइगु खँय् झी आश्वस्त दु ।’ राष्ट्रपति ट्रम्पं वुहानया ल्याबं कोरोनाया भाइरस उत्पत्ति जूगु प्रमाण थःम्ह स्वयेधुनाःगु खँ बिहीवाः पत्रकारतय्त कनादीगु खः । नापं वय्कलं कोरोना भाइरसयात कयाः डब्लुएचओ चीनया प्रवक्ता कथं जक न्ववानाच्वंगु द्वपं नं बियादीगु खः ।"
https://nepalbhasatimes.com/30854,अन्तर्राष्ट्रिय,११४० बछलाथ्व त्रयोदशी ,कोरोना भाइरस चीनं दयेकूगु प्रमाण मदु,"जेनेभा (एएफपी) – वर्ल्ड हेल्थ अरगनाइजेसनं (डब्लूएचओ) कोरोना भाइरस चीनया प्रयोगशालाय् दयेकूगु अमेरिकी दाबीया तिनिं वासिङटनं प्रमाण पेस याये मफूगु धा:गु दु ।                                                         थ्वयां न्ह्य: अमेरिकी राष्ट्रपति डोनाल्ड ट्रम्पं थ्व भाइरसं चीनया प्रयोगशालाय् दयेकूगु सनसनीपूर्ण दाबी याना दिगु ख: । डब्लूएचओया निर्देशक मिखेल रायनं धयादिगु दु, ‘अमेरिकां थ:गु दाबी पुष्टि यायेत छुं नं प्रकारया तथ्यांक अथवा प्रमाण पेस यायेफूगु मदु ।’ वैज्ञानिकतय्सं धा:सा थ्व कोरोना भाइरस जनावरपाखें मनूपाखें थ्यंगु अनुमान याना च्वंगु दु । थगुने चीनय् न्हापांगु पालय् थ्व भाइरस लूगु ख: । वुहानय् लाया नितिं जनावर मिगु बजारं थ्व भाइरस मनूपाखें थ्यंगु विश्वास दु ।"
https://nepalbhasatimes.com/32176,अन्तर्राष्ट्रिय,११४० तछलागा दशमी,वार्ता पाखें समस्या समाधान यायेगु जुइ – भारतीय रक्षामन्त्री,"येँ – भारतया रक्षामन्त्री राजनाथ सिंहं नेपाल–भारत सीमा विवादया समाधान वार्तापाखें मालेगु खँ धयादीगु दु । म्हिगः भारतीय जनता पार्टीया उत्तरखण्डया कार्यकर्तातय्त सम्बोधन यायेगु झ्वलय् वय्कलं उगु खँ धयादीगु खः ।                                                         सम्बोधनया झ्वलय् रक्षामन्त्री सिंहं नेपाल–भारतया दथुइ रोटी–बेटीया सम्बन्ध दुगु व उकियात सुनां नं त्वाःथले मफइगु खँ धयादीगु दु । सम्बोधनया झ्वलय् वय्कलं धयादिल, ‘लिपुलेकं धार्चुला स्वाइगु सतकयात कयाः नेपालय् छुं गतल बुझाइ दु उकियात सम्वादं हे ज्यंकेगु जुइ ।’ भारतया नेपाःलिसे सामाजिक, भौगोलिक, ऐतिहासिक व सांस्कृतिक जक मखुसे आध्यात्मिक सम्बन्ध दुगु धासें गोरखा रेजिमेन्ट सेनां इलय् ब्यलय् थःगु शौर्यया म्हसिका नं बियाच्वंगुलिं नेपाः लिसेया स्वापू त्वाःमदइगु खँ धयादिल । वय्कलं धयादीगु दु, ‘जिं विश्वास यानाः धाये भारतीयया नुगलय् गुगु नं इलय् नेपाःया विषयय् गुगुं नं कथंया कटुता ब्वलनी मखु, झीगु नेपाः लिसे थुलि क्वातुगु स्वापू दु, फुक्कं समस्याया समाधान वार्ता व सम्वादपाखें जुइ ।’"
https://nepalbhasatimes.com/30760,अन्तर्राष्ट्रिय,११४० बछलाथ्व नवमी,कोरोना भाइरस : जिं गुकथं ग्वाहालि यायेफइ ?,"बीबीसी – आः विश्वन्यंक अनेक कथंया बुखँ पिहांवयाच्वंगु दु । स्वास्थ्य महाकारी निसें कयाः बेराजगारी तकया बुखँ । थज्याःगु फुक्कया हुनिं छितः असहाय महसुस याकेफु ।                                                         तर आपालं मनूत अझ नं भाग्यमानी नं दु । स्वस्थ्य, माक्व ई नापं स्रोध साधनया छुं अभाव मजूपिं नं दु । अज्याःपिं भाग्यमानी मनूतय्सं स्वास्थ्यकर्मी, समाज व मनूतय् निंतिं आपालं व्यवहारी खँ यानाः ग्वाहालि यायेफइ । दान बीगु निसें कयाः डाइरी च्वयेगु, पासापिनि मस्तय्त अनलाइनय् बाखँ ब्वनान्यंकेगु आदि । छुं छुं तसकं साधारण खँ छिं थ्व इलय् यानादीफइ । १. छेँ च्वनादिसं – सामाजिक दुरीया पालना यानादिसं थ्व तसकं आवश्यक खँ खः । छि च्वनाच्वंगु थाय्या नियम कथं सामाजिक दुरीया नियम पालना यानादिसं । थुकीं भाइरसयात सरे जुइत पनाच्वंगु दइ । गुलि मनूतय्के भाइरस दुसां छुं नं कथंया लक्षणत खनेदइमखु । उकीं सामाजिक दुरी कायम याःसा स्वास्थयकर्मीतय् ज्याया बोझ म्हो जुइ । २. हिदान यायेगु निंतिं नां च्वकादिसं यक्व देशय् सामाजिक दुरुया नियम पालना यायेधुंकाः हिदानया ज्या म्हो जुयावन । क्यानेडाया प्रधानमन्त्रीं छगू सार्वजनिक अपील हे यानाः धयादिल, ‘झीत अझ नं हि बीपिं आवश्यक दु । यदि छिं फुसा हिदान यायेगु स्वयादिसं ।’ बल्ड बैंकतय्सं आःया अवस्थाय् हिया अभाव मजूसां हिदान याइपिं न्हापा लिपाया सामान्य अवस्थाय् थें जुइमाः । थथे जूसा जक कन्हय् हिया समस्या वइमखु । ३. स्थानीय समुदाययात ग्वाहालि यानादिसं यक्व थासय् पुचः पुचः नीस्वनाः छेँ नं पिहांवये मफुपिंत ग्वाहालि यायेगु ज्या यानाच्वंगु दु । न्हिया न्हिथं माःगु सामान इनेगु नापं सरकारयापाखें राहत मवगु थासय् राहत बीगु ज्याखँत यायेफइ । ४. छिगु सीप माःगु थासय् स्वयमसेवीया भूमिका म्हितादिसं यक्व थासय् स्वास्थ्यकर्मीतय्त माःगु पीपीई सुइगु निसें कयाः स्यानिटाइजर दयेकाच्वंगु खँ पिहांवःगु दु । तर गुलिखे थासय् सीप मदुपिंसं हे थज्याःगु ज्या यायेमालाच्वंगु दइ । उकीं यानाः बांलागु ज्या उत्पाडन जुइफमखु । गुलिखे थासय् थौं कन्हय् अनलाइनय् ज्या जुयाच्वंगु दु । तर कम्युटर व अनलाइनय् गुकथं ज्या यायेगु बारे मसिया अःपुगु ज्या नं ताः ई कयाजुयाच्वंगु दइ । माःगु थासय् माः कथं सीप दुपिं मनूतय्सं ग्वाहालि यानादिफइ । ५. छुं निश्चित कारणया निंतिं ध्यबा खर्च यानादिसं आःया इलय् दान बीगु ज्या व व्यापारिक ज्यायात तसकं तःधंगु समस्या वयाच्वंगु दु । उकीं छिं थःगु ध्यबा छुकीया निंतिं खर्च यानाच्वंगु खः उकीं यक्व लिच्वः लाकेफु । गुलि थासय् गरै नाफमुलक संस्थातय्सं आः नं ज्या यानाच्वंगु दु तर इमित फन्डरेजिङपाखें वइगु दक्व ज्याझ्वः धाःसा बन्द जुयाच्वंगु दु । गुलिं चिचिधंगु बजाःत महाकारीया समस्या सिधयेकाः नं मारय् लाइगु खनेदु । उकीं यदि छितः छुं व्यवसाय यःसा छिं उकीयात तापाकं गुकथं संचालन यायेफइ धकाः बिचाः यानादिसं । जस्तै गुलिं सफू पसतय्सं छेँय् छेँय् सफू डिलिभर यानाबीगु यानाच्वंगु दुसा बार व कफि सपं अनलाइनय् स्यनेगु ज्या यानाच्वंगु दु । ६. ब्यागलं च्वनाच्वंपिंत पौ च्वयादिसं शाररीक व वित्तिय आवश्यकता नापं मानसिकरुपं स्वस्थ्य जुइगु नं उलि हे आवश्यक जू । थ्वलय् ब्यगलं च्वनाच्वंपिं मनूत नाप हानं स्वापु तयेगु तसकं उत्तम ई खः । उकीया निंतिं तसकं बांलागु छगू उपाय खः पौ च्वयेगु । पौ अज्याःगु विधि खः गुकीं मनूतय् सःतिकाबी । थ्व ईमेल थें छुं ई लिपा हे डिलिट यायेजिउगु खँ मखु । ७. डायरी च्वयादिसं विश्वास यानादिसं आःया अवस्थाय् डायरी च्वयेगु तसकं फाइदाजनक जुइ । न्यूजिल्याण्डया प्रधानमन्त्रीं अनया नागरिकतय्त जनर्ल च्वयेत सुझाव बियादी । वय्कलं च्वयेगु इलय् मनूतय्त गन गन वनाः व सुयात नापलाना धकाः च्वयेत इनाप यानादीगु खः । थुकीं यानाः भाइरसया र्टेसिङ यायेत ग्वाहालि जुइ । अथेहे मेगू फाइदा धाइगु थ्व धाइगु महाकारीया ई खः । कन्हय् इतिहासकारतय्सं अज्याःगु डायरी ब्वनाः थौंया अवस्थाया बारे अप्व सीकाः स्येकाः कायेफइ । ८. अल्पसंख्यकतय्त माःगु कथं ग्वाहालि यानादिसं अल्पसंख्यक मनूत अथें नं तसकं म्हो स्रोतया लिधंसाय् म्वानाच्वंगु दइ । उकी नं आःया अवस्थाय् उमित माःगु स्रोत तसकं म्हो जक जुइफु । यदि छिं ग्वाहालि यायेत स्वयाच्वनादीगु दुसा अल्पसंख्यकतय् निंतिं ज्या यानाच्वंगु सामाजिक संस्था व गैर नाफा मुलक संस्थातय्त ग्वाहालि यानादिसं । ९. तापाकं हे मस्तय् हेरचाह यानादिसं गुलिखें मांअबुपिं छेँ नं ज्या यायेगु नापं मस्तय्त स्वयेगु नं यानाच्वंगु दइ । थज्याःगु इलय् ज्या यायेगु व मस्तय्त नं स्वयेगु तसकं थाकुइफु । उकी यदि छिगु फुर्सद दुसा छिगु छेँजः वा पासापिनि मस्तय्त अनलाइनं हे हेरचाह यानादिफइ । जस्तै मस्तय् निंतिं अनलाइनं हे मचा बाखँत ब्वनाः न्यंकादिफइ । १०. मखुगु जानकारी बियादीमते महाकारीया ई तसकं मखुगु जानकारीत अप्व फैले जुयाच्वंगु दइ । जस्तै आः नं १५ मिनेटय् छक्व लः त्वनेगु व क्वः लखं म्वःल्हुसा सुरक्षित जुइ धइगु अफवाह दु । सामाजिक संजालय् नं थीथी नांजाःगु संस्था व स्वास्थ्य विज्ञतय्सं धाःगु धासें जानकारीत वयाच्वंगु दइ । उकीं आधिकारीक स्रोतं वःगु जानकारी बाहेक मेगू छु नं खँयात विश्वास यानादिमते । यदि आधिकारिक स्रोतं वःगु जानकारी खःसां उगु जानकारी छिं सुयात व गुवलय् बीगु धाइगु खँ बिचाः यानादिसं ।"
https://nepalbhasatimes.com/32199,अन्तर्राष्ट्रिय,११४० तछलागा दशमी,"चीन-भारत सेना दथुइ झडप, स्वम्ह भारतिय सेना सित",बिबिसी – चिनियाँ सेना व भारतिय सेना दथुइ जूगु ल्वापुइ लाना भारतया स्वम्ह सेैनिक सीगु दु । स्वम्ह मध्ये छम्ह सेनाया अधिकारी व निम्ह जवान जूगु खँ धाःगु दु ।                                                         भारत व चीन दथुया सीमा लानाच्वंगु गलवान भ्यालीइ साेमवाः चान्हय्  ल्वापु जूगु खः ।गलवान भ्याली भारतया लद्दाखय् लाःगु सिमा रेखा खः । भारतिय सेनां सेनां साेमवाः चान्ह्य थन निगू सेना दथुइ तःधंगु संघर्ष जूगु खँ धाःगु दु । सीमा विवादया कारणं थन छुं दिं न्ह्यव निसें निगू दे दथुइ तनाव अप्वयाच्वंगु खः। निगुलिं देशं थन तःधंगु ल्याखय् सेना तैनाथ यायेधुंकूगु दु । आः थन निगुलिं देय् अधिकारी दथुइ वार्ता जुयाच्वंगु दु ।  
https://nepalbhasatimes.com/32234,अन्तर्राष्ट्रिय,११४० तछलागा एकादशी,चीन–भारत ल्वापुइ २०म्ह भारतीय सैनिकतय् ज्यान वन,"बिबिसी– चीन व भारत दथुया ल्वापुइ नीम्ह भारतीय सेना सीवं चीनं भारतयात थःपिनि सेनायात पनाः संवादया लँपुं विवाद ज्यंकेत धाःगु दु । चीनया सरकारी समाचार एजेन्सी सिन्ह्वाया कथं पिपल्स लिबरेशन आर्मी (पिएलए)या पश्चिमी थिएटर कमान्डया प्रवक्ता चांग शुइलीं पिएलएया आधिकारिक वीबो एकाउन्टय् छगू पोस्ट यासें थ्व खँ धाःगु दु ।                                                         चांगं धाःगु दु, ‘भारतीय सैनिकतय्सं थःपिनि सहमतिया उल्लंघन यानाःगु हाकनं छक्वः एलएसी पार याःगु दु । अले सिइक चायेकं चिनियाँ बलयात उक्से यानाः उमित आक्रमण याःगु दु । गुकिं यानाः थ्व झडप जूगु दु, अले सैनिकतय् ज्यान वंगु खः । भारतं थःपिनि सैनिकयात पनेत कडा पलाः छीत व वार्ता पाखें विवाद ज्यंकेत माग याना ।’ भारत व चीन दथुइ सीमा लाःगु गलवान उपत्यकाय् वंगु सोमवाः चान्हय् जूगु भिडन्तय् २० म्ह भारतीय सैनिक सीगु खः । भारतीय सेनां थ्वयां न्ह्यः स्वम्ह सैनिक सीगु खँ धाःगु खःसा लिपा हाकनं २० म्ह सीगु खँ स्वीकार याःगु खः । भारतीय सेनां धाःकथं झडपया झ्वलय् गम्भीर रुपं घाःपाः जूपिं १७ म्ह सैनिकत शून्य स्वयां क्वय्या तापक्रमया कारणं सीगु खः । भारत व चीन दथुइ सैनिकतय् ज्यान हे वंक ४५ दँ लिपा थुकथं झडप जूगु खः । सन् १९७५ लिपा निगू देय् दथुइ सैनिकतय् ज्यान वंगु ल्वापु जूगु मदुनि । निगू देय् दथुइ सन् १९६२ लद्दाखय् तःधंगु युद्ध हे जूगु खः । थ्व लडाइँलय् चीन त्याःगु खः । थ्व लिपा नं सीमा लागाय् निगुलिं देय्या सेना दथुइ इलय् ब्यलय् चिचिधंगु ल्वापु जुयाच्वनेगु याः ।"
https://nepalbhasatimes.com/32248,अन्तर्राष्ट्रिय,११४० तछलागा एकादशी,कोरोना भाइरस : बेइजिङ्गं पिहांवनेत न्हूगु नियम,"बेइजिङ (बीबीसी) – बेइजिङय् कोरोना भाइरसया संक्रमण अप्वयेवं शहरं पिहांवनेगु निंतिं न्हूगु नियम लागू याःगु दु ।                                                         बुधवाः जक थप ३१म्ह मनूतय्त संक्रमण जूगु लूगु दु । थ्व लिपा बेइजिङ शहरयात उच्च जोखिम, मध्य जोखिम व न्यून जोखिम क्षेत्र कथं मापदण्ड तयार याःगु दु । बेइजिङया छगू क्षेत्रयात उच्च जोखिमया धलखय् तयातःगु दुसा २७ गू क्षेत्रयात मध्य जोखिम क्षेत्र कथं कयातःगु दु । उगु मापदण्ड कथं उच्च व मध्य जोखिम क्षेत्रया मनूत बेइजिङ शहर त्वःता पिहांवने दइमखु । अथेहे न्यून जोखिम क्षेत्रया मनूत शहरं पिहांवनेमाःसा कोरोना परीक्षण यानाः जक वनेमाःगु व्यवस्था याःगु दु । तर परीक्षण यायेगु थासय् अत्याधिक मनूतय् चाप दुगुलिं परीक्षण यायेत तसकं थाकु । बेइजिङ दुहांवइगु व पिहांवनीगु १ हजार २०० हवाई उद्दान रद्द याःगु दुसा रेल सेवायात जुलाई ९ तकया निंतिं म्हो याःग दु । ५७ न्हु तक कोरोना भाइरस स्थानीय रुपं सरे मजूगु बेइजिङया सीनफाडी धाःगु बजारं भाइरसया न्हूगु लहर सुरु जूगु खः । न्हूगु लहरया कारणं आः तक १ सय ३७म्ह मनूतय्त संक्रमणया पुष्टि जुइधुंकूगु दु ।"
https://nepalbhasatimes.com/31099,अन्तर्राष्ट्रिय,११४० बछलागा तृतीया,वुहानय् लच्छि लिपा न्हूम्ह कोरोना संक्रमित,बीबीसी – कोरोना भाइरस (कोभिड-१९)या दकलय् न्हापां खनेदुगु चीनाया वुहान शहरय् हानं छम्हेसिक संक्रमण खनेदुगु दु । वुहान शहरय् न्हूगु संक्रमण लच्छि लिपा खनेदुगु खः । आइतवाः ८९दँया मिजंयात संक्रमण जूगु खँ चीनया राष्ट्रिय स्वास्थ्य आयोगं धाःगु दु । उम्ह संक्रमितया स्वास्थ्य अवस्था गम्भीर दुगु खँ नं आयोगं धाःगु दु । संक्रमण खनेदयेवं उम्ह मिजं च्वनीगु इलाकायात निषेधित यानाः सुरक्षा व्यवस्था क्वाःतुगु दु ।                                                         वुहानया छगू केस नापं चीनय् झिंप्यम्ह न्हूपिं संक्रमित खनेदुगु दु । आः तक चीनय् ८२ हजार ९ सय १म्ह मनूतय्त संक्रमण जुइधुंकूगु दु । अथेहे कोरोनया कारणं ४ हजार ६ सय ३३म्ह मनूत सीधुंकूगु दु ।
https://nepalbhasatimes.com/31069,अन्तर्राष्ट्रिय,११४० बछलागा दुतिया,मनूतय्के परीक्षणया चरणय् थ्यंगु कारोनाया खुगू भ्याक्सिन,"बिबिसी – कोरोना भाइरस संक्रमण पनेत विश्वन्यंकंया वैज्ञानिकत भ्याक्सिन (खोप) तयार यायेगु निंतिं तसकं मेहनत यानाच्वंगु दु । विशेषज्ञतय् धापू कथं गुगु गतिं कोरोनाया खोपया निंतिं रिसर्च जुयाच्वंगु दु व असाधारण धायेमाः ।                                                         छुं नं भ्याक्सिन विकासया निंतिं दँ दँ ई काइ, गुबलें गुबलें ला दशकौं तक नं ई काइ । उदाहरणया निंतिं धाये इबोलाया भ्याक्सिान । थ्व भ्यासिन विकाया निंतिं झिंखुदँ बित । मेगु छगू खँ छु धाःसा भ्याक्सिन (खोप)या विकासया प्रक्रिया तःगू चरण जुयाः न्ह्याःवनी । न्हापांगु चरणया ज्या ल्याबरोटरी जुइ, वयां लिपा जनावरतय्त परीक्षण जुइ । थ्व झ्वलय् यदि भ्याक्सिनया छ्यलाबुला सुरक्षित खनेदत धाःसा व प्रतिरोधक क्षमता खनेदत धाःसा मनूतय्त परीक्षण सुरु याइ । आःया बांलाःगु खबर छु धाःसा मुक्कं स्वलाया दुने कोभिड १९ या भ्याक्सिन दयेकेत ज्या यानाच्वंगु ९० गू रिसर्च टिम मध्ये खुगू टिम मनूतय्त परीक्षण यायेगु चरणय् थ्यनेधुंकूगु दु । आः थुपिं खुगू रिसर्च टिमं विकास यानाच्वंगु भ्याक्सिन बारे थुइकेगु कुतः याये – mRNA-1273 भ्याक्सिन  मोडर्ना थेराप्युटिक्स छगू अमेरिकी बायोटेक्नोलोजी कम्पनी खः, गुकीया मू ज्याकू म्यासाचुसेट्सय् दु । थ्व कम्पनीं कोभिड १९ या भ्याक्सिन विकासया निंतिं न्हूगु रिसर्च रणनीति कथं ज्या यानाच्वंगु दु । थ्व कम्पनीया लक्ष्य थज्याःगु भ्याक्सिन तयार यायेगु खः, गुकिं मनूया प्रतिरोधक क्षमतायात ट्रेन याइ ताकि गुकिं कोरोना भाइरस विरुद्ध ल्वाइ, अले ल्वचं बचे याइ । थुकिया निंतिं गुगु पारम्परिक तरिका नालीगु खः, उकी जीवित तर कमजोर व निष्क्रिय विषाणुया छ्यलाबुला याइगु । तर मोडर्ना थेराप्युटिक्सया  mRNA-1273   भ्याक्सिनय् अज्याःगु विषाणुया छ्यलाबुला याःगु मदु, गुगु कोभिड १९ महामारीया निंतिं जिम्मेवार खः । थुकिया परीक्षणया निंतिं अमेरिकाया नेशनल इन्ष्टिच्यूट अफ हेल्थपाखें ध्यबाया ग्वाहालि चूलानाच्वंगु दु । थ्व भ्याक्सिन मेसेन्जर च्ल्ब् वा मेसेन्जर राइबोन्यूक्लिक एसिडय् आधारित खः । वैज्ञानिकतय्सं ल्याबय् हे कोरोना भाइरसया जेनेटिक कोड तयार याःगु दु, उकिया चिधंगु ब्वयात मनूया म्हय् इन्जेक्सन पाखें बी । वैज्ञानिकतय् आशा दु कि थथे यायेबलय् मनूया प्रतिरोधक क्षमता संक्रमणविरुद्ध ल्वायेत प्रतिक्रिया क्यनी । INO-4800 भ्याक्सिन अमेरिकी बोयोटेक्नोलोजी कम्पनी इनोभियो फर्मास्युटिकल्सया मू ज्याकू पेन्सिल्भेनियाय् दु । इनोवियों थःगु रिसर्चय् न्हूगु रणनीति नालाच्वंगु दु । कम्पनीया ध्यान थज्याःगु भ्याक्सिन तयार यायेगु पाखे वनाच्वंगु गुकी ल्वगिया सेल्स (कोशिका)य् प्लाज्मिड (छगू कथंया चिधंगु आनुवंशिक संरचना) पाखें तप्यंक डिएनएय् इन्जेक्ट याइ । थुकिं ल्वगिया म्हय् संक्रमणलिसे ल्वायेगु निंतिं एन्टिबडीया निर्माण सुरु जुइगु आशा यानातःगु दु । इनोभियो व मोडर्ना निगुलिं कम्पनीं न्हूगु प्रविधिया ग्वाहालि कयाच्वंगु दु, गुकी छगू आनुवंशिक संरचनाय् हिउपा हयेगु वा उकी सुधार यायेगु ज्या याइ । चीनय् जुयाच्वंगु रिसर्च चीनय् थ्व इलय् स्वंगू भ्याक्सिन रिसर्च मनूतय्त परीक्षण यायेगु चरणय् थ्यनेधुंकूगु दु । थुपिं उत्पादनय् धाःसा पारम्परिक तरिका हे छ्यलाच्वंगु दु । AD5-nCoV भ्याक्सिन वंगु १६ मार्चय् गुबलय् मोडर्ना थेराप्युटिक्सं मनूतय्त भ्याक्सिनया परीक्षण सुरु याःगु खः, उकुन्हु हे चिनिया बायोटेक कम्पनी कैन्सिनो बायोलोजिक्सं नं मनूतय्त परीक्षण सुरु याःगु दु । थ्व प्रोजेक्टय् कैंसिनो बायोलोजिक्सया लिसें इन्ष्टिच्यूट अफ बायोटेक्नोलोजी व चाइनिज एकेडमी अफ मिलिट्री मेडिकल साइन्सेजं नापं च्वनाः ज्या यानाच्वंगु दु । AD5-nCoV  भ्याक्सिनय् एडेनोभाइरसया छगू विशेष भर्सनया छ्यलाबुला भेक्टरया कथं याइ । एडेनोभाइरस विषाणुतय् अज्याःगु पुचःयात धाइ, गुगु झीगु मिखा, श्वासनली, स्वँ, आन्द्रा, नर्भस सिस्टमय् जुइगु संक्रमणया कारण जुइ । थुकिया सामान्य लक्षण ज्वर वइगु, सेखं चाइगु, कथु स्याइगु, डायरिया जुइगु व मिखा ह्याउँया वइगु खः । थ्व भेक्टरया मतलब भाइरस वा एजेन्टलिसे दु, गुकिया छ्यला छुं कोशिकाय् डिएनए थ्यंकेगु निंतिं याइगु खः । वैज्ञानिकतय् आशा दु कि थ्व भेक्टरं अज्याःगु प्रोटिनयात सक्रिय यानाबी, गुगु संक्रमणलिसे ल्वायेत प्रतिरोधक क्षमताया निंतिं ग्वाहालि जुइ । LV-SMENP-DC  भ्याक्सिन चीनया हे सेन्जेन जीनोइम्यून मेडिकल इन्ष्टिच्यूटय् थ्व भ्याक्सिन मनूतय्त परीक्षण यानाच्वंगु दु । थुकी एचआइभी थेंज्याःगु ल्वय्या निंतिं जिम्मेवार लेन्टिभाइरसं तयार याःगु अज्याःगु सहायक कोशिकाया छ्यलाबुला याःगु दु, गुकिं प्रतिरोधक क्षमतायात सक्रिय याइ । वुहानय् दयेकाच्वंगु भ्याक्सिन चीनय् तयार जुयाच्वंगु स्वंगूगु भ्याक्सिनय् निष्क्रिय भाइरसया भ्याक्सिन बीगु प्रस्ताव यानातःगु दु । थ्व सम्बन्धी रिसर्चया ज्या वुहान बायोलोजिकल प्रोडक्टस इन्ष्टिच्यूटय् जुयाच्वंगु दु । थ्व भ्याक्सिया निंतिं निष्क्रिय भाइरसय् छुं अज्याःगु हिउपाः हइ, गुकिं यानाः सुयातं विरामी दयेकाबीगु क्षमता हे मदयेकाबी । जर्मनीया म्याग्डेबर्गय् म्याक्स प्लेंक इन्ष्टिच्यूटया बायोप्रोसेस इन्जिनियरिंग गु्रपया विशेषज्ञ डा. फेलिपे टापियांया कथं थ्व भ्याक्सिन तयार यायेगु दकलय् सामान्य प्रविधि खः । अप्वः थें भ्याक्सिन थ्व हे प्रक्रियां तयार याइ । थुकिं स्वीकृति कायेगु निंतिं अप्वः पंगः वइमखु । उकिं वइगु झिंनिला निसें झिंखुला तकया दुने छुं भ्याक्सिन तयार जुइसा व थ्व हे प्रविधिइ आधारित जुइ । ChAdOx1 भ्याक्सिन बेलायतया अक्सफर्ड विश्वविद्यालयया के जेनर इन्ष्टिच्यूटय्  ChAdOx1   भ्याक्सिनया विकासया निंतिं ज्या जुयाच्वंगु दु । वंगु २३ अप्रिलय् युरोपय् थुकिया न्हापांगु क्लिनिकल ट्रायल सुरु जूगु दु । जेनर इन्ष्टिच्यूटया वैज्ञानिकतय्सं अज्याःगु प्रविधि पाखें ज्या यानाच्वंगु दु, गुगु चिनिया कम्पनी कैंसिनो बायोलोजिक्स रिसर्चं यानाच्वंगु खः । तर अक्सफर्डया रिसर्च टिमं चिम्पांजीपाखें काःगु एडेनोभाइरसया कमजोर भर्सनया छ्यलाबुला यानाच्वंगु दु । थुकी छुं अज्याःगु हिउपाः हःगु दु, गुकिं मनूतय्स म्हय् थ्वं थःथःम्हं छुं विकास मयायेमा । वैज्ञानिकतय्सं न्हापा नं थज्याःगु प्रविधि छ्यलेधुंकूगु दु । थुकिया ग्वाहालिं मर्स कोरोना भाइरसया भ्याक्सिन विकसित याःगु खः । थ्व भ्याक्सिनया क्लिनिकल ट्रायल्सय् सकारात्मक लिच्वः वःगु खँ नं पिहां वःगु दु । हाथ्या कोभिड १९ या भ्याक्सिन मालेगु निंतिं युद्धस्तरं ज्या यानाच्वंगु दुसा विज्ञतय्सं थुपिं छुं नं खोपं ज्या हे याइ धयागु ग्यारेन्टि मदुगु खँ धाःगु दु । डा. फेलिपे टापियां धाःगु दु, ‘आःतक सुनां नं थ्व भ्याक्सिनपाखें अप्रत्यासित रुपं गज्याःगु लिच्वः क्यनी धकाः धायेफुगु मदुनि । अलग अलग थासय् अलग अलग उमेरयापिंत थ्व भ्याक्सिनं छु लिच्वः लाकी धयागु सीमदुनि । थ्व ला ई लिसें बुलुहुं सिया वइ ।’"
https://nepalbhasatimes.com/31086,अन्तर्राष्ट्रिय,११४० बछलागा तृतीया,कोभिड-१९ संक्रमित ४० लख थ्यन,लन्डन (एजेन्सी) – कोभिड-१९ संक्रमितया ल्या: शनिवा: तक दुने ४० लख थ्यंगु जोन्स हपकिन्स विश्वविद्यालयं धा:गु दु । थुपिं संक्रमितमध्ये सिपिनिगु ल्या: निगू लख ७७ द्व थ्यंगु दु । कोरोना भाइरस संक्रमणया महामारीं दकलय् अप्व: लिच्व: ला:गु दे अमेरिका जूगु दु । विशेषज्ञतय्सं संक्रमितया ल्या: अझ अप्व: दयेमा:गु नं अनुमान या:गु दु । अपेक्षासिबें कम हे जक परिक्षण जूगुलिं संक्रमितया ल्या: पुवकं मव:गु अनुमान ख: । अप्व: धयाथे देसय् संक्रमितमध्ये सिपिगु ल्या: धा:सा कम जुयाच्वगु दु ।
https://nepalbhasatimes.com/31131,अन्तर्राष्ट्रिय,११४० बछलागा पञ्चमी,ट्रम्पं पत्रकारयात जातिवादी टिप्पणी याःगु धासें विरोध,"येँ – कोरोना भाइरस (कोभिड-१९)या महामारी जुइधुंकाः अमेरिकाया राष्ट्रपति डोनाल्ड ट्रम्पं नियमित रुपं पत्रकार सम्मेलन यानाच्वंगु दु । तर अज्याःगु पत्रकार सम्मेलन न्ह्यावलें विवादय् वयाच्वंगु दु । गवलें पत्रकार सम्मेलनया इलय् मास्क मतःगु खँय् विवाद जूगु खःसा गवलें स्वास्थ्य अधिकारीत स्वयां ज्वः मलागु खँ पत्रकारतय्त धाःगुलिं विवाद वयेगु यानाच्वंगु दु । अथेहे गवलें मखुगु वासः नयाः कोरोनाया उपचार जुइफुगु धासें छगूं लिपा मेगू खँय् विवादित जुइगु यानाच्वंगु दु ।                                                         थुगुसी राष्ट्रपति ट्रम्पं छगू ‘जातिवादी’ टिप्पणी याःगु धासें विवाद सुरु जूगु दु । ह्वाइट हाउसय् जूगु नियमित पत्रकार सम्मेलनया झ्वलय् छम्ह एशियाली मूलया अमेरिकी पत्रकारं न्यंगु न्ह्यसलय् राष्ट्रपति ट्रम्पं धयादिल, ‘थ्व विषयलय् चीनयात न्यं हुं ।’ सिबिएस न्यूजया पत्रकार वेच्या च्याङं छाय् ट्रम्पं कोरोनाया टेस्ट यायेगु खँय् अमेरिकां मेगू देय् स्वयां तसकं बांलाक यानाच्वंगु खँ धायेगु यानाच्वंगु दु, छाय् थ्व छगू विश्व प्रतिस्प्रर्धाया खँ जुयाच्वंगु दु धकाः न्ह्यसः न्यंगु खः । एशियाली मूलया अमेरिकन पत्रकारं न्यंगु न्ह्यसलय् राष्ट्रपति ट्रम्पं थ्व विषयलय् छं चीनयात न्यं धकाः लिसः बियादीगु खः । राष्ट्रपति ट्रम्पया थ्व धापु जातिवादी टिप्पणी जूगु धासें विवादय् लाःगु दु । चीनय् बुम्ह अमेरिकी पत्रकारयात थज्याःगु टिप्पणी याःगुलिं धासें विरोध जूगु दु । वयां लिपा सिएनएनया पत्रकार क्याटलान कोलिन्सं थःगु न्ह्यसः इलय् मन्यंगु धासें राष्ट्रपति ट्रम्पं वय्कःयात नं न्ववाये मबिउसें पत्रकार सम्मेलन आकाझाकां क्वचायेकूगु खः । भिडियाे साभार ः सिबिएस न्यूज"
https://nepalbhasatimes.com/31113,अन्तर्राष्ट्रिय,११४० बछलागा चौथी,चीनय् हाकनं खनेदत संक्रमण,"बेइजिङ (बीसीसी) – चिनिया सहर सुलानय् कोरोना भाइरसपाखें संक्रमित जुपिनि ल्या: अप्वयेवं उकियात लकडाउन या:गु दु । आइतवा: बहनितक अन ११ म्हेसित संक्रमण जूगु पुष्टि जूगु दु । छम्ह लन्ड्रीइ ज्या याइम्ह मिसापाखें संक्रमण ब्वलंगु विश्वास याना त:गु दु । उम्ह ४५ दँया मिसां थ: भा:त, तथा व परिवारया मेपिं दुजतय्स भाइरस पुंकूगु अनुमान दु । पूरा सहर लकडाउन यायेगु झ्वलय् सकसितं छेँ पिहाँ मवयेत धा:गु दु । सुलान सहर जिलान प्रान्तय् ला: । थ्व सहर उत्तर कोरियाया सिमानानाप स्वना च्वंगु दु । उत्तर कोरियां थ:थाय् आ: तक छम्ह नं संक्रमित मलूगु धयाच्वंगु दु ।"
https://nepalbhasatimes.com/31194,अन्तर्राष्ट्रिय,११४० बछलागा षष्ठी,११३ दँया मिसां बुकल कोभिड-१९ यात,"म्याड्रिड (बीबीसी) – स्पेनया दकलय् ज्याथम्ह धका: विश्वास याना तम्ह मिसां कोभिड-१९ यात बुकूगु अनया सरकारी पदाधिकारीतय्सं धा:गु दु । ११३ दँया मारिया ब्रानयासयात मार्चय् भाइरसं पुंगु ख: । उब्लेनिसें आइलोसनय् च्वना च्वंम्ह ब्रानयासयाके भाइरसया सामान्य लक्ष्यण जक खनेदूगु ख: । थुकिया अर्थ व मिसां आ:या कोरोना भाइरस संक्रमणया महामारीनापं सन् १९१८–१९१९ या फ्लुया महामारी व सन् १९३६–१९३७ या स्पेनी गृहयुद्ध सकतां खन ।                                                         मिसाया म्हयाय् नं ट्विट यासें धा:गु दु, ‘मांया स्थिति सामान्य दु ।’ ब्रानयासया जन्म सन् १९०७ इ मेक्सिकोय् जूगु ख: । न्हापांगु विश्वयुद्धया इलय् व थ:गु अबुनाप स्पेन थ्यंगु व:गु ख: । अबुम्ह पत्रकार ख: । वया न्हापांम्ह मचा हे ८६ दँ क्यने धुंकूगु दु । अथेतुं वया न्हापाम्ह छय् नं ६० दँ क्यने थ्यने धुंकूगु दु ।"
https://nepalbhasatimes.com/31227,अन्तर्राष्ट्रिय,११४० बछलागा सप्तमी,कोरोना भाइरस गुब्लें तनावनी मखु : डब्लूएचओ,"जेनेभा (एएफपी) – विश्व स्वास्थ्य संगठनं (डब्लूएचओ) ख्याच्व: ब्यूगु दु, कोरोना भाइरस मानव समाजपाखें सम्भवत: गुब्ले नं तनावनी मखु, बरु मनूतय्सं थ्व नापं म्वायेत अभ्यस्त जुइमा: । कोरोना भाइरस संक्रमणया कारण सिपिनि ल्या: स्वंगू लख थ्यनेवं डब्लूएचओया थ्व दाबी न्ह्यने व:गु ख: ।                                                         बुधवा:या नियमित पत्रकार सम्मेलनया झ्वलय् संस्थाया निर्देशक डा. माइक रायनं कोराना भाइरस याकनं गुब्ले तना वनीगु सम्भावनाबारे छुं हे धायेग मफइ दाबी याना दिल । वयक:या कथं भाइरसविरुद्ध भ्याक्सिन तयार जुसां थुकिया नियन्त्रण यायेत अझं यक्व कुत:या आवश्यक जुइ । डा. रायनया धापू ख:, ‘कोरोना भाइरस मेगु महामारीया ल्याखं झीगु न्हयने व:गु दु । सम्भवत: थ्व गुब्ले नं तनावनी मखु ।’ वयक:या विचा: ख:, ‘एचआईभी अझं झीथाय् दनी, व तनावंगु मदु । तर मनूतय्सं व नापं म्वायेगु सयेका काल । सायद कोरोना भाइरसयात कया नं थथे हे जुइ ।’"
https://nepalbhasatimes.com/31258,अन्तर्राष्ट्रिय,११४० बछलागा अष्टमी,कोरोना भाइरस : विश्वन्यंक सीपिं ३ लखं अप्वल,येँ  – विश्वन्यंक महामारी जुयाच्वंगु कोरोना भाइरस (कोभिड-१९)या कारणं विश्वन्यंक सीपिनि ल्याः ३ लखं अप्वःगु दु ।                                                         शुक्रवाः सुथय् तकया तथ्यांक कथं कोरोनाया कारणं विश्वन्यंक ३ लख ३ हजार ४ सय १३म्ह सीधुंकूगु दु । सीपिं मध्ये दकलय् अप्व अमेरिकाय् खः । अन ८६ हजार ९ सय १२म्ह सीधुंकूगु दु । वधुंकाः बेलायतय् ३३ हजार ६ सय १४म्ह सीगु दुसा इटालीइ ३१ हजार ३ सय ६८म्ह सीधुंकूगु दु । अथेहे कोरोना भाइरसपाखें संक्रमिततय् ल्याः ४५ लख २७ हजार १ सय २७ थ्यंगु दु । संक्रमितत मध्ये नं दकलय् अप्व अमेरिकाय् खः । अमेरिकाय् १४ लख ५७ हजार ५ सय ९३म्ह मनूत संक्रमित जूगु दु । वधुंकाः स्पेन व रुसय् छसिकथं २ लख ७२ हजार ६ सय ४६म्ह व २ लख ५२ हजार २ सय ४५म्ह थ्यंगु दु । संक्रमितत मध्ये १७ लख मनूत पूर्ण स्वस्थ्य जुइधुंकूगु दु । विश्व स्वास्थ्य संगठनं विश्वन्यंक लकडाउनयात थीथी देसं याकनं चीकूगु धासें थुकीं संक्रमिततय् ल्याः झन् अप्व जुइफइगु ख्याच्वः बीधुंकूगु दु ।  
https://nepalbhasatimes.com/30720,अन्तर्राष्ट्रिय,११४० बछलाथ्व सप्तमी,बलिउड अभिनेता ऋषि कपुर मन्त,येँ – बलिउडया लाेकंह्वाःम्ह अभिनेता ऋषि कपुर थौं सुथय् मन्त । क्यान्सर ल्वचं कयाच्वम्ह कपुर ६७दँया वैशय् मदुगु खः । सासः ल्हाये थाकुया बुधवाः जक कपुरयात मुम्बईया सर एचएन रिलायन्स अस्पतालय् भर्ना याकूगु खः । वय्कः थौं सुथय् अस्पतालय् हे मदुगु खः । वय्कः दच्छि न्ह्यः अमेरिकाय् वनाः क्यान्सरया वासः याकाः सेप्टेम्बरय् जक भारत वःगु खः । भारत लिहांवयेधुंकाः नं हानं म्हःमफेवं वय्कःयात अस्पतालय् निक्वः तक भर्ना याकेमाःगु खः ।                                                         सन् १९७३य् ‘बबी’ फिल्मं करियर सुरु याःम्ह ऋषि कपुरं वस्वयां न्ह्यः बाल कलाकारया रुपय् ‘श्री ४२०’ व ‘मेरा नाम जोकर’य् नं अभिनय यायेधुंकूगु खः । ऋषि कपुरं दकलय् लिपा कलाकार इमरान हाशमी नाप ‘द बडी’ नांया संकिपाय् अभिनय यानादी खः । ऋषि कपुर बलिउडया नांजाःम्ह अभिनेता राज कपुरया काय खः । ऋषिया कला नितू कपूर नं बलिउडकया अभिनेत्री खःसा काय रणविर कपूर बलिउडया चर्चित अभिनेता खः ।  
https://nepalbhasatimes.com/30735,अन्तर्राष्ट्रिय,११४० बछलाथ्व सप्तमी,रुसी प्रधानमन्त्रीयात नं कोरोनाया संक्रमण,येँ – रुसी प्रधानमन्त्री मिखायल मिसुस्तिनयात नं कोरोना भाइरस (कोभिड-१९)या संक्रमण जूगु दु ।                                                         राष्ट्रपति भ्लादिमिर पुटिन नाप जूगु भिडिया मिटिङय् प्रधानमन्त्री मिखायलं थःत कोरोनाया संक्रमण जूगु जानकारी बियादीगु खः । वय्कलं संक्रमणया कारणं आइसोलेशनय् च्वनेमाःगुलिं थःम्हं नियमित ज्या यायेमफइगुलिं उप प्रधानमन्त्री एन्ड्रे बेलोसोभयात कार्यवहाक प्रधानमन्त्रीया जिम्मेवारी बीत इनाप यानादीगु खः । ५४दँया प्रधानमन्त्री मिखायलं रुसय् कोरोना भाइरस नियन्त्रण यायेगु निंतिं महत्वपूर्ण ज्या यानाच्वनादीगु खः । वय्कः प्यला न्ह्यः जनवरी महिनाय् जक प्रधानमन्त्री पदय् नियुक्त जुयादीगु खः । रुसय् आः तक छगू लख ६ हजार मनूतय्त कोरोनाया संक्रमण जुइधुंकूगु दुसा १ हजार ७३म्ह मनूत सीधुंकूगु दु ।
https://nepalbhasatimes.com/30713,अन्तर्राष्ट्रिय,११४० बछलाथ्व षष्ठी,न्हापांगु फिल्मय् मुक्कं झिंन्यागू शब्दया डाइलग न्ववायेखंम्ह इरफान," बीबीसी-   सन् १९८८ य् गुबलय् मीरा नायरया फिल्म सलाम बाम्बें संसारन्यंकं धूम मचे यानाच्वंबलय् शायद सुयां मिखां छम्ह गंसिम्ह झिंच्यादँ–नीदँ दुम्ह मिजंपाखे वंगु जुइ, गुम्ह मुक्कं छुं सेकेन्डया निंतिं पर्दाय् खनेदइ ।                                                         सतक सिथय् च्वनाः मेपिनिगु चिठ्ठी च्वया च्वनीम्ह ल्याय्म्हया चिकिचाधंगु भूमिका म्हितूम्ह अभिनेता इरफान खानं उबलय् मुक्कं झिंन्यागू ति शब्दया डाइलग न्ववाःगु खः– ‘बस–बस् १० लाइन हो गया, आगे लिखनेका ५० पैसा लगेगा, मांका नाम–पता बोल’ थ्व हे फिल्मय् दर्शकतसें न्हापांखुसी इरफानयात फिल्मया पर्दाय् खन, अले ल्वःमंका नं छ्वल । तर शायद हे जक सुनां नं सिउगु खइक थ्व अभिनेता लिपा वनाः भारतया जक मखु, संसारय् हे नां जाइ धकाः । सन् १९६६ य् जयपुरय् बूम्ह इरफान खानया मचा ई छगू चिकिचाधंगु त्वालय् जूगु खः । शहर चीधंसां, वया म्हगस धाःसा तःधं । थ्व स्वाभाविक हे खः कि मचाबलय् निसें बाखं, कहानीइ शौकिनम्ह इरफानया झुकावनं फिल्मपाखे हे जुल, विशेष यानाः नसिरुद्दिन शाहया फिल्म स्वयाः स्वयाः । छगू टेलिभिजन अन्तर्वार्ताय् थःगु मचाबलय्या खँ न्यंकेगु झ्वलय् इरफानं धाःगु खः, ‘मिथुन चक्रवर्तीया फिल्म मृगया वयाच्वंगु, उबलय् सुं छम्हेसिनं जिगु ख्वाः मिथुन लिसे मिले जू धाल, अबलय् जितः ताल कि जि नं फिल्मय् म्हिताच्वनागु दु । ग्वःन्हु ग्वःन्हु तक मिथुनया थें हेयरस्टाइल दयेकाः चाःहिला च्वना ।’ तर लिपा वनाः इरफान थः हे छम्ह ट्रेन्डसेटर याइम्ह जुल । छखे इरफान थःम्हं थःत हिन्दी सिनेमाया छम्ह प्रतिभावान अभिनेतातय् धलखय् थःत स्थापित यातसा हलिउडया फिल्म लाइफ अफ पाइ, द नेमसेक, द स्लमडग मिलिनियर, द माइटी हर्ट, द अमेििजंग स्पाइडरम्यान थेंज्याःगु फिल्म नं म्हितल । मतलब यंग ली, मीरा नायरया फिल्मं निसें अनीज बज्मी, सुजीत सरकार तकया फिल्म । इरफान थःथम्हं प्रतिभाया ‘खान’ दुम्ह खः, विशेषत शाहरुख, आमिर, सलमान थेंज्याःपिं खान हिरोतय् दथुइ बलिउडय् । चाहे मिखां अभिनय यायेगु वयागु ‘अदा’ जुइमा, संवाद न्ववायेगुली सहजता, रोमान्टिक रोल निसें दुर्गम गांया डाकु जुइगु वयागु क्षमता, थज्याःगु गज्जबया तालमेल म्हो हे जक स्वयेदइ । गथे कि ‘पान सिंह तोमेर’य् डाँकुया रोल व उकी वं गुकथं निर्दोषपन, भोलापनया दथुइ तिरस्कार व विद्रोहयात छथाय् ल्वाकछ्यानाः क्यन । सिस्टम पाखें निराश, हतास जुयाः बन्दूक ल्ह्वंम्ह पान सिंहं न्ववाइ ‘दूरदराज गामय् ला ‘विद्रोही’ जक दइ, डकैट ला पार्लियामेन्टय् दइ ।’ जब थ्व संवाद पर्दाय् वइ, दर्शकतय्सं थाइगु तालि संवादया निंतिं जक मखु, वयागु अभिनयया निंतिं नं खः । इरफानं थःगु अभिनयं झीत थ्व एकीन याके बी कि वं न्ववानाच्वंगु खँ धाथें सत्य हे खः, जब कि झीसं सिउ थ्व सही मखु । सन् २०१२ य् वःगु थ्व फिल्मया निंतिं इरफान खानयात राष्ट्रिय पुरस्कार बिउगु खः । या फिल्म हैदरय् याःगु अभिनय, गुकी वं न्ववाइ– झेलम नं जि हे, चिनार नं जि हे, शिया नं जि हे, सुन्नी नं जि हे, अले पंडित नं । खय्त ला थ्व छम्ह भूतया भूमिका खः, तर झीत एकीन याके बी, व धाथें हे दु, अले झीगु नुगःया सः तयाच्वंगु दु । या फिल्म मकबूलय् अब्बाजी (पंकज कपूर)या निंतिं बफादारी याइम्ह, अब्बाजी व निम्मी (तब्बु)या दथुइ फँसे जुयाच्वंम्ह मियाँ मकबूल (इरफान), गुम्हेसिनं अब्बाजीयात स्यानाः वयापाखें पिछा ला छुडे याइ, तर ग्लानीं वयात त्वपुया च्वनी । उगु दृश्य, गुकी इरफान व तब्बुयात थःगु सफागु ल्हातय् नं हिभ्याः खनाच्वनी, छुं हे न्वमवासे हे इरफानं आत्मग्लानिया भाव झीगु न्ह्यःने चुपचाप थ्यंकाबी । फिल्म जज्बाय् वं ऐश्वर्यायात धाइ, ‘मतिना दु, उकिं ला छ्वया च्वना, हठ खःसा ला जिगु बाहुपाशाय् दुगु खइ’ । थ्व संवाद न्यनेबलय् व थेंज्याःम्ह प्रेमी ला सुं हे मदु थें जुइ । धयागु अर्थ छु धाःसा इरफान खानयाके थज्याःगु विशेषता दु कि व न्ह्यागु हे भूमिकाय् पर्दाय् खनेदयेमाः, फिल्म स्वः वयाच्वंपिं दर्शकयात थ्वयां बांलाक सुनां नं थ्व भूमिका ला याये हे फइमखु धयाथें ताइ । बलिउडय् सु नं अभिनेता ‘टाइपकास्ट’ जुइगु वा यानाबीगु छगू नियम थें हे दु, तर इरफानं थज्याःगु सारा नियम त्वाःथलाबिउगु दु । फिल्म ‘हासिल’ लिपा वयात अप्वः थें सब–नेगेटिभ भूमिका वयाच्वंगु इलय् वं ‘हिन्दी मिडियम’ थेंज्याःगु फिल्मय् म्हिताःगु थःगु ‘कमिक टाइमिंग’ नं विशेष दु धकाः क्यनाबिल । ‘लञ्चबक्स’ फिल्मय् साजन फर्नान्डिजया भूमिका शायद वं म्हितूगु दकलय् यइपुगु भूमिका जुइमा । छगः लञ्च बक्स व उगु बक्सय् तयाहःगु चिठ्ठी, गुकी निम्हेसिया प्रेमकहानी दइ, गुपिं कि गुबलें हे नापमलाःनिपिं खः । इरफानं साजन फर्नान्डिजया भूमिका गुकथं म्हितल, थ्व ला अभिनयया ‘मास्टर क्लास’ हे धायेमाः । थ्व फिल्म कान्स फिल्म महोत्सवय् तक थ्यन । यदि ‘करिब करिब सिंगल’ वा ‘पिकू’ फिल्म स्वःगु खःसा पक्का नं ध्यान वनी, थ्व मनू पर्दाय् जक मखु धाथें नं गुलि रोमान्टिक धयागु खँ । छु खः व खुलेआम धयाजुइ । तर सफलताया थ्व चमक धमकया लिउने दँ दँ तक गुमनामी, संघर्ष व टेलिभिजनय् चिचिधंगु रोल याना वःगु संघर्षया बाखं नं दु । मेमेपिं थें नेशनल स्कुल अफ ड्रामा (एनएसडी)इ ब्वना वयेधुंकाः व मुम्बइ वल, तर थन चिचिधंगु रोलबाहेक वयात छुं मवल । ‘एक डाक्टर कि मौत’ व ‘कमला के मौत’ फिल्मय् व पंकज कपूर लिसे चिकिचाधंगु रोलय् खनेदुगु खः । थ्वया लिसेलिसें टिभीइ नं खनेदयेकः वल । वं टेलिभिजनय् ‘कहकशां’, ‘लाल घास पे नीले घोड’, ‘भारत एक खोज’, ‘बनेगी अपनी बात’य् खनेदत । तर वयात यक्वसिनं टेलिभिजनय् ‘चन्द्राकान्ता’ श्रृंखलाय् म्हितूगु बद्रीनाथया भूमिकाय् लुमंकातल । धाथें ला थ्व धायेगु गलत जुइ मखु कि वयागु क्षमता म्हसिकेगु ज्या अंग्रेजी फिल्मकार आसिफ कपाडियां यात, गुम्हेसिनं वयात सन् २००१ य् ‘वारियर’य् म्हितकल । थ्व फिल्म बाफ्टाय् तक थ्यन । लन्दनय् छगू अन्तर्वार्ताया झ्वलय् इरफानं धाःगु खः, ‘गुबलय् तक मनुखं सही–गलतया प्रयोग यानास्वइमखु, वं थुइकी गथे याना ?’ स्लमडग मिलिनियरय् वयागु भूमिका तःधं मजू । थ्व भूमिकायात कयाः वं धाःगु खः, ‘छुं नं भूमिकां छितः यक्व खँ स्यनाबी, उकिं अज्याःगु भूमिका याइ ।’ अन्तर्राष्ट्रियस्तरय् नं वया नां तःधं, थुकिया बारे असीम छोबडां च्वःगु सफू ‘इरफान खान ः द म्यान, द ड्रिमर, द स्टार’य् खनेदइ । जुल छु धाःसा सन् २०१० य् इरफान न्यूयोर्कया छगू रेष्टुराँय् च्वनाच्वंगु जुयाच्वन । न्ह्यःनेया टेबलय् हलिउड अभिनेता मार्क रफलो च्वनाच्वन । इरफानयात मार्कयात फ्यान कथं नापलायेगु इच्छा जुयाच्वन, तर वनेत ग्यानाच्वन, छाय्धाःसा मार्क अन्तर्राष्ट्रिय फिल्मय् तःधंगु नां खः । थ्व हे इलय् मार्क थः हे सिटं दनावल, अले इरफानयान धाल, ‘जिं स्लमडगय् छिगु ज्या स्वया, तसकं बांलाःगु ज्या याःगु दु ।’ अजूचायापुगु संजोग छु धाःसा गुबलय् व नेशनल स्कूल अफ ड्रामय् ब्वनाच्वंगु खः, उबलय् हे वयात छगू अन्तर्राष्ट्रिय फिल्म चूलात । मिरा नायरं वयात ‘सलाम बाम्बे’ फिल्मय् छगू तःधंगु भूमिकाया निंतिं ल्यःगु खः । व बम्बे वयाः वर्कशपय् नं च्वन, तर निन्हु लिपा हे वयात उगु फिल्मय् दुथ्याके मफुगु खबर बिल । बिबिसीयात बिउगु छगू अन्तर्वार्ताय् वं धाःगु खः, ‘उबलय् जि चछि ख्वया, थुकिया पलेसा जितः छगू चिकिचाधंगु रोल बिल ।’ उबलय्या ऋण मिरा नायरं १८ दँ लिपा इरफान खानयात ‘द नेमसेक’य् अशोक गांगुलीया भूमिका बियाः पुल । थ्व भूमिका स्वयेधुंकाः शर्मिला टेगोरं इरफानयात म्यासेज याःगु खः, ‘छ थेंज्याःम्हेसित जन्म बिउगुलिं थः मांअबुयात सुभाय् बिउ ।’ संजोग हे धायेमाः स्वन्हु न्ह्यः इरफानयात जन्म बिउम्ह वया मां सईदा बेगम मंत, आः इरफानं अलबिदा धया वन ।"
https://nepalbhasatimes.com/30479,अन्तर्राष्ट्रिय,११४० चौलागा द्वादशी ,दक्षिण कोरियाय् न्हूपिं संक्रमितत म्हो जुल,येँ – दक्षिण कोरियाय् कोरोना भाइरस (कोभिड-१९)या न्हूपिं संक्रमिततय् ल्याः म्हो जूगु दु । आइतवाः अन मुक्कं च्यागू जक न्हूगु केस वःगु खः । उकी मध्ये नं न्याम्ह संक्रमित विदेशं वःपिं खः । फेब्रुअरी महिनाय् तसकं प्रभावित जुइधुंकाः छगु जक अंकय् न्हूम्ह संक्रिमत खनेदुगु थ्वहे न्हापांगु खुसी खः ।                                                         दक्षिण कोरियाया राष्ट्रपति मून जेइनं थःगु देय्या प्रगतिं मेमेगू देशय् नं कोरोना भाइरस रोकथाम यायेगु निंतिं आशा क्यनाब्यूगु प्रतिक्रिया बियादीगु दु । वय्कलं आः फुक्कं नागरिकतय् शक्तिया लिधंसाय् कोरोना लिपाया न्हिया निंतिं तयारी यायेगु धयादिल । एशियाली देय्त मध्ये कोरोना भाइरसया कारणं तसकं प्रभावित देय् मध्ये छगू दक्षिण कोरिया खः । थन १० हजार ६ सया ६१म्ह मनू संक्रमित जुइधुंकूगु दुसा २ सय ३४म्ह मनूत सीधुंकूगु दु ।
https://nepalbhasatimes.com/30738,अन्तर्राष्ट्रिय,११४० बछलाथ्व अष्टमी,‘चीनया ल्याबं हे कोरोनाया उत्पत्ति जूगु खः’,"येँ – अमेरिकी राष्ट्रपति डोनाल्ड ट्रम्पं चीनया ल्याबं हे कोरोना भाइरस (कोभिड-१९)या उत्पत्ति जूगु दावी यानादीगु दु ।                                                         बिहीवाः ह्वाइट हाउसय् पत्रकारत नाप खँल्हाबंला यानादिसें राष्ट्रपति ट्रम्पं थःम्ह खनागु प्रमाणया आधारय् भाइरस वुहान इन्सटिच्युट अफ भायरोलोजीं शुरु जूगु धकाः थः विश्वस्त जूगु धयादिल । तर वय्कलं अज्याःगु प्रमाण छु खः धइगु बारे धाःसा धयामदी । वय्कलं धयादी, ‘जिं प्रमाण स्वयेधुन तर प्रमाण छु खः धकाः जिं धायेफइमखु, जितः उकीया बारे न्ववायेगु अनुमति मदु ।’ चीनया वुहान शहरय् दुगु उगु इन्सटिच्युटं धाःसा अमेरिकी अधिकारीतय्सं यानाच्वंगु दाबीयात पूर्ण रुपं अस्वीकार यानाच्वंगु दु । कोरोना भाइरसया कारणं चीन व अमेरिका दथुइ अप्वयाच्वंगु तनावया दथुइ ट्रम्पया थ्व धापु सार्वजनिक जूगु खः । अमेरिकी राष्ट्रपति ट्रम्पं छुं ई न्ह्यःनिसें कोरोना भाइरसया निराशा चीनयात प्वंकेगु यानाच्वंगु दु । भाइरसया कारणं विश्वय् दकलय् अप्व मनूत अमेरिकाय् सीगु दु ।"
https://nepalbhasatimes.com/30514,अन्तर्राष्ट्रिय,११४० चौलागा चर्हे,आप्रवासीतय्त अमेरिकाय् वयेमबीगु ट्रम्पया घोषणा,"येँ – अमेरिकी राष्ट्रपति डोनाल्ड ट्रम्पं अस्थायी रुपं अमेरिकाय् आप्रवासीतय्त वयेमबीगु घोषणा यानादीगु दु ।                                                         राष्ट्रपति ट्रम्पं अमेरिकी नागरिकतय् रोजगारीया सुनिश्चितता यायेगु निंतिं आप्रवासीतय्त वयेमबीगु कार्यकारी निर्देशनय् हस्ताक्षर यायेगु घोषणा यानादीगु खः । कोरोना भाइरसया कारणं अमेरिकाय् आर्थिक समस्या वयाच्वंगु इलय् ट्रम्पया थज्याःगु घोषणा सार्वजनिक जूगु खः । ट्रम्पं थःगु ट्वीट मार्फत धयादीगु दु, ‘महान अ‍ेमेरिकी नागरिकया रोजगारीया सुनिश्चतता यायेगु निंतिं अस्थायी रुपं आप्रवासीतय्त अमेरिकाय् वयेमबीगु कार्यकारी निर्देशनय् हस्ताक्षर यायेगु जुइ ।’ थज्याःगु घोषणां गज्याःगु आप्रावासी ज्याझ्वलय् लिच्वः लाकीगु खः धकाः प्रष्ट याःगु मदुनी । ह्वाइट हाउसं नं राष्ट्रपति ट्रम्पया घोषणाया बारे थप जानकारी बिउगु मदुनी ।"
https://nepalbhasatimes.com/30544,अन्तर्राष्ट्रिय,११४० चौलागा आमै,‘कोरोना भाइरसया कारणं न्ये मखना भयावह अवस्थाय् वयेफुगु’,"येँ – संयुक्त राष्ट्र संघया विश्व खाद्य कार्यक्रमं (डब्ल्यूएफपी) कोरोना भाइरसया कारणं विश्वन्यंक नये मखना भयावह अवस्था वयेफुगु खँ धाःगु दु ।                                                         खाद्य कार्यक्रमया प्रमुख डेभिड ब्यासलें कोरोनाया महामारीं नये मखंपिं अप्वया आःया स्वयां निदुगं थ्यनेफुगु खँ धयादीगु दु । राष्ट्र संघया सुरक्षा परिषद्या मुँज्याय् वय्कलं विश्वन्यंक न्ये मखना महामारी जुइगु अवस्था वयेत्यंगुलिं सचेत जुइमाःगु धयादिल । ‘कोरोना भाइरसया कारणं झी स्वास्थ्य क्षेत्रय् जक महामारीया सामना यानाच्वंगु मखु, थुकीं विश्वव्यापी मानवीय प्रकोप नं हयाच्वंगु दु ।’, ब्यासलें धयादिल । खाद्य कार्यक्रम लगायत मेमेगू संस्थां याःगु छगू अध्ययनया प्रतिवेदनय् नये मखनिपिनि ल्याः आः स्वयां निदुगं अप्वइगु खँ न्ह्यथनेवं थज्याःगु खँ पिहांवःगु खः । कोरोनाया कारणं थुगु दँय् २६ करोड मनूत अज्याःगु महामारीया शिकार जुइफइगु अनुमान खाद्य कार्यक्रमं याःगु खः । थ्वस्वयां न्ह्यः सन् २०१९य् थुकीया ल्याः १३ करोड दुगु खः ।"
https://nepalbhasatimes.com/30585,अन्तर्राष्ट्रिय,११४० बछलाथ्व पारू ,कोरोना भाइरस : अमेरिकाय् सीपिनि ल्याः ५० हजारं अप्वल,"येँ – कोरोना भाइरस (कोभिड-१९)या कारणं अमेरिकाय् सीपिनि ल्याः ५० हजार २ सय ४३म्ह थ्यंगु दु ।                                                         विश्वन्यकं महामारी जुयाच्वंगु कोरोनाया कारणं अमेरिकाय् आः तक ८ लख ८६ हजार ७ सय ९म्ह मनूत संक्रमित जूगु दु । वंगु छवाःया दुने जक थन २ लख अप्व मनूत संक्रमित जूगु खः । कोरोनाया संक्रमण लानाः अस्पतालं छेँ लिहांवंपिं धाःसा ८५ हजार ९ सय २२म्ह थ्यंगु दु । अमेरिकाय् दकलय् अप्व न्यूयोर्कय् २ लख ६८ हजार मनूत संक्रमित जूगु दुसा २० हजार ८ सय मनूत सीधुंकूगु दु । अमेरिकाय् कोरोना भाइरसया संक्रमण तच्वया वनेवं अन सरकारं ४ खर्ब अमेरिकी डलर बारबरया राहत प्याकेज हयेत्यंगु दु । अमेरिकी सिनेटं बिहीवाः पारित याःगु राहत प्याकेज विशेष यानाः चिधंगु व्यवसाय, अस्पताल व कोभिड-१९ नाप ल्वायेगु निंतिं माःगु सामानया निंतिं छ्यलीगु जूगु दु । अथेहे अमेरिकां बेरोजगारतय्त नं राहत बीगु धकाः थ्वस्वयां न्ह्यः हे घोषणा याःगु खः । अज्याःगु राहत कायेगु निंतिं २ करोड ६० लख मनूतय्सं आवेदन बीधुंकूगु दु ।"
https://nepalbhasatimes.com/30611,अन्तर्राष्ट्रिय,११४० बछलाथ्व दुतिया,पाकिस्तानय् मे ९ तक लकडाउन,येँ – पाकिस्तानं देय्न्यंक यानाच्वंगु लकडाउनयात थप याःगु दु । कोरोना भाइरसया महामारी अप्वयाच्वंगुलिं पाकिस्तानं मे ९ तारिक तकया निंतिं लकडान अप्वयेकूगु खः । राष्ट्रिय समन्वय समितिया मुँज्यां लकडाउनया ई थप यायेगु निर्णय याःगु जानकारी पाकिस्तानी योजना व विकास मन्त्रीं असद उमारं बियादिल ।                                                         दकलय् न्हापां वंगु महिनाय् लकडायन याःगु पाकिस्तानं छु ई थुके लकडाउनयात छुंछुं थासय् फुकुवायाःगु खः । तर पाकिस्तानया स्वास्थ्य अधिकारीतय्सं पूर्णरुपंलकडाउन मयाःसा कोरोनाया अवस्था भायवह जुइफुगु ख्याच्वः बिउगु खः ।
https://nepalbhasatimes.com/30564,अन्तर्राष्ट्रिय,११४० चौलागा आमै,ग्रीनकार्डय् अस्थायी प्रतिबन्धतय्गु आदेश जारी,येँ – अमेरिकाया राष्ट्रपति डोनाल्ड ट्रम्पं ग्रीनकार्डय् अस्थायी प्रतिबन्धतय्गु कार्यकारी आदेशय् ल्हाःचिं तयादीगु दु ।                                                         कोरोना भाइरसया इलय् अमेरिकी नागरिकतय् राजेगारी सुरक्षित यायेगु धासें लागू जूगु न्हूगु आदेश खुइन्हु तक लागू जुइ । तर आवश्यकता कथं लिपा हानं थुकीयात थप यायेफुगु खँ राष्ट्रपति ट्रम्पं धयादीगु दु । न्हूगु निर्णय कथं आः डाइभर्सिटि भिसा (डिभी) नं बन्द जूगु दु । सरकारया थुगु निर्णययात छुं विश्लेषकतय्सं कोरोना भाइरसया इलय् थ्व लागु याःसां आप्रवासीतय्त पनेगु योजना राष्ट्रपति ट्रम्पया पुलांगु हे जूगु दावी याःगु दु ।
https://nepalbhasatimes.com/34094,अन्तर्राष्ट्रिय,११४० यँलाथ्व एकादशी,कोरोनाया कारणं भुटानय् सुर्तीजन्य पदार्थया प्रतिबन्ध चीकल,"एजेन्सी- भुटानं सुर्तीजन्य पदार्थय् तयातःगु प्रतिबन्धयात फुकुवा याःगु दु । भुटानी सरकारं कोरोना महामारीया हुनिं थज्याःगु असमान्य निर्णय यायेमाःगु खँ धाःगु दु । प्रतिबन्ध फुकुवा लिपा सरकारी ड्युटी-फी पसलय् सुर्तीजन्य पदार्थ न्यायेदइगु जूगु दु ।                                                         भुटानय् सुर्तीजन्य पदार्थ छ्यलेगुयात पाप यायेगु कथं कायेगु यानातःगु दु । सन् २०१०स सुर्तीजन्य पदार्थ उत्पादन यायेगु, मीगु व वितरण यायेत प्रतिबन्ध तःगु खः । तर विदेशं अप्व कर पुलाः छुं मात्राय् निर्यात यायेत सरकारं छुट बियातःगु खः । तर कोरोना भाइरसया महामारी लिपा भारत व भुटान दथुइ सीमा बन्द जुइवं अन सुलासुला सुर्तीजन्य पदार्थ हयेगु ज्या जुयाच्वंगु खः । थ्वहे कथं अगस्त १२य् भारतं सुर्तीजन्य पदार्थ ज्वना भुटानय् वःम्ह मनूयात कोरोना भाइरस संक्रमण खनेदयेवं सरकारं प्रतिबन्ध चीकेगु निर्णय याःगु खः । सरकारं अवैधरुपं जुयाच्वंगु व्यापार व सीमा वारपार जुया अप्वयेफुगु संक्रमण नियन्त्रण यायेगु निंतिं थज्याःगु पलाः ल्ह्वनेमाःगु खँ धाःगु दु । सरकारं प्रतिबन्धया फुकुव छुं ईया निंतिं जक जूगु खँ धाःगु दु । ७ लख ५० हजार जनसंख्या दुगु भुटानय् आः तक १ सय ९५ म्हेसित कोरोना संक्रमित जुइधुंकूगु दु ।"
https://nepalbhasatimes.com/36124,अन्तर्राष्ट्रिय,???? ???????  अष्टमी,भारती सिंह व वया भाःत हिरासतय्,"एजेन्सी – भारतीय टेलिभिजनया हास्य कलाकार भारती सिंह व वयाः भाःतयात वइगु डिसेम्बर ४ तक हिरासतय् तयेत अदालतं स्वीकृति बिउगु दु । भारती व वया भाःत हषृ लिम्बाचियायात लागू वासः छ्यःगु द्वपनय् ज्वंगु खः । भारतया नार्कोटिक्स कन्ट्रोल ब्यूरो (एनसीबी) उमित गाँजा त्वंगु व छेँय् लागू वासः तयातःगु द्वपनय् ज्वंगु खः । भारतीयात शनिवाः हे ज्वंगु खःसा वया भाःत लिम्बाचियायात आइतवाः ज्वंगु खः । एनसीबीं भारतीया छेँय् ८६.५ ग्राम लागू वासः ज्वनागु खँ धाःगु दु। भारतीया भाःत लिम्बाचिया धकिंबाखं च्वमि खः ।                                                         नांजाःम्ह अभिनेता सुशान्त सिंह राजपुतया मृत्यु लिपा भारतीय फिल्म उद्योगय् लागू वासःयात कयाः अनुसन्धान न्ह्यानाच्वंगु दु । भारती व वया भाःतयात नं थ्व हे अनुसन्धानया झ्वलय् ज्वंगु खँ धाःगु दु । लागू वासः छ्यलाबुलाया मामिलाय् भारतया नांजाःपिं कलाकारपिं दीपिका पादुकोण, सारा अली खान थेंज्याःपिंत नं एनसिबी ज्वनाः न्यनेकने यायेधुंकूगु दु ।"
https://nepalbhasatimes.com/35982,अन्तर्राष्ट्रिय,११४२ कछलाथ्व एकादशी,म्यानमारय् सु-कीया पार्टीयात बहुमत,"एजेन्सी – म्यानमारय् हाकनं छक्वः नेतृ आङ साङ सुचीया हे पार्टी नेशनल लीग फर डेमोक्रेसीं सरकार दयेकीगु जूगु दु । म्यानमारय् सरकार दये केगु निंतिं ३२२ सिट आवश्यक जुइसा आः जूगु चुनावय् सुकीया पार्टीं म्हिगः तक ३४६ सिट त्याकेधुंकूगु दु ।                                                         मतगणनाया सुरुइ हे वःगु लिच्वःयात स्वयाः पार्टीया सर्वोच्च नेता सुकिं छन्हु न्ह्यव हे पार्टीं बहुमत हइगु घोषणा यानादीगु खः । म्यानमारय् वंगु आइतवाः मतदान जूगु खःसा थुकिया आधिकारिक अन्तिम लिच्वः धाःसा आःतक बिउगु मदुनि । थन ५० गुलिं मल्याक थाय्या मतगणना अझं जुयाच्वंगु खँ धाःगु दु । मेखे सेना समर्थित विपक्षी पार्टीं चुनावय् सरकारं व्यापक धाँधली याःगु द्वपं बियाच्वंगु दु, तर उकियात प्रमाणित याइगु छुं प्रमाण धाःसा बिइ फयाच्वंगु मदु । विपक्षी पार्टी एनएलडीं थ्व लिच्वःयात स्वीकार यायेफइमखु धासें हाकनं चुनावया माग यानाच्वंगु दु । थुगुसी म्यानमारया चुनाव रोहिंग्या मुस्मांतय् संकटयात कयाः नं चर्चाय् वःगु खः । थ्व मुद्दायात कयाः विश्वन्यंकं हे म्यानमार सरकारया आलो चना जूगु खःसां आःया चुनावया लिच्वः कथं धाःसा म्यानमारया जनतां सरकारया समर्थन हे याःगु खनेदुगु दु ।"
https://nepalbhasatimes.com/35979,अन्तर्राष्ट्रिय,११४२ कछलाथ्व एकादशी,जर्जियाय् बाइडेन हे त्यात,"एजेन्सी – अमेरिकाया जर्जियाय् राष्ट्रपति चुनावया पुनः मतगणनाय् नं डेमोक्र्याटिक उम्मेदवार जो बाइडन हे त्याःगु दु । बाइडेन सन् १९९२ लिपा जर्जिया त्याकूम्ह न्हापांम्ह डेमोक्र् याटिक उम्मेदवार जूगु दु । अथेहे थ्व विजय लिपा बाइडेन रिपब्लिक उम्मेदवार डोनाल्ड ट्रम्पलिसे तःधंगु मतान्तरं राष्ट्रपतिइ त्याकूगु दु। जर्जियाय् त्यायेवं बाइडेनया ल्हातय् ३०६ इलेक्ट्रोल मत थ्यंगु दु । अमेरिकाय् राष्ट्रपति जुइगु निंतिं २७० इलेक्ट्रोल मत दःसा गाः ।                                                         मेखे पुनः मतगणनाय् नं जर्जियाय् बाइडेन हे त्यायेवं राष्ट्रपति डोनाल्ड ट्रम्पं सत्ता त्वःतेगु संकेत बियादीगु दु। तर वय्कलं अझ नं पराजय धाःसा स्वीकार यानादीगु मदुनि । नर्थ क्यारलोनाय् त्याकेवं मुक्कं २३२ जक इलेक्ट्रोल मत थ्यंम्ह ट्रम्पं बाइडेन त्याइगु संकेत वसां निसें हे मतगणनाय्धाँ धली जूगु धासें थःम्हं पराजय स्वीकार मयायेगु धया वयाच्वंगु खः । वय्कःया चुनावी अभियान थीथी राज्यय् पुनःमतगणनाया निंतिं अदालत नं वनेधुंकूगु खः । तर जर्जियाया पुनःमतगणनाया लिच्वः वयेवं वय्कलं ह्वाइट हाउस परिसरय् यानादीगु प्रेस ब्रिफिङ्गय् धयादीगु दु, ‘थ्व प्रशासनं लकडाउन याइमखु , आशा याये…. भविष्यय् छु जुइ । सुनां छु स्यू छु सरकार वइ । इलं हे धाइगु जुइ’ वय्कलं धयादीगु दु । तर वय्कलं बाइडनया नां नं कयादीगु मदुसा संवाददातातय् न्ह्यसः नं कयादीगु मदु । ट्रम्पयात आः पराजय स्वीकार यानाः सत्ता हस्तान्तरण यायेत तयार जुइत दबाब लानाच्वंगु दु । जो बाइडेनया विजय आधिकारिक रुपं घोषणा याये ल्यं दनि। तर सत्ता हस्तान्तरणया संक्रमणकालया निंतिं गठन याःगु वय्कःया पुचःयात ट्रम्प प्रशासनं छुं नं आर्थिक ग्वाहालि व सरकारी निकायय् पहुँच बिउगु मदुनि । ट्रम्प प्रशासनं सुरक्षा निकायया बर्गिकृत ब्रिफिङय् दुमथ्याकूगुलिं न्हू वइगु प्रशासनयात राजकाजया ज्याय् समस्या जुइफुगु बाइडनया प्रवक्ता जे पास्कीं धयादीगु दु। कोरोना महामारीया अवस्थायात न्ह्यथँसें वय्कलं धयादीगु दु, ‘वर्तमान संकटया सामना यायेत न्हूगु ताजा सुचंया आवश्यक जुइ । जिमिगु पुचः व जिमि विज्ञतय् पहुँच थन तक थ्यने आवश्यक दु ।’ सत्ता हस्तान्तरण प्रक्रियाय् मू भूमिका म्हितीगु निकाययात छगू पौ छ्वसें थ्व पुचलं जो बाइडन व कमला ह्यारिसयात आधिकारिक रुपं स्वीकार यायेत व उमित राष्ट्रिय सुरक्षाया गम्भीर विषयय् जानकारी बिइगु अवस्था दयेकेत इनाप याःगु दु। रिपब्लिकन पार्टीया छुं नेतातय्सं नं राष्ट्रपतिइ निर्वाचित बाइडनयात दैनिक रुपं गुप्तचरी सुचं बीमाःगु मागया समर्थन याःगु दु ।"
https://nepalbhasatimes.com/36203,अन्तर्राष्ट्रिय,???? ???????  एकादशी,चीनं चन्द्रमां ल्वहं हयेत कुतः याइगु,"एजेन्सी – चीनं चन्द्रपाखें ल्वहंया नमूना हयेगु कुतः याइगु जूगु दु । सन् १९७०या दशक लिपा चन्द्रमां थुकथं नमूना हयेगु कुतः जुइत्यंगु खः । थ्वयां न्ह्यः सन् १९७६ य् सोभियत संघं छ्वःगु लुना २४ यानं दकलय् लिपांगुखुसी चन्द्रमाया नमूना पृथ्वीइ हःगु खः ।                                                         चीनं थौं प्रक्षेपण यायेत्यगु मानवरहित चाङ ए-७ यानया ग्वाहालिं चन्द्रमाया ल्वहंया नमूना हयेगु कुतः यायेत्यंगु खः । चन्द्रमां ल्वहं हयेफत धाःसा चन्द्रमाया उत्पत्ति व निर्माण सम्बन्धी अध्ययन यायेत यक्व ग्वाहालि जुइगु विश्वास यानातःगु दु। चीनया थ्व योजना सफल जुल धाःसा पृथ्वीइ चन्द्रमाया ल्वहं हःगु देशय् अमेरिका व तत्कालिन सोभियत संघ धुंकाः चीन स्वंगूगु देय् जुइ । चाङए यानया नां प्राचीन चिनियाँ चन्द्रदेवीया सम्मानय् तयातःगु खः । थ्व यानयात लब मार्च ५ नांया रकेटय् तयाः प्रक्षेपण याइ । थ्व यानं चन्द्रमाया ओशन अफ स्टोर्म्स धाइगु थाय्, गन आःतक सुं नं मथ्यंनिगु थासं निगू किलो नमूना संकलन यानाहयेगु कुतः याइ ।"
https://nepalbhasatimes.com/36199,अन्तर्राष्ट्रिय,???? ???????  एकादशी,ट्रम्प वाइडेनयात सत्ता हस्तान्तरण यायेत तयार जुल,एजेन्सी – अमेरिकी राष्ट्रपति डोनाल्ड ट्रम्पं राष्ट्रपतिइ निर्वाचित जो बाइडनयात सत्ता हस्तान्तरण यायेत स्वीकार यानादीगु दु । वय्कलं थुकिया निंतिं ज्या याइगु संघीय निकाय जनरल सर्भिसेस एड्मिनिस्ट्रेसन (जिएसए)यात यायेमाःगु ज्या यायेत सिफारिस यानागु खँ धयादीगु दु । तर वय् कलं निर्वाचनया लिच्वःविरुद्ध थःगु कानुनी लडाइँ धाःसा न्ह्यानाच्वनीगु खँ धयादीगु दु ।                                                         अमेरिकी राज्य मिशिगनय् जो बाइडन त्याःगु औपचारिक रुपं प्रमाणित यायेवं राष्ट्रपति निर्वाचनया मतगणनायात हाथ्या बीगु डोनाल्ड ट्रम्मया कुतलय् बांमलाक धक्का लाःगु खः । जिएसएं बाइडनया टिमयात शपथ ग्रहणया प्रक्रिया सुरु यायेगु धकाः जानकारी बिइवं ट्रम्पं नं ट्वीट यानाः थुकिया जानकारी बिउगु खः । ट्रम्पं नियुक्त यानातःम्ह प्रशासक इमिली मर्फीं राष्ट्रपति निर्वाचिन बाइडनया निंतिं ६३ लाख डलरया कोष उपलब्ध याकेगु खँ धयादीगु खः । वय्कलं सत्ता हस्तान्तरण प्रक्रिया लिबाकेगु निंतिं ह्वाइट हाउसपाखें छुं दबाब मवःगु खँ नं धयादीगु दु । ट्रम्पयात मछिंका बिउगु मिशिगन राज्यय् मत परिणाम घोषणायात अन्तिम रुप बीगु निंतिं सही यायेमाःपिं निम्ह रिपब्लिकन मध्ये छम्हेसिनं थनया परिणाम स्वीकार यायेवं औपचारिक रुपं थनया मतपरिणाम वःगु खः । रिपब्लिकनया मेम्ह छम्हेसिनं धाःसा थ्व प्रक्रियां पिहां वःगु खः । ट्रम्पया कानुनी पुचलं धाःसा अझं नं मिशिगनया लिच्वःयात कयाः चुनौती बीगु खँ धयाच्वंगु दु । थ्वहे दथुइ जनवरी २० तारिखय् शपथ ग्रहण यानादीत्यंम्ह बाइडेनं थःगु सरकारय् प्रमुख कार्यभार काइपिं मनूतय्त ल्ययेगु सुरु यानादीगु दु । वय्कलं पुलांम्ह विदेशमन्त्री जोन केरीयात जलवायुसम्बन्धी विशेष दूत दयेकीगु जूगु दु । प्यदँ न्ह्यव अमेरिकाया पाखें केरीं हे पेरिस सम्झौताय्ह स्ताक्षर यानादीगु खः । तर लिपा ट्रम्पं अमेरिकायात थ्व सम्झौता पाखें पिहां अलग यानागु घोषणा यानाबिउगु खः । बाइडेनं थ्वयां न्ह्यव हे विदेशमन्त्रीइ एन्टोनी ब्लिबकेनयात नियुक्त यायेगु खँ धायेधुंकूगु दु। वय्कः अन्तर्राष्ट्रियरुपं बांलाःगु छवि दुम्ह खः ।
https://nepalbhasatimes.com/36269,अन्तर्राष्ट्रिय,???? ???????  द्वादशी ,यौन शोषण याःम्हेसित ४० दँया जेल सजाय,"एजेन्सी – दक्षिण कोरियाया मस्त व मिस्तय्त यौन गतिविधिया भिडियो कयाः अनलाइन च्याटरुम तःगू छगू पुचःया नाइके ठहर यानातःम्हेसित ४० दँया जेल सजाय न्यंकूगु दु ।                                                         जो जू बिन नांया उम्ह मनूयात मिस्त व मस्तय्त ख्यानाः हे यौन भिडियो छ्वयेत बाध्य यानाः अज्याःगु भिडियो प्राइभेट च्याटरुमय् तयाबिइगु द्वपनय् दोषी ठहर याःगु खः । थ्व च्याटरुमय् झिद्वःम्ह तक ग्राहक दुगु व थज्याःगु भिडियो स्वयेत छम्हेसिनं हे १२ सय अमेरिकी डलर तक खर्च याःगु खँ सीदुगु खः । जो जू बिनया पुचलं झिंखुम्ह मिसामस्त लिसें ७४ म्ह मिस्तयेत यौन शोषण याःगु खँ धाःगु दु । थ्व मुद्दाय् मेपिं न्याम्हेसित नं न्हय्दा लिसें झिंन्यादँ तकया सजाय न्यंकूगु दु । थ्व घटना सार्वजनिक जुइवं दक्षिण कोरियाय् थ्व गिरोह विरुद्ध तःधंगु आक्रोस ब्वलंगु खः । ५० लाखं मल्याक मनूतय्सं आरोपिततय् नां गोप्य मतयेत इनाप यासें हस्ताक्षर यायेवं वंगु मार्च महिनाय् २५ दँया जो या नां सार्वजनिक याःगु खः । उबलय् जों सोलय् च्वंगु प्रहरी कार्यालयं मेथाय् सरे याःबलय् थःम्हं दुःख बियापिं सकसिकें माफी फ्वना धासें धाःगु दु, ‘जि धाथें दुष्ट खः, जिगु थ्व दुष्कर्म पनाबिउगुलिं सकसितं सुभाय् ।’ प्रहरीं थ्व घटनाय् १२४ म्ह शंकास्पदतय्त ज्वंगु खः ।"
https://nepalbhasatimes.com/36330,अन्तर्राष्ट्रिय,???? ???????  चतुर्दशी,इजरायलं परमाणु वैज्ञानिकया हत्या याःगु द्वपं,येँ (बीबीसी)- इरानया राष्ट्रपतिं इजरायलं थःगु देय्या वरिष्ठतम परमाणु वैज्ञानिकया हत्या याःगु द्वपं बिउगु दु । इरानया राष्ट्रपति हसन रुहानी उगु द्वपं बिउगु खः । लिसे राष्ट्रपतिं वैज्ञानिकया हत्याया बदला गुगुं नं इलय् कायेगु ख्याच्वः नं बिउगु दु।                                                         इरानया परमाणु वैज्ञानिक मोहसिन फख्रिजजादेहया हत्यां वंगु शुक्रवाः जूगु खः । तर इजरायलं धाःसां इरानी राष्ट्रपतिया द्वपंयात कयाः गुगुं नं कथंया प्रतिक्रिया बिउगु मदुनि । तर ताः ई न्ह्यवंनिसें इरानया परमाणविक ज्याझ्वः न्ह्याकेगु निंतिं ज्या यानाच्वंम्ह फख्रिजादेह प्रमुख खः धइगु द्वपं बिया वयाच्वंगु खः । सन् २०१० निसें २०१२ तकया दुने इरानया प्यम्ह परमाणु वैज्ञानिकया हत्या जुइधुंकूगु दुसा वैज्ञानिकया हत्याय् इजरायलया संलग्नता दुगु द्वपं इरानं बियाच्वंगु दु । इरानं परमाणु वैज्ञानिकया हत्या जूसां नं थःगु परमाणु उत्पादन यायेगु ज्यायात धाःसा निरन्तरता बीगु खँ धाःगु दुसा इरानं हाकनं परमाणु हतियार दयेकेगु ज्याझ्वःयात न्ह्याकल धाःसा अमेरिका व अमेरिकाया साझेदार देय्लिसे तनाव अप्वये फइगु आशंका प्वंकूगु दु । इरानं थःगु परमाणविक ज्याझ्वः नितान्त रुपं शान्तिपूर्ण उद्देश्यया निंतिं जूगु खँ धायेगु यानाच्वंगु दुसा इरानं युरेनियम उत्पादन अप्वयेकेवं उकियात कयाः थीथी आशंका नं ब्वलनाच्वंगु दु । युरेनियम गैरसैनिक उत्पादन सैनिक अस्त्र दयेकेगु निगुलिं ज्या महत्वपूर्ण भूमिका दु । सन् २०१५ सं खुगू शक्ति राष्ट्रलिसे जूगु सम्झौताय् इरानय् युरेनियम उत्पादनयात म्हो याना बिउगु खः । तर सन् २०१८ सं अमेरिकी राष्ट्रपति डोनाल्ड ट्रम्पं थःगु देय्यात उगु सम्झौतापाखें बिस्कं जूगु घोषणा यायेवं इरानं सहमतियात माने मयाःगु खः । खुगू देय् व इरान दथुइ जूगु सम्झौतायात इजरायलं विरोध याना वयाच्वंगु खः । तर अमेरिकी राष्ट्रपति निर्वाचित जूम्ह जो वाइडेनं धाःसा इरान लिसे जूगु सम्झौताय् थः हाकनं लिहां वयेगु प्रतिवद्धता दु । फाख्रिजादेह परमाणु वैज्ञानिक निसे इरानया ‘इस्लामिक रिभोल्युशनरी गार्ड कर्प्स’ या वरिष्ठ अधिकारी खः । सन् २०१८ सं इजरायलं लुइकूगु छगू गोप्य दस्तावेजया कथं परमाणु अस्त्र दयेकेगु निंतिं फाख्रिजादेहं मू भूमिका म्हितूगु खः ।
https://nepalbhasatimes.com/36908,अन्तर्राष्ट्रिय,???? ???????? चौथी,पासवर्ड अनुमान यानाः ट्रम्पया ट्विटर ह्याक,"एजेन्सी – नेदरल्यान्डया छम्ह ह्याकरं पासवर्ड अनुमान यानाः हे अमेरिकी राष्ट्रपति डोनाल्ड ट्रम्पया ट्विटर खाता दुने दुहां वंगु खँ अमेरिकी अधिकारीतय्सं धाःगु दु। ट्रम्पया पासवर्ड “maga2020!” यात अनुमानया भरय् उम्ह ह्याकरं सिइकूगु खः । तर नैतिकतापूर्वक ज्या याःगुलिं भिक्टर गेभर्स नांया उम्ह ह्याकरयात कारवाही धाःसा मयाःगु खँ धाःगु दु ।                                                         अमेरिकाया राष्ट्रपतिय निर्वाचनया अन्तिम चरणपाखे अक्टोवर २२य् गेभर्सं ट्रम्पया ट्विट दुने दुहां वनाः स्क्रीनसट कयाः सार्वजनिक यानाबिउगु खः । उबलय् धाःसा ह्वाइट हाउसं ह्याक जूगु दाबीयात अस्वीकार याःगु खः । ट्विटरं नं अज्याःगु दावी पुष्टि याइगु छुं नं प्रमाण थःपिंके मदु धकाः धाःगु खः । तर आः धाःसा ट्रम्प व ट्विटर निम्हेसिनं छुं प्रतिक्रिया बिउगु मदुनि । गेभर्सं न्हापां सार्वजनिक याःगु स्क्रीनशटय् ट्रम्पया ट्विटर प्रोफाइलय् दुहां वनाः सम्पादन यायेत्यंगु खनेदु ।   गेभर्स साइबर सुरक्षाया क्षेत्रय्अ नुसन्धान याना वयाच्वंम्ह खः । वय्कलं धाःगु दु, ‘थ्व जिगु ज्याया खँ जक मखु, इन्टरनेटय् दुगु कमजोर पक्षयात स्वइपिं सकलें स्वयंसेवकतय् खः ।’ वय्कःया कथं अमेरिकाया राष्ट्रपतिय निर्वाचनया इल्य् ततःधंपिं उम्मेदवारतय् ट्विटर खाता इलय् ब्यलय् निगरानी तयेगु यानाच्वंगु खः । थ्व हे झ्वलय् अक्टोवर १६ य् ट्रम्पया पासवर्ड लूगु वया धापू दु । डच प्रहरीया कथं गभर्स थम्हं हे थुगु घटनाबारे जानकारी बिउगु खः । वय्कलं प्रहरीयात राष्ट्रपतिय चुनावया इलय् ट्विटर एकाउन्ट ह्याक यायेत यक्वस्यां स्वयाच्वंगु अवस्थाय् पासवर्ड गुलि तक सबल दु धकाः अनुसन्धान यानागु धाःगु खः । डच प्रहरी थःपिंत वःगु जानकारी अमेरिकी निकाययात बिउगु खः ।"
https://nepalbhasatimes.com/37028,अन्तर्राष्ट्रिय,???? ???????? नवमी,लन्दनं भारत वःगु उडानय् कोरोना संक्रमित,एजेन्सी – लन्दनं भारतय् वःगु छगः जहाजय् खुम्ह यात्रीतय्के कोरोना भाइरस लुइकूगु दु । सोमवाः न्हिनय् थ्यंकेहःगु एयर इन्डियाया जहाजय् च्वनावःपिं यात्रुतय् परीक्षण यानास्वःबलय् खुम्ह यात्रीयाके संक्रमण खनेदुगु खः । अथेहे कोलकता वःगु मेगु छगू जहाजय् च्वनावःपिं यात्रुत मध्ये निम्हेसिके नं कोरोना संक्रमण खनेदुगु खँ धाःगु दु ।                                                         बेलायतय् कोरोनाया न्हूगु ताजिया भाइरस संक्रमण जुयाच्वंगुलिं युरोपया थीथी देशय् बेलायतं वइगु उडानय् प्रतिबन्ध तयातःगु दु। बेलायतय् खनेदयाच्वंगु न्हूगु भाइरसयात कयाः विश्वन्यंक. चिन्ता प्वंका वयाच्वंगु दु । भारतं नं आः थनिं निसें हे ३१ डिसेम्बर तकया निंतिं बेलायतं वइगु फुक्कं उडान रद्द यानाबीधुंकूगु दु । थ्व भाइरस लन्दन व दक्षिण पूर्वी इंग्ल्यान्डय् तच्वयेक न्यना वनाच्वंगु दु । थ्व भाइरस न्हापाया कोरोना भाइरस स्वयां ७० प्रतिशत याकनं न्यना वनेफुगु खँ धाःगु दु । अथेखःसां थ्व न्हूगु भाइरसया कारणं गम्भीर लक्षण धाःसा खनेदुगु मदुनि । अथेहे थ्व न्हूगु भाइरसय् आः विकसित जूगु खोपं छु असर याइ धयागु नं स्पष्ट रुपं सीमदुनि धाःगु दु ।
https://nepalbhasatimes.com/37554,अन्तर्राष्ट्रिय,???? ??????? द्वादशी ,भारतय् छगू अस्पतालय् मि च्यानाः झिम्ह ह्याउँमस्त सित,एजेन्सी – भारतया महाराष्ट्र राज्यय् लाःगु भन्डारा जिल्लाया जिल्ला अस्पतालय् मि च्यानाः झिम्ह ह्याउँमस्त सीगु दु। शनिवाः सुथय् २ बजे पाखें नकतिनि बूपिं ह्याउँमस्त तइगु वार्डय् मि च्याःगु खः । सीपिं मध्ये अप्वः थें क्वथाय् कुँ जायाः अक्सिजन मगाःगुलिं सीगु खँ धाःगु दु। झिम्ह मध्ये स्वम्ह धाःसा मिइ च्याःगु खः । थ्व हे वार्डय् तयातःपिं मेपिं न्हय् म्ह मस्तय्त धाःसा सुरक्षित पिकायेफुगु खँ धाःगु दु ।                                                         मि नःगु अस्पताल लाःगु भन्डारा जिल्ला महाराष्ट्रया राजधानी मुम्बइ स्वयां ९०० किलोमिटर तापाक लाःगु थाय् खः । मुम्बइ मिरर पत्रिकाया कथं स्टाफतय्सं क्वथा चायेका स्वःबलय् दुने कुँ हे कुं जायाच्वंगु खः । थ्व लिपा तुरुन्त अस्पतालया वरिष्ठ अधिकारीतय्त खबर यानाः दमकल सःतूगु खः । अस्पतालया छम्ह चिकित्सक प्रमोद खांडेतं स्वम्ह प्यम्ह मस्त च्याःगु व मेपिं फुक्कं अक्सिजन मगाना सीगु खँ कनादीगु दु। थुपिं मस्त अप्वः थें थ्व हे अस्पतालय् बुइकूपिं खःसा छुं मस्तय् पिनें नं उपचारया निंतिं हयातःपिं खः । टाइम्स अफ इन्डियाया कथं सर्ट सर्किट जुयाः मि च्याःगु खनेदु। थ्व घटना जूबलय् छम्ह चिकित्सक व छम्ह नर्स जक उगु वार्डया ड्युटीइ दुगु खः । भारतया केन्द्रीय गृहमन्त्री अमित शाहं ट्विट यासें घटनायात कयाः दुःख प्वंकूगु दु ।
https://nepalbhasatimes.com/37711,अन्तर्राष्ट्रिय,???? ????????? दुतिया,प्रहरी हिरासतय् ल्याय्म्ह सीवं ब्रसेल्सय् प्रदर्शन,एजेन्सी – प्रहरी हिरासतय् छम्ह २३ दँया ल्याय्म्ह सीवं बेल्जियमया राजधानी ब्रसेल्सय् सलंसः मनूत सतकय् कुहां वयाः हिंसात्मक प्रदर्शन याःगु दु। थ्व हुलदंगाया झ्वलय् प्रदर्शनकारीतय्सं बेल्जियमया जुजु फिलिपया गाडी मिप्वालं कयेकूगु दु। हुलदंगा जुयाच्वंगु थासय् कयातःगु छगू भिडियोय् जुजुया गाडीइ मिप्वालं कयेकूगु खनेदुगु खः । उगु गाडी ब्रसेल्सं राजदरवारपाखे लिहां वनाच्वंगु खः । प्रदर्शनकारीतय्सं छगू प्रहरी ज्याकुथि नं मि च्याकाबिउगु दुसा सतकय् नं तोडफपोड याःगु दु ।  शनिवाः सनिलय् कोरोना नियन्त्रणया निंतिं लागु यानातःगु प्रतिबन्ध उल्लंघन याःगु आशंकाय् उम्ह ल्याय्म्हयात ज्वंगु खः ।
https://nepalbhasatimes.com/37849,अन्तर्राष्ट्रिय,???? ????????? षष्ठी,"सुडानय् झडप, ८३ म्ह सित",एजेन्सी – सुडानया पश्चिमी डार्फर राज्यया राजधानी एल जेनिनाय् सशस्त्र विद्रोहीतय्सं याःगु छगू आक्रमणय् लानाः ८० म्हं मल्याक मनूत सीगु दु। सुडानया राज्यपाखें संचालित समाचार संस्था सुना न्यूज एजेन्सीया कथं वंगु शनिवाः निसें सुरु जूगु थ्व झडपय् लानाः ८३ म्हेसिया ज्यान वनेधुंकूगु दुसा मेपिं १६० म्ह घाःपाः जूगु दु ।                                                         ‘शनिबार सुथं निसें एल जेनिना शहरय् जूगु रक्तपातपूर्ण घटना अझं जारी जुयाच्वंगु दनि । आःतकया तथ्यांक कथं ८३ म्ह सीगु व १६०म्ह घाःपाः जूगु सीदुगु दु ।’ शनिवाः निसें न्ह्याःगु थ्व संघर्ष पनेगु निंतिं पश्चिमी डार्फरय् शनिवाःनिसें हे निषेधाज्ञा जारी यानातःगु दु। अथेहे सुरक्षा बल व मेडिकल सेवा सहितया यातायात साधन उपलब्ध याकेत नं सरकारयात इनाप याःगु दु ।
https://nepalbhasatimes.com/37975,अन्तर्राष्ट्रिय,???? ????????? एकादशी,चीनय् हाकनं कोरोना संक्रमित अप्वल,"एजेन्सी – चीनय् हाकनं कोरोना भाइरसया न्हूपिं संक्रमितत लूगु दु। चिनिया जनस्वास्थ्य अधिकारीतय्सं चीन दुने हे न्हूगु संक्रमणया घटना खनेदुगु खँ धाःगु दु। चिनिया अधिकारीतय् कथं शनिवाः जक चीनय् ८० म्ह न्हूपिं संक्रमितत खनेदुगु खः । थुपिं मध्ये ६५ म्ह स्वदेशय् च्वनाच्वंपिं खःसा झिंन्याम्ह पिनें चीन दुहां वःपिं जूगुखँ धाःगु दु ।                                                         चीन दुने च्वनाच्वंपिंके हे संक्रमण खनेदय्वं चीनं हाकनं परीक्षणयात ज्या तच्वःगु गतिं न्ह्याकूगु दु। कोरोना संक्रमण जुयाः लनेधुंकूपिंत नं हाकनं स्वास्थ्य जाँच सुरु याःगु दु। हाकनं कोरोना जुइफुगु सम्भावनायात ध्यानय् तयाः थ्व पलाः न्ह्याकूगु खः । शनिवाः लुइकूपिं संक्रमितत चीनया हुबे प्रान्तया नागरिकत अप्वःलाःगवु दु। थ्व लागाय् थौंकन्हय् स्थानीय स्तरय् संक्रमण अप्वः खनेदयाच्वंगु दु । अथेहे हेलिङजाङ, हेइबेइ लागाय् नं यक्व संक्रमितत खनेदयाच्वंगु खँ स्थानीय अधिकारीतय्सं धाःगु दु । मेखे बेलायतय् धाःसा संक्रमितत सीगु ल्याः अप्वया वनाच्वंगु दु। थन न्हू प्रजातिया भाइरस संक्रमण तच्वया वयेवं सीपिनि ल्याः नं अप्वया वःगु खँ धाःगु दु। बेलायतय् दकलय् न्हापां खनेदुगु धाःसा न्हू प्रजातिया भाइरस थौंकन्हय् ६० गू देशय् न्यना वनेधुंकूगु दु। विश्व स्वास्थ्य संगठनं बुधवाः बिउगु जानकारी कथं थ्व भाइरस विश्वया यक्व देशय् थ्यनेधुंकूगु व थ्व न्हापाया भाइरस स्वयां घातक जूगु खँ धाःगु दु ।"
https://nepalbhasatimes.com/38050,अन्तर्राष्ट्रिय,???? ????????? चतुर्दशी,बाइडेन व पुटिन दथुइ टेलिफोन संवाद,"एजेन्सी – अमेरिकी राष्ट्रपतिया शपथ यायेधुंकाः राष्ट्रपति जो बाइडनं थः रुसी समकक्षी भ्लादिमिर पुटिनलिसे न्हापांखुसी टेलिफोन संवाद यानादीगु दु। थ्व झ्वलय् बाइडेनं चुनावय् हस्तक्षेपया विषयय् चेतावनी बिउगु खँ ह्वाइट हाउसं धाःगु दु। मंगलवाः न्हिनय् जूगु थ्व खँल्हाबल्हाय्रु सय् जुयाच्वंगु विपक्षीतय् प्रदर्शन व आणविक सम्झौता सुरु यायेगु बारे नं सहलह जूगु खँ ह्वाइटहाउसं धाःगु दु। रुसं पितबिउगु वक्तव्यय् पुटिनं बाइडनयात बधाई बिउगु खँ धयादीगु दु ।                                                         ह्वाइटहाउसं पितबिउगु वक्तव्यय् कथं निम्ह राष्ट्रपति दथुइ अमेरिकी सफ्टवेर कम्पनी सोलारविन्डय् जूगु साइबर आक्रमण, अफगानिस्तानय्च्व नाच्वंपिं अमेरिकी सेनाविरुद्ध रुसं मू तोके याःगु धकाः वयाच्वंगु समाचार व एलेस्की नभाल्नीयात जूगु विष हमलाया विषयय् सहलह जूगु खः । क्रेम्लिनं धाःसा निगू देय् दथुइ स्वापू सामान्यिकरण यायेगु विषयय् ध्यानाकर्षण जूगु व निगू देय्या स्वार्थयात सम्बोधन यायेगु खँ धाःगु दु। मस्कों थःपिंसं विश्वया सुरक्षा व स्थिरता कायम याना तयेगु विशेष जिम्मेवारी दुगु खँयात ध्यान तयाच्वनागु खँ धाःगु दु ।"
https://nepalbhasatimes.com/38053,अन्तर्राष्ट्रिय,???? ????????? चतुर्दशी,ल्यासेपिं म्ह्याय्पिंत त्रिशुलं तियाः स्यात,"एजेन्सी – भारतया आन्ध्रप्रदेशय् अन्धविश्वासया कारणं मांअबुं हे थः निम्ह जवान म्हयाय्पिंत त्रिशुलं तियाः स्यानाबिउगु दु। आन्ध प्रदेशया चित्तुर जिल्लाय् शिक्षक पुरुषोत्तम नायक व वया कलातं थः २२ दँ व २७ दँ दुम्ह म्ह्याय्पिंत स्यानाबिउगु खः । प्रहरीं मांअबु निम्हेसितं हिरासतय् कायेधुंकूगु दु ।                                                         प्रहरीं थ्व घटनाय् सीम्ह चीधिकःम्ह म्ह्याय् साईं दिब्यां स्वन्हु न्ह्यः फेसबुकय् याःगु छगू पोस्टयात नं प्रमाण कथं काःगु दु। दिव्यां स्वन्हु न्ह्यः थःगु पोस्टय् च्वःगु खः, ‘शिव वल, आः ज्या पूवन ।’ प्रहरीया कथं हत्या जुइ छुं ई न्ह्यः उमिगु छेँय् पिनेयापिं मनूत नं वःगु खनेदु । अन्धविश्वासया शिकार जूपिं मांअबु निम्हं धाःसा समाजयात परिवर्तन यायेमाःगु ज्या शिक्षण पेशाय् लगे जुयाच्वंपिं खः । अबुम्ह पुरुषोत्तम सरकारी महिला डिग्री कलेजया उपप्रधानाचार्य खःसा वया कलाः पद्मजमा छगू निजी स्कूलया प्रिन्सिपल जुयाच्वंम्ह खः । उमि हत्या जूम्ह तःधिकःम्ह म्ह्याय् स्नातक ब्वनातयेधुंकूम्ह खःसा चिधिकःम्ह म्हयाय् बीए यानातःम्ह खः । छुं महिना न्ह्यव जक न्हूगु छेँय् सरे जुया वःपिं उपिं थःगु छेँय् अप्वः धयाथें पुजा यानाच्वनीगु खँ स्थानीय मनूतय्सं धाःगु दु। हत्या जूगु आइतवाः चान्हय् उमिगु छेँय् पुजा जुयाच्वंगु खः । उमिसं चिधिकःम्ह म्ह्याय् दिव्यायात त्रिशुलं तियाः स्याःगु खःसा तःधिकःम्ह म्ह्याय्यात डम्बलं छ्यानाः स्याःगु खः । उमिगु हत्या लिपा अबुम्हेसिनं हे प्रहरी व थःलिसे ज्या याइपिंत जानकारी बिउगु खः । प्रहरी घटनास्थलय् थ्यंबलय् तक निम्ह म्ह्याय्पिं सीधुंकूगु खःसा चिधिकःम्ह म्ह्याय् म्हेसिया सीम्ह पुजा क्वथाय् व तःधिकःम्ह म्ह्याय्या सीम्ह न्हापांगु तँय् लुइकूगु खः ।"
https://nepalbhasatimes.com/38079,अन्तर्राष्ट्रिय,???? ????????? पुन्हि,अमेरिकाय् आन्तरिक आतंकवादया खतरा,एजेन्सी – अमेरिकी सुरक्षा निकायतय् प्रमुखतय्सं देय् दुने आन्तरिक आतंकवादया खतरा दुगु ख्याच्वः बिउगु दु। उमिसं थ्व खतरा वंगु नोवेम्भरय् जूगु राष्ट्रपतिया निर्वाचनलिसे असन्तुष्ट पक्षपाखें दुगु खँ धाःगु दु। डिपार्टमेन्ट अफ होमल्यान्ड सेक्युरिटीं अमेरिकी संसद भवनय् जनवरी ६ य्नि र्वतमान राष्ट्रपति डोनाल्ड ट्रम्पया समर्थकतय्सं याःगु आक्रमणं छुं अतिवादीतय्त आत्मबल बिउगु अनुमान याःगु खः ।                                                         होमल्यान्ड सेक्युरिटी बिउगु छगू सुचनाय् सरकारी निकायया ज्या पाखें निराश जूपिं मनूतय्पाखें थज्याःगु जोखिम दुगु खँ धयातःगु दु। बुधवाः पितबिउगु एडभाइजरी राष्ट्रपतिया शपथ ग्रहण जूगु छुं वाः तक थज्याःगु जोखिम दयाच्वनीगु खँ धयातःगु दु ।
https://nepalbhasatimes.com/38082,अन्तर्राष्ट्रिय,???? ????????? पुन्हि,खोपयात कयाः इयु व एस्ट्राजेनिका दथुइ विवाद,"एजेन्सी – कोरोना भाइरसविरुद्ध खोप विकास याःगु बेलायती कम्पनी एस्ट्राजेनिकां थःपिसं बचं बियातयाकथं खोप आपुर्ति यायेगु ज्या लिबाइगु खँ धायेवं युरोपेली सङ्घ ईयूया नेतात तम्वःगु दु। एस्ट्राजेनिकां युरोपय् च्वंगु थःपिनिगु निगू उत्पादन केन्द्रय् समस्या वःगुलिं थःपिंसं धयातयागु इलय् खोप बीमफइगु खँ धाःगु खः । संघं धाःसा कम्पनीं न्हापा बचं बियातःकथं मेमेथाय् उत्पादन हयाः जूसा पूवंक खोप आपूर्ति यायेमाः धाःगु दु ।                                                         खोप हयेगु ज्या लिबानाच्वंगुलिं अथें नं संघया आलोचना जुयाच्वंगु इलय् झन् पूवंक खोप बीफइमखु धाःगुलिं संघया नेतात आक्रोसित जूगु खः । एस्ट्राजेनिकां सन् २०२१या जनवरी-मार्चया नितिं सम्झौता षाःगु स्वयां ६० प्रतिसत म्हो जक खोप उपलब्ध यायेफइ धाःगु खः। द नेदरल्याण्ड्स व बेल्जियमया उत्पादन केन्द्रय् समस्या वःगुलिं थःपिसं धयागु स्वयां निला लिपा जक पूवंक खोप बीफइगु धापु कम्पनीया दु । समस्या समाधानया नीति निगू पक्षया दथुइ वार्ता जूसां संघं धाःसा थःपिंत क्वछिनातःगु इलय् हे खोप थ्यंकेमाः धका अडान काःगु दु । इयुया स्वास्थ्य आयुक्त स्टेला किरियाकिअसं छगू एउटा ट्विट यासें ‘आपूर्तीया समयसीमाया बारे स्पष्टताया अभाव’ जुयाच्वंगुप्रति थःपिनि खेद दु धयादीगु दु । बुधवारया छगू पत्रकार सम्मेलनय् किरियाकिअसं समस्या मदुगु बेलायतया उत्पादन केन्द्रत नं सम्झौताया दुथ्यागुलिं अनया उत्पादनंसां आपुर्ती याये हे माः धयादीगु दु । वय्कलं धयादीगु दु, ‘ईयूया सकलें २७ गू देय् एस्ट्राजेनिकां जिपिं लिसे याःगु बचंकथं आपूर्ती याये हे माः धयागु खँय् एकताबद्ध दु ।’ ईयुं वंगु अगस्टय् एस्ट्राजेनिकालिसे ३० करोड मात्रा खोपया नितिं छगू सम्झौता याःगु खः । गुकि सम्भव दुसा थप १० करोड डोज उपलब्ध याकेगु खँ तकं न्ह्यथनातःगु दु। इटलीं ढिलासुस्तीयात कयाः कानुनी उपचारय् वनेगु ख्याच्वः बीधुंकूगु दु। ईयुलिसे अझ तःधंगु खोपया सम्झौता यानातःगु कम्पनी फाइजर/बायोएनटेकं नं ढिलासुस्ती यानाच्वंगु दु । थ्व हे दथुइ फ्रान्सेली वासः उत्पादक कम्पनी सानोफीं थ्व दँया अन्त्यतक फाइजर/बायोएनटेकयात १२.५ करोड मात्रा खोप उत्पादनय् ग्वाहालि यायेगु घोषणा याःगु दु । सानोफीया वक्तव्यय् जर्मनीया वायोएनटेकयात जुलाईनिसें फ्य्राङ्फर्टय् च्वंगु थःगु उत्पादन केन्द्र छ्यलेबीगु खँ धाःगु खः ।"
https://nepalbhasatimes.com/38135,अन्तर्राष्ट्रिय,???? ???????? चौथी,बेलायतं हङकङय् च्वनाच्वंपिं पुलांपिं बेलायतीयात भिसा बीगु,एजेन्सी – बेलायत सरकारं हङकङय् च्वनाच्वंपिं लखौं पुलांपिं बेलायती नागरिकतय्त भिसा बीगु घोषणा याःगु दु। हङकङ त्वता वये न्ह्याःपिनिगु निंतिं थ्व बेलायती सरकारं थ्व ह्वःताः चूलाकाबीवं हङकङ बेलायती उपनिवेश जुयाच्वंगु इलय् बेलायती नागरिकया मान्यता कयातःपिं हङकङ निवासी यक्वसिनं आवेदन बियाच्वंगु दु ।                                                         बेलायत सरकारं आइतवाः निसें बेलायती नागरिक (विदेश) या पासपोर्ट दुपिं व्यक्तिव व उपिंपाखे आश्रिततय् निंतिं भिसाया अनलाइन आवेदन चायेकूगु खः । भिसा कयाः बेलायतय् च्वनेधुंकाः न्यादँ लिपा उमिसं स्थायी नागरिकताया निंतिं आवेदन बीफइगु खँ बेलायती सरकारं घोषणा याःगु दु । चीन सरकारं हङकङय् राष्ट्रिय सुरक्षा कानुन लागू यायेवं यक्व मनूत हङकङ त्वःताः वने चाहे जुइवं बेलायतं थः पुलांपिं नागरिकतय्निं तिं थ्व ह्वःताः चूलाकाबिउगु खः । बेलायत थ्व पलाखं चीन धाःसा आक्रोसित जूगु दु। बेलायतं सन् १९९७ य् चीनयात हङकङ हस्तान्तरण याःबलय् मेगु ५० दँ तक हङकङया स्वायत्तता कायम यानातयेत चीन प्रतिबद्ध जूगु खः ।
https://nepalbhasatimes.com/38153,अन्तर्राष्ट्रिय,???? ???????? चौथी,म्यानमारया सैन्य कूयात विश्वन्यंकं निन्दा,"एजेन्सी – म्यानमारया जूगु सैनिक कूयात विश्वन्यंकं निन्दा जूगु दु। संयुक्त राष्ट्र संघं नं म्यानमारय् जूगु घटनाय् गम्भीर ध्यानकर्षण जूगु खँ धागु दु। संरासंया महासचिव एन्टोनियो गुटेरसं पितबिउगु वक्तव्यय् सकसिनं प्रजातान्त्रिक मूल्य मान्यता पालना यायेमाःगु खँ धयातःगु दु। वक्तव्यय् म्यानमारया नागरिक व सरकारया शान्ति, दीर्घकालिन विकास, मानवीय पलाः, मानव अधिकार व कानुनी राजया पक्षय् संयुक्त राष्ट्र संघ दुगु खँ धयातःगु दु ।                                                         अथेहे जापानया परराष्ट्र मन्त्रालयं म्हिगः छगू वक्तव्य जारी यासें नेतृ आब साब सुकीयात तुरुन्त रिहा यानाः प्रजातन्त्र पुनस्थापना यायेत इनाप याःगु दु। मन्त्रालयं पितबिउगु वक्तव्यय् जापानं म्यानमारया प्रजातान्त्रिक प्रक्रियायात पूर्ण रुपं समर्थन याना वयाच्वंगु खँ न्ह्यथँसें आः म्यानमार प्रजातान्त्रिक प्रक्रियां लिहां वंगुलिं विरोध यायेमाःगु खँ धयातःगु दु। अथेहे टोकियाय् च्वंगु संयुक्त राष्ट्र युनिभिर्सिटी पिने नं सलंसः विद्यार्थीतय्सं सुकीया रिहाइया माग यासें विरोध प्रदर्शन याःगु दु । म्यानमारया सेनां म्हिगः सुकी लिसें सत्तारुढ  दलया नेतातय्त ज्वनाः दछिया निंतिं संकटकाल घोषणा याःगु खः । सेनाया थ्व पलाःयात कयाः संयुक्त राष्ट्र संघ, अमेरिकां नं विरोध याःगु दु। अमेरिकां प्रजातान्त्रिक प्रक्रियाया विरुद्ध वनीगु न्ह्यागु कथंया ज्याया नं विरोध यायेगु खँ धाःगु दु। अमेरिकी विदेशमत्री एन्टोनी ब्लिन्केनं ज्वनातःपिं सकसितं तुरुन्त रिहाइया माग यासें अमेरिका म्यानमारया नागरिकतय् प्रजातन्त्र, स्वतन्त्रता, शान्ति व विकासया पक्षय् दु धकाः धाःगु दु। विदेशमत्री ब्लिन्केनं म्यानमारया सेनां ल्ह्वंगु पलाखं तुरुन्त लिचिलेमाः धकाः नं धाःगु दु। अस्ट्रेलियाया विदेशमन्त्री मेराइस पेनं नं छगू वक्तव्य पितबिसें सेनां कानुनी राजया सम्मान यायेमाःगु खँ धाःगु दु। कानुनी प्रक्रियां विवाद ज्यंकेत इनाप यासें वय्कलं नं सेनां ज्वनातःपिं सकसितं तुरुन्त त्वःतेत माग यानादीगु दु । म्यानमारय् वंगु नोवेम्भरय् जूगु चुनावयात कयाः सत्तारुढ दल नेशनल लीग फर डेमोक्रेसी (एनएलडी) व सेना दथुइ विवाद ब्वलंगु खः । उगु चुनावय् एनएलडीं ८३ प्रतिशत मत कायेवं सेनां धाँधली जूगु द्वपं बिउगु खः ।"
https://nepalbhasatimes.com/38141,अन्तर्राष्ट्रिय,???? ???????? चौथी,"म्यानमारय् सैन्य कु, सु चीसहित प्रमुख नेतातय्त ज्वन",एजेन्सी- म्यानमारया सेनां नेतृ आङ सान सुची लिसें सत्तारुढ दलया वरिष्ठ नेतातय्त ज्वनाः सैन्य कू याःगु दु । सेनां दछिया निंतिं संकटकालया घोषणा नं याःगु दु ।                                                         वंगु आम निर्वाचनयात कयाः सरकार व सेना दथुइ विवाद जुयाच्वंगु झ्वलय् सेनां नागरिक सरकारयात कु यानाः सैन्य प्रमुख मिन आङ लाइङयात सत्ताय् वःगु दु। नेतृ आङ सान सु चीयात ज्वंगु छुं ई लिपा हे सेनां टेलिभिजन मार्फत सुचीयात ज्वनागु पुष्टि यासें दछिया निंतिं संकटकाल लागू यानागु घोषणा याःगु खः । सैन्य कु लिपा आः म्यानमारया फुक्क धयाथें सतकय् सेना कुहां वःगु दु । मू मू शहरय् इन्टरनेट लिसें टेलिफोन सेवा नं बन्द यानाबिउगु दुसा सरकारी टेलिभिजन एमआर टिभीं प्राविधिक कारणं धासें बन्द यानाबिउगु दु । अथेहे थन विदेशी टेलिभिजन च्यानलत नं बन्द यानाबिउगु दु । राजधानीलसे संचार सम्बन्ध त्वाःथलातःगुलं अनया स्थिति छु दु धयागु जानकारी वयेफयाच्वंगु मदुनि । पुलांगु राजधानी यांगुनय् धाःसा सीमित रुपं फोन व इन्टरनेट चले जुयाच्वंगु दु । सैन्य कुया खबर वयेवं यांगुनय् एटिएमपाखें ध्यबा लिकावःपिं हूलमूल जुयाच्वंगु दुसा गुलिखे बैंकतय्सं मेगु सुचं मवःतलेया निंतिं धकाः बन्द यानाबिउगु दु । झिदँ न्ह्यतक म्यानमारय् सेनां हे सरकारं चले याना वयाच्वंगु खःसा सुचीया नेतृत्वय् ताःहाकः तक न्ह्याःगु प्रजातान्त्रिक आन्दोलन लिपा न्हूगु संविधान जारी यासें नागरिक सरकार वःगु खः । वंगु नोवेम्भरय् जूगु निक्वःगु चुनावय् सुचीया पार्टी नेशनल लीग फर डेमोक्रेसी (एनएलडी) ८३ प्रतिशत मतसहित बहुमत हयेवं सेनां चुनावय् धाँधली जूगु द्वपं बियाच्वंगु खः । तर निर्वाचन आयोगं धाःसा थुकियात अस्वीकार यायेवं सेनां भ्रष्टाचारीतय्त कारवाही यायेगु ख्याच्वः बिउगु खः । थ्व ख्याच्वः लिपा हाकनं सैन्य कु जुइगु आशंका ब्वलनाच्वंगु खः । न्हूगु निर्वाचित जनप्रतिनिधितय् क्वय्या सदनया न्हापांगु बैठक थौं (सोमवाः) च्वनेत्यंगु खः । सेनां थ्व बैठक स्थगित यायेत माग याना वयाच्वंगु खःसां बैठक स्थगित मजूगु अवस्थाय् सेनां सत्तारुढ दलया नेतातय्त ज्वनाः सैन्य कु याःगु खः ।  
https://nepalbhasatimes.com/38138,अन्तर्राष्ट्रिय,???? ???????? चौथी,झिदँ तक मांया सीम्ह फ्रिजय्,एजेन्सी – जापानया छम्ह मिसां झिदँ तक थः मांया सीम्हयात फ्रिज तयातःगु लूगु दु । प्रहरीं ४८ दँया युमि योशिनो नांया उम्ह मिसायात ज्वनेधुंकूगु दु । प्रहरीं धाःकथं उम्ह मिसां झिदँ न्ह्यः थः मां सिनाच्वंगु अवस्थाय् लुइवं फ्रिजय् तयातःगु खः । थः मांलिसे च्वना वयाच्वनागु टोकियोय् च्वंगु छेँय्त्वः ते मास्ति मवयाः सीम्ह फ्रीज तयागु बयान बिउगु खँ प्रहरीयात उद्ढृत यासें स्थानीय सञ्चारमाध्यमं धाःगु दु ।                                                         छेँ बाहाः मपूलिं योशिनोयात छेँय् नं पितिनेधुंकाः छेँया सरसफाइ यानाच्वंगु इलय् सफाइकर्मी छम्हेसिनं फ्रिजय् सीम्ह तयातःगुलुइकूगु खः । योशिनोया मां छुं कारणं गुबलय् सीगु धयागु सीमदुनिगु खँ धाःगु दु । तर वयागु सीम्हय् धाःसा छुं कथंया दाख्वं धाःसा खनेमदुगु खँ धाःगु दु । मांम्हेसिया सीम्हयात कयेकुंकाः फ्रिजय् दुने तयातःगु लुइकूगु खः । योशिनोयात शुक्रवाः टोकिया लिक्कसं लाःगु शहर चिबाकोया छगू होटलं ज्वंगु खः ।
https://nepalbhasatimes.com/38178,अन्तर्राष्ट्रिय,???? ???????? पञ्चमी,‘पुटिनया दरबार’य् अर्बपतिया दावी,"एजेन्सी – रुसी राष्ट्रपति भ्लादिमिर पुटिनं थःगु निंतिं अर्बौं पाउण्ड तुइकाः दयेकूगु धयातःगु छगू तःधंगु विलासी भवन थःगु जूगु खँ रुसी व्यापारी आर्काडी रुटब्बियर्गं धाःगु दु। राष्ट्रपति पुटिनया आलोचकतय्सं धाःसा ब्लाय्क सी लिक्क दयेकाच्वंगु थ्व भवन पुटिनया हे जूगु दावी यानाच्वंगु दु ।                                                         पुटिनया कट्टर आलोचक विपक्षी नेता एलेक्सी नाभाल्निं दकलय् न्हापां उगु दरवारया भिडियो सार्वजनिक याःगु खः । थ्व भिडियो सार्वजनिक यासें नभाल्निं इतिहासया हे दकलय् तःधंगु भ्रष्टाचार जूगु खँ धाःगु खः । वय्कलं सार्वजनिक यायेधुंकाः थ्व भिडियो भाइरल जुयाच्वंगु दु।  ‘पुटिनया दरबार’ धकाः नां बियाः सार्वजनिक याःगु थ्व भिडियो म्हिगः तक १९ करोडं मल्याक स्वयेधुंकूगु दु। थ्व भिडियो सार्वजनिक जुइधुंकाः हे विपक्षी नेता नभाल्नियात जर्मनीं मस्को लिहां वःबलय् ज्वंगु खः । तर वय्कःयात ज्वंगु कारण थ्व भिडियो हे खः धकाः धाःसा धाःगु मदुनि । आः राष्ट्रपति पुटिनलिसे सतिम्ह अर्बपति ब्यापारी रुटन्बियर्गं थ्व दरवार थःगु खः धकाः सार्वजनिक रुपं न्ववानादीगु खः । क्रेम्लिन समर्थक म्यास टेलिग्राम च्यानलय् प्रसारण जूगु अन्तर्वार्ताय् रुटन्बियर्गं थ्व खँ धाःगु दु । रुटन्बियर्गं थ्व दरवार दयेकेगु ल्याः छुं दँ लिपा क्वचाइगु व अन अपार्टमेन्ट सहितया होटल चायेकेगु खँ धयादीगु खः । तर पुटिनया आलोचक नभाल्निया पुचलं लछिति न्ह्यः थ्व दरवारया भिडियो सार्वजनिक यासें उमिसं थन क्यासिनो लिसें अण्डरग्राउण्ड आइस हकी म्हितेगु थाय्, अंगूरया क्यब दुगु खँ धाःगु दु। उमिसं थ्व दरबार इतिहासया हे दकलय् तःधंगु घूस धकाः दावी यासें थ्व दरवार पुटिनया व्यक्तिगत प्रयोगया निंतिं हे दयेकूगु खँ धाःगु खः । तर पुटिनं थः वा थः परिवार सुयागुं स्वामित्वय् थुगु भवन मदुगु धासें उमिगु दावीयात अस्वीकार यानादीगु खः । सन् २०१२ य् नं बिबिसीं थ्व दरवारयात कयाः छगू समाचार दयेकूगु खः । उबलय् पुटिनया हे छम्ह व्यापारीसम्बन्धी सहयोगीया धापूयात उद्ढृत यासें पुटिनया व्यक्तिगत प्रयोजनया निंतिं थ्व भवन दयेकूगु समाचार दयेकूगु खः । तर उबलय् नं पुटिनया प्रवक्तां तुरुन्त हे थुकिया खण्डन याःगु खः ।"
https://nepalbhasatimes.com/38184,अन्तर्राष्ट्रिय,???? ???????? षष्ठी,अफगानिस्तान शृङ्खलाबद्ध बम विस्फोट,"एजेन्सी – अफगानिस्तानया राजधानी काबुलया छगू व्यस्त बजारय् म्हिगः सुथय् जूगु शृङ्खलाबद्ध बम विस्फोटय् लानाः म्होतिं नं निम्हेसिया ज्यान वंगु दु। काबुल प्रहरीया गाडीयात लक्षित यानाः थ्व विस्फोट याःगु खँ प्रहरीं धाःगु दु। प्रहरी प्रवक्त फरदाज फरामार्जं न्हापां जूगु विस्फोटय् निम्ह सीगु व निम्ह घाःपाः जूगु व मेगु गाडीइ लक्षित यानाः जूगु विस्फोटय् मेपिं निम्ह घाःपाः जूगु खँ धाःगु दु। अथेहे स्वंगूगु विस्फोटय् धाःसा छुं क्षति मजूगु खँ वय्कलं कनादीगु दु ।                                                         काबुलय् छुं ई न्ह्यवनिसें सरकारी कर्मचारी, पत्रकार, वकिल, अधिकारकर्मी व सवारी साधनयात लक्षित यानाः न्ह्याबलें धयाथें बम आक्रमण जुइगु जुयाच्वंगु दु। तर थुकिया जिम्मेवारी धाःसा सुनां नं कयाच्वंगु मदु। सरकारं धाःसा थ्व विस्फोटय् नं विद्रोही पुचः तालिवानया हे ल्हाः दुगु द्वपं बियाच्वंगु दु। तालिवान धाःसा थौंकन्हय् शान्ति प्रक्रियाया निंतिं सरकार लिसे वार्ता यानाच्वंगु दु। कतारया दोहाय् जुयाच्वंगु थ्व वार्ताया प्रगति धाःसा तसकं सुस्त जुयाच्वंगु दु ।"
https://nepalbhasatimes.com/38187,अन्तर्राष्ट्रिय,???? ???????? षष्ठी,चीनय् नक्कली खोप दयेकूपिं ८० म्ह ज्वन,एजेन्सी – चीनय् ८० म्ह स्वयां अप्वः मनूतय्त कोरोनाभाइरसविरुद्धया नक्कली खोप दयेकूगु द्वपनय् ज्वंगु दु । चीनया सरकारी सञ्चारमाध्यमतय्सं धाः कथं राजधानी बेइजिङ व पूर्वी चीनया थीथी थासय् छापा मारे यानाः थ्यंमथ्यं ३००० मात्रा नक्कली खोप नं बरामद याःगु दु । चिनियाँ प्रहरीं वंगु सेप्टेम्बर निसें नक्कली खोप दयेकेगु ज्या जूगु अनुमान याःगु दु । चीनं थ्व वाःया अन्तपाखें चिनियाँ न्हूदँ सुरु जुइ न्ह्यः हे न्यागू करोड मनूतय्त कोभिड विरुद्ध खोप बीगु तयारी यानाच्वंगु दु ।
https://nepalbhasatimes.com/39986,अन्तर्राष्ट्रिय,???? ?????? पारू ,चीन अमेरिका खनाः तंम्वल,एजेन्सी- अमेरिकां कोरोना भाइरसया उत्पति गन जूगु धयागु बारे हाकनं अनुसन्धान यायेगु निर्णय यायेवं चीन अमेरिका खनाः तंम्वःगु दु । अमेरिकी राष्ट्रपति जो बाइडेन निन्हु न्ह्यः अमेरिकी गुप्तचर विभागयात कोरोना भाइरस गनं वःगु पत्ता लगे यायेत आदेश बिउगु खः । बाइडेनं गुप्तचर विभागयात ९० न्हु दुने रिपोर्ट बीत धाःगु दु ।                                                         कोरोना भाइरस दकलय् न्हापां सन् २०१९ या चीनया बुहान शहरय् खनेदुगु खः । चीनं थ्व भाइरस दकलय् न्हापां बुहानया छगू समुद्री नसाज्वलंया बजारय् खनेदुगु धाःगु खःसा वैज्ञानिकतय्सं नं जनवरया माध्यमं मनूतय्त थ्व भाइरस सरे जूगु धयाच्वंगु खः । तर अमेरिकाया पुलांम्ह राष्ट्रपति डोनाल्ड ट्रम्पं चीनया छगू प्रयोगशालापाखें हे थ्व भाइरस लिक जुया वःगु द्वपंबिया वयाच्वंगु खः । आः अमेरिकाया छुं संचार माध्यमतय्सं नं चीनया प्रयोगशालां हे भाइरस लिक जूगु प्रमाणत खनेदयावःगु धकाः धयाहयेवं राष्ट्रपति बाइडेनं थप अनुसन्धानया आदेश बिउगु खः । अमेरिकी पत्रिका वाल स्ट्रिट जर्नलं अमेरिकी गुप्तचर रिपोर्टकथं सन् २०१९ या नोवेम्भरय् हे बुहानया छगू प्रयोगशालाया स्वम्ह दुजःतय्त कोभिडया थेंज्याःगु लक्षण दुगु ल्वचं कयेवं अस्पताल वनेमाःगु समाचार प्रकाशन याःगु खः । तर चीनं धाःसा थज्याःगु समाचार फुक्कं गलत जूगु धकाः खण्डन यासें बरु अमेरिकी प्रयोगशालां हे थज्याःगु भाइरस वःगु जुइमाः धकाः धयाच्वंगु खः । अमेरिकी राष्ट्रपति बाइडेनं अमेरिकी गुप्तचर निकायत मध्ये छथ्वःसिनं थ्व भाइरस प्रयोगशालापाखें हे वःगु व निथ्वःसिनं जनावरं मनूयात सरे जूगु धयाच्वंगु दु धासें तर थ्व निथ्वसिनं नं यकीनकथं धायेफुगु मदुनिगुलिं थप अनुसन्धानया निंतिं आदेश बीमाःगु खँ धाःगु दु ।
https://nepalbhasatimes.com/40035,अन्तर्राष्ट्रिय,???? ?????? पञ्चमी,भियतनामय् फसं सरे जुइगु कोरोनाया न्हूगु भेरियन्ट,"एजेन्सी- भियतनामय् फसं हे सरे जुइगु कोरोना भाइरसया न्हूगु भेरियन्ट लुइकूगु दु । थ्व भेरियन्ट भारतीय व बेलायी भेरियन्टया मिश्रित स्वरुप जूगु खँ धाःगु दुसा थ्व फय्पाखें याकनं हे सरे जुइगु खँ नं धाःगु दु ।                                                         भियतनामया स्वास्थ्यमन्त्री गुयन थान्ह लङ्गं शनिवाः थ्व भेरियन्ट बारे व्याख्या यासें थ्व तसकं खतरनाक जूगु खँ धयादीगु दु । भाइरसत उत्परिवर्तन जुयाच्वनी, तर यक्व थें भेरियन्ट महत्वपूर्ण जुइमखु, तर छुं छुं भेरियन्ट धाःसा थप संक्रामक जुइ । भियतनामय् लुइकूगु न्हूगु भेरियन्ट थज्याःगु संक्रामक भेरियन्ट खः । रोयटर्सया कथं भियातनामया स्वास्थ्यमन्त्री गुयनं छगू सरकारी बैठकय् भियतनामय् भारत व युकेय् खनेदुगु भेरियन्टया मिश्रित गुण दुगु कोभिड १९ या न्हूगु भेरियन्ट खनेदुगु जानकारी बिउगु खः । वय्कलं थ्व भेरियन्ट न्हापा खनेदुगु स्वयां तसकं हे संक्रामक जूगु व थ्व विशेषत फसं हे सरे जुइ धकाः नं धयादीगु दु । भियतनामी अनलाइन पत्रिका भिएन एक्सप्रेसया कथं छुं विरामीतय्के यानास्वःगु परीक्षणय् थ्व भेरियन्ट खनेदुगु खँ स्वास्थ्यमन्त्री गुयनं धयादीगु दु । वय्कलं थ्व भेरियन्टया वंशाणुगत संकेत याकनं हे उपलब्ध याकेगु खँ नं धयादीगु दु । थगुने अक्टोवरय् न्हापांखुसी भारतय् खनेदुगु बी १.६१७.२ भेरियन्ट व बेलायतय् खनेदुगु बी १.१.७ भेरियन्ट तसकं संक्रामक भाइरस खः । थुपिं हे निगू भेरियन्ट आः न्हूगु याकनं सरे जुइफुगु भेरियन्ट खनेदुगु खः । तर विज्ञतय्सं उत्परिवर्तन जूगु भाइरसं यक्व मनूतय्त यक्व गम्भीर ल्वचं कयेकूगु छुं प्रमाण लूगु मदुनि धाःगु दु । सुरुया भाइरसं हे ज्येष्ठ उमेरयापिंत उच्च जोखिमय् लाकाच्वंगु विज्ञतय् धापू दु । तर संक्रमण अप्वइगु कारणं यानाः यक्व मनूतय्त संक्रमण जुइगुलिं मृत्युया ल्याः नं अप्वयेफुगु खँ विज्ञतय् धापु दु । थौंकन्हय् भियतनामय् नं कोभिड १९ संक्रमण अप्वः खने दयावःगु दु । महामारी सुरु जुइधुंकाः निसें थन आःतक ६७०० म्हेसित संक्रमण पुष्टि जुइधुंकूगु दु । थुपिं मध्ये वंगु अप्रिलय् हे अप्वः मनूतय्के संक्रमण खनेदुगु खः ।"
https://nepalbhasatimes.com/38491,अन्तर्राष्ट्रिय,???? ????????? तृतीया,ट्रम्पविरुद्धया महाभियोग असफल,एजेन्सी – अमेरिकाया पुलांम्ह राष्ट्रपति डोनाल्ड ट्रम्पविरुद्ध लानाच्वंगु महाभियोगया प्रस्ताव सिनेटय् असफल जूगु दु। महाभियोग पारित यायेत सिनेटय् झिगू मत मगायेवं असफल जूगु खः ।महाभियोगया पक्षय् ट्रम्पया हे पार्टी रिपब्लिकनया न्हय्म्ह सांसदत दुगु खःसां दुईतिहाइ मत मगाःगुलिं पारित जुइमफुगु। महाभियोगया पक्षय् ५७ व विपक्षय् ४३ मत लाःगु खः । दुईतिहाइया ल्याखं महाभियोग पारित यायेत ६७ मत आवश्यक दुगु खः ।
https://nepalbhasatimes.com/38391,अन्तर्राष्ट्रिय,???? ???????? आमै,म्यानमारया सैन्य नेतातविरुद्ध अमेरिकां प्रतिबन्ध तल,"एजेन्सी – अमेरिकां म्यानमारय् जननिर्वाचित सरकारयात कू याःपिं सैनिक नेतातय्त प्रतिबन्ध तःगु दु। अमेरिकी राष्ट्रपति जो बाइडनं म्हिगः कू याःपिं सैन्य नेता, उमि छेँजःपिं व सेनालिसे सम्वद्ध व्यापार व्यवसाययात लक्षित यानाः तःगु प्रतिबन्धया कार्यकारी आदेशय् हस्ताक्षर याःगु खः । अथेहे अमेरिकाय् च्वंगु छगू अर्ब डलर बराबरया सरकारी कोषय् नं सेनाया पहुँच मदयेकेगु निंतिं पलाः ल्ह्वनीगु जूगु दु । कूविरुद्धया प्रदर्शनया झ्वलय् मंगलवाः प्रहरीया गोली लाःम्ह छम्ह मिसा राजधानी नेपिद्अय् च्वंगु छगू अस्पतालय् वासः यानाच्वंगु इलय्अ मेरिकाया थ्व घोषणा वःगु खः ।                                                         अमेरिकी राष्ट्रपति बाइडनं सेनायात थःगु पलाः लित कायेत व सु चीसहित जननिर्वाचित नेतातय्त रिहा यायेत माग याःगु दु। आवश्यक जुल धाःसा थप पलाः नं ल्ह्वनेफइगु धासें बाइडनं म्यानमारया जनतां थः सः तयाच्वंगु व विश्वं स्वयाच्वंगु खँ धयादीगु दु। न्हापांगु चरणय् प्रतिबन्धय्लाः पिं नेतातय् पहिचा थ्व हे वालय् अमेरिकी प्रशासनं याइगु खँ नं बाइडनं धाःगु दु। थ्वयां न्ह्यः रोहिंज्या मुस्मांतय्त दमन याःगु द्वपनय् म्यानमारया गुलिखे वरिष्ठ अधिकारीतय्त अमेरिकां हाकुधलखय् तयातःगु दु । म्यानमारय् मंगलवाः जूगु प्रदर्शनय् सुरक्षाकर्मीतय्सं लखं छ्वाकेगु निसें रबरया गोलीं ताके यानाः हे कयेकूगु खः । म्यानमारय् वंगु वालय् सेनां सत्ता कब्जा यायेधुंकाः द्वलंद्वः मनूत सतकय् कुहां वयाः प्दर्शन यानाच्वंगु दु ।"
https://nepalbhasatimes.com/40041,अन्तर्राष्ट्रिय,???? ?????? पञ्चमी,जापानय् १२ दँ दुपिंत फाइजर खाेप,एजेन्सी- जापानय् कोरोना भाइरसविरुद्ध अमेरिकां दयेकूगु फाइजर खोप झिंनिदं निसें झिन्यादँ तकया मस्तय्त नं बीत स्वीकृति बिउगु दु । जापानया स्वास्थ्य मन्त्तालय अन्तर्गतया विज्ञतय् पुचलं फाइजर खोप मस्तय्त बीत स्वीकृति बिउगु खः ।                                                         जापानय् थ्वयां न्ह्यव १६ दँ स्वयां च्वय्यापिंत नं थ्व खोप बीगु सुरु यायेधुंकूगु दु । मन्त्रालयं सोमवाःनिसें मस्तय्त बीगु निंतिं निःशुल्क फाइजर खोप उपलब्ध याकेगु निर्णय याइगु आशा नं प्वंकूगु दु । थ्व खोप मस्तय्त बिइ जिउ कि मजिउ धयागु परीक्षण यायेगु निंतिं निद्वः व २६० म्ह मस्तय्त परीक्षण कथं खोप बिउगु खः । परीक्षणपाखें सकारात्मक लिच्वः वयेवं विज्ञतय्सं १२ निसें १५ दँया मस्तय्त नं थ्व खोप बीत स्वीकृति बिउसां जिउगु सुझाव बिउगु खः ।
https://nepalbhasatimes.com/39212,अन्तर्राष्ट्रिय,???? ????????? दशमी,म्यानमारय् ७ दँ दुम्ह मचायात गोली,एजेन्सी÷ म्यानमारया निगूगु तःधंगु शहर मान्डलेय् मंगलवाः छम्ह ७ दँ दुम्ह मिसामचायात गोलीं कयेकाः स्यानाबिउगु दु । उम्ह मचा सैनिक आक्रमणय् लानाः सीम्ह दकलय् म्हो उमेरम्ह खः । बिबिसीं धाःकथं खिन म्यो चित नांया उम्ह मचाया छेँय् सेनां खानतलासि याःवंगु व सेनां मचाया अबुयात बँय् ग्वातुकेगु धायेवं अबुयाथाय् वनेत स्वःम्ह मचायात गोलीं कयेकूगु खः। मस्तय्गु निंतिं ज्या याइगु संस्था सेभ द चिल्डे«नं घटनायात कयाः चिन्ता प्वंकूगु दु ।                                                         म्यानमारय् सैनिक कूया विरोध यानाः ज्वनायंकूपि ६२८ म्ह प्रदर्शनकारीतय्त त्वःतूगु दु । म्यानमारय् च्वंगु जेलय् कुनातःपिं प्रदर्शनकारीतय्त बुधवाः इन्सेन जेलं त्वःतूगु खँ जेलया छम्ह वरिष्ठ अधिकारीं नां पित मबिउगु सर्तय् समाचार एन्जेसी एएफपीयात जानकारी बिउगु खः । जेलं ३६० म्ह मिजं व २६८ मिसातय्त त्वःतूगु खँ धाःगु दु । म्यानमारय् जुयाच्वंगु प्रदर्शनय् २७५ म्ह सीधुंकूगु दुसा सरकारं धाःसा १६४ म्ह जक सीगु धयाच्वंगु दु ।
https://nepalbhasatimes.com/39072,अन्तर्राष्ट्रिय,???? ????????? चौथी,अमेरिकाय् गोली आक्रमणय् च्याम्ह सित,एजेन्सी- अमेरिकाया जर्जिया राज्यया एटलान्टाय् लाक्वपाक्वढंगं चले याःगु गोलीं लानाः खुम्ह एशियाली मूलयापिं मनूत लिसें च्याम्हेसिया ज्यान वंगु दु । एटलान्टाया एकवोर्थ सहर च्वंगु स्वंगू मसाज पार्लरय् थथे गोली चले जूगु खः । पुलिसं बिउगु जानकारी छगू पार्लरय् प्यम्ह व मेगु निगू पार्लरय् प्यम्ह यानाः च्याम्हय् सीगु खः । सीपि खुम्ह एसियालीत मध्येय् प्यम्ह दक्षिण कोरियाली नागरिक जूगु पुष्टि जुइधुंकूगु दु ।                                                         गोली कयेकूगु द्वपनय् पुलिसं २१ दँया छम्ह ल्याय्म्हयात ज्वंगु दु । थ्व स्वंगुलिं थासय् व हे ल्याय्म्ह गोली कयेकूगु प्रहरीं धाःगु दु । प्रहरीं सिसिटिभीया फुटेजया आधारय् उम्ह ल्याय्म्हयात मालेगु झ्वलय् एटलान्टा २४० किलोमिटर तापाकं रोबर्ट आरोन लङ नांया उम्ह ल्याय्म्हयात ज्वंगु खः । अमेरिकाय् थौंकन्हय् एसियालीतय् घृणा यायेगु अप्वया वनाच्वंगु दु । एशियाय् च्वंपिंसं हे अमेरिकाय् कोरोना भाइरस हःगु धासें एशियालीतय्त अपमान यायेगु जक मखु घृणायुक्त अपराध यायेगु नं अप्वया वनाच्वंगु खः । जर्जियाय् थ्यंमथ्यं न्यागू लाख एसियाली च्वनाच्वंगु दु । वंगु वालय् जक अमेरिकी राष्ट्रपति जो बाइडेनं थःगु छगू सम्बोधनय् एसियाली अमेरिकीतय्त यानाच्वंगु गलत व्यवहारयात पनेमाःगु खँ धयादीगु खः।
https://nepalbhasatimes.com/39216,अन्तर्राष्ट्रिय,???? ????????? दशमी,शेख हसिनायात स्यायेगु कुतः याःपिं झिंप्यम्हेसित मृत्युदण्ड,"एजेन्सी÷ बगंलादेशया प्रधानमन्त्री शेख हसिनायात स्यायेगु कुतः याःपिं झिंप्यम्ह इस्लामिक चरमपन्थी लडाकुतय्त मृत्युदण्ड न्यंकूगु दु । बंगलादेशया विशेष अदालतं थ्व फैसला न्यंकूगु खः । सजाय पःपिं झिंप्यम्ह चरमपन्थी लडाकु मध्ये गुम्ह जेलय् दुसा न्याम्ह फरार जुयाच्वंगु दु ।                                                         प्रधानमन्त्री शेख हसिनां हःगु धर्मनिरपेक्षताया विरोधय् सन् २०००य् इस्लामिक चरमपन्थी लडाकुतय्सं बम आक्रमण यानाः प्रधानमन्त्री शेख हसिनायात स्यायेगु कुतः याःगु खः । प्रधानमन्त्री हसिना छगू कलेजय् भाषण बियाच्वंगु इलय् लडाकूतय्सं कलेजय् निगः बम तःगु खः, तर सुरक्षाकर्मीतय्सं बम लुइकेत ताःलाःगुलिं हसिना बचे जूगु खः । हसिना थौंकन्हय् प्यंगूगु कार्यकालय् प्रधानमन्त्री जुयाच्वनादीगु दु ।"
https://nepalbhasatimes.com/38007,अन्तर्राष्ट्रिय,???? ????????? द्वादशी ,चीन-भारतया सेना दथुइ सिक्किमया सीमाय सामान्य झडप,"एजेन्सी – चीन व भारतया सेना दथुइ मेगु छगू सीमा लागाय् झडप जूगु समाचार सार्वजनिक जूगु दु । भारतीय संचारमाध्यमतय्सं स्वन्हु न्ह्यव सिक्किमय् लाःगु सीमाय् थ्व झडप जूगु खँ धाःगु दु । भारतीय सेनां नं नाकुला धाःगु थासय् निगू देय्या सेना दथुइ सामान्य झडप जूगु पुष्टि याःगु दु ।                                                         निगू देय् दथुइ जूगु झडपया खँ सार्वजनिक जुइवं भारतीय सेनां छगू वक्तव्य पिथँसें धाःगु दु, ‘उत्तर सिक्किमया नाकुला धाःगु थासय् २० जनवरीइ भारतीय सेना व पिपुल्स लिवरेशन आर्मी दथुइ सामान्य झडप जूगु व थ्व मामिला स्थानीय कमान्डर तय् नियम कथं ज्यंके नं धुंकूगु दु ।’ सेनां संचार माध्यमतय्त थ्व घटनाया तथ्ययात स्यंका समाचार मबीत नं धाःगु दु । थ्वयां न्ह्यः भारतीय सञ्चार माध्यमतय्सं थ्व झडपय् निगुलिं देय्या छुं सैनिकत घाःपाः जूगु खँ धाःगु खः । उत्तर सिक्किमया नाकुला सीमाय् चिनिया सैनिकत सीमा पार यानाः भारतपाखे वयाच्वंगु इलय् थ्व झडप जूगु खँ भारतीय सञ्चार माध्यमतय्सं च्वःगु दु । भारतीय सञ्चार माध्यमतय्सं थ्व झडपय् २० म्ह चिनिया सैनिक व प्यम्ह भारतीय सैनिक घाःपाः जूगु खँ धयाच्वंगु दु । मेखे चीन सरकार समर्थित समाचार वेबसाइट ग्लोबल टाइम्सं धाःसा भारतीय सञ्चारमाध्यमय् वःकथं चिनिया सैनिक घाःपाः जूगु खँयात अस्वीकार याःगु दु । ग्लोबल टाइम्सं च्वःगु दु, ‘भारत-चीन सीमाय् जूगु झडपय् २०म्ह चिनियाँ सैनिक घाःपाः जुल धकाः वःगु समाचार सरासर गलत खः ।’ छुं ला न्ह्यः उत्तरी लद्दाखया गलवान घाटीइ जूगु झडपय् धाःसा नीम्ह भारतीय सेना सीगु खः । २०२० जुन १५ य् जूगु थ्व झडप लिपा निगू देय् या सेना दथुइ थीथी थासय् तनाव खने हे दयाच्वंगु दनि । लद्दाखय् चीनं प्यम्ह भारतीय सैन्य अधिकारी व खुम्ह जवानतय्त नं कब्जाय् काःगु खःसा लिपा उमित त्वःता बीधुंकूगु दु ।"
https://nepalbhasatimes.com/38030,अन्तर्राष्ट्रिय,???? ????????? त्रयोदशी ,अमेरिकी अर्थमन्त्रीइ जेनेट बेलेन अनुमोदन,एजेन्सी – अमेरिकाया च्वय्या सदन सिनेटं राष्ट्रपति जो बाइडेनं अर्थमन्त्रीइ मनोनित याःम्ह जेनेट येलेनयात अनुमोदन याःगु दु। वय्कः अमेरिकाया अर्थमन्त्री जुयादीम्ह न्हापांम्ह मिसा नं जूगु दु। न्हूम्ह अर्थमन्त्री येलेनयात कोभिड १९ लिसे सम्बन्धित विशाल आर्थिक प्याकेज क्वय्या सदनकंग्रेसं अनुमोदन याकेगु तःधंगु चुनौती दु। राष्ट्रपति जो बोइडेनं कोभिड १९ या कारणं अमेरिकी अर्थतन्त्रय् लाःगु लिच्वः क्वपालेत १९ खर्ब डलरया आर्थिक प्याकेज हयातःगु दु । येलेनयात थ्व हे प्याकेज कंग्रेसं अनुमोदन याकेगु हाथ्या दुगु खः ।                                                         येलेनं थ्वयां न्ह्यः अमेरिकी केन्द्रीय बैंकय् नं सन् २०१४ निसें २०१८ तक नेतृत्व यायेधुंकूगु दु। वय्कः केन्द्रीय बैंकया नेतृत्वय् थ्यंम्ह न्हापांम्ह मिसा नं खः। अथेहे वय्कःयाके ह्वाइट हाउस आर्थिक सल्लाहकार परिषद्य् च्वनाः नं ज्या यानागु अनुभव दु। सिनेटया वित्त समितिइ सुनुवाइया झ्वलय्ये लेनं ब्याज दर तसकं कुहां वयाच्वंगुलिं बाइडेन प्रशासनं तःधंगु आर्थिक प्याकेज घोषणा याःगु सकारात्मक पलाः जूगु खँ धयादीगु खः । वय्कलं आः हे लगानी मयात धाःसा कोभिड १९ पाखें लाःवःगु आर्थिक चुनौति अझं व्याकप जुइगु व लिपा थुकिया सम्बोधन यायेमाल धाःसा झन अप्वः खर्च जुइगु खँ धयादीगु खः । सुनुवाइया झ्वलय् सिनेटया वित्त समितिया अध्यक्ष सिनेटर रोन वाइडेनं अर्थमन्त्रीइ प्रस्तावित येलेन प्रतिभाशाली अर्थशास्त्री जूगु खँ धासें आःया स्थितिइ अर्थ मन्त्रालयया जिम्मेवारी कायेत वय्कः उपयुक्त व योग्य मनू खः धयादीगु दु ।
https://nepalbhasatimes.com/38033,अन्तर्राष्ट्रिय,???? ????????? त्रयोदशी ,माडर्नाया खोपं न्हूगु भाइरसविरुद्ध नं ज्या याइगु दावी,एजेन्सी – अमेरिकी वासः कम्पनी मोर्डनां दयेकूगु कोरोना भाइरसविरुद्धया खोप थौंकन्हय् तसकं न्यना वनाच्वंगु कोरोनाया न्हूगु प्रजातिया भाइरसविरुद्ध ल्वायेत नं सक्षम ज ूगु खँ धाःगु दु । मोर्डनाया वैज्ञानिकतय्सं थःपिंसं उत्पादन यानागु खोपं न्हूगु प्रजातिया भाइसरविरुद्ध नं ल्वायेफुगु दावी याःगु खः ।                                                         कम्पनीं थःगु प्रयोगशालाय् यानाच्वंगु प्रारम्भिक परीक्ष्ँणय् थज्याःगु न्हूगु ताजिया भाइरसयात नं थ्व खोपं म्हसिइकेफुगु व थ्वलिसे ल्वायेगु निंतिं प्रतिरोधी तत्व दयेकेत सक्षम जूगु खँ धाःगु दु। थुकिया बारे थप अध्ययन थ्व खोप कायेधुंकूपिं मनूतय् परीक्षण मार्फत जक यायेफइगु खँ नं कम्पनीं धाःगु दु। दक्षिण अफ्रिकाय् खनेदुगु कोरोना भाइरसया न्हूगु ताजि बेलायतय् खनेदुगु भाइरस स्वयां भचा घातक जूगु प्रारम्भिक अध्ययनं सीदुगु दु। थ्व न्हूगु ताजिया भाइरस नं संसारया तःगू देशय् न्यना वनेधुंकूगु दु । सेप्टेम्बरय् बेलायतय् खनेदुगु न्हूगु भाइरस पुलांगु भाइरस स्वयां ७० प्रतिशत तक याकनं संक्रमण जुइफुगु खनेदुगु खः । तर विश्वया थीथी कम्पनीं विकास याःगु खोप धाःसा पुलांगु भाइरसयात स्वयाः जक दयेकूगु जूगुलिं थुकिं न्हूगु भाइरसविरुद्ध ल्वायेफइ कि फइमखु धयागु जिज्ञासा जुयाच्वंगु खः । वैज्ञानिकतय्सं न्हूगु ताजिया भाइरसविरुद्ध नं थ्व खोपं ज्या बी धकाः धाःसां पुलांगु भाइरसविरुद्ध गुलि क्षमतां ज्या याइगु खँ न्हूगु भाइरसविरुद्ध नं उलि हे क्षमतां ज्या याइकि याइमखु धकाः धाःसा स्वये अझं ल्यं दनि । आः खनेदया वयाच्वंगु छुं छुं लिच्वःया आधारय् धाःसा फाइजरं दयेकूगु खोपं नं बेलायतं सुरु जूगु न्हूगु भाइरसविरुद्ध ल्वायेफुगु खनेदुगु दु। मोर्डनां नं थुकिया अध्ययनया निंतिं थःपिंसं विकास यानागु खोपया निगुलिं डोज कायेधुंकूपिं च्याम्ह मनूतय् हिया नमूना जाँच यानाः परीक्षण याना स्वंगु दु। थुपिं कम्पनीतय् निष्कर्ष कथं थःपिंसं दयेकूगु खोप न्हूगु ताजिया भाइरस प्रतिरोधी खनेदुगु खःसां वैज्ञानिकतय् दथुइ थुकिया समीक्षा जुइ ल्यंदनि धाःगु दु ।
https://nepalbhasatimes.com/37579,अन्तर्राष्ट्रिय,???? ??????? द्वादशी ,भारतय् माग ३ निसें खोप बीगु,एजेन्सी – भारतय् वइगु माग ३ गते शनिवाः निसें कोरोना भाइरसविरुद्ध खोप बीगु सुरु याइगु जूगु दु । प्रधानमन्त्री नरेन्द्र मोदीं खोप अभियानयात छगू महत्वपूर्ण पलाः धासें वइगु जुलाई महिना दुने ३० करोड भारतीयतय्त खोप बीगु खँ धाःगु दु। भारतय् थौंकन्हय् १ अर्ब ३० करोड जनसंख्या दु । प्रधानमन्त्री मोदीं स्वास्थ्य सेवाया कर्मचारी व कोरोना भाइरसविरुद्ध अग्रपंक्तिइ ज्या यानाच्वंपिंत न्हापां खोप बीगु खँ धयादीगु दु ।                                                         भारत अमेरिका धुंकाः दकलय् अप्वः संक्रमित दुगु देय् खः । थन १० करोड ३० लाखं मल्याक मनूतय्त कोरोना संक्रमण पुष्टि जुइधुंकूगु दुसा छगूत्या लाखं मल्याक मनूत सीधुंकूगु दु । भारतया नियामक निकायं आः निगू खोपयात छ्यलेगु अनुमति बीधुंकूगु दु। उकी मध्ये कोभिशील नांया खोप एस्ट्राजेनेकां अक्सफोर्ड विश्वविद्यालयलिसे जानाः दयेकूगु खःसा कोभ्याक्सिन नांया खोप भारतीय कम्पनी बायोटेकं दयेकूगु खः । सरकारं धाःकथं ५० दँ स्वयां च्वय्यापिं व ५० दँ स्वयां क्वय् यापिं स्वास्थ्य समस्या दुपिं न्ह्याम्हेसित नं थ्व खोप बी । थ्व खोप अभियानया निंतिं थौंकन्हय् भारतया थीथी थासय् अभ्यास जुयाच्वंगु दु । थुकिया निंतिं ७०० गू जिल्लाय् छगूत्यालाख स्वास्थ्यकःमितय्त खोपया तालिम बियाचच्ंगु दु । मेखे परीक्षण हे पूमवंकुसे सरकारं कोभ्याक्सिनयात आपतकालिन अनुमति बिउगु धकाः विज्ञतय्सं सरकारया आलोचना नं यानाच्वंगुदु । अल इन्डिया ड्रग एक्सन नेटवर्क नांया छगू संस्थां थ्व खोप प्रभावकारी खः धयागु पुष्टि याइगु गाक्क तथ्यांक मवःनिगु व पादर्शिताया नं अभाव दुगु धकाः अनुमति बिउगु खँय् हे न्ह्यसः थनाच्वंगु दु ।
https://nepalbhasatimes.com/38005,अन्तर्राष्ट्रिय,???? ????????? त्रयोदशी ,अस्ट्रेलियाय् फाइजरयात स्वीकृति,एजेन्सी – अस्ट्रेलियाया वासः नियामक निकायं नं अमेरिकाया फाइजर कम्पनीं विकास याःगु कोरोनाभाइरस विरुद्धया खोपयात अनुमति बिउगु दु। प्रधानमन्त्री स्कट मरिसनं सोमवाः फाइजरया खोप स्वीकृति जूगु घोषणा यासें वइगु फेब्रुअरीया अन्त निसें खोप बीगु सुरु जुइगु खँ धयादीगु दु । अस्ट्रेलियाय् थेराप्युटिक गुड्स एड्मिनिस्ट्रेसन (टिजिए)पाखें स्वीकृत कायेत ताःलाःगु कोरोनाविरुद्धया खोपय् फाइजर कम्पनीया खोप हे दकलय् न्हापांगु खः ।                                                         प्रधानमन्त्री मरिसनं पत्रकार सम्मेलनय् न्ववासें अस्ट्रेलियाया नियामक निकायं विस्तृत अध्ययन यायेधुंकाः जक फाइजरया खोपयात स्वीकृति बियागु खँ धयादीगु दु। वय्कलं थ्व खोप अस्थाइ वा आकस्मिक कथं जक मखसे पूवंक खोपया रुपय् हे अस्ट्रेलियाय् स्वीकृति बियागु खँ धयादीगु दु। अस्ट्रेलियां थ्व स्वयां न्ह्यव हे फाइजरयात छगू करोड खोपया निंतिं अनुबन्ध यानातयेधुंकूगु दु। अस्ट्रेलियाया नं न्हापांगु चरणया खोप अभियानया इलय् बुारबरीपिंत हे जक खोप बी । प्रधानमन्त्री मरिसनं वइगु अक्टोवरतकया दुने खोप अभियान पूवंक क्वचाइगु जानकारी नं बियादगिु दु। अस्ट्रेलियां अक्सफोर्ड-अस्ट्राजेनिकां विकास याःगु खोपया न्यागू करोड मात्रया निंतिं आदेश बीधुंकूगु दु। थ्व खोप फुक्कं अस्ट्रेलियाय् हे विकास याइगु खँ धाःगु दु। अक्सफोर्ड एस्ट्रोजेनिकायं विकास याःगु खापया निंतिं सरकारं आदेश बीधुंकूगु दु। थ्व खोप अप्वः धयाथें अस्ट्रेलियाय् हे दयकीगु जूसां अस्ट्रेलियाया नियामक निकायं धाःसा थ्व खोपयात स्वीकृति बिउगु मदुनि ।
https://nepalbhasatimes.com/37668,अन्तर्राष्ट्रिय,???? ??????? आमै,इटलीइ स्वसलं मल्याक माफियाविरुद्ध सुनुवाई,"एजेन्सी – इटलीइ छक्वलं हे स्वसलं मल्याक माफियातय् विरुद्ध सुनुवाई जुइत्यंगु दु । थ्व सुनुवाईया निंतिं अदालतय् थाय् मगाइगु जूगुलिं छगू कलसेन्टरयात पुनर्निर्माण यानाः सुनुवाइ कक्ष दयेकूगु दु ।                                                         इटलीया दकलय् शक्तिशाली माफिया पुचः धकाः कुख्यात ड्रब्गेटा पुचःया दुजःतय् विरुद्ध थ्व सुनुवाई जुइत्यंगु खः । इटली दशकौं लिपा हाकनं थज्याःगु कथं सुनुवाई जुइत्यंगु खः । सन् १९८० लिपा इटलीइ थुकथं तःधंगु सुनुवाई जुइत्यंगु खः । वर्षौं ताःहाकःगु अनुसन्धान लिपा ड्रब्गेटा समूहया ३३५ म्ह लुटेरा लिसें भ्रष्ट अधिकारीतय् विरुद्ध मुद्दा दायर जूगु खः । सुनुवाईया झ्वलय् गुसःम्हं मल्याक साक्षीतय्सं हत्या, लागू वासः ओसारपसार, हाकूगु धन व जबर्जस्ती असुलीविरुद्ध प्रमाण बीहइगु अनुमान यानातःगु दु । बुधवाःनिसें न्ह्याइगु सुनुवाई निदँ तक न्ह्यानाच्वनीगु अनुमान दु । सुनुवाईया झ्वलय् सलंसः मनूत सहभागी जुइफुगुलिं लामेजिया टेर्मे सहरय् च्वंगु छगू कल सेन्टर भवनयात हे सुनुवाई यायेगु थाय् दयेकूगु खः । आः सुनुवाई जुइत्यंगु माफियात ड्रब्गेटा पुचः दुनेया नं मनकुसो परिवार धकाः म्हसीका दुगु पुचःया दुजःपिं खः । सन् १९८६-१९९२ य् जूगु सुनुवाईलय् सिसिलीया कोसा नोस्ट्रा परिवारया दुजःपिं लाःगु खः । ड्रब्गेटा कोसा नोस्ट्रा स्वयां तःधंगु पुचः खः ।"
https://nepalbhasatimes.com/37609,अन्तर्राष्ट्रिय,???? ??????? त्रयोदशी ,ट्रम्पविरुद्ध महाभियोगया तयारी,"एजेन्सी – अमेरिकी राष्ट्रपति डोनाल्ड ट्रम्प विरुद्ध क्वय्या सदन हाउस अफ रिप्रेजेन्टिभय् महाअभियोगया प्रस्ताव हयेगु निंतिं तयारी सुरु जूगु दु । डेमोक्रेटिक पार्टीया नेतातय्सं वइगु मंगलवाः तकया दुने थ्व प्रस्तावय् मतदान जुइफइगु खँ धाःगु दु ।                                                         क्वय्या सदनया डेमोरक्र्याट नेतातय्सं राष्ट्रपतिविरुद्ध दंगायात प्रोत्साहन याःगु आरोप बीत्यंगु दु । संसद भवन क्यापिटल हिलय् हिंसात्मक ढंग नियन्त्रण यायेगु ज्याय् थः समर्थकतय्त ट्रम्पं प्रोत्साहन याःगु धासें महाअभियोग प्रस्ताव हयेत्यंगु खः । संसदीय दलया सचेतक जेम्स क्लाइबर्नं सिएनएनलिसे खँ ल्हासें थ्व वालय् हे थ्व प्रस्ताव वइगु खँ धयादीगु खः । तर जो बाइडनं राष्ट्रपतिया शपथ ग्रहण यायेधुंका: वय्कःया सछिन्हुया कार्यकाल पूमवंकं सिनेटय् सुनुवाईया निंतिं धाःसा मछ्वइगु खँ धाःगु दु । क्लाइबर्नं धयादीगु दु, ‘जो बाइडेनयात थःगु प्राथमिकता निर्धारण यायेत व थुकिया कार्यान्वयन सुरु यायेत सछिन्हु बी, अले जक थ्व प्रस्ताव सिनेटय् छ्वयेगु जुइ ।’ सछिन्हु लिपा जक थ्व प्रस्ताव सिनेटय् छ्वल धाःसा जक बाइडनं न्हूगु मन्त्रिपरिषद् निश्चित यायेगु मेमेगु नीति सुरु यायेफइ । थ्व स्वयां न्ह्यः हे सिनेटय् प्रस्ताव थ्यन धाःसा बाइडनं नं थःगु ज्या न्ह्याकेत पियाच्वनेमालीगु जुइ । मेखे ह्वाइट हाउसं धाःसा आः तयेधाःगु महाभियोग राजनीतिक रुपं प्रेरित धासें महाभियोगया सम्भावना मदु धाःगु दु ।"
https://nepalbhasatimes.com/37673,अन्तर्राष्ट्रिय,???? ????????? पारू ,क्यापिटल हिलय् हिंसा न्यंकूपिं विरुद्ध फौजदारी मुद्दा,एजेन्सी – अमेरिकाया न्याय मन्त्रालय व संघीय जाँच ब्युरो (एफबीआईं) वंगु वालय् अमेरिकी संसद भवन क्यापिटल हिलय् आक्रमण याःपिंविरुद्ध फौजदारी मुद्दाय् अनुसन्धान सुरु यासें थुकी संलग्नपिंत आत्मसमर्पण यायेत धाःगु दु ।                                                         अनुसन्धान अधिकारीपिंसं थःपिंके छगू लाखं मल्याक डिजिटल प्रमाणत नागरिकतय् पाखें चूलायेधुंकूगु खँ धाःगु दु। अमेरिकी राष्ट्रपति चुनावय् त्याम्ह जो बाइडेन विजय जूगु प्रमाणित यायेगु निंतिं संसद निगुलिं सदनया मंकाः बैठक जुयाच्वंगु इलय् राष्ट्रपति ट्रम्पया समर्थकतय्सं क्यापिटल हिलय् हिंसा न्यंकूगु खः । थ्व हिंसाय् लानाः न्याम्हेसिया ज्यान वंगु खः । अमेरिकी अनुसन्धान अधिकारीतय्सं थ्व घटनाय् १६० म्हं मल्याक मनूतय् विरुद्ध फौजदारी अनुसन्धान सुरु यानागु खँ धाःगु दु। कोलम्बियाया कार्यवाहक महान्यायाधिवक्ता माइकल शेरवीनं हिंसा न्यंकूपिं विरुद्ध आक्रमण व विद्रोहया षडयन्त्र याःगु अभियोग बीगु व थ्व अभियोगय् नीदँ तक जेल सजाँय जुइफुगु खँ धाःगु दु। एफबिआईं क्यापिटल हिल घटनाय् संलग्न मनूतय्त कानुन पालना याइगु निकाय समक्ष उपस्थित जुइत इनाप याःगु दु ।  एफबिआईया वाशिंगटन ज्याकूया सहनिर्देशक स्टिभन डुआन्टानों घटनाय् संलग्नपिं डिसी त्वःता वनेधुंकूगु जूसां उमि छेँय् हे प्रहरी वयेफुगु खँ धाःगु दु । अथेहे सिनेटर चक सुमरं घटनाया इलय् क्यापिटल हिल भवनय् दुपिंत हवाई यात्रा यायेमदइकथं प्रतिबन्ध तयेत संघीय सरकारयात इनाप याःगु दु। थ्व घटनायात प्रोत्साहित याःगु द्वपनय् राष्ट्रपति ट्रम्प विरुद्ध नं डेमोक्र्याट सांसदतय्सं महाभियोग तयेधुंकूगु दु ।
https://nepalbhasatimes.com/37708,अन्तर्राष्ट्रिय,???? ????????? पारू ,क्वय्या सदनय् ट्रम्पविरुद्ध महाभियोग पारित,एजेन्सी – अमेरिकी राष्ट्रपति डोनाल्ड ट्रम्प अमेरिकी इतिहासय् निक्वःतक महाभियोग फःम्ह न्हापांम्ह राष्ट्रपति जूगु दु। म्हिगः अमेरिकी संसदया क्वय्या सदन हाउस अफ रिप्रेजेन्टिभं ट्रम्पविरुद्ध तःगु महाभियोग प्रस्ताव पारित यायेवं निक्वः तक महाभियोग फःम्ह ट्रम्प न्हापांम्ह अमेरिकी राष्ट्रपति जूगु खः ।                                                         छवाः न्ह्यः संसद भवन क्यापिटल हिलय् जूगु हिंसा ट्रम्पं उक्से याःगुलिं हे जूगु धासें डेमोक्रेट सांसदतय्सं क्वय्या सदनय् ट्रम्पविरुद्ध महाभियोग प्रस्ताव यंकूगु खः । थ्व प्रस्तावय् ट्रम्पया हे दल रिपब्लिकनया झिम्ह सांसदतय्सं नं साथ बीवं २३२ मतं पारित जूगु खः । क्वय्या सदनय् डेमोक्रेटतय् २२२ म्ह सांसद दुगु खःसा महाभियोग प्रस्ताव पारित यायेत २१७ मत दःसा गाःगु खः । प्रस्तावया विरुद्धय् रिपब्लिकनया  १९७ मत जक लाःगु खः । क्वय्या सदनं पारित जूगु प्रस्ताव च्वय् सदन सिनेटय् यंकी । तर सिनेटय् थ्व प्रस्ताव विरुद्ध वय्कः पदमुक्त जुइधुंकाः जक छलफल जुइ । वय्कः वइगु जनवरी २० तारिखय् राष्ट्रपति पदं मुक्त जुइत्यंगु दु। सिनेटय् थ्व प्रस्ताव पारित जुइत दुईतिहाइ बहुमत माः । थुकिया निंतिं रिपब्लिकनतय् झिंन्हय्म्ह सांसदत आवश्यक जुइ । न्यूयोर्क टाइम्सं २० म्ह रिपब्लिकन सिनेटरत ट्रम्प दोषी खः धयागु पक्षय् दुगुलिं सिनेटय् नं थ्व प्रस्ताव पारित जुइफु धाःगु दु। थ्वयां न्ह्यः सन् २०१९ य् लाःगु महाभियोगय् धाःसा रिपब्लिकनतय्सं साथ मबिउगुलिं सिनेटं पारित जुइमफुगु खः । सिनेटं पारित जूसां ट्रम्पयात  सन् २०२४ या राष्ट्रपति निर्वाचनय् उम्मेदवार जुइत धाःसा पने मफइगु खँ धाःगु दु। यदि ट्रम्पयात उबलय् पनेगु खःसा उम्मेदवार जुइमदइगु प्रस्तावय् हाकनं मतदान याकेमालीगु खँ धाःगु दु। ट्रम्पं आः हे सन् २०२४ या निर्वाचनय् दनेगु धकाः धयाच्वंगुलिं नं थुकियात कयाः यक्वस्यां चिउताः प्वंकाच्वंगु दु। उकिं गुलिखे रिपब्लिकनतय्सं ट्रम्पयात महाभियोग मतसे राष्ट्रपति जुइगु पाखें पनेगु उपाय जक नालेमाःगु बिचाः प्वंका हयाच्वंगु खः ।
https://nepalbhasatimes.com/37830,अन्तर्राष्ट्रिय,???? ????????? पञ्चमी,आदिवासी जनजाति साहित्यकार महासंघ गठन,"येँ (नेपालभाषा टाइम्स) – नेपाःया आदिवासी जनजाति साहित्यकारतय् राष्ट्रिय संगठनकथं आदिवासी जनजाति साहित्यकार महासंघ नेपाल गठन याःगु दु। नेपाल आदिवासी जनजाति महासंघया कुसा संगठनकथं गठन याःगु महासंघया संयोजकय् साहित्यकार राजन मुकारुब च्वनादीगु दु ।                                                         नेपाल आदिवासी जनजाति महासंघया अध्यक्ष जगत बरामया उपस्थितिइ जूगु आदिवासी जनजाति साहित्यकारतय् भेलां महासंघया सह संयोजकय् सरस्वति प्रतीक्षा लालचन व टंक सेलिङ, सचिवय् बुद्ध योञ्जन व आर्थिक संयोजकय् उर्मिला गम्बा थारु च्वनादीगु दु। दुजलय् अञ्जना इछमफुल, अनन्त दनुवार, उत्तम सुनुवार, कृष्ण मेचे, कृष्णराज सर्वहरी, तेजेन्द्र ताजपुरिया, निशा रुम्बा, नेपोलियन चेपाब, रजनी मिला महर्जन, बेचन उराव, विष्णु सिँजाली, भीम किसान लगायत च्वनादीगु दु । थुकथं हे राज्य समितिइ ईश्वर थोकर (ताम्सालिङ), शाक्य सुरेन (नेवाः), छम गुरुङ (तमुवान), गणेशकुमार राई (किरात), जीवन रोकामगर (मगरात), छविलाल कोपिला (थरुहट), मधु केरुङ (लिम्बुवान) संयोजककथं च्वनादीगु दु। मण्डला थिएटरय् जूगु घोषणा सभां महांसंघया युरोप, बेलायत, मलेशिया, बहराइन, अमेरिका, संयुक्त अरब इमिरेट्स, ओमान, साउदी अरब, अस्ट्रेलिया, दक्षिण कोरिया, जापान, हबकबल, कतार लगायत अन्तर्राष्ट्रिय समिति नं गठन याःगु दु। वइगु फागुनया दुने छगू भेला यानाः पूर्ण कार्यसमिति गठन यायेगु नं जानकारी बिउगु दु ।"
https://nepalbhasatimes.com/37805,अन्तर्राष्ट्रिय,???? ????????? चौथी,अमेरिकाय् उच्च सतर्कता,एजेन्सी – अमेरिकाया न्हूम्ह राष्ट्रपति जो बाइडेनं पदभार ग्रहण याये न्ह्यः हिंसात्मक प्रदर्शन जुइफुगु आशंका यासें अमेरिकाया फुक्कं राज्यय्सु रक्षा सतर्कता नालाकाःगु दु। बाइडेनं कंस बुधवाः शपथ ग्रहण यानादीत्यंगु दु। छुं न्हि न्ह्यव संसदय् भिड दुहां वनाः हिंसात्मक प्रदर्शन याःथें मजुइमा धकाः राजधानी वाशिंगटन डिसीइ नेशनल गार्ड्स हे परिचालन याःगु दु ।                                                         अमेरिकाया संघीय जाँच ब्यूरो एफबीआईनं राष्ट्रपति डोनाल्ड ट्रम्पया समर्थकतय्सं ५० गुलिं जिल्लाय् हतियार सहित हे प्रदर्शन यायेफुगु ख्याच्वः बियातःगु दु। शुक्रवाः जक वाशिंगटन डिसीइ छम्ह मनूयात हतियारसहित ज्वंगु दु। भर्जिनियाया राज्यया उम्ह मनूयात बन्दूक व ५०९ राउण्ड गोली सहित ज्वंगु खः। थ्वहे दथुइ राष्ट्रपतिया सुरक्षा याइगु सुरक्षा निकायं इनाप याःकथं बाइडेनया पुचलं शपथ ग्रहण समारोह ब्वति कायेगु निंतिं यक्व मनूत मवयेत इनाप याःगु दु। स्थानीय अधिकारीतय्सं नं सर्वसाधारणयात छेँय् हे च्वनाः ज्याझ्वः स्वयेत इनाप याःगु दु ।
https://nepalbhasatimes.com/37053,अन्तर्राष्ट्रिय,???? ???????? नवमी,"इजरायलया संसद विघटन, निदँया दुने प्यक्वःगु चुनाव",एजेन्सी – इजरायलया गठबन्धन सरकारं मंगलवाः देय्या संसद विघटन यानाबिउगु दु । गठबन्धन सरकारं संसद भंग यानाबिइवं इजरायलय्नि दँया दुने प्यक्वःखुसी निर्वाचन जुइगु जूगु दु । संसदं बजेट पारित यायेमाःगु समयसीमा पूवंकेमफयेवं प्रधानमन्त्री नेतान्याहुं संसद भंग यानादीगु खः । आः वइगु दँ सन् २०२१या मार्च २३ पाखें चुनाव जुइफुगु सिएनएनं धाःगु दु ।                                                         प्रधानमन्त्री नेतान्याहु व वय् कःया प्रतिद्वन्द्वी रक्षामन्त्री बेनी गान्ट्जया नेतृत्वय् गठबन्धनं २०२० या बजेट स्वीकृत यायेगु सोमवाः चान्हय् तकया म्याद पार यानाः संसद स्वतः भंग यायेत बाध्य याःगु खः । प्रधानमन्त्री नेतान्याहु व गठबन्धन सरकारया सांसदतय्सं वं वयात वं वयात दोष बीगु यानाच्वंगु दु । कोरोना भाइरसउया महामारीया अवस्थाय् नेतान्याहुंयात हाकनं चुनाव यायेत बाध्य यानाबिउगु दु । नेतान्याहुविरुद्ध लानाच्वंगु भ्रष्टाचारया मुद्दा आः झन तच्वया वइगु खनेदु ।
https://nepalbhasatimes.com/37764,अन्तर्राष्ट्रिय,???? ????????? चौथी,इन्डोनेशियाय् भुखाय् ब्वयां पीम्हं मल्याक मंत,"एजेन्सी – इन्डोनेशियाया सुलावेसी द्वीपय् भुखाय् ब्वयाः पीम्हं मल्याक मनूत ज्यान वंगु खः । भुखाचं यानाः छगू अस्पताल लिसें तःखा छेँ दुनावःगु खँ स्थानीय अधिकारीतय्सं धाःगु दु। दुंगु छेँया भग्नावशेष चिइकाः मालेज्या न्ह्यानाच्वंगु दु । थ्व द्वीपय् शुक्रवाः छगू चिकिचाधंगु भुखाय् ब्वःगु खःसां थ्वयां घौछि लिपा हे ६.२ म्याग्निच्यूडया तःधंगु भुखाय् ब्वःगु खः । भुखाचय् लानाः सलंसः मनूत घाःपाः जूगु दुसा द्वलंद्वः मनूत विस्थापित जूगु खँ धाःगु दु ।                                                         सुलावेसीया मामुजु नगरय् लाःगु अस्पतालया न्यातँजाःगु छेँय् दुनावःबलय् थुकी लानाः च्याम्ह सीगु खः । थ्व भवनं जक ६० म्हेसिया सुरक्षित उद्धार जूगु खः । भुखाचय् लानाः सीपिनि ल्याः अप्वयेफुगु खँ स्थानीय अधिकारीतय्सं धाःगु दु। भुखाचं यानाः मत मदुगु व फोनया लाइन नं मदुगुलिं उद्धारज्या प्रभावित जुयाच्वंगु दु  । शुक्रवाः ब्वःगु भुखाय् माजेने नगरं ६ किलोमिटर तापक  केन्द्रविन्दु लाःगु खःसा भुखाय् १० किलोमिटर क्वं न्ह्याःवंगु खँ धाःगु दु । भुखाय् लिपा आधिकारीक रुपं सुनामीया ख्याच्वः बिउगु मदु, तर द्वलंद्वः मनूत छेँ त्वःताः सुरक्षित थासय् च्वंवंगु दु। तर अधिकारीतय्सं तःधंगु भुखाय् ब्वःलिं लिभुखाय् ब्वयेफुगु व थुकिं सुनामी नं वयेफुगु खँ धयाच्वंगु दु। इन्डोनेशिया अप्वः थें भुखाय् ब्वयाच्वनीगु देय् खः । सन् २०१८ य्सु लावेसीइ ब्वःगु भुखाचय् लानाः निद्वलं मल्याक मनूतय् ज्यान वंगु खः । सन् २००४ य् इन्डोनेसियाय ९.१ म्याग्निट्युडया भुखाय् ब्वःगु खः गुकिं यानाः हिन्द महासागरय् सुनामी नं वःगु खः । सुनामीं यानाः झिंस्वंगू देय् या २ लाख २६ हजार मनूतय् ज्यान वंगु खःसा इन्डोनेशियाया आचे प्रान्तय् जक १ लाख ७० हजारया ज्यान वंगु खः ।"
https://nepalbhasatimes.com/37803,अन्तर्राष्ट्रिय,???? ????????? चौथी,कोरोनाया न्हूगु ताजिया भाइरसं सन् २०२१य् झन थाकुइकीगु डब्ल्यूएचओया ख्याच्वः,"विश्व स्वास्थ्य संगठन (डब्ल्यूएचओं) कोरोनाया न्हूगु ताजिया भाइरसं सन् २०२० य् स्वयां नं सन् २०२१य् झन् थाकुकीगु ख्याच्वः बिउगु दु । कोरोनाया थ्व न्हूगु ताजिया भाइरस न्हापाया स्वयां झन संक्रामक जूगुलिं डब्ल्युएचओं थ्व ख्याच्वः बिउगु खः । बेलायतय् न्हापांखुसी खनेदुगु थ्व भाइरस आः न्ययेगू देशय् न्यना वनेधुंकूगु दुसा बे लायतय् थ्व न्हूगु भाइरसया कारणं मृत्युदर उच्च जुयाच्वंगु दु । अथेहे दक्षिण अफ्रिकाय् खनेदुगु भाइरसया मेगु स्ट्रेन नं नीगू देशय् न्यनेधुंकूगु दु ।                                                         थ्वहे दथुइ जापानय् खनेदुगु मेगु न्हूगु भाइरसं थप चिन्ता तच्वयेकाबिउगु दु । जापानय् प्यम्हेसिके हाकनं मेगु न्हूगु भाइरस पत्ता लगे जूगु खः । थुपिं मनूतय्त ब्राजिलय् संक्रमण जूगु अनुमान यानातःगु दु । न्हूगु ताजिया भाइरसयात कयाः चिन्ता तच्वःगुया स्वंगू कारण दु । विज्ञतय् कथं थ्व न्हूगु भाइरसं मेगु कोरोना भाइरसयात तीव्रगतिं विस्थापित यानाच्वंगु दु, थुकी खनेदुगु उत्परि वर्तनं भाइरसया महत्वपूर्ण धयातःगु ब्वयात हे परिवर्तन यानाबिउगु दु । अथेहे प्रयोगशालाय् यानास्वःगु परीक्षण कथं छुं छुं उत्परिर्वतनं मनूतय् शरीरय् दइगु कोषय् संक्रमण यायेत थ्व भाइरसयात थप सहज जुइगु खनेदुगु दु । तर विज्ञतय्सं आः विकसित याःगु खोप धाःसा थ्व न्हूगु भाइरसविरुद्ध नं उतिकं हे प्रभावकारी जुइगु तायेकाच्वंगु दु ।"
https://nepalbhasatimes.com/37846,अन्तर्राष्ट्रिय,???? ????????? पञ्चमी,रुसी विपक्षी नेता नल्भानीयात ज्वन,एजेन्सी – रुसया विपक्षी नेता एलेक्सी नभाल्नीयात रुसी प्रहरीं ज्वंगु दु। न्याला न्ह्यव वंगु अगस्तय् तिनि स्नायुसम्बन्धी विष बियाः स्यायेत स्वःम्ह नभाल्नी जर्मनीइ उपचार यानाः मस्को लिहां वःगु छुं ई लिपा हे ज्वंगु खः । नभाल्नीयात ज्वनेवं अमेरिका व युरापेली संघं तुरुन्त त्वःतेत माग याःगु दु ।                                                         नभाल्नीयात ज्वंगु ज्याया कुंखिउँसां उमिसं रुसविरुद्ध छुं कारवाही यायेगु धाःसा धाःगु मदुनि । रुसी राष्ट्रपति भ्लादिमिर पुटिनया कट्टर आलोचक ४४ दँया नभाल्नीयात विमानस्थलया पासपोर्ट नियन्त्रण कक्षं हे प्रहरीं ज्वनाः हिरासतय् काःगु खः । जर्मनीं उपचार यानाः लिहां वःम्ह नभाल्नीयात लसकुस यायेत मस्कोया नुकोभो विमानस्थलय् तच्वंगु भीड मुनेवं वय्कः च्वनावःगु विमानयात मेगु हे विमानस्थलय् दिकेयंकूगु खः । नभाल्नीयात विष बिउगु ज्याय् नं राष्ट्रपति पुटिनया इशाराय् रुसी अधिकारीतय् हे ल्हाः दुगु द्वपं लानाच्वंगु दु। खोजपत्रकारतय्सं थ्व द्वपं सही खः धयाच्वंगु दुसा क्रेम्लिनं धाःसा थुकियात अस्वीकार यानाच्वंगु दु । नभाल्नीयात ज्वनेवं अमेरिकाय् राष्ट्रपतिइ निर्वाचित जो बाइडेनया पुचलं तुरुन्त त्वःतेत माग याःगु दु। बाइडेनं राष्ट्रिय सुरक्षा सल्लाकारय्म नोनित याःम्ह जेक सुलिभानं नभाल्नीयात स्यायेगु कुतः याःपिंत कारवाही यायेत नं माग याःगु दु। युरोपेली परिषद्या अध्यक्ष चाल्र्स मिशेलं नभाल्नीयात ज्वंगु अस्वीकार्य धासें वय्कःयात तुरुन्त त्वःतेत आह्वान यानादीगु दु । मेखे प्रहरीं हिरासतय् काःम्ह नभाल्नीं धाःसा थः ग्याःगु मदु धयादीगु दु। मस्कोया शेरेमेत्येभो विमानस्थलय् वय्कःयात ज्वने न्ह्यः थः समर्थकतय्त सम्बोधन यानादिसें वय्कलं जितः छुं ग्याःचिकु मदु धयादीगु खः । वय्कःयात ज्वंबलय् वय्कःया वकिलतय्त नापं वनेत नं पंगु दु। नाल्भानीयात वंगु अगस्तय् साइबेरियाया आन्तरिक उडानं मस्को वयाच्वंगु इलय् विमान दुने हे नोभिचोक नांया स्नायुलय् लिच्वः लाकीगु विष बिउगु खः । विमानय्हे  बेहोश जूगु खःसा लिपा वय्कःयात उपचारया निंतिं जर्मनीइ यंकूगु खः ।
https://nepalbhasatimes.com/37056,अन्तर्राष्ट्रिय,???? ???????? दशमी,पाकिस्तानय् हिन्दू दयेकेत स्वीकृति,"एजेन्सी – पाकिस्तानया राजधानी इस्लामाबादय् दये कीगु हिन्दू देगःयात कयाः राजधानी विकास प्राधिकरण (सिडीएं) स्वीकृति बिउगु दु । पाकिस्तानया अल्पसंख्यक हिन्दू समुदाययात कृष्णया देगः दनेत व सीम्ह च्याकेगु निंतिं दिप दयेकेत स्वीकृति बिउगु खः । इस्लामावादय्द येकेत्यंगु थ्व न्हापांगु हिन्दी देगः खः ।                                                         पाकिस्तानया सत्तारुढ तहरीक ए इंसाफ (पीटीआई) पार्टीया अल्पसंख्यक समुदाया सांसदतय्सं शहरय् न्हापांगु हिन्दू देगः दनेत बिउगु स्वीकृतियात छगू महत्वपूर्ण पलाः धासें थुकिया स्वागत याःगु दु । पाकिस्तानया पुलाम्ह प्रधानमन्त्री नवाज शरीफया सरकारं सन् २०१७ य् पाकिस्तानया हिन्दू समुदायायात थ्व जग्गा बिउगु खः । शरीफ सरकारं बिउगु जग्गाय् कृष्ण देगः दनेगु खँ उबलय् हे हिन्दूतय्सं धाःगु खः । तर थ्व देगः दनेगु खँयात कयाः पाकिस्तानया कट्टर मुस्मां धार्मिक संस्थातय्सं धाःसा विरोध यानाच्वंगु दु । लाहौरया जामिया अशर्फिया मदरसाया मुफ्ती मोहम्मद जकारियां थ्व देगः विरुद्ध फतवा हे जारी यानातःगु दु । फतवाय् धयातःकथं इस्लाम धर्म कथं अल्पसंख्यकतय्त न्हापा हे दयाच्वंगु पुजास्थलया स्यंल्ह्वं ज्या जक याकेदइ, तर न्हूगु हे थाय् दकेत अनुमति बियातःगु मदु । देगः दनेत्यंगु विरुद्ध इस्लामावाद हाइकोर्टय् स्वंगू रिट दायर याःगु खः । तर इस्लामावाद हाइकार्टं थ्व रिटयात खारेज यानाबी धुंकूगु दु ।"
https://nepalbhasatimes.com/37085,अन्तर्राष्ट्रिय,???? ???????? दशमी,भारतीय च्यानलयात बेलायतय् जरिवाना,"एजेन्सी – बेलायतया अफिस अफ कम्युनिके शनं भारतया टेलिभिजन च्यानल रिपब्लिक भार तया छगू कार्यक्रमयात कयाः जरिवाना पुइकूगु दु । भारतया तसकं विवादीत पत्रकार अर्नब गोस्वामीया थ्व टेलिभिजन च्यानलया कार्यक्रमं असहिष्णुता व घृणा ब्वलंकीगु ज्या याःगु धासें बेलायतया अफिस अफ कम्युनिकेशनं थ्व न्यूज च्यानलया बेलायतय् ब्रोडकास्ट यायेगु अधिकार कयातःगु कम्पनी वर्ल्डवाइड मिडिया नेटवर्कयात २० हजार पाउण्ड (३६ लाख तका) जरिवाना याःगु खः ।                                                         रिपब्लिक भारत च्यानलय् ६ सेप्टेम्बर २०१९ य् प्रसारण जूगु ‘पुछता है भारत’ धयागु ज्याझ्वःयात कयाः थ्व जरिवाना पुइकूगु खः । लिसें अफिस अफ कम्युनिकेशनं थ्व ज्याझ्वः लिपा हाकनं गुबलें प्रशारण यायेदइमखु धकाः नं आदेश बिउगु दु । थ्व ज्याझ्वः टेलिभिजन च्यानलया थुवाः अर्नब गोस्वामी हे चले याइगु खः । ६ सेप्टेम्बर २०१९ य् प्रशारण जूगु ज्याझ्वःया झ्वलय् अपमानजनक भाय् छ्यःगु, घृणा न्यंकीगु लिसें व्यक्ति, समुदाय, धर्म व जातिया विरुद्ध आपत्तिजनक टिप्पणी याःगु द्वपं बिउगु खः । आदेशय् थ्व ज्याझ्वलय् पाकिस्तान व पाकिस्तानीतय् विरुद्ध आपत्तिजनक टिप्पणी याःगु खँ नं न्ह्यथनातःगु दु । भारतया चन्द्रमा मिशन चन्द्रयान-२ यात कयाः चर्चा जूगु ज्याझ्वलय् स्वम्ह भारतीय व स्वम्ह पाकिस्तानीत पाहाँ कथं ब्वनातःगु खः । ज्याझ्वःया इलय् हे पाकिस्तानं भारतय् आतंकवाद न्यंकाच्वंगु द्वपं बिउगु खः । आदेशय् धयातःगु दु, ‘थ्व कार्यक्रम न्ह्यब्वयाच्वंम्ह व ज्याझ्वलय् सहभागी छुं पाहाँतय्सं पाकिस्तानपिं सकलें हे चरमपन्थी जूगु, अनया वैज्ञानिक, डाक्टर, नेता, खेलाडी फुक्क हे चर मपन्थी जूगु, मस्त नं चरमपन्थी हे जूगु धयागु क्यनेगु स्वःगु दु । अथेहे ज्याझ्वलय् सहभागी छम्हेसिनं ला पाकिस्तानया वैज्ञानिकतय्त खुँ तकं धाःगु खः ।’"
https://nepalbhasatimes.com/37087,अन्तर्राष्ट्रिय,???? ???????? एकादशी,बेलायतय् मेगु न्हूगु भाइरसया संक्रमण,"एजेन्सी – बेलायतय् कोरोना भाइरसया हाकनं मेगु छगू ताजि (भेरियन्ट) लूगु दु । थ्व ताजि छुं न्हि न्ह्यव लूगु न्हूगु ताजिया स्वयां नं झन खतरनाक जूगु खँ धाःगु दु। बेलायतया स्वास्थ्य मन्त्री म्याट हेनककं बुधवाः थ्व न्हूगु ताजिया निगू मामिला खनेदुगु जानकारी बियादीगु दु ।                                                         कोरोनाया थ्व न्हूगु ताजि दकलय् न्हापां दक्षिण अफ्रिकाय् खनेदुगु खः । बेलायतय् गुपिं निम्हेसिके थ्व न्हूगु ताजिया भाइरस खनेदुगु खः, उपिं निम्हं छुं ई न्ह्यव जक दक्षिण अफ्रिकां लिहां वःपिं खः । स्वास्थ्य मन्त्री हेनकनं दक्षिण अफ्रिकाय् दकलय् न्हापां खनेदुगु थ्व ताजि बेलायतय् लूगु न्हूगु ताजि स्वयां याकनं न्यनावनीगु खतरा दुगु व अप्वः ‘म्यूटेटेड’ जूगु खँ धयादीगु दु । वय्कलं थ्व न्हूगु ताजि खनेदगु तसकं चिन्ताजनक धयादीगु दु । बेलायतं आःयात दक्षिण अफ्रिका यात्राया निंतिं प्रतिबन्ध तयाबिउगु दु। थुकिया लिसें झिंन्यान्हु न्ह्यवनिसें दक्षिण अफ्रिकां लिहां वःपिं सकसितं तुरुन्त क्वारेन्टाइनय् च्वनेत आदेश बिउगु दु । कोरोना भाइरसया थ्व ताजि दक्षिण अफ्रिकाय् नं तसकं गम्भीर चिन्ताया विषय जूगु दु । दक्षिण अफ्रिकाया स्वास्थ्य मन्त्री ज्वेली मिखाइजं थ्व भाइरस संक्रमण जूपिं ल्यायम्हपिं व स्वस्थ मनूत नं तसकं विरामी जूगु दु । दक्षिण अफ्रिकाया वैज्ञानिकतय्सं नं थ्व न्हूगु ताजि तसकं तच्वयेक न्यना वनाच्वंगु व देय्या यक्व थासय् थ्यनेधुंकूगु खँ धाःगु दु । थ्व भाइरसयात कयाः आः अनुसन्धान जुयाच्वंगु दु । आःतक सीदुगु अध्ययन कथं थ्व भाइरस तसकं याकनं न्यना वनीगु धयागु जक सीदुगु दु । दक्षिण अफ्रिकाय् लूगु थ्व न्हूगु ताजिया भाइरस व बेलायतय् लूगु न्हूगु ताजिया भाइरस निगुलिं उथें उथें खनेदुसां थ्व निगुलिं अलग अलग हे विकसित जूगु खनेदु । निगुलिं भाइरसयात ल्छण्ज्ञथ् नां बिउगु दु । थ्व भाइरसं शरीरया कोषिकातय्त याकनं प्रभावित याइगु खँ धाःगु दु ।"
https://nepalbhasatimes.com/37373,अन्तर्राष्ट्रिय,???? ??????? चौथी,भारतय् निगू खोपयात स्वीकृति,एजेन्सी – भारतय् कोभिड १९ सम्बन्धी निगू खोपयात आपतकालिन अवस्थाय् छ्यलेगु कथं स्वीकृति बिउगुदु । थ्व निगू खोप मध्ये छगू अक्सफोर्ड विश्वविद्यालयं एस्ट्रोजेनिक कम्पनी लिसे जानाः दयेकूगु ‘कोभिसिल्ड’ व भारतय् हे विकसित याःगु ‘कोभ्याक्सिन’ खः । कोभ्याक्सिनं भारतया बायोटेक कम्पनीं इन्डियन काउन्सिल अफ मेडिकल रिसर्चलिसे जानाः दयेकूगु खः ।                                                         भारतया नियामक निकाय ड्रग्स कन्ट्रोलर जनरल अफ इन्डिया (डिसीजीआई)नं कोभिसिल्ड खोप ७०.४२ प्रतिशत तक प्रभाविकारी जूगु खँ धाःगु दु । अथेहे कोभ्याक्सिन नं सुरक्षित दुगु व थुकिं प्रतिरक्षा क्षमता बल्लाकेत ग्वाहालि याइगुखँ धाःगु दु । डिसीजिआइया निर्णययात कयाः छगू ट्विट यासें भारतीय प्रधानमन्त्री नरेन्द्र मोदी निर्णायक पलाः जूगु खँ धयादीगु दु । वय्कलं ‘बधाई भारत’ धासें थ्व खोपं देय्यात कोरोना मुक्त यायेत ग्वाहालि याइगु विश्वास प्वंकादीगु दु । भारतं थ्व दँय् जक स्वीद्वः भारतीयतय्त खोप बीगु योजना दयेकाच्वंगु दु । कोभिशिल्ड व कोभ्याक्सिन निगुलिं खोप निगू चरणय् बीमाः । थ्व खोपयात २ निसें ८ डिग्री सेल्सियस तापक्रमय् तयेमाः । अक्सफोर्ड व एस्ट्रोजनं विकास याःगु खोप भारतय् स्थानीयरुपं सेरम इन्स्टिच्यूटं उत्पादन यानाच्वंगु दु। थ्व इन्स्टिच्यूटं लछिया न्याद्वः मात्रा खोप उत्पादन यायेगु खँ धाःगु दु । भारतय् कैडिला हेल्थकेयरं विकास याःगु मेगु छगू खोपयात नं स्वंगूगु चरणया परिक्षणया निंतिं स्वीकृति बीधुंकूगु दु ।
https://nepalbhasatimes.com/37119,अन्तर्राष्ट्रिय,???? ???????? द्वादशी ,बेलायतया न्हूगु भाइरस फ्रान्स थ्यन,"एजेन्सी – बेलायतय् खनेदुगु कोरोनाया न्हूगु ताजिया भाइरस आः फ्रान्सय् नं खनेदुगु दु । फ्रान्सया स्वास्थ्य मन्त्रालयया कथं वंगु वालय् लन्दनं लिहां वःम्ह फ्रेन्च मिजंयाके थ्व भाइरस खनेदुगु खः । उम्ह ल्याय्म्हयात आः टूर्सय् च्वंगु वयागु छेँय् हे आइशोलेसनय् तयातःगु दु । भाइरस खनेदुम्ह संक्रमितयात आः वयागु हे छेँय् तयाः वासः याकाच्वंगु दु ।                                                         फ्रान्सं बुधवाः जक बेलायतलिसे आवतजावतय् तयातःगु प्रतिबन्ध चिइकूगु खः । तर बेलायतं वःपिंत थःपिंक कोरोना भाइरस संक्रमण मजूगु प्रमाणपत्र क्यनेमाःगु धाःसा अनिवार्य यानातःगु दु । थ्व न्हूगु ताजिया भाइरस डेनमार्क, अस्ट्रेलिया व नेदरल्यान्डसय् नं खनेदयेधुंकूगु दु । बेलायतं वःपिंके न्हूगु भाइरस खनेदयेवं यक्व हे देशं बेलायतं वइपिंत प्रतिबन्ध तयेगु व उडान रद्द यायेगु याःगु खः । थ्व भाइरस वंगु सेप्टेम्बरय् बेलायतय् दकलय् न्हापां खनेदुगु खः । थ्व न्हूगु भाइरस तसकं तीव्रगतिं कोरोनाया पुलांगु भाइरसयात विस्थापित याना यंकाच्वंगु, थुकी जूगु उत्परिवर्तनं भाइरसय् दये माःगु महत्वपूर्ण ब्वयात हिला बिउगु दु, अथेहे प्रयोगशालाय् यानाच्वंगु परीक्षणं थथे खनेदुगु उत्परिवर्तनं मनूया म्हय् च्वंगु कोषय् थुकिं झन् अःपुक संक्रमण यानाबिइगु खनेदुगु खः । अथे जूगु थ्व न्हूगु भाइरसयात कयाः विश्वं चिउताः कयाः स्वयाच्वंगु दु । तर थ्व न्हूगु भाइरस तसकं घातक जूगु छुं प्रमाण धाःसा मलूनि धाःगु दु ।"
https://nepalbhasatimes.com/37342,अन्तर्राष्ट्रिय,???? ??????? चौथी,रक्षा विधेयकय् राष्ट्रपति ट्रम्पं तःगु भिटो खारेज,"एजेन्सी – अमेरिकी संसदं रक्षा खर्च सम्बन्धी विधेयक राष्ट्रपति डोनाल्ड ट्रम्पं छ्यःगु भिटोयात चिइकाबिउगु दु। राष्ट्रपति ट्रम्पया कार्यकालय्व य्कलं छ्यलादीगु भिटोयात संसदं अस्वीकार याःगु थ्व न्हापांखुसी खः । वय्कःया हे पार्टी रिपब्लिकनतय् नियन्त्रणय् दुगु च्वय्या सदन सिनेटं राष्ट्रपतिया भिटो चिइकेत दुर्लभ रुपं संसदय् सहलह न्ह्याकूगु खः । सिनेटया ८१ म्ह सांसदत राष्ट्रपतिया भिटोया विरुद्धय् दंगु खःसा झिंस्वम्हेस्यां जक राष्ट्रपतियात समर्थन याःगु खः । सिनेटं ट्रम्पं भिटो छ्यलाः पनेत स्वःगु नेशनल डिफेन्स अथराइजेसन एक्ट (एनडीएए)यात पारित याःगु दु। थ्व विधेयकयात कयाः क्वय्या सदन हाउस अफ रिप्रेजेन्टिभं न्हापा हे स्वीकृति बीधुंकूगु दु ।                                                         न्हूगु रक्षा विधेयक वइगु दँया रक्षा नीतिया निंतिं ७ खर्ब ४० अर्ब डलरया प्रस्ताव दुथ्याःगु विधेयक खः । राष्ट्रपति ट्रम्प थ्व विधेयकया छुं छुं व्यवस्थायात कयाः न्ह्यसः थँसे थुकियातपनेत स्वःगु दु। अफगानिस्तान व युरोपं अमेरिकी सेना लित हयेगु विषययात सीमित यायेत स्वःगु खँय्ट्र म्पया असन्तुष्टि दुगु खः । राष्ट्रपति ट्रम्पं थ्व विधेयकय् दुथ्यानाच्वंगु सामाजिक सञ्जाल कम्पनीतय् जिम्मेवारी स्पष्ट यायेमाःगु व्यवस्थायात नं चिइके चाहे जूगु खः । थःगु भिटोविरुद्ध मतदान लिपा ट्रम्पं ट्विट यानातःगु धाःगु दु, ‘रिपब्लिकन सिनेटरतय्सं नं सेक्सन २३० पाखें मुक्ति जुइगु ह्वःताः त्वःफिकूगु दु। गुकिं तःधंगु प्रविधि कम्पनीयात असीमित अधिकार बियातःगु दु। दयनीय !’ राष्ट्रपति ट्रम्पं थ्वयां न्ह्यव च्यागू विधेयकय् भिटो छ्यलेधुंकूगु दु। थ्व फुक्कं भिटोय् धाःसा रिपब्लिकन सांसदतय्सं साथ बिउगु खः । तर राष्ट्रपतिया कार्यकाल क्वचायेत छुं ई ल्यं दनिबलय् धाःसा रिपब्लिकनतय्सं हे राष्ट्रपतियात साथ मबिल । ट्रम्पं ४५०० पेजया थ्व विधेयकयात चीन व रुसपाखें वःगु उपहार धकाः टिप्पणी याःगु दु ।"
https://nepalbhasatimes.com/37320,अन्तर्राष्ट्रिय,???? ??????? पारू ,यमनय् न्हूपिं मन्त्रीतय्त मिसाइल आक्रमण,एजेन्सी – यमनया दक्षिणी लागय् लाःगु एडन सहरया विमानस्थलय् हुथी विद्रोहीतय्सं याःगु आक्रमणय् लानाः म्होतिं नं २२ म्हेसिया ज्यान वंगु दुसा न्यय्म्हं मल्याक घाःपाः जूगु दु ।  यमनय् गठन याःगु न्हूगु मन्त्रिपरिषद्या दुजःपिं साउदी अरबं च्वनावःगु छगः विमान दिकेहःगु छुं ई लिपा हे विस्फोट जूगु खः । तर थ्व घटनाय् प्रधानमन्त्री लिसें मन्त्रिपरिषद्या सकलें दुजःपिं सकुशल दुगु खँ धाःगु दु। घटनाय् लानाः सीपिं विमानस्थलया अधिकारीपिं व ग्वाहालिमित जूगु खँ धाःगु दु । यमनया सुचनामन्त्री हूथी विद्रोहीतय्सं  कायरतापूर्वक आतंकवादी ज्या याःगु द्वपं बिउगु दु ।                                                         भिडियोय् विमानं यात्रुत कुहां वयाच्वंगु इलय् तःधंगु विस्फोट जूगु खनेदुगु खः । मन्त्रीतय् लसकुसया निंतिं थ्यंगु भिड एयरपोर्ट टर्मिनलपाखें कुँ त्याःत्याः पिहां वःगु खनेवं भागमभाम जूगु खः । थ्वयां छुं ई लिपा हे गोली चले जूगु सः नं तायेदुगु खः । समाचार संस्था एएफपीया संवददातां थःम्हं म्होतिं नं निक्वः विस्फोट जूगु ताःगु खँ धाःगु दु। साउदी अरबया छगू टेलिभिजन च्यानलय् प्रसारण जूगु भिडियोय् धावनमार्गय् क्षेप्यास्त्र आक्रमण जुइवं विस्फोट जूगु खः । हुथी विद्रोहीतय् थ्व आक्रमण लिपा हुथीतय् नियन्त्रणय् दुगु यमनया राजधानी सानाय् बुधवाः हे हवाई आक्रमण जूगु दु। हुथीतय्सं सरकारया नियन्त्रणय् दुगु एडेन सहरया विमानस्थलय् आक्रमण याःगु छुं घौ लिपा हे सानाय् आक्रमण याःगु खः । यमन सरकारया समर्थन याना वयाच्वंपिं साउदी नेतृत्वया गठबन्धनं थ्व हवाइ आक्रमण याःगु खँ धाःगु दु । सन् २०१५ निसें यमन द्वन्द्वय् लानाच्वंगु दु ।  सउदी अरबया नेतृत्वय् दुगु अरब राष्ट्रतय् पुचलं हुथी विद्रोहीतय्त पराजित यायेगु व राष्ट्रपति अब्दराबा मन्सुर हादीया शासन पुनस्थापित यायेगु निंतिं सैन्य कारवाही यायेगु सुरु यायेवं यमनय् द्वन्द्व तच्वःगु खः । थ्व हे द्वन्द्वःया कारणं यमनय् १ लाख १० हजार स्वयां मल्याक मनूतय् ज्या वनेधुंकूगु दुसा लखौं मनूत नये मखंका च्वनेमालाच्वंगु दु ।
https://nepalbhasatimes.com/37323,अन्तर्राष्ट्रिय,???? ??????? दुतिया,सिनोफार्मया खोपयात चीनया स्वीकृति,एजेन्सी – चिनियाँ कम्पनी सिनोफार्मं विकास याःगु कोभिड १९ या खोपयात चीन सर कारं सशर्त अनुमति बिउगु दु । सिनोफार्मं थ्व खोप ७९ प्रतिशत प्रभावकारी जूगु दावी यानाच्वंगु दु । थ्वयां न्ह्यव हे सिनोफार्म विकास याःगु खोप आपतकालीन प्रयोग अन्तर्गत ४५ लाख चिनियातय्त बीधुंकूगु दु । चीन सरकारया अनुमति लिपा आः थ्व खोप सर्वसाधारणयात बी जिइगु जूगु दु ।
https://nepalbhasatimes.com/37280,अन्तर्राष्ट्रिय,???? ??????? पारू ,अक्सफोर्डया खोपयात बेलायतय् स्वीकृति,एजेन्सी – न्हूगु ताजिया कोरोना भाइरस संक्रमणया मारय् लानाच्वंगु बेलायतं कोरोनाविरुद्धया मेगु छगू खोपयात नं अनुमति बिउगु दु । बेलायतया हे अक्सफर्ड विश्वविद्यालय व एन्ट्राजेनेका जानाः दयेकूगु थ्व खोपयात अनुमति बिउगु खः । थ्व खोप तसकं म्हो तापक्रमय् भण्डारण यायेमाःगु बाध्यता मदुगुलिं थुकियात याउँक छ्यलाबुला यायेफइगु खँ धाःगु दु । बेलायती सरकारं थ्व खोपया १० करोड मात्रा अर्डर नं यायेधुंकूगु दु ।  बेलायत सरकारं थ्वयां न्ह्यव अमेरिकाया फाइजर व बायोएन्टेकं दयेकूगु खोपयात दकलय् न्हापां स्वीकृति बिउगु दु ।                                                         बेलायतया स्वास्थ्य मन्त्रीं वइगु जनवरी ४ तारिख निसें न्हूगु खोप नं बीगु सुरु यायेगु खँ धाःगु दु । अक्सफोर्ड व एक्ट्रोजेनेकां दयेकूगु थ्व खोप दकलय् न्हापांगु वंगु अप्रिलय् छम्ह स्वयंसेवकयात परीक्षण याःगु खः । थ्व लिपा हजारौ मनूत सहभागी यानाः तःधंगु स्तरय् क्लिनिकल परीक्षण सुरु याःगु खः । बेलायतय् आःतकया दुने खुगू लाख मनूतय्सं फाइजर-बायोएन्टेकं विकास याःगु खोप कायेधुंकूगु दु । अक्सफोर्ड व एस्ट्रोजेनेकां दयेकूगु खोप दंगु व छक्वलं यक्व मात्राय् उत्पादन यायेफइगु जूगुलिं थ्व खोप यक्व मनूतय्सं काइगु आशा यानातःगु दु । थ्व हे दथुइ चीनया सिनोफार्मं दयेकूगु खोप स्वंगूगु चरणया परीक्षण लिपा ७९ प्रतिशत प्रभावकारी खनेदुगु खँ धाःगु दु । अथेहे बायोएन्टेक व मोर्डनां दयेकूगु खोप नं प्रभावकारी जूगु समाचार वयाच्वंगु दु ।
https://nepalbhasatimes.com/37376,अन्तर्राष्ट्रिय,???? ??????? षष्ठी,बिटक्वाइनया भाः ३६ लाख थ्यन,"एजेन्सी – भर्चुअल क्रिप्टोकरेन्सी बिटक्वाइनया भाः न्हापांखुसी ३० हजार डलरं च्वय् थहां वंगु दु । बिटक्वाइन छगःया भाः आः नेपाली मू कथं ३६ लाख स्वयां अप्वः थ्यंगु दु । शनिवाः छगः बिटक्वाइनया भाः ३० हजार ८२३.३० अमेरिकी डलर थ्यंगु खः । छुं वाः न्ह्यव जक थुकिया भाः २० हजारं थहां वंगु खः ।                                                         विज्ञतय् कथं अमेरिकी डलरया अवमूल्यन जुइगु क्रम न्ह्यानाच्वंगु अवस्थाय् थुकिया भाः अझ थहां वनेफुगु खँ धाःगु दु । अमेरिकी डलरया भाः थगुने मार्चय् कोरोनाभाइरसया कारणं अप्वःगु खःसा थ्व लिपा अमेरिकी धुकूपाखें यक्व खर्च जूगुलिं डलरया भाः कुहां वनाच्वंगु दु । बिटक्वाइट अमेरिकी डलर वा मेमेगु मुद्रा थें हे छ्यलाबुला जुइ । आः हे जक अनलाइन पेमेन्ट गेटवे पेपालं बिटक्वाइनपाखें कोरोबार यायेफइगु याःगु दु । बिटक्वाइनया भाः नं डलर थें थहां कुहां जुयाच्वनेगु याः । सन् २०१७ य् नं बिटक्वाइनया भाः २० हजार डलर थ्यंगु खःसा थुकिया भाः दकलय् म्हो ३,३०० डलर तक नं थ्यंगु दु। थगुने नोवेम्भरय् नं १८ हजार डलर थ्यनेधुंकूगु थुकिया भाः हाकनं कुहां वंगु खः ।"
https://nepalbhasatimes.com/36974,अन्तर्राष्ट्रिय,???? ???????? षष्ठी,नेदरल्यान्डय् बेलायती उडानयात प्रतिबन्ध,एजेन्सी – नेदरल्यान्डस्या सरकारं बेलायतं वइगु हवाइ उडानयात प्रतिबन्ध तःगु दु। डच सरकारं छगू विज्ञप्ति पिकासें आइतवाः निसें बेलायती उडानयात प्रतिबन्ध तयागु जानकारी बिउगु खः । बेलायतं वःगु छगू उडानय् कोरोना भाइरस संक्रमित विरामी लुइवं बेलायतं वइगु फुक्क जहाजयात प्रतिबन्ध तयाबिउगु खः। डच सरकारं वइगु जनवरी १ तकया निंतिं बेलायती उडानय् प्रतिबन्ध तःगु खः ।                                                         डच सरकारं थःगु देशय् नं संक्रमण जुइफुगु धासें बेलायतपाखें वःपिंत नं थः नागरिकतलिसे घुलमिल याकेमबीगु कथं नीति दयेकागु खँ धाःगु दु। बेलायतय् थौंकन्हय् हाकनं कोरोना संक्रमण तच्वया वयाच्वंगु दु। बेलायत सरकारं थः नागरिकत सकसितं छेँय् हे च्वनेत धाःगु दु। क्रिसमस व न्यू इएरया इलय् भिड अप्वयेफुगुलिं नागरिकतय्त छेँय् नं पिहां मवयेत धाःगु खः ।
https://nepalbhasatimes.com/36980,अन्तर्राष्ट्रिय,???? ???????? षष्ठी,अक्सिजन भेन्टिलेटर मुयाः गुम्ह सित,एजेन्सी – दक्षिण टर्कीइ च्वंगु छगू कोरोना भाइरस ल्वगितय् उपचार याइगु अस्पतालय् अक्सिजन भेन्टिलेटर मुया वयाः गुम्हेसिया ज्यान वंगु दु । गाजियान्टेप धाःथासय् च्वंगु सान्को विश्वविद्यालय अस्पतालया आइसियु कक्षय् मि च्याःगु खँ स्थानीय गभर्नरया कार्यालयं जानकारी बिउगु दु ।                                                         शनिवाः स्थानीय ई कथं सुथ न्हापनं जूगु थुगु घटनाय् मेपिं घाःपाः धाःसा जूगु मदु। सीपिं मध्ये ५६ दँ निसें ८५ दँया ल्वगित जूगु खँ धाःगु दु। छु कारणं विस्फोट जूगु धयागु बारे अनुसन्धान जुयाच्वंगु दु । टर्किइ थौंकन्हय् २० लाखं मल्याक मनूतय्त कोरोना संक्रमण जुइधुंकूगु दुसा अन कोरोनाया कारणं १७ हजार ६१० म्हेसिया ज्यान वनेधुंकूगु दु । विस्फोट जुइवं अन अस्पतालय् च्वंपिं विरामीतय्त लिक्कसं लाःगु अस्पतालय्यं कूगु खः । टर्किया राष्ट्रपति प्रवक्ता इब्राहिम कालीनं ट्विट यासें स्वास्थ्य लाभया कामना याःगु दु ।
https://nepalbhasatimes.com/36977,अन्तर्राष्ट्रिय,???? ???????? षष्ठी,कोरोनां १६ लाख ७९ हजारया ज्यान वनेधुंकल,एजेन्सी – कोरोना भाइरस संक्रमणया कारणं विश्वन्यंकं म्हिगः तकया दुने १६ लाख ७९ हजार ११४ म्ह मनूतय् ज्यान वंगु खँ एएफपी समाचार एजेन्सीं धाःगु दु । विश्व दकलय् अप्वः कोरोनां प्रभावित देय् अमेरिका जूगु दु । अमेरिकाय् वंगु जनवरी निसें कोरोना संक्रमण खनेदुगथु खःसा अन आःतकया दुने ३ लाख १४ हजार ३०५ म्हेसिया ज्यान वनेधुंकूगु दु ।                                                         अमेरिका धुंकाः ब्राजिलय् १ लाख ८५ हजार ६५० म्हेसिया ज्यान वंगु दुसा भारतय् १ लाख ४५ हजार १३६ म्हेसिया ज्यान वनेधुंकूगु दु । वंगु छवाःया दुने अमेरिकाय् १८ हजार ३४५ म्हेसिया ज्यान वंगु दुसा ब्राजिलय् ५ हजार २१३ म्हेसिया ज्यान वंगु दु । अथेहे इटलीइ ४ हजार ५०७ म्हेसिया मेक्सिकोय् ४ हजार २३० म्हेसिया व जर्मनीइ ३ हजार ९६८ म्हेसिया ज्यान वंगु खँ एएफपीं धाःगु दु ।
https://nepalbhasatimes.com/37020,अन्तर्राष्ट्रिय,???? ???????? नवमी,लाइभ प्रशारण यानाः बाइडेनयात खोप,एजेन्सी – अमेरिकी राष्ट्रपति निर्वाचित जो बाइडेनयात स्थानीय ई कथं सोमवाः कोरोना भाइरसविरुद्ध खोप बिउगु दु। बाइडेनयात खोप बिउगु इलय् अमेरिकी टेलिभिजनपाखें प्रत्यक्ष प्रशारण याःगु खः । ७८ दँया बाइडेनयात डेलावेयर राज्यया नेवार्कय् च्वंगु क्रिस्टियाना अस्पतालय्फा इजर कम्पनीं विकास याःगु खोप बिउगु खः । बाइडेनया कलाः जिल बाइडेनयात थ्वयां न्ह्यव हे खोप बीधुंकूगु दु। बाइडेनं खोप कासें खोप कायेगु खँय् छुं नं कथंया चिन्ता मकायेत अमेरिकी जनतायात इनाप यानादीगु दु ।                                                         अथेहे उपराष्ट्रपतिइ निर्वाचित कमला ह्यारिस व वया भाःतं वइगु वालय् खोप कयादीत्यंगु दु। आःया राष्ट्रपति डोनाल्ड ट्रम्पं धाःसा खोप काइगु खः कि मखु धयागु छुं स्पष्ट मयाःनि । ट्रम्पं थः हे न्हापा कोरोना संक्रमित जुइधुंकूम्ह खः ।
https://nepalbhasatimes.com/37006,अन्तर्राष्ट्रिय,???? ???????? सप्तमी,कोरोनाया न्हूगु ताजिया भाइरस खनेदयेवं बेलायतयात युरोपय् प्रतिबन्ध,"एजेन्सी – बेलायतय् कोरोनाया छगू न्हूगु ताजिया भाइरस खनेदयेवं तःगू देशं बेलायत भ्रमण व बेलायतं वइगु उडानय् प्रतिबन्ध तःगु दु। थ्व न्हूगु भाइरस झन याकं संक्रमण जुइगु कथंयागु जूगु व नियन्त्रणं पिहां वनाच्वंगु विवरण सार्वजनिक जुइवं बेलायत भ्रमणय् धमाधम प्रतिबन्ध तयाहःगु खः ।                                                         आयरल्यान्ड, जर्मनी, फ्रान्स, इटली, नेदरल्यान्ड व बेल्जियमं बेलायतं वइगु फुक्क कथंया उडान दिकाबीधुंकूगु दु। मेखे फ्रान्सं युरो टनेलपाखें जुइगु रेल सेवा दिकूगु दु। विश्व स्वास्थ्य संगठन (डब्ल्यूएचओं) कोरोनाया थ्व न्हूगु ताजिया भाइरसयात कयाः बेलायतया अधिकारीतलिसे खँ जुयाच्वंगु खँ धाःगु दु। थ्व भाइरस न्हापा स्वयां झन तीव्रगतिं न्यना वनाच्वंगु खँ धाःगु दु । तर थ्व तसकं घातक धाःसा मजूगु तायेकाःगु दु । बेलायत बाहेक थ्व न्हूगु ताजिया भाइरसया म्यूटेशन अर्थात उत्परिर्वत नेदरल्यान्ड, डेनमार्क व अस्ट्रेलियाय् नं खनेदुगु खँ डब्ल्यूएचओं धाःगु दु। थ्व न्हूगु भाइरसं आः विकास याःगु कारोना भाइरसया खोपय् फरक प्रतिक्रिया क्यंगु नं छुं प्रमाण मलूनिगु खँ धाःगु दु । थ्व भाइरस पनेगु निंतिं बेलायतया लन्दनस्थित दक्षिण पूर्वी भागय् कडा प्रतिबन्ध तःगु दु । थ्व हे डिसेम्बरया सुरु पाखे छुं नमूना परीक्षण यानास्वःबलय् बेलायतय् थें हे ज्याःगु न्हूगु भाइरस खनेदयेवं डच सरकारं प्रतिबन्ध तःगु खः । थ्व भाइरस नियन्त्रण यायेगु निंतिं सम्भव दुगु फुक्क कथंया कुतः यायेमाःगु खँ डच सरकारं धाःगु दु । बेलायतं वइपिं मनूपाखें न्यना वनेफुगु थ्व भाइरस नियन्त्रण यायेगु निंतिं युरोपेली संघया दुजः देय्त जानाः आवश्यक उपाय नालीगु खँ नं डच सरकारं धाःगु दु । थ्व भाइरस विरुद्ध रणनीति दयेकेत सोमवाः युरोपेलीसंघया राजदूततय् आपतकालीन बैठक जूगु दु । बेलायती प्रधानमन्त्री बोरिस जोनसनं न्हूगु ताजिया भाइरस पुलांगु भाइरस स्वयां ७० प्रतिशत अप्वः सरे जुइगु कथंयागु जूगु खँ धाःगु दु। बेलायतया प्रमुख मेडिकल अफिसर प्राध्यापक क्रीस ह्विटीं थुकिया विकास क्रमं स्थिति झन खराब यायेफुगु धाःगु दु ।"
https://nepalbhasatimes.com/36582,अन्तर्राष्ट्रिय,???? ?????? चौथी,सिंगापुरय् प्रयोगशालाय् उत्पादित लायात स्वीकृति,"एजेन्सी – सिंगापुरय् जनावरयात मस्यासे हे उत्पादन जुइगु ‘सफ ला’ उपभोग यायेगु निंतिं स्वीकृति बिउगु दु। थ्व स्वीकृति लिपा अमेरिकाया सान फ्रान्सिस्कोय् च्वंगु इट जस्ट नांया कम्पनीयात प्रयोगशालाय् उत्पादन याइगु खाया ला मीत लँ चाःगु दु ।                                                         स्वास्थ्य, पशुकल्याण व वातावरण सम्बन्धी चिन्ताया कारणं पशुपंक्षी स्यायेनाः ला उत्पादन यायेगु विकल्पया माग जुया वयाच्वंगु खः । थज्याःगु इलय् सिंगापुरं बिउगु स्वीकृति तसकं महत्वपूर्ण जूगु खँ धाःगु दु । बार्क्लेजया कथं थज्याःगु वैकल्पिक लाया बजार वइगु दशकय् १४० अर्ब डलर तक थ्यनी, गुगु विश्वन्यंकंया ला उद्योगया कूल कारोवारया १० प्रतिशत जूवइ । वनस्पतिइ आधािरत लाया विकल्प थौंकन्हय् अमेरिकी, युरोपेली सुपरमार्के ट व रेष्टुराँया मेनुइ बियन्ड मिट वा इम्पसिबल फुडया नामं उपलब्ध दु । तर इट जस्टं उत्पादन याइगु ला धाःसा थुपिं स्वयां तसकं फरक जुइ । थ्व वनस्पतिइ आधारित ला मखु, बरु प्रयोगशालाय् जनवारया कोषया कृत्रिम वृद्धि यानाः उत्पादन याइगु ला खः । कम्पनीं सिंगापुरया निर्णय विश्वब्यापी खाद्य उद्योगया निंतिं तःधंगु उपलब्धी धासें मेमेगु देशं नं थज्याःगु स्वीकृति बिइगु आशा प्वंकूगु दु । थ्व दशकय् दर्जनौं कम्पनीतय्सं थज्याःगु ला उत्पादन यायेगु कुतः यानाच्वंगु दु। थुकी मध्ये दकलय् तःधंगु निगू कम्पनी इजराइलय् च्वंगु फ्युचर मिट टेक्नोलोजिज व बिल गेट्सपाखें समर्थिक मेम्फिस मिट्स खः । थुपिं निगुलिं कम्पनीं प्रयोगशालाय् उत्पादन याइगु दंगु व साःगु ला बजारय्ह येगु कुतः यानाच्वंगु दु । गुलिसिनं थज्याःगु उत्पादनं वातावरणयात फाइदा जुइगु धयाच्वंगु दुसा गुलिखे वैज्ञानिकतय्सं धाःसा छुं छुं अवस्थाय् वातावरणया निंतिं थ्व झन खराब जुइगु खँ धयाच्वंगु दु । न्ह्यागु जूसां प्रयोगशालाय् उत्पादन याःगु लां यक्व हाथ्या फयेमाली तिनि । छगू ला थज्याःगु लाया भाः तसकं थिके, मेगु आम उपभोक्तां थुकियात ययेकी कि ययेकी मखु धयागु स्वये ल्यं हे दनि ।"
https://nepalbhasatimes.com/36631,अन्तर्राष्ट्रिय,???? ?????? षष्ठी,चीनय् कोइलाखानीइ ग्यास ज्वयाः १८ म्ह सित,एजेन्सी – दक्षिण पश्चिम चीनय् लाःगु छगू कोइलाखानी विषालु ग्यास पिहां वयाः झिंच्याम्हेसिया ज्यान वंगु दु । चिनिया सरकारी टेलिभिजन सिसिटिभीया कथं शुक्रवाः चुङचिङ धाःगु थाय्या खानीइ कार्बन मोनोअक्साइड ग्यास ज्वयावःगु खः । सिसिटिभीया कथं खानी ज्या यानाच्वंपिं मेपिं न्याम्ह अझं तनाच्वंगु दनिसा छम्हेसित धाःसा उद्धार यायेत ताःलाःगु दु ।                                                         थ्व घटनायात कयाः चिनिया अधिकारीतय्सं छानविन सुरु यायेधुंकूगु दु । सुरक्षासम्बन्धी नियम पालना मयाइगुलिं चीनया खानीइ अप्वः थें दुर्घटना जुइगु याः । सिसिटिभीया कथं डियाशुइडोब खानीइ ज्या याइपिं ज्यामितय्सं भूमिगत उपकरण लिकायेत स्वयाच्वंगु इलय् ग्यास ज्वयावःगु खः । थ्व खानी निला न्ह्यव निसें बन्द जुयाच्वंगु खः । चीनय् वंगु सेप्टेम्बरय् जक चुङचिङय् हे च्वंगु मेगु छगू खानीइ मि च्यानाः झिंखुम्हेसिया ज्यान वंगु खः । अथेहे वंगु दँया डिसेम्बरय् ग्वेजा प्रान्तय् च्वंगु मेगु कोइलाखानीइ विस्फोट जुयाः झिंप्यम्हेसिया ज्यान वंगु खः ।
https://nepalbhasatimes.com/36634,अन्तर्राष्ट्रिय,???? ?????? षष्ठी,खोप कायेत बाध्य यायेमखु : बाइडन,"एजेन्सी – अमेरिकाय् राष्ट्रपतिइ निर्वाचिन जो बाइडनं कोभिड १९ विरुद्धया खोप वल धाःसा थ्व खोप फुक्क नागरिकतय्त कायेमाः धकाः बाध्य मयायेगु खँ धयादीगु दु । अमेरिकाया सेन्टर्स फर डिजिज कन्ट्रोल (सिडीसीं) थः छेँ बाहेक बन्द क्वथाय् न्ह्याथाय् वनेमाःसां मास्क तयेत इनाप याये वं बाइडेनया थ्व धापू वःगु खः । सिडिसीं अमेरिका कोरोना भाइरस ‘उच्च दरं संक्रमण जुइगु अवस्थाय् प्रवेश जुइधुंकूगु’ धासें सतर्कता नालेत धाःगु खः ।                                                         शुक्रवाः जक अमेरिकाय् संक्रमणया कारणं २५०० म्हेसिया ज्यान वंगु खःसा थ्व छन्हुया दुने हे २ लाख २५ हजारयात कोरोना संक्रमण जूगु खः । अमेरिकाय् आःतक १ करोड ४३ लाख मनूतय्त कोरोना संक्रमण जुइधुंकूगु दुसा २ लाख ७९ हजार मनूतय् ज्यान वनेधुंकूगु दु । अमेरिकी कम्पनी फाइजर व मोर्डर्ना कोरोना भाइरस विरुद्ध दयेकूगु खोप ९५ प्रतिशत प्रभावकारी जूगु धासें अमेरिकाय् खोपया स्वीकृति कायेगु निंतिं आवेदन बीधुंकूगु दु । अमेरिकी उपराष्ट्रपति माइक पेन्सं थ्व खोपयात स्वीकृति बीगु बारे थ्व हे वालय् निर्णय जुइगु धाःगु दु । तर थ्व हे इलय्रा ष्ट्रपतिइ निर्वाचित बाइडनं कोरोना विरुद्धया खोप अनिवार्य यायेमाःगु आवश्यक मदुगु खँ धयादीगु खः । छुं ई न्ह्यव अमेरिकाय् पिउ रिसर्च सेन्टरं याःगु सर्वेय् ६० प्रतिशत अमेरिकीत जक खोप कायेत तयार दुगु खनेदुगु खः । थ्वयां न्ह्यः सेप्टेम्बरय् याःगु सर्वेय् ला ५१ प्रतिशत जक खोप कायेत तयार जूगु खः । मेखे बाइडनं खोप बारे सम्भावित चिन्ता म्हो यायेगु निंतिं थः सार्वजनिक रुपं हे खोप काये त तयारी दुगु खँ धयादी धुंकूगु दु । अथेहे अमेरि काया पुलांपिं स्वम्ह राष्ट्रपतित बराक ओबामा, जर्ज डब्ल्यू बुश व बिल क्लिन्टनं नं थःपिं सार्वजनिक रुपं हे खोप कायेत तयार दुगु खँ धायेधुंकूगु दु ।"
https://nepalbhasatimes.com/36667,अन्तर्राष्ट्रिय,???? ?????? सप्तमी,चिनिया यानं चन्द्रमाया चा व ल्वहं मुन,एजेन्सी – चन्द्रमाय् च्वंगु चा व ल्वहं मुना हयेगु अभियानय् चीनयात थप सफलता चूलाःगु दु । चीनं चन्द्रमाय् छ्वयातःगु च्याङइ-५ नांया अन्तरिक्ष यान सफलपूर्वक अर्बिटर रिटर्नरय् जोडे जुइत ताःलाःगु खँ चीनया राष्ट्रिय अन्तरिक्ष एजेन्सी (सिएनएसएं) धाःगु दु। सिएनएसएया कथं बेइजिङ्गया ई कथं आइतवाः सुथय् ५ः४२ य् च्याङइ–५ अर्बिटर रिर्टनरलिसे स्वाःगु खः ।                                                         अथेहे स्थानीय ई कथं सुथय् ६ः१२ बजे थ्व यानं चन्द्रमाया सतहय् च्वंगु चा व ल्वहं मुनाः रिटर्नरय् सफलतापूर्वक तःगु खँ सिएनएसएं धाःगु दु। रिटर्नरं हे चन्द्रमाया चा व ल्वहं पृथ्वीइ ज्वना वइ । चन्द्रमाया चा व ल्वहं ज्वना वइगु यान वइगु डिसेम्बरया अन्त्य पाखे मंगोलिया घाँय्या मैदानय् अवतरण जुइगु खँ धाःगु दु। यदि थ्व अभियान सफल जुल धाःसा चीन चन्द्रमाया चा व ल्वहं हयेत ताःलाःगु विश्वया स्वंगूगु देय् जुइ । थ्वयां न्ह्यः अमेरिका व सोभियत संघं जक चन्द्रमाया ल्वहं पृथ्वीइ हयेत ताःलाःगु दु। दकलय् लिपा ४४ दँय सोभियत संघया लुना २४ यानं चन्द्रमापाखें थ्यंमथ्यं २०० ग्राम ल्वहं व चा ज्वनाः पृथ्वीइ कुहां वःगु खः ।
https://nepalbhasatimes.com/37148,अन्तर्राष्ट्रिय,???? ???????? चतुर्दशी,चीनं २०२८ य् अमेरिकायात लिफ्याइगु,"एजेन्सी – चीनं सन् २०२८ य् विश्वया दकलय् तःधंगु अर्थतन्त्रया रुपय् अमेरिकायात लिछ्याइगु छगू प्रतिवेदनं धाःगु दु । बेलायतया सेन्टर फर इकोनामि एन्ड बिजेनस रिसर्चया प्रतिवेदनय् क्यनातःगु ई न्हापा अनुमान यानातःगु स्वयां न्यादँ न्ह्यः जूवःगु खँ धाःगु दु । सेन्टरया कथं कोभिड १९या इलय् शीपं जाःगु व्यवस्थापनया कारणं चीनया उन्नति अमेरिका व युरोप स्वयां याकनं जुइगु खनेदुगु खः ।                                                         अथेहे भारतया अर्थतन्त्र धाःसा सन् २०३० य् विश्वया हे स्वंगूगु दकलय् तःधंगु अर्थतन्त्र जुइगु अनुमान यानातःगु दु । भारतं सन् २०१९ य् बेलायतया अर्थतन्त्रयायात विश्वया न्यागूगु थासय्ं विस्थापित याःगु खःसां कोभिड १९ लिपा हाकनं लिउने लाःवंगु दु । प्रतिवेदनय् भारतं सन् २०२४ य् बेलायतयात, सन् २०२७ य् जर्मनीयात व सन् २०३० य् जापानयात लिउने लाकीगु अनुमान यानातःगु दु। सेन्टरं दँय्दसं डिसेम्बर २६ य् थःपिनि प्रतिवेदन सार्वजनिक यायेगु याइ । चीनय् दकलय् न्हापां कोरोना भाइरसया संक्रमण खनेदुगु खःसां तुरुन्त हे कडा प्रावधान लागू यानाः थुकियात नियन्त्रण याःगु खः, गुकिं यानाः मेमेगु देशं थनं छक्वःपतिकं लकडाउन यानाः अर्थतन्त्र ठप्प यायेमाःगु अवस्था मवल । थुकिया हे लिच्वः कथं सन् २०२० य् मेमेगु तःधंगु अर्थतन्त्रय् मन्दी खनेदुगु खःसां चीनया अर्थतन्त्र धाःसा निगू प्रतिशतं थहां वनीगु खनेदुगु दु । कोभिडया कारणं अमेरिकाया अर्थतन्त्र धाःसा दकलय् बांमलाक स्यंगु दु । प्रतिवेदनया कथं सन् २०२१ य् कोभिड १९ पाखें अर्थतन्त्रय् सुधार वयेधुंकाः अमेरिकाय् सन् २०२२ निसें २०२४ तक १.९ प्रतिशतं जक अर्थतन्त्रय् वृद्धि जुइसा थ्व धुंकाः १.६ प्रतिशतं जक वृद्धि जुइगु खनेदु। चीनया अर्थतन्त्र धाःसा सन् २०२५ तक ५.७ प्रतिशतं थहां वनीगु व सन् २०२६ निसें २०३० तक ४.७ प्रतिशतं थहां वनीगु अनुमान दु ।"
https://nepalbhasatimes.com/36905,अन्तर्राष्ट्रिय,???? ???????? तृतीया,चीनया यानं चन्द्रमाया धू हल,"एजेन्सी – चीनया चाङ ई फाइभ अन्तरिक्ष यान चन्द्रमाया ल्वहं व धू पृथ्वीइ लिहां वःगु दु । उगु अन्तरिक्ष यान बिहीवाः स्थानीय ई कथं १ः३० बजे भित्री मंगोलिया क्षेत्रय् अवतरण जूगु खः । आः हःगु चन्द्रमाया धू व ल्वहंपाखें पृथ्वीया उपग्रह व चन्द्रमाया भूगर्भबारे न्हूगु जानकारी मुंकेफइगु खँ धाःगु दु । थ्वयां ४० दँ स्वयां न्ह्यः अमेरिकाया एपोलो व सोभियत संघया लुना अभियानं जक चन्द्रमापाखें धू ज्वना वयेत ताःलाःगु दु । आः चन्द्रमापाखें सफलपूर्वक धू व ल्वहं हयेफुगुयात चीनया अन्तरिक्ष ख्यलय् अप्वया वयाच्वंगु क्षमताया प्रदर्शन कथं नं कयाच्वंगु दु ।                                                         चीन चन्द्रमां ल्वहं ज्वना वयेत ताःलाःगु अमेरिका व सोभियत संघ धुंकाः स्वंगूगु देय् जूगु दु । वंगु नोवेम्भरया अन्त्य पाख चन्द्रमाय् छ्वःगु चाङ ई फाइभ यानया ल्यान्डर धाइगु भागं चन्द्र जःखःया क्षेत्रया अवलोकन यानाः अन थ्व सामग्री मुनाकाःगु खः । ल्यान्डरं मुनाकाःगु धू व ल्वहंया नमूनायात चन्द्रमाया कक्षय् चाःहिलाच्वंगु असेन्डर धाःगु यानय् तयाः पृथ्वीइ छ्वयाहःगु खः । ल्यान्डरं गुलि मात्राय् धू व ल्वहं मुन धयागु स्पष्ट जूगु मदुनि, तर २ निसें ४ किलो तक मुनाकाःगु अनुमान जुयाच्वंगु दु ।"
https://nepalbhasatimes.com/36705,अन्तर्राष्ट्रिय,???? ?????? अष्टमी,९० दँ दुम्ह ज्याथियात काेभिडया न्हापांगु खाेप बिल,"एजेन्सी – उत्तरी आयरल्यान्डया छम्ह ९० दँ दुम्ह ज्याथियात फाइजर व बायोएनटेकं विकास याःगु कोविड १९ विरुद्धया खोप बिउगु दु । मारग्रेट किनान नांया उम्ह ज्याथि मिसा मानव परीक्षण पूवंकेधुंकाः थ्व खोप काःम्ह न्हापांम्ह मनू जूगु दु । मध्य बेलायतया कोवेन्ट्रीइ च्वंगु युनिभर्सिटी अस्पतालय् किनानयात न्हापां खोप बिउगु खः ।                                                         खोप कायेखंम्ह न्हापां व्यक्ति जुइखंगुलिं थःम्ह तसकं गौरवान्वित महसुस यानाच्वनागु खँ किनानं धयादीगु दु । ‘जिगु बुन्हिया छुं न्हि न्ह्यव जितः चूलाःगु थ्व दकलय् बांलाःगु उपहार खः । जितः आशा दु, आः जि सामान्य जीवनय् लिहां वयेफइ, अले न्हूदँबलय् छेँजःपिं नापलायेखनी’ वय्कलं धयादीगु दु । किनानं खोप कायेत मेपिंत नं प्रोत्साहित यासें धयादीगु दु, ‘यदि ९० दँया उमेरय् जिं भ्याक्सिन कायेजिउसा मेपिंसं छाय् मजिउ ?’ बेलायतय् ८० दँया च्वय्यापिं हेल्थ हेयरय् लगे जुयाच्वंपिं कर्मचारीतय्त दकलय् न्हापां भ्याक्सिन बिइगु निर्णय यायेधुंकूगु दु । बेलायत फाइजरं विकसित याःगु खोपयात स्वीकृति बिउगु न्हापांगु देय् खः । थ्व खोपयात बहराइनं नं स्वीकृति बीधुंकूगु दु । थ्वहे झ्वलय् फाइजरं भारतय् नं खोपया स्वीकृति बिइत निवेदन बिउगु दु । तर भारतय् नं थ्व खाप हयेगुलि समस्या जुइफुगु खँ अनया विज्ञतय्सं धयाच्वंगु दु । थ्व खोप माइनस ७० डिग्री सेल्सियसय् तयेमाः । भारतय् नं थ्व खोप भण्डार यायेगु निंतिं समस्या जुइफुगु विज्ञतय् धापू दु  ।"
https://nepalbhasatimes.com/37183,अन्तर्राष्ट्रिय,???? ???????? चतुर्दशी,गेम अफ थ्रोन्स दयेकूम्हेसिया हत्या,एजेन्सी – डिजिटल गेम ‘गेम अफ थ्रोन्स’ दयेकूम्ह चिनिया अर्बपतिया हत्या जूगु दु । चीनया ‘गेम टाइकुन’ धाइम्ह ३९ दँया लिन चीयात विष नकाः हत्या याःगु खँ संघाइ पुलिसं पुष्टि याःगु दु । ची ‘युजु’ नांया गेम डे भलपर कम्पनीया अध्यक्ष व प्रमुख कार्यकारी जुयाच्वंम्ह खः । वयागु कम्पनीं दयेकूगु गेम अफ थ्रोन्स : विंटर इज कमिङ्ग स्ट्रेटजी गेम संसारन्यंकं लोकं ह्वाः ।                                                         संघाइ प्रहरीया कथं चीयात वया हे छम्ह सतिम्ह ग्वाहालिमिं स्याःगु खः । तर प्रहरीं उम्ह मनूया नां सार्वजनिक याःगु मदुनि । ची डिजिटल गेम पाखें चीं ६.८ अर्ब युआन (थ्यंमथ्यं छगू अर्ब डलर) या सम्पत्ति कमे यायेधुंकूम्ह खः । चीया कम्पनीया आधिकारिक विबो माइक्रोब्लग ची मदयेवं छगू भावनात्मक वक्तव्य तःगु दु । थ्व पोष्टयात २९ करोड स्वयां मल्याक मनूतय्सं स्वयेधुंकूगु दु । चीया कम्पनीं गेम अफ थ्रोन्सयालिसें ब्राल स्टार थेंज्याःगु तःगूहे सुपरहिट गेम दयेकेधुंकूगु दु ।
https://nepalbhasatimes.com/37180,अन्तर्राष्ट्रिय,???? ???????? चतुर्दशी,रुसय् डुंगा डुबे जुयाः १७ म्ह बेपत्ता,एजेन्सी – रुसया पश्चिमी क्षेत्रय्लाःगु बारेन्ट्स समुद्रय् न्या लायेत वनाच्वंगु छगः डुंगा डुबे जुइवं उकी च्वनाच्वंपिं मध्ये १७ म्ह बेपत्ता जूगु दु। डुंगाय्दु पिं १९ म्ह मध्ये निम्हेसित धाःसा सुरक्षित उद्दार याःगु दु । ओनेगा नांया थ्व नीजि कम्पनीया जहाज नोभाया जेम्ल्या लिक्क लाःगु क्षेत्रय् दुर्घटना जूगु खः । अधिकारीतय्सं म्हिगः सुथय् स्थानीय ई कथं ७ः३० बजे डुंगा डुबे जूगु खबर न्यंगु खः । मौसम तसकं चिकुया वयेवं डुंगाय् च्वापु जमे जुयाः डुबे जूगु अनुमान अधिकारीतय् दु ।
https://nepalbhasatimes.com/37238,अन्तर्राष्ट्रिय,???? ???????? चतुर्दशी,‘ट्रम्पं अमेरिकी सुरक्षा निकायय् क्षति यानाथकल’,एजेन्सी – अमेरिकी राष्ट्रपतिइ निर्वाचित जो बाइडेनं डोनाल्ड ट्रम्प प्रशासनं अमेरिकाया सुरक्षा निकाय बांमलाक क्षति यानाथकूगु खँ धयादीगु दु। वय्कलं थःपिंत आः नं रक्षा मन्त्रालय लिसें थीथी निकायपाखें आवश्यक सुचंत वयाच्वंगु मदुगु खँ धयादीगु दु ।                                                         राष्ट्रिय सुरक्षा व विदेश नीति स्वइपिं थःपिनि सल्लाहकार पुचःलिसे सहलह यायेधुंकाः वय्कलं थ्व खँ धयादीगु दु ।  बाइडनं वइगु जनवरी २० तारिखय् राष्ट्रपति पदभार ग्रहण यानादीत्यंगु दु। तर आःया राष्ट्रपति डोनाल्ड ट्रम्पं धाःसा आःतकं थःगु हार स्वीकार यानादीगु मदुनि । अमेरिकाय् राष्ट्रपतिइ त्यायेवं पदभार ग्रहण यायेस्वयां न्ह्यव हे महत्वपूर्ण सुचना बीगु प्रचलन दुगु खःसां नोवेम्भर ३य् जूगु चुनाव लिपा नं बाइडेनयात हप्तौं तक थज्याःगु प्रक्रियाय् दुमथ्याकूगु खः ।
https://nepalbhasatimes.com/37243,अन्तर्राष्ट्रिय,???? ???????? पुन्हि,भारतय् नं खनेदत बेलायती भाइरस,"एजेन्सी – बेलायतय् खनेदुगु कोरोनाया न्हूगु ताजिया भाइरस भारतय् नं खनेदुगु दु । भारतय् म्हिगः खुम्हेसिके थ्व न्हूगु भाइरस खनेदुगु पुष्टि जूगु दु । भारतीय सरकारं उमित स्वास्थ्य केन्द्रय् क्वारेन्टाइनय् तयातःगु दुसा उपिं लिसे सम्पर्कय् वःपिनि नं जाँच जुयाच्वंगु खँ धाःगु दु। भारतं वंगु वालय् हे बेलायतलिसेया उडान सेवा त्वाःथले धुंकूगु खः ।                                                         भारत थौंकन्हय् अथें नं अमेरिका धुंकाः दकलय् अप्वः कोरोना संक्रमितत दुगु देय् जुयाच्वंगु दु । वंगु महिनाय् बेलायतं ३३ हजारं मल्याक मनूत भारतय् दुहां वःगु तथ्यांक दु। थुपिं मध्ये ११४ म्हेसिके कोरोना पोजिटिभ खनेदुगु खःसा खुम्हेसिके न्हूगु भाइरस खनेदुगु खः । थ्व न्हूगु ताजिया भाइरस तसकं याकनं सरे जुइगु भाइरस खः । थ्व भाइरस क्यानडा, जापान, स्पेन, स्वीडेन व फ्रान्सय् नं खनेदयेधुंकूगु दु । बेलायतय् थ्व भाइरस तसकं याकनं याकनं न्यना वनाच्वंगु दु। सोमवाः तकया दुने हे जक ४१ हजार ३८५ म्हेसिके संक्रमण खनेदयेधुंकूगु दु। भारतय् थ्व भाइरस दुहांवयेधुंकाः थुकिं अनया स्वास्थ्य सेवा प्रणालीयात हे अस्तव्यस्त यानाबीगु चिन्ता प्वंकाहःगु दु ।"
https://nepalbhasatimes.com/37277,अन्तर्राष्ट्रिय,???? ???????? पुन्हि,क्रोएशियाय् ६.४ स्केलया भुखाय्,"एजेन्सी – मध्य क्रोएशियाय् ६.४ रेक्टर स्केलया भुखाय् ब्वःगु दु । भुखाय् लानाः म्हिगः सनिलय् तक न्हय्म्हेसिया ज्यान वंगु व तःम्ह घाःपाः जूगु खबर वःगु दु। मध्य क्रोएशियाया पेट्रेनिया धाःथासय् छम्ह झिंनिदँ दुम्ह मचाया ज्यान वंगु खँ क्रोएशियाया प्रधानमन्त्रीं भुखाय् ब्वःगु थाय्यानिरीक्षण लिपा धाःगु दुसा थुकिया लिक्कसं लाःगु ग्लीना सहरय् न्याम्हेसिया ज्यान वंगु खँ उपप्रधानमन्त्रीं धयादीगु दु । अथेहे मेम्ह छम्ह जाजीनामाय् च्वंगु छगू चर्चया भग्नावशेषय् लूगु खः ।                                                         पेट्रेनियाया मेयरया कथं सहरय् थ्यंमथ्यं ब्वछि ब्व ध्वस्त जूगु दुसा ल्हानाच्वंपिं मनूतय्त धमाधम उद्धार ज्या जुयाच्वंगु दु । भुखाय्या धक्का क्रोएशियाया राजधानी जाग्रेव लिसें जःलाखःला देय् बोस्निया, सर्विया व इटलीइ थ्यंक महसुस जूगु खँ धाःगु दु । ‘जिमिसं कारय् ल्हानाच्वंपिं मनूतय्त पिने पिकया च्वनागु दु’ पेट्रेनियाया मेयरं स्थानीय टिभीयात धयादीगु दु, ‘थन सामान्य त्रास खनेदु । मनूत थःथितिपिं मालेगु ज्याय् लगे जुयाच्वंगु दु ।’ नीद्वःम्ह जक च्वनीगु थ्व सहरय् मंगलवाः भुखाय् ब्वःबलय् मेयर संचारकःमितलिसे खँ ल्हानाच्वंगु खः । उबलय् भुखाय्या धक्का सामान्य जक खनेदुगु खः । तर क्षति धाःसा यक्व जूगु खँ धाःगु दु । ‘छेँया टायलत फुक्क तज्याःगु दु, नये त्वनेगु दक्व वनाच्वंगु दु’ स्थानीय ७२ दँया स्थानीयं समाचार संस्था एएफपीलिसे खँ ल्हासें धाःगु दु, ‘जिपिं चाहे जुयाः नं छेँ दुने दुहां वनेगु अवस्था मदु । थन मत मदु ।’ जर्मन रिसर्च सेन्टर फर जीओसाइन्सेसया कथं स्थानीय ई कथं मंगलवाः न्हिनय् ११ः१९ बजे भुखाय् ब्वःगु खः ।"
https://nepalbhasatimes.com/37434,अन्तर्राष्ट्रिय,???? ??????? सप्तमी,इरानं परमाणु सम्बर्द्धनया ज्या सुरु यात,एजेन्सी – इरानं २० प्रतिशत युरेनियमया शुद्धीकरणसहित परमाणुतत्व सम्वर्द्धनया ज्या हाकनं सुरु याःगु दु । थुकियात सन् २०१५ य् विश्वशक्ति राष्ट्रतलिसे जूगु सम्झौताया दकलय् तःधंगु उल्लंघन धकाः धाःगु दु। इरानं सम्वर्द्धनन याःगु परमाणु बम दयेकेत नं छ्यलेफइगुखँ धाःगु दु । थज्याःगु अस्त्र दयेकेत छ्यलीगु परमाणु ९० प्रतिशत तक शुद्ध जुइमाः ।                                                         अमेरिकी विदेश मन्त्रालयया प्रवक्तां इरानयात धम्कीपूर्ण परमाणु अभियान संचालन याःगु द्वपं बिउगु दु। इरानं धाःसा थःपिनिगु परमाणु कार्यक्रम शान्तिपूर्ण ज्याया निंतिं जक जूगु खँ धया वयाच्वंगु दु । सन् २०१५ या सम्झौता कथं इरान परमाणुसम्बन्धी यक्व ज्या दिकूगु खः । तर सन् २०१८ य् अमेरिकां उगु सम्झौतां पिहां वनागु घोषणा यासें इरानयात आर्थिक प्रतिबन्ध तयेगु सुरु यायेवं इरानं नं उकिया लिसलय् परमाणु सम्वर्द्धन सुरु याःगु खः । इरानया वरिष्ठ परमाणु वैज्ञानिक मोहसिन फख्रिजादेहया रहस्यमय हत्या लिपा इरानया संसदं न्हूगु कानुन पारित यानाः परमाणु सम्वर्द्धन सुरु याःगु खः । इरानी सरकारया प्रवक्ता अलि राबेइं संचारमाध्यमलिसे खँ ल्हासें युरेनियमयात २० प्रतिशत शुद्ध यायेगु ज्या फोर्दो केन्द्रं सुरु यानागु खँ धयादीगु दु । वय्कलं राष्ट्रपति हसन रुहानीया आदेश कथं ज्या सुरु जूगु खँ धयादीगु खः ।
https://nepalbhasatimes.com/36412,अन्तर्राष्ट्रिय,???? ???????  पुन्हि,अफगानिस्तानय् बम आक्रमण,"एजेन्सी – अफगानिस्तानया छगू सैन्य शिविरय् जूगु कार बम आक्रमणय् लानाः म्होतिं नं स्वीम्ह सुरक्षाकर्मीया ज्यान वंगु दु । अफगानिस्तानया पूर्वय् लाःगु गजनी प्रान्तय् थ्व आक्रमण जूगु खः । थ्व घटनाय् लानाः थप नीम्ह घाःपाः जूगु खँ धाःगु दु । अफगानी सुरक्षाकर्मीयात लक्षित यानाः जुयाच्वंगु लिपांगु छुं आक्रमण मध्ये थ्व छगू तःधंगु आक्रमण जूगु खँ धाःगु दु । थ्व आक्रमणय् प्रान्तीय परिषद्या प्रमुखयात हे निशाना दयेकूगु खः, तर वय्कः आक्रमणय् बचे जुइत ताःलाःगु दु । थौंकन्हय् अफगान सरकार व तालिवान लडाकु दथुइ कतारया दोहाय् जुयाच्वंगु शान्ति वार्ता प्रगति पाखे न्ह्याः वनाच्वंसां छुं ई न्ह्यवनिसें अफगानीस्तानय् धाःसा हिंसा अप्वयावःगु दु ।"
https://nepalbhasatimes.com/37500,अन्तर्राष्ट्रिय,???? ??????? नवमी,"संसदपाखें जो बाइडेन विजय जूगु प्रमाणित, ट्रम्प सत्ता हस्तान्तरण यायेत तयार","एजेन्सी – अमेरिकी संसदया मंकाः बैठकं जो बाइडन व कमला ह्यारिसं वंगु नोवेम्भरय् जूगु राष्ट्रपति व उपराष्ट्रपतिया निर्वाचनय् त्याकूगु प्रमाणित याःगु दु । संसदं प्रमाणित यायेवं आः बाइडनयात जनवरी २० तारिखय् राष्ट्रपति पदया शपथ ग्रहण यायेगु लँ चाःगु दु ।                                                         संसदय् एरिजोना व पेन्सिल्भेनियाया इलेक्ट्रोल मतयात कयाः रिपब्लिकनतय्सं चुनौति बिउगु खःसां उमिगु मत दुई तिहाइ बहुमत पारित जुइमफुत । इलेक्ट्रोरल मतगणना लिपा उपराष्ट्रपति माइक पेन्सं बाइडनं ३०६ मत व ट्रम्पं २३२ इले क्ट्रोरल मत काःगु घोषणा याःगु खः । तःधंगु हुलदंगा लिपा बाइडे न विजय जूगु संसदं प्रमाणित याये धुंकाः राष्ट्रपति डोनाल्ड ट्रम्पं छगू वक्तव्य पिथसें व्यवस्थित रुपं सत्ता हस्तान्तरण जुइगु खँ धाःगु दु । तर ट्रम्पं अझ नं चुनावय् धाँधली जूगु धकाः हे धाःगु दु । वक्तव्यय् ट्रम्पं धयातःगु दु, ‘चुनावी लिच्वःयात कयाः जि पूवंक असहमत दु, थुकिया प्रमाण नं दु, अथेखःसां २० जनवरीइ व्यवस्थित रुपं सत्ता हस्तान्तरण जुइ ।’ थ्व वक्तव्य ट्रम्पया प्रवक्ताया ट्विटर ह्याण्डिल पाखें सार्वजनिक याःगु खः । ट्रम्पया ट्विटरलिसें फेसबुक फुक्कं ब्लक यानातःगुलिं प्रवक्ताया ट्विट पाखें वक्तव्य सार्वजनिक याये माःगु खः ।"
https://nepalbhasatimes.com/37551,अन्तर्राष्ट्रिय,???? ??????? द्वादशी ,मास्क तयातःपिनि ख्वाः म्हसीकेगु प्रविधि,"एजेन्सी – जापान प्रविधि विकास कम्पनी एनईसीं मास्क तयातःपिं मनूतय् ख्वाः नं म्हसिइके फइगु न्हूगु प्रविधि विकास याःगु खः । थ्व प्रविधिं मनूतय्सं थःगु ख्वाःयात मास्कं त्वपुना तइबलय् मास्कं त्वमपूगु मिखा, कपाः थेंज्याःगु ब्वःयात केन्द्रीत यानाः स्वयाः मनूतय् ख्वाः म्हसीकी । थ्व प्रविधिं १ सेकेन्ड स्वयां म्हो इलय् हे मनूतय् ख्वाः म्हसीकेफुगु व थ्व प्रविधिं म्हसीकीगु ख्वाः ९९.९ प्रतिशत सही जूगु खँ धाःगु दु। लन्डनया प्रहरीं भीडय् निगरानीतय्गु निंतिं एनइसीया थ्व नियोफेस लाइभ फेसियल रिकग्निसन धाःगु प्रविधि छ्यलेधुंकूगु दु। अथेहे लुफ्थान्सा व स्वीस इन्टरनेशनल एयरलायन्सं नं थ्व प्रविधि छ्यलेधुंकूगु दु ।                                                         एनईसीं थ्व प्रविधियात टोकियोया हे छगू भुक्तानी पसलय् नं परीक्षण यानाच्वंगु दु। एनईसीया डिजिटल प्लेटफर्म शाखाया सहायक प्रबन्धक शिनिया ताकाशिमां रोयटर्स समाचार संस्थालिसे खँ ल्हासें थ्व प्रविधिं थीथी अवस्थाय् मनूतय् ख्वाः तप्यंके क्यनेमाःगु बाध्यतापाखें मुक्ति बीगु खँ धयादीगु दु। कोरोना भाइरस महामारी थेंज्याःगु अवस्थाय् थ्व प्रविधित तसकं आवश्यक जूगु खँ वय्कलं धयादीगु दु । नेशनल इन्ष्टिच्यूट अफ स्ट्यान्डर्डस् एन्ड टेक्नोलोजीं कोरोनो भाइरस महामारी न्ह्यः थज्याःगु ख्वाः म्हसीकेगु प्रविधिं २० निसें ५० प्रतिशत तक मास्क तयातःपिं मनूतय् ख्वाः म्हसीकेमफुगु खँ धाःगु दु। तर सन् २०२०या अन्त्य तक वःबलय् थ्व प्रविधिइ यक्व हे सुधार वयेधुंकूगु खँ धाःगु दु। फेसियल रिकग्निसन प्रविधियात कयाः विवाद नं ब्वलनाच्वंगु दु। थ्व प्रविधिं यानाः गोपनीयता हनन याइगु नैतिक न्ह्यसःत ब्वलनाच्वंगु दुसा थुकिया लिसें थ्व प्रविधिं सुयागुं नं म्हया छ्यंगूया रंगयात म्हसीकेगु याइ धयागु खँ नं पिहां वयाच्वंगु दु । वेल्सया प्रहरीं वंगु अगस्टय् छ्यःगु थज्याःगु स्वचालित प्रविधि गैरकानुनी जूगु अनया छगू अदालतं आदेश बिउगु दु। अमेरिकाय् नं ततःधंगु प्रविधि कम्पनीं प्रहरी अधिकारीतय्सं छ्यलाच्वंगु थज्याःगु प्रविधियात बन्द यानाबिउगु दु। उमिसं थ्व प्रविधि गुकथं छ्यलेगु धयागु निर्णय यायेत कानुन निर्मातातय्त ई बिइगु निंतिं आःयात बन्द यानागु खँ धाःगु दु ।"
https://nepalbhasatimes.com/37497,अन्तर्राष्ट्रिय,???? ??????? नवमी,"अमेरिकी संसद भवनय् हुलदंगा, प्यम्हेसिया ज्यान वन","एजेन्सी – अमेरिकी संसद भवन क्यापिटल हिलय् राष्ट्रपति डोनाल्ड ट्रम्प समर्थकतय्सं याःगु हुलदंगाय् लानाः प्यम्हेसिया ज्यान वंगु दु। वंगु नोभेम्बरय् जूगु अमेरिकी राष्ट्रपति चुनावय् जो बाइडन त्याःगु प्रमाणित यायेत बुधवाः संसद भवनय् क्वय्या सदन व सिनेटया मंकाः बैठक जुयाच्वंगु इलय् थ्व दंगा जूगु खः । ट्रम्प समर्थकतय्सं बाइडेन राष्ट्रपतिइ निर्वाचित जूगु प्रमाणित यायेगु ज्या दिकेगु ताः तयाःगु थ्व हुलदंगा याःगु खः ।                                                         राष्ट्रपति ट्रम्पं चुनावय् धाँधली जूगु द्वपं बिया वयाच्वंगु दुसा बुधवाः दंगा जूगु इलय् संसद भवनय् मुनेत नं ट्रम्पं हे आह्वान याःगु खः । ट्रम्पं थः समर्थकतय्त क्यापिटल हिलय् वनाः नोभेम्बरय् जूगु २०२० या चुनावया लिच्वः पल्टे यायेत आह्वान याःगु खः । थ्व हे आह्वान कथं संसद भवन न्ह्यःने मूवंपिं समर्थकतय् भीडं सुरक्षाकर्मीलिसे झडप यानाः संसद भवन तक दुहां वंगु खः । सुरक्षाकर्मीलिसे जूगु झडपय् लानाः प्यम्हेसिया ज्यान वंगु पुष्टि जुइधुंकूगु दु। छम्ह ट्रम्प समर्थक मिसायात प्रहरीं गोलीं कयेकूगु खःसा मेपिं स्वम्ह धाःसा घाःपाः जुयाः मदुगु खँ धाःगु दु। वाशिंगटन डिसीया छम्ह वरिष्ठ प्रहरी अधिकारीं संसद भवनय् निगः पाइप बम नं लूगु खँ धाःगु दु । थ्व आक्रमक भीडयात डोनाल्ड ट्रम्पं विशेष भीड धकाः प्रशंसा नं याःगु खः । सामाजिक सञ्जालय् तयातःगु छगू भिडियोय् राष्ट्रपति ट्रम्पं भीडयात लिहां वनेत ला अपिल यात, लिसें चुनावय् व्यापक धाँधली जूगु धकाः मखुगु दावी नं यायेवं भीड आक्रमक जुयाः संसद भवनय् न्ह्याःवंगु खः । थ्व भिडियोयात लिपा ट्विटर, फेसबुक व युट्युबं लिकया बीधुंकूगु दु। थ्व घटनाय् लिपा ट्विटर, फेसबुक, इन्स्टाग्रामं राष्ट्रपति ट्रम्पया आधिकारिक खातायात हे लक याना बीधुंकूगु दु। थुपिं सोसल मिडियातय्सं ट्रम्पं मनूतय्त भड्के यानाच्वंगु व भ्रमित यानाच्वंगु धासें प्रतिबन्ध तयागु खँ धाःगु दु । थ्व घटनायात कयाः नवनिर्वाचित राष्ट्रपति जो बाइडनं थ्व विरोध मखु, दंगा फसाद खः धकाः धाःगु दु। अमेरिकाया पुलांम्ह राष्ट्रपति जर्ज बुश, बाराक ओबामां नं थ्व घटनाया निन्दा यासें इतिहासं क्यापिटल हिलय् जूगु घटनायात राष्ट्रया अपमानया रुपय् लुमंका तइ धाःगु दु। थ्व दंगा जूगु प्यघौ लिपा जो बाइडनया विजययात प्रमाणित यायेगु ज्याझ्वः न्ह्याकूगु खः । क्यापिटल हिलय् जूगु थ्व घटनायात अमेरिकाया इतिहासय् दकलय् बांमलाक सुरक्षा नियमया उल्लंघन जूगु खँ धाःगु दु। थ्व घटनायात कयाः विश्वन्यंकंया नेतातय्सं विरोध याःगु दु। संयुक्त राष्ट्र संघया महासचिव एन्टोनियो गुटेरसं प्रजातान्त्रिक प्रक्रियाया सम्मान जुइमाः धयादीगु दु। युरोपेली संघया विदेश मामिला प्रमुख जोसेफ बोरलं विश्वया नजरय् अमेरिकाया लोकतन्त्र घेराबन्दी लाःगु खनेदु धाःगु दु। आयरल्यान्डया विदेशमन्त्री साइमन कोभेनीं थ्व घटना राष्ट्रपति व वया समर्थकतय्सं चायेक चायेकं हे लोकतन्त्रय् आक्रमण याःगु खँ धाःगु दु। बेलायती प्रधानमन्त्री बोरिस जोनसनं घटनायात लज्जाजनक धासें शान्तिपूर्ण व व्यवस्थित रुपं शक्ति हस्तान्तरण यायेत इनाप यानादीगु दु ।"
https://nepalbhasatimes.com/37465,अन्तर्राष्ट्रिय,???? ??????? अष्टमी,भारतय बर्डफ्लु खनेदत,"एजेन्सी – भारतया थीथी सहरय् हँय् व क्वःयाके एभिअन फ्लु (बर्ड फ्लु) खने दयेवं अन द्वलंद्वः पंक्षीतय्त स्यायेगु सुरु याःगु दु। थीथी राज्यय्झं गःपंक्षीत यक्व मात्राय् सीगु खनेदयेवं छवाः न्ह्यः थन बर्ड फ्लु खनेदुगु सिइकूगु खः । थ्व भाइरसं मेमेपिं प्रजातिया पंक्षीतय्त नं लिच्वः लाकूगु खँ धाःगु दु ।                                                         भारतया केन्द्रीय सरकारं फ्लु न्यना मवनेमा धकाः उच्च सतर्कता नालाः आपतकालिन उपायत नालेगु खँ धाःगु दु। मनूतय्त सीपिं वा बिरामी खनेदुपिं पंक्षीतय्त मथीत धाःगु दु। कोरोना भाइरस महामारी आक्रान्त जुयाच्वंगु भारतय् कोरोनाया खोप बीगु सुरु यायेत्यंगु इलय् हाकनं पंक्षीपाखें सरे जुइगु मेगु भाइरस खनेदुगु खः । छुं छुं जिल्लाय् हँय्, खाया ला मीगु पसः नं बन्द याकूगु दुसा ख्येँ मिइगु नं प्रतिबन्ध तःगु दु। उत्तरी राज्य हिमाञ्चल प्रदेशय् साइबेरिया व मंगोलियापाखें बसाइ सराइ जुयाच्वंपिं थ्यंमथ्यं २४०० झंगःत सिनाच्वंगु अवस्थाय् लुइकूगु खः । अथेहे केरलाय् नं १२ हजार हँय्त सिइवं थन बर्ड फ्लुया संक्रमण जूगु धासें बिरामी खनेदुपिं पंक्षीतय्त स्यायेगु सुरु याःगु खः । अथेहे मध्य प्रदेशय् वंगु झिन्हु न्ह्यः सलंसः क्वः सिनाच्वंगु लुइकूगु खःसा थ्व लिपा बकुला व वाउँभत्तुयाके नं ल्वय् खनेदुगु खः । अथेहे इन्दोरय् ५० म्हं मल्याक क्वःत सिइवं स्थानीय अधिकारीतय्सं मनूतय्के नं सेखं ज्वर वःगु दु कि मदु धयागु जाँच यानास्वःगु खः । अथेहे हरियाण, गुजरात व राजस्थानय् नं उच्च सतर्कता नालाः निगरानी तयाच्वनागु खँ सरकारं धाःगु दु ।"
https://nepalbhasatimes.com/37468,अन्तर्राष्ट्रिय,???? ??????? नवमी,कुमारीत्व परीक्षण गैरकानुनी ठहर,एजेन्सी – पाकिस्तानया छगू अदालतं बलात्कारया घटनाया अनुसन्धान यायेगु झ्वलय् जुइगु ‘कुमारीत्व परीक्षण’ यात गैरकानुनी ठहर यासें फैसला न्यंकूगु दु। पाकिस्तानया पञ्जाब प्रान्तं याःगु थ्व फैसलायात मानव अधिकारकर्मीतय्सं लसकुस याःगु दु। अदालतया थ्व फैसला लिपा आः मिस्तय् योनिइ पतिं दुछ्वयाः याइगु कुमारीत्व परीक्षणया चलनया अन्त्य जुइगु विश्वास याःगु दु ।                                                         लाहोर उच्च अदालतया न्यायाधीश आयिसा मलिकं थज्याःगु कथं याइगु जाँच तसकं अपमानजनक जूगु व थुकिया विधिविज्ञानलिसे छुं महत्व मदुगु धासें कुमारीत्व परीक्षण गैरकानुनी जूगु फैसला न्यंकूगु खः । बलात्कारया घटनाया अनुसन्धानय् चिकित्सकीय मूल्याकन कथं याइगु थज्याःगु जाँचय् वैज्ञानिक आधार मदुगु दावी अभियानकर्मीतय्सं याना वयाच्वंगु दु। आः वःगु अदालतया फैसला मेमेगु प्रान्तय् नं नजि जुइगु खँ धाःगु दु। सिन्ध प्रान्तया उच्च अदालतय् छगू थज्याःगु हे मुद्दा विचाराधीन अवस्थाय् दु । पाकिस्तानय् मिस्तय् योनिइ छपु व निपु पतिं दुछ्वयाः योनिया झिल्लीया अवस्था जाँच यानाः सैद्धान्तिक रुपं मिस्त यौनिक गतिविधिइ क्रियाशील दु वा मदु व गुलि मात्राय् क्रियाशिल दु धयागु स्वयेगु चलन दयाच्वंगु खः । छुं छुं चिकित्सकतय्सं थज्याःगु जाँचं सुं मिसालिसे न्हापांखुसी यौनक्रिया जूगु खः कि मखु धयागु सीकेफइ धयागु दाबी यानाच्वंगु दु। अथे थज्याःगु जाँच यानाः बलात्कारपाखें पीडित मिसायात न्हापांनिसें यौन गतिविधि संलग्न जुयाच्वंम्ह धकाः अःखःबतं वयात हे दोषी ठहर यायेगु याइ । विश्वस्वास्थ्य संगठनं थज्याःगु जाँच औचित्यहिन जूगु व थुकी छुं वैज्ञानिक आधार मदुगु स्पष्ट रुपं धयातःगु दु । थज्याःगु परीक्षणयात मानव अधिकार हनन कथं कायेगु याना वयाच्वंगु दु ।
https://nepalbhasatimes.com/36415,अन्तर्राष्ट्रिय,???? ???????  पुन्हि,अस्ट्रेलियाय् गर्मी तच्वल,एजेन्सी – अस्ट्रेलियाया सिडनीइ वंगु शनिवाःया चान्हसिया तापक्रम आःतकया हे दकलय् अप्वः मापन याःगु दु । चान्हय्सिया तापक्रमया अभिलेख तयेगु सुरु यायेधुंकाः शनिवाः चान्हय् दकलय् अप्वः २५.४ डिग्री सेल्सियस थ्यंगु खँ स्थानीय मौसम विभागं धाःगु दु ।                                                         सिडनीया अब्जर्भेटिभ हिलय् चान्हय् २५.४ डिग्री थ्यंगु तापक्रम सुथय् ४ः३० बजे तक जूबलय् ३० डिग्री थ्यनेधुंकूगु खँ सिडनीया मर्निब हेराल्ड पत्रिकां धाःगु दु। थ्वयां न्ह्यः सन् १९६७ य् अब्जर्भेटिभ हिलय् नोवेम्भरय् महिनाया रात्रिकालीन तापक्रम २४.८ डिग्री तक मापन याःगु खः । सिडनीइ तसकं तांन्वया वयेवं यक्व मनूत समुद्री तटय् वयेगु सुरु जूगु दु। थथे भिड यायेबलय् कोरोना भाइरस न्यनेफुगु जूगुलिं राज्यया स्वास्थ्य विभागं मनूतय्त भौतिक दूरी कायम यायेत सचेत यानाच्वंगु दु । तापक्रम अप्वया वयेवं अस्ट्रेलियाया न्यू साउथ वेल्स राज्यया पूर्वी व पूर्वात्तर भागय् पिने मि च्याकेत निषेध याःगु दु । अस्ट्रेलियाय् थगुने गर्मीया इलय् जंगलय् तच्वःगु मिं नःगु खः । थ्व मिं यानाः कराडौं अर्बौं जीवजन्तुत सीगु अनुमान यानातःगु दु। थुबलय् अस्ट्रेलियाया २.४ करोड हेक्टर जमिनय् मि नःगु खः । थुकियात अस्ट्रेलियाया इतिहासय् हे दकलय् तच्वःगु मि नःगु घटना धयातःगु दु। थ्व घटनाय् स्वद्वलं मल्याक छेँ मिं नःगु खःसा ३३ म्ह मल्याक मनूतय् ज्यान वंगु खः ।
https://nepalbhasatimes.com/34103,अन्तर्राष्ट्रिय,११४० यँलाथ्व द्वादशी ,कोरोना भाइरस : छाय् यक्व ल्याय्म्हत संक्रमित जुयाच्वन ?,"एजेन्सी- कोरोना भाइरसया कारणं बन्दाबन्दीया अवस्थाय् लानाच्वंगु आपालं देय्त खुल्ला जुयावनेवं यक्व ल्याय्म्हत संक्रमित जूगु केसत लुयावःगु दु ।                                                         आपालं देशय् तयातःगु लकडाउन व निषेधाज्ञा फुकुवा जुइवं हलिन्यंकया थीथी थाय्या ल्याय्म्हतय्त अप्व संक्रमण खनेदुगु दु । फेब्रुअरी निसें जुलाई तकया अवधिया दुने ५ निसें २४ दँया मनूतय् संत्रमणया दर अप्वःगु खनेदु । ६० लख संक्रमिततय् तथ्यांक मुंकाः याःगु छगू अनुसन्धानं थज्याःगु डाटा लुइकूगु खः । ५ निसें १४ दँया मस्तय् तथ्यांक ०.८ प्रतिशतं अप्वया ४.६ प्रतिशत थ्यंगु दु । अथेहे १५ निसें २४ दँया मनूतय् तथ्यांक ४.५ अप्वया १५ प्रतिशत थ्यंगु दु । विश्व स्वास्थ्य संघया कोभिड-१९या प्राविधिक अधिृकत मारिया भान केरकोभया कथं महामारी ल्याय्म्हतय् दथुइ अप्वया वनाच्वंगु खँ तसकं चिन्ताया विषय खः । ‘ल्याय्म्हतय्त तसकं सामान्य लक्षण व लक्षण खनेमदु, ल्याय्म्हतय् निंतिं व बांलागु खँ खः । तर आपालं ल्याय्म्हत बुरा-बुरी व कमजोर मनूत नाप च्वनाच्वंगु दइ । अप्व ल्याय्म्हत संक्रमित जुइगु धाइगु उमिसं बुरा-बुरी वा कमजोरतय्त उगु ल्वय् सरे यायेफइ गुकीं यानाः मनूत सीफइगु तकं अवस्थाय् वयेफु,’ मारियां धयादी । थज्याःगु तथ्यांक हिलावनाच्वंगु आपालं कारण दुगु खँ न्ह्यथनादिसें मारियां धयादी, ‘छगू मू कारण लकडाउन फुकुवा जुइवं मनूत न्हापा थें सामान्य जीवनशैलीइ लिहांवंगुलिं खः ।’ ‘समाज खुल्ला जुइवं मनूतय् स्वाभवय् नं हिउपा वल । अप्व मनूत पिहांवनेगु शुरु यात । अफिसया ज्या, सामाजिक ज्याय् वनेगु यात गुकीं यानाः झीगु स्वभावय् हिउपा वल । थुकीं यानाः अप्व ल्याय्म्हतय्त भाइरस सरे जुइगु सम्भवना दत,’ वय्कलं धयादिल । मेगू छताः कारण धाइगु ल्वचं कःपिनि निगरानी यायेगु तरिका खः । न्हापा जूसा लक्षण दुपिं व अवस्था तसकं नाजुक जूपिं जक मालेगु ज्या जुल । थौंकन्हय् टेस्ट यायेगु व्यापक जुल अले लक्षण मदुपिंत नं संक्रमण जूगु धकाः खनेदत । विश्व स्वास्थ्य संघया कोभिड-१९या प्राविधिक अधिृकत मारिया भान केरकोभं ल्याय्म्हतय्त भाइरसपाखें बचेजुइगु निंतिं सावधानी नालाकायेत सुझाव नं बियादी । वय्कलं भौतिक दुरी कायम यायेगु, बरोबर ल्हाः सिलेगु, मास्क तयेगु नापं स्वंगः ‘सी’ या पालना यायेत इनाप यानादीगु दु । वय्कलं धयादीगु स्वंगः ‘सी’ अर्थात क्राउडय् मवनेगु (भिडभाडय् मवनेगु), क्लोज्ड स्पेशय् मच्वनेगु (बन्द थासय् मच्वनेगु) व क्लोज कन्ट्याक्ट (सतिक सम्पर्क) य् मवनेगु ।"
https://nepalbhasatimes.com/34296,अन्तर्राष्ट्रिय,११४० यँलागा एकादशी,"सुशान्तया आत्महत्या, मिडिया व राजनीति","देसंदे, बीबीसी                                                          सुं नं जवान, चर्चित कलाकार मन्त धायेवं विश्वय् न्ह्याथाय् जूसां तःधंगु खबर जुइ । तर बलिउड कलाकार सुशान्त सिंह राजपूतया मृत्य व वया प्रेमिका धयातःम्ह कलाकार रिया चक्रवर्तीया दानवीकरण गुगु स्तरं भारतया मूल समाचारय् कब्जा यानाच्वन, उकिं गुलिखे मनूतय्त राष्ट्रिय संकटयात हे किचलय् लाकाच्वन धयाथें तायाच्वंगु दु । संचार माध्यमतय् थ्व असाधारण चिउताः जून महिनाय् मुम्बइलय् च्वंगु थःगु हे छेँय् राजपूतया लाश लुसां निसें सुरु जूगु खः । प्रहरीं ३४ दँया कलाकारं आत्महत्या याःगु धाल, लिसें समाचारय् नं राजपूत मानसिक स्वास्थ्यलिसे ल्वानाच्वंगु धयागु खँ वल । तर राजपूतया अबुं चक्रवर्तीं वयात आत्महत्या यायेत उक्से याःगु, थः काय्या ध्यबा खुयाकाःगु व वासःया ओभरडोज बिउगु लिसें हत्या हे याःगु द्वपं बिइवं थ्व मामिला संघीय प्रहरीं छानविन यानाच्वंगु दु । थ्व द्वपंत अप्रमाणित खः, अले रियालें नं थुकियात अस्वीकार याना वयाच्वंगु दु। अय्सां राजपूतयात गाँजा न्यानाबिउगु द्वपनय् मंगलवाः रिया चक्रवर्तीयात भारतया लागूवासः नियन्त्रण सम्बन्धी निकाय एनसीबिं ज्वन। थ्व द्वपंयात नं रियां अस्वीकार याना वयाच्वंगु दु । मिडिया ट्रायल सञ्चारमाध्यमतय् एकोहोरो छानविन वा मिडिया ट्रायलय् जथाभावी द्वपंत बियाच्वंगु दु। भारतया चर्चित टेलिभिजन प्रस्तोतातय्सं चक्रवर्तीयात हे दोषी ठहर यायेधुंकूगु खनेदु। ‘छुं नं रियालिटी शो थेंज्याःगु ज्याझ्वलय् मेगु प्रतिस्पर्धी मदु, फुकसिया ध्यान टेलिभिजन समाचारय् हे दु’ न्यू वेबसाइट द प्रिन्टया मिडिया सम्पादक शैलजा बाजपेइं धयादी । थ्व मिडिया सर्कस उबलय् खनेदुगु दु, गुबलय् भारत गुलिखे ततःधंगु महत्वपूर्ण संकट फयाच्वंगु दु। वंगु सोमवाः भारत सरकारं सार्वजनिक याःगु तथ्यांक कथं अनया अर्थतन्त्र ग्यानापुसे च्वनाच्वंगु दु। जूनय् क्वचाःगु स्वलाया अवधिइ भारतया अर्थतन्त्र २३.९ प्रतिशतं खुम्चे जूगु दु। थ्व सन् १९९६ य् भारतया त्रैमासिक तथ्यांक सार्वजनिक यायेगु सुरु यासां निसेंया हे दकलय् खराब अवस्था खः । ध्यान गुखे? अर्थतन्त्रय् कोरोना भाइरसयामहामारीया उच्च प्रभाव लाःगु दु। भारतय् आः अमेरिका धुंकाः विश्वया हे दकलय् अप्वः कोरोना संक्रमितत लूगु दु। चीन लिसे सिमानाय् तच्वया वनाच्वंगु तनाव नं सन् १९६० लिपाया हे दकलय् खराब स्तरय् थ्यनाच्वंगु दु। तर फुक्क धयाथें टेलिभिजन समाचार च्यानलतय्सं थ्व विषयय् तसकं म्हो जक ध्यान वा ई बियाच्वंगु दु। छगू च्यानलय् ला छम्ह सहभागीं अर्थतन्त्रया खँ ल्ह्वंबलय् वयात न्व तकं वाके मबिल । ‘जिं धाये चाहे जुया कि झीगु कुल गार्हस्थ उत्पादन २३.० प्रतिशतं कुहां वंगु दु, थ्व खं जितः दिक्क यानाच्वंगु….’ वं धयाच्वन, तर प्रस्तोतां वयात दथुइ हे पन । ‘छितः यदि दिक्क जुयाच्वंगु दुसा थ्व बहसय् सहभागी मजूसां जिउ । जिमिगु ई, छिगु ई, देशया ई, दर्शकया ई व जिगु ई बर्बाद यानादीमते’ प्रस्तोतां चिल्लाय् दनाः धाल । ‘झासँ, छि झासँ’ धाधां प्रस्तोतां अर्थतन्त्र बारे सिइके चाहे जुयागु खःसा कन्हय् पत्रिका स्वयादिसँ धकाः सुझाव बिल । २ हजार घन्टा बियागु विवरण मेमेगु च्यानलय् नं थज्याःगु नाटकीय दृश्यत खनेदयाच्वनी । गन प्रस्तोतय्सं सेलिब्रिटीया मृत्ययात थ्व ईया हे दकल् तःधंगु समचार घटना जूगु धकाः बारम्बार धयाच्वनी । चक्रवर्तीयात एनसीबीं ज्वनेवं छम्ह समाचार प्रस्तोतां थःगु च्यानलं थ्व समचारया निंतिं २ हजार घन्टा खर्च यायेधुंकूगु तकं धाल । राजपूतया मृत्य थथभेन छाय् मिडियां चिउताः प्वंकाच्वन, अले रिया चक्रवर्तीयात छाय् थथे दानवीकरण यानाच्वन? चुनावया दाउपेच दकलय् स्वाभाविक कारण ला राजनीतिक हे खः धकाः विश्लेषकतय्सं धयाच्वंगु दु। उमिगु धापू कथं प्रधानमन्त्री नरेन्द्र मोदी व भारतीय जनता पार्टी बिजेपीयात मछिंगु अवस्था मवयेमा धयागु अप्वः धयाथें च्यानतय्सं ध्यान बियाच्वुं दु। ‘राजपुतया गृहराज्य विहारय् थ्व हे दँया अन्त्यपाखे चुनाव जुइत्यंगु दु, अले राजनीतिज्ञतय्सं वयागु नामं भोट मुने चाहे जुयाच्वंगु दु’ विहारया राजधानी पटनाय् च्वंम्ह वरिष्ठ पत्रकार अमरनाथ तिवारीं धयादिल । सोमवाः मुख्यमन्त्री नितिश कुमारं थःगु न्हापांगु भर्चुअल चुनाव  र्‍यालीइ  राजपूतया नां काल । वय्कःया चुनावी गठबन्धन सहयोगी बिजेपीं सुशान्तया तस्बिर दुगु कार स्टिकर, मास्क व पर्चा इनाच्वंगु दु। तिवारीं धयादी, ‘चुनाव क्वचायेवं विहारय् सुनां नं सुशान्तया बारे खँ ल्हाइमखु ।’ पश्चिम महाराष्ट्रया राज्यया राजधानी मुम्बइलय् धाःसा थ्व समाचार अझं ताःई न्ह्यानाच्वनी तिनि । थन बिजेपी व वया पुलांम्ह ग्वाहालिमि, तर आः राज्य सरकारया नेतृत्व यानाच्वंगु प्रतिद्वन्द्वी शिवसेना दथुइ तिक्तता अप्वया वःगु दु। बिजेपीं शिवसेनाया मन्त्रीयात थ्व मामिलाय् ल्हाः दुम्ह धकाः द्वपं बियाच्वंगु दु, तर उम्ह मन्त्रीं धाःसा थ्व आरोपयात अस्वीकार यानाच्वंगु दु । ‘बिजेपीं गुलिफु उलि याकनं थन शिवसेनाया सरकार क्वःथलेत स्वयाच्वंगु दु, तर उपिं शिवसेनाया छवि जनताया न्ह्यःने स्यंके चाहे जुयाच्वंगु दु। उकिं हे थ्व समचार न्ह्याना हे च्वनेमा धयागु उमिगु चाहना दु’ मुम्बइया वरिष्ठ पत्रकार अभय देशपाण्डें धयादी । सरकार दंग तर प्रिन्टया बाजपेइं धाःथें थ्व समचारं मेथाय् हे ध्यान छ्वयेफुगुलिं सरकारयात धाःसा बां हेलानाच्वंगु दु ‘छगू अपराधया घटना, गुकी बलिउड, सिनेमा व राजनीति स्वानाच्वंगु दु। थुकिया केन्द्रय् छम्ह सुन्दर नायिका दु, थुकिं याउँक हे ध्यान साला कायेफइ । थज्याःगुलिं मनूतय्त वास्तविक मुद्दापाखें तापाका बी’ बाजपेइं धयादिल । ‘सरकार दंग दु, छाय्कि सुनां नं वयात अर्थतन्त्र, रोजगारी वा अप्वया च्वंगु महामारीबारे न्यनाच्वंगु मदु। अले टिभी च्यानलतय् निंतिं थ्व व्यापारिक रुपं फाइदा हे जुल । थुकिं उमिगु रेटिब अप्वयेकाच्वंगु दु, यक्व स्वयां यक्व दर्शक व विज्ञापनया ध्यबा साला हे च्वंगु दु ।’ ‘रेटिङ अप्वयाच्वंगु दु, छाय्कि मेपिनिगु निजी जीवनयात स्वःवनेगु झीगु प्रवृत्ति थुकियात सहज यानाबिउगु दु। दर्शकतय्सं समाचारया प्रत्येक घटनाक्रमय् रुचि क्यनाच्वंगु दु। तर झीसं मखना थें यानाच्वनागु घटनाया नं सामना याये हे माः । थ्व प्रवृत्तिं झीगु समाजबारे छु क्यनी ले?’ थुकिं क्यनी हे झीगु थज्याःगु हे प्रवत्तिया कारण शायद रिया चक्रवतीया दानवीकरण जुयाच्वंगु दु ।"
https://nepalbhasatimes.com/36163,अन्तर्राष्ट्रिय,???? ???????  दशमी,अमेरिकाय् डिसेम्बर ११ निसें खोप बीफइगु,एजेन्सी – अमेरिकी नागरिकतय्सं वइगु डिसेम्बरय् ११ तारिख तकया दुने कोरोनाया खोप कायेखनीगु खँ धाःगु दु । अमेरिकीया कोरोना भाइरसया खोप कार्यक्रमया प्रमुख डा. मोन्सेफ स्लावीं सिएनएनलिसे खँ ल्हासें थ्व खँ धयादीगु खः । वय्कलं खोपयात स्वीकृत जूगु २४ घन्टाया दुने खोपत थ्यंकेगु योजना दुगु खँ नं धयादीगु खः ।                                                         अमेरिकी वासः कम्पनी फाइजर व वया सहायक कम्पनी बायोएनटेकं अमेरिकाय् थःपिंसं विकास यानागु खोपया निंतिं आकस्मिक अनुमति बीत वंगु शुक्रवाः आवेदन बिउगु खः । थ्व कम्पनीं विकास याःगु खोप ९० प्रतिशत स्वयां अप्वः प्रभावकारी दुगु खँ सार्वजनिक यायेधुंकूगु दु। थ्व खोप निक्वःतक बीमाःगु खँ धाःगु दु । थ्व खोप कायेधुंकल कि कोरोना भाइरसविरुद्ध ल्वायेगु निंतिं म्हं ल्वय्लिसे ल्वायेगु एन्टीबडी व टीसेल थःम्हं हे दयेकी । थुकिया निंतिं थ्व खोपय् कोरोना भाइरसया हे आनुवंशिक संरचना आरएनएया अंश छ्यःगु खः । फाइजरं थ्व दँया अन्त्य तक न्यागू करोड डोज खोप उत्पादन यायेफइगु आशा प्वंकाच्वंगु दु । अमेरिकाया खाद्य तथा औषधि प्रशासन (एफडीए)या खोप सम्बन्धी परामर्श समितिं खोपयात अनुमति बिइगु निंतिं डिसेम्बर १० तारिखय् सहलह ब्याकेगु क्वःछिनातःगु दु। डा. स्लावीं अनुमति बिउगु निन्हु दुकुन्हु हे खोप बीफइगु खँ धयादीगु दु । वय्कलं अमेरिकाया थीथी राज्यय् जनसंख्याया आधारय् खोप वितरण यायेगु खँ धयादीगु दु । अथेहे वय्कलं न्हापां खोप सुयात बीगु धयागु निर्णय सम्बन्धित राज्यं हे याइगु खँ नं धयादीगु दु । अथेखःसां स्वास्थ्य कार्यकर्ता व ज्याथजिथिपिंत निं प्राथमिकताय् तयाः न्हापां खोप बी । अमेरिकाया हे मेगु कम्पनी मोर्डनां नं थःपिंसं विकास यानागु खोपया परीक्षणया आधारय् ९५ प्रतिशत तक प्रभावकारी जूगु खँ धाःगु दु । थ्व खोपं नं वइगु छुं वाः दुने हे स्वीकृति कायेगु प्रक्रिया न्ह्याकेगु तयारी यानाच्वंगु दु । डा. स्लावीं खोपया प्रभावकारिताया आधारय् वइगु मे महिना तकया दुने खोपपाखें ७० प्रतिशत जनसंख्यायाके रोगप्रतिरोधात्मक क्षमता दइगु खँ धयादीगु दु ।
https://nepalbhasatimes.com/36555,अन्तर्राष्ट्रिय,???? ?????? तृतीया,बेलायतय् कोराना खोपयात स्वीकृति,"एजेन्सी – कोभिड १९ विरुद्ध छुं नं खोपयात स्वीकृति बिउगु न्हापांगु देय् बेलायत जूगु दु । बेलायतं अमेरिकी कम्पनी फाइजर व वया जर्मन सहायक कम्पनी बायोएनटेकं दयेकूगु कोरोनाविरुद्धया खोपयात स्वीकृत बिउगु खः । खोपयात स्वीकृत बेलायती नियमक संस्था एमएचआरएया कथं आः थ्व खोप वइगु वालं निसें बिइगु सुरु याःसां जिल ।                                                         ९५ प्रतिशत तकं सुरक्षा बीत सफल धयातःगु थ्व खोप दकलय् अप्वः जोखिमय् लानाच्वंपिंत बीगु सुरु याइगु खँ धाःगु दु। बेलायतं थ्व खोपया ४ करोड मात्रा न्यायेधुंकूगु दु। गुगु निगू करोड मनूतय् निंतिं कुगाः । बेलायतं न्यानातःगु मध्ये छगू करोड खोप तुरुन्त हे उपलब्ध जुइगु व थप च्यागू लाख खोप वइगु वाःया दुने थ्यनीगु खँ धाःगु दु । फाइजरं विकास याःगु थ्व खोप इतिहासय् हे दकलय् याकनं स्वीकृत कायेत ताःलाःगु खोप नं जूगु दु। खोप दयेकेगु सुरु याःगु झिला दुने हे थ्व खोपं अनुमति कायेत ताःलाःगु खः । गुलिखे खोपतय्त थथे अनुमति कायेगु निंतिं झिदँ तक नं बीगु याः । एनएचएसया प्रमुख कार्यकारी सर साइमन स्टेभेन्सं बेलायतय् स्वास्थ्य सेवाय् देय्या इतिहासया हे दकलय् वृहत खोप कार्यक्रमया तयारी जुयाच्वंगु खँ धयादीगु दु। खोप कार्यक्रमया निंतिं ५० गू अस्पताल तयारी अवस्थाय् हे तयेधुंकूगु दुसा मेगु खोप केन्द्र नं तयार यायेगु सुरु यानाहःगु दु । फाइजरं विकास याःगु थ्व खोपया परीक्षणया इलय् थुकिं शरीरयात कोरोना भाइरसलिसे ल्वायेगु एन्टिबडी दयेकेत व टि-सेल धाइगु शरीरया रोग प्रतिरोधी क्षमतायात मेगु भाग तयार यायेत अभ्यस्त यायेत ताःलाःगु खनेदुगु खः । थ्व छम्हेसित खोप स्ववाःया अन्तराय् निगू मात्रा बीमाः । अमेरिका, जर्मनी, ब्राजिल, अर्जेन्टिना, दक्षिण अफ्रिका व टर्किइ जूगु परीक्षणय् थ्व खोपया निगूगु मात्रा काःगुया न्हय्न्हु दुने खोप काःपिं मध्ये ९० प्रतिशतयात कोरोना भाइरस संक्रमणपाखें सुरक्षा बिउगु खनेदुगु खः । फाइजरं थ्व दँया अन्त तकया दुने न्यागू करोड मात्रा खोप आपूर्ति यायेफइगु व सन् २०२१या अन्त तकया दुने छगू अर्ब ३० करोड मात्रा खोप आपूर्ति यायेफइगु खँ धाःगु दु ।"
https://nepalbhasatimes.com/36128,अन्तर्राष्ट्रिय,???? ???????  नवमी,पेन्सिल्भिनियाय् नं ट्रम्पया माग अस्वीकार,एजेन्सी – अमेरिकाय् राष्ट्रपति निर्वाचनया मतगणना क्वचायेधुंकाः नं मतगणनायात कयाः बखेडा यानाच्वंम्ह डोनाल्ड ट्रम्पयात पेन्सिलभे नियाय् नं झट्का लाःगु दु । ट्रम्पया चुनावी अभियानं हुलाक मार्फत वःगु लाखौं मत अवैध घोषणा यायेमाः धकाः याःगु मागयात पेन्सिलभेनियाया न्यायाधिशं खारेज यानाबिउगु दु । न्यायाधिश म्याथ्यू ब्रानं मत खारेज यायेमाः धकाः धाःगु माग जायज मजूगु ठहर यायेवं आः थन नं डेमोक्य्राट उम्मेदवार जो बाइनडयात हे विजयी घोषणा यानाः प्रमाणपत्र बिइगु लँ चाःगु दु । बाइडेनं थन ट्रम्पयात ८० हजार मतं बुकूगु खः ।
https://nepalbhasatimes.com/36452,अन्तर्राष्ट्रिय,???? ?????? पारू ,श्रीलंकाय् जेलय् झडप जुयाः खुम्हेसिया ज्यान वन,एजेन्सी – श्रीलंकाया छगू जेलय् कोरोनाया कारणं दंगा जूबलय् म्होतिं नं खुम्हेसिया ज्यान वंगु दु । माहारा कारागारय् कोरोना संक्रमण न्यना वनेवं बन्दीतय्सं धरौटीइ त्वःतेमाःगु व थप सेवा सुविधा बीमाःगु माग यासें प्रदर्शन याःगु खः । थ्व झ्वलय् बन्दीइ व कारागार सुरक्षाय् खटे जुयाच्वपिं सुरक्षाकर्मी दथुइ जूगु झडपय् लानाः खुम्हेसिया ज्यान वंगु खःसा ५२ म्ह मेपिं घाःपाः जूगु खः ।                                                         श्रीलंकाया जेलय् लानाच्वंपिं बन्दीत मध्ये द्वःछिंम्ह मल्याक बन्दीतय्त संक्रमण पुष्टि जुइधुंकूगु दु । श्रीलंकाया थीथी सञ्चारमाध्यमतय् कथं दंगा न्यनेवं सुरक्षाकर्मीतय्सं गोली कयेकूगु खः । स्थानीयवासीतय्सं संचारकर्मीतय्त कारगार दुने तःधंगु मि च्याःगु खनेदुगु खँ नं धाःगु दु । प्रहरी प्रवक्ता अजित रोहनां जेल दुने हुलदंगा जूगु नियन्त्रण यायेत प्रहरीं बल प्रयोग याःगु खँ धाःगु दु । वय्कलं घाःपाः जूपिंत स्थानीय अस्पतालय् भर्ना यानागु खँ नं कनादीगु दु ।  अथेहे जेलया सुरक्षाया निंतिं विशेष तालिमप्राप्त न्यागू कमान्डो टोली परिचालन यानागु खँ नं वय्कलं धयादीगु दु । अथेहे राजधानी कोलम्बोय् च्वंगु वेलिकाडा जेलया कैदीतय्सं नं जेलया पलिइ गयाः थःपिंत धरौतीइ त्वःतेमाः धकाः नारा थ्वयेकूगु दुसा आगुनाकोलापालास्सा जेलय् नं च्यान्हु न्ह्यवनिसें प्रदर्शन जुयाच्वंगु दु। उमिसं थःपिंत तयातःगु जेल स्वास्थ्य मापदण्ड कथं मदुगु खँ धयाच्वंगु दु । मानवअधिकारवादीतय् कथं श्रीलंकाय् झिद्वः क्षमताया जेलय् २६ हजार तक कैदी तयातःगु दु ।
https://nepalbhasatimes.com/36165,अन्तर्राष्ट्रिय,???? ???????  दशमी,ब्लिन्केन अमेरिकी विदेशमन्त्री जुइगु,एजेन्सी – एन्टोनी ब्लिन्केन अमेरिकाया न्हूम्ह विदेशमन्त्री जुइगु जूगु दु। नकतिनि राष्ट्रपति निर्वाचित जूम्ह डेमोक्रेटिक उम्मेदवार जो बाइडेनं विदेशमन्त्रीइ ब्लिन्केनयात नियुक्त यायेत्यंगु खः । वय्कः वइगु जनवरी २० य् वाइडेनं राष्ट्रपतिया सपथ ग्रहण यानादीवं विदेशमन्त्री नियुक्त जुयादी । ब्लिन्केनं आःया राष्ट्रपति डोनाल्ड ट्रम्पं यक्व देय् लिसे स्यंकाथकूगु स्वापूयात भिंकेगु निंतिं कुतः याइगु जुइ । ब्लिन्केन न्हापा उप-विदेशमन्त्री जुयादीधुंकूम्ह खःसा ओबामाया पालय् राष्ट्रिय सुरक्षा सल्लाहकार नं जुयादीधुंकूम्ह खः । बिल क्लिन्टन राष्ट्रपति जुयाच्वंगु इलय् वय्कलं विदेश मन्त्रालयय् थःगु सरकारी सेवा सुरु यानादीगु खः ।
https://nepalbhasatimes.com/34266,अन्तर्राष्ट्रिय,११४० यँलागा नवमी,न्यय्दँ दुने स्वब्व निब्व जीवजन्तुया विनाश,"एजेन्सी- वातावरण सम्बन्धी ज्या याना वयाच्वंगु विश्व वन्यजन्तु कोष (डब्ल्यूडब्ल्यूएफं) मनूतय्सं थ्वयां न्ह्यः गुबलें मयाःकथं प्रकृतिया विनाश यानाच्वंगु धासें ख्याच्वः बिउगु दु। कोषय् न्हूगु प्रतिवेदनय् प्रकृतिया दोहन न्हापा गुबलें मजूगु दरय् जुयाच्वंगु खँ न्ह्यथनातःगु दु ।                                                         विश्वन्यंकं थीथी जंगलय् दुपिं वन्यजन्तु, समुद्रय् दुपिं जलप्राणी व घाँसय् च्वनीपिं हजारौं हराज जीवया अध्ययन यानाः थ्व प्रतिवेदन पिकाःगु खः । प्रतिवेदन कथं वंगु ५० दँया दुने झंगःपंछि, न्या, स्तनधारी, उभयचर व घुसुघुसु न्ह्याःवनीपिं जनवारत विश्वब्यापी रुपं स्वब्वय् निब्व म्हो जूवनेधुंकूगु दु । संरक्षण सम्बन्धी वैज्ञानिकतय्सं सन् १९७० लिपा विश्वन्यंकं थज्याःगु जीवतय् ल्याः औसतय् ६८ प्रतिशत तक म्हो जूगु खँ धाःगु दु । वैज्ञानिकतय्सं थुकियात विध्वंसकारी धकाः ब्याख्या याःगु दु। प्रतिवेदन च्वयेगुलि सहभागीपिंसं माक्व स्वयां अप्वः न्या स्यायेगु, जंगलय् मिं नइगु व वन्यजन्तु बसोबास याइगु क्षेत्रया विनास जूगुलिं कारणं जीवतय् ल्याः म्हो जुयावंगु व थ्व तसकं ग्यानापुगु खँ धाःगु दु। तर प्रकृति विनास म्हो यायेत याना वयाच्वंगु कुतलय् तत्काल थप पलाः न्ह्याकेगु खःसां अझं लिमबानीगु खँ नं उमिसं धाःगु दु । प्रकृतिया विनाश पनेगु निंतिं झीगु नयेत्वनेगु बानी व झीसं उत्पादन यायेगु नसाज्वलं नं प्रभाव लाकी । जंगलया विनाश यायेगु, समुद्रय् अत्यधिक रुपं न्या स्यायेगु व जंगली जीवतय्त सखाप यायेगु ज्यां पृथ्वीइ थुकिया लिच्वः खनेदयेधुंकूगु खँ वैज्ञानिकतय्सं धाःगु दु। तर तत्काल थुकिया विरुद्ध पलाः न्ह्याकल धाःसा थुकिया प्रवाह अःखः जुइफु धयागु प्रमाण नं दुगु खँ उमिसं धाःगु दु ।"
https://nepalbhasatimes.com/34349,अन्तर्राष्ट्रिय,११४० यँलागा चर्हे,विश्वय् कोरोना संक्रमिततय् ल्याः स्वंगू करोड थ्यनीन,एजेन्सी – विश्वन्यंकं कोरोना भाइरसया संक्रमणं मंगलवाः तकया दुने गुंगू लाख ३२ हजारं मल्याक मनूतय् ज्यान वनेधुंकूगु खँ विश्व स्वास्थ्य संगठन (डब्ल्यूएचओं) धाःगु दु। डब्ल्यूएचओया कथं विश्वया निगू करोड ९४ लाख ४५ हजार ६८८ म्हेसित कोरोना संक्रमित जुइधुंकूगु दु। अथेहे खःसां थुपिं मध्ये निगू करोड १२ लाख ७९ हजार ८३३ म्ह धाःसा कोरोना मुक्त जुइधुंकूगु दु। आः विश्वय् ७२ लाख ३३ हजार १११ म्ह सक्रिय संक्रमितत दु । सक्रिय संक्रमितत मध्ये ६० हजार ७९८ म्हेसियाअवस्था गम्भीर दु ।                                                         कोरोना भाइरसपाखें दकलय् अप्वः अमेरिका प्रभावित जुयाच्वंगु दु। थन ६७ लाख ४९ हजार २८९ म्हेसित कोरोना संक्रमित जुइधुंकूगु दुसा १ लाख ९९ हजार म्हेसिया ज्यान वनेधुंकूगु दु। अमेरिका धुंकाः दकलय् संक्रमितत दुगु देय् भारतजुयाच्वंगु दु। भारतय् ४९ लाख ३० हजार २३६ म्हेसित कोरोना संक्रमण जुइधुंकूगु दुसा थन ८० हजार ८०८ म्ह कोरोनाया कारणं सीधुंकूगु दु। भारत धुंकाः ब्राजिलय् दकलय् अप्वः ४३ लाख ४९ हजार ५४४ म्हेसिके संक्रमण खनेदुगु दु। थन नं १ लाख ३२ हजार ११७ म्हेसिया ज्यान वनेधुंकूगु दु । अथेहे रुसय् १० लाख ६८ हजार ३२० म्हेसिके कोरोना संक्रमण खनेदुगु दुसा थन १८ हजार ६३५ म्हेसिया ज्यान वनेधुंकूगु दु। रुस धुंकाः पेरुइ ७ लाख ३३ हजार ८६० म्हेसिके कोरोना संक्रमण लुइकूगु दु । थन ३० हजार ८१२ म्हेसिया ज्यान वनेधुंकूगु दु ।
https://nepalbhasatimes.com/34298,अन्तर्राष्ट्रिय,११४० यँलागा द्वादशी ,बेलायती खोपया परीक्षणया तयारी,एजेन्सी- बेलायतं तयार याःगु कोरो ना भाइर स विरुद्धया खो पया परीक्षण याकनं याइगु जूगु दु । बे लायतया अक्सफोर्ड व अस्ट्राजेनेका विश्वविद्यालयं तयार याःगु कोरोना भाइरस विरुद्धया स्वंगूगु चरणया खोप याकनं हे परीक्षण यायेगु तयारी जुयाच्वंगु दु ।                                                         शुरुइ थुगु खोपया प्रयोग ल्वगियात याःगु इलय ‘साइड इफेक्ट’ खने दयेवं रोके याना बिउगु खः । स्वंगू चरणया खोपया परीक्षण अध्ययन अनुसन्धान यानाः सुरक्षित जुइगु जुइवं थुकिया परीक्षणया तयारी जुयाच्वंगु दु । परीक्षणलिपा वितरण नं शुरु यायेगु बेलायती स्वास्थ्य सचिव म्याट ह्यान्ककं धाःगु दु । थ्व हे झ्वलय् शुरुइ खोप परीक्षण याःगु इलय् साइड इफेक्ट खने दुगु धाःसां परीक्षणकालय् सहभागि जूपिं सुं नं ल्वगि हथास वा आटे चाये माःगु मदु धकाः नं निगुलिं विश्वविद्यालयया वैज्ञानिकतय्सं धाःगु दु । थ्व स्वयां न्ह्यः अक्सफोर्ड विश्वविद्यालयया वैज्ञानिकतय्सं तयार याःगु मेगु छगू खोपया नं परीक्षण शुरु जुइधुंकूगु समाचार संस्थां न्ह्यथंगु दु । मेखे विश्व स्वास् थ्य संगठन (डब्लुएचओ ) याकथं कोरोना भाइरस विरुद्ध थौं कन्ह विश्वन्यंकं झण्डै १८० ताजिया खोप विकास यायेगु ज्या जूसां नं सुनानं चिकित्सकीय परीक्षण धाःसा पूरायाःगु मदुनि । उखे कोरोना भाइरस विरुद्धया खोप तयार यायेत अझ नं विश्वया आपालं वै ज्ञानिक व अनुसन्धान संस्थात न्ह्यचिला च्वंगु दु ।
https://nepalbhasatimes.com/34631,अन्तर्राष्ट्रिय,११४० अनलाथ्व नवमी,साउदीपाखें स्वंगू देय्यात भ्रमणय् प्रतिबन्ध,"रियाद – साउदी अरबं भारत लगायत छुं देय्यात थःगु देय्या भ्रमण यायेगुलिइ प्रतिबन्ध तःगु दु। साउदी अरबं थःगु देय् चाःहिलेत वइपिं भारत, अर्जेन्टिना व ब्राजिलया नागरिकयात प्रतिबन्ध तःगु खः ।                                                         साउदी अरबं विश्वय् न्यना वनाच्वंगु कोरोना संक्रमणया कारण क्यँसे स्वंगू देय्या नागरिकयात थःगु देय् भ्रमण यायेगुलिइ प्रतिबन्ध तःगु खः । साउदी अरबं वंगु बुधवाः जक थुकथं थःगु देशय् यात्रा भ्रमण यायेगुलिइ प्रतिबन्ध तयागु घोषणा याःगु खः । साउदी अरबं थुपिं स्वंगू देय्या नागरिकयात थःगु देय्या भ्रमण यायेगुलिइ प्रतिबन्ध तःगु जक मखसे थःगु देय्या नागरिकयात नं थुपिं स्वंगू देशय्या भ्रमणय् वने मदइकथं हवाई उडान सेवा नं बन्द याना बिउगु दु । साउदीं सर्वसाधारणयात यात्राय् प्रतिबन्ध तःसां सरकारी ज्या व थुकिया निंतिं आमन्त्रण याइपिनिगु निंतिं धाःसा खुल्ला याःगु दु। लिपांगु इलय् कोरोना संक्रमितया ल्याः अप्वया वनेवं साउदी अरबं थुकथंया प्रतिबन्धया घोषणा याःगु खः। साउदी अरबय् जक स्वंगू लाखं मल्याक संक्रमित दु ।"
https://nepalbhasatimes.com/34634,अन्तर्राष्ट्रिय,११४० अनलाथ्व नवमी,शान्तिपूर्ण सत्ता हस्तान्तरण अस्वीकार,"एजेन्सी – अमेरिकी राष्ट्रपति भ्रमणय् प्रतिबन्ध डोनाल्ड ट्रम्पं शान्तिपूर्ण रुपं सत्ता हस्तारण यायेत अस्वीकार यानादीगु दु। राष्ट्रपति ट्रम्पं वइगु नोभेम्बर महिनाय् जू वनाच्वंगु राष्ट्रपति पदीय निर्वाचनय् थः पराजित जुल धाःसा शान्तिपूर्ण रुपं सत्ता हस्तान्तरण यायेत अस्वीकार यानादीगु खः ।                                                         राष्ट्रपति ट्रम्पं उकथंया आशय ह्वाइट हाउसय् जूगु पत्रकार सम्मेलनय् व्यक्त यानादीगु खः । पत्रकार सम्मेलनय् छम्ह पत्रकारं ‘यदि निर्वाचनय् डेमोक्रेटया उम्मेदवार जो बाइडेन निर्वाचित जुल धाःसा छिं शान्तिपूर्ण रुपं सत्ता हस्तान्तरण यायेत प्रतिवद्ध दु ला?’ धकाः न्यंगु न्ह्यसःया लिसलय् ट्रम्पं उकथंया आशय व्यक्त याःगु खः । लिसें मतपत्रप्रति नं थःगु संशय व्यक्त यासें राष्ट्रपति ट्रम्पं धकाःगु दु, ‘ठीक जू, छु जुइ जिमिसं नं स्वयेगु जुइ । लिपा छिकपिंसं नं सीका हे दी ।’ ट्रम्पं मतपत्रप्रति संशय व्यक्त यासें मतपत्र छगू विपद जूगु व थ्वप्रति जिगु न्ह्याबलें गुनासो नं दुगु धाःगु खः । ‘मतपत्रपाखें छुटकारा प्राप्त जुइवं देशय् शान्ति वइगु, तर गुगुं हालतय् नं सत्ता हस्तान्तरणया सवाल वइमखु, बरु निरन्तरता प्राप्त जुइ’ ट्रम्पं देय् ब्वलनाच्वंगु दंगा फसादयात दृष्टान्त बिसें धाःगु दु ।  कोरोना भाइरस संक्रमणया कारणं मतदातायात सुरक्षित यायेगु निंतिं अमेरिकाया आपालं राज्यय् ‘मेल इन भोटिङ’ अर्थात हुलाकपाखें मतदान यायेगु व्यवस्था यायेत्यंगु दु। राष्ट्रपति ट्रम्पं थुकियात नं तप्यंक हे अस्वीकार याःगु दु। थनिं प्यदँ न्ह्यः चुनाव जूगु इलय् नं ट्रम्पं थःगु पराजययात तप्यंक हे अस्वीकार याःगु खः ।"
https://nepalbhasatimes.com/34687,अन्तर्राष्ट्रिय,११४० अनलाथ्व द्वादशी ,सेनाया आक्रमणय् १२ म्ह तालिबानी सित,सिन्हवा – अफगानिस्तान सेनां याःगु कारवाहीलय् लानाः झिंनिम्ह तालिबानी सीगु दु। अफगानिस्तानया पूर्वी क्षेत्रय् लाःगु निगू प्रान्तय्  अफगान सेनां उगु कारवाही याःगु खः। अफगान रक्षा मन्त्रालयं सरकारी सैन्य कारवाहीइ लानाः तालिबानी सीगु जानकारी संचारमाध्यमयात बिउगु खः । अफगान सेनां पूर्वी प्रान्त  लागोरय् एअर फोर्सपाखें हवाई कारवाही याःगुलिइ खुम्ह तालिबानी सीगु व लागोरलिक्कं लाःगु घाज्नीइ प्रहरी चौकीइ आक्रमण याः वःगु इलय् प्रहरीया जवाफी कारवाहीइ थप तालिबानी सीगु खः ।
https://nepalbhasatimes.com/34556,अन्तर्राष्ट्रिय,११४० अनलाथ्व सप्तमी,नाभाल्नीया म्हय् कडा विष प्रयोग,एजेन्सी – रुसया विपक्षी नेता अलेक्सी नाभाल्नीया म्हय् कडा स्नायु विष प्रयोग जूगु पुष्टि याःगु दु। विपक्षी नेता नाभाल्नीं थःगु म्हय् सोभियतकालीन इलय् प्रयोग जूगु कडा प्रकारया स्नायु विष ‘नोभिचोक’ प्रयोग जूगु पुष्टि जूगु धाःगु दु ।                                                         कोमापाखें सामान्य अवस्थाय् लिहां वयेधुंकाः न्हापांगु सार्वजनिक टिप्पणी यायेगु झ्वलये नाभाल्नीं उगु प्रतिक्रिया बिउगु खः । पश्चिमी प्रयोगशालाय् याःगु परीक्षणया इलय् थःगु म्हय् उकथंया स्नायुविषया प्रयोग जूगु नाभाल्नीं धाःगु दु। थःगु म्हय् ‘नोभिचोक’ स्नायु एजेन्ट दुगु संकेत यासें रुसी विपक्षी नेताः नाभाल्नीं थ्व सम्बन्धय् थप अनुसन्धान यायेत थःगु लं लित बीत रुसी सरकार समक्ष माग नं याःगु दु । जर्मनीया बर्लिनस्थित छगू अस्पतालय् उपचार लिपा स्वास्थ्य लाभ याकाच्वंम्ह नाभाल्नी वंगु अगस्ट २० य् साइबेरियां मस्कोया निंतिं वनाच्वंगु इलय् म्हं मफयेवं विमान दथुइ हे अवतरण यानाः अस्पताल भर्ना याःगु खः । वयात जर्मनी यंके न्ह्यः निन्हुतक रुसया हे छगू अस्पतालय् तयाः वासः याकातःगु खः । नाभाल्नीं फ्रान्स व स्वीडेनया निगू स्वतन्त्र प्रयोगशाला व बुन्डे श्वेहरर्सया विशेष प्रयोगशालाय् थःगु म्हया परीक्षण याःगु इलय् विष दुगु पुष्टि जूगु खँ धाःगु दु ।
https://nepalbhasatimes.com/34562,अन्तर्राष्ट्रिय,११४० अनलाथ्व सप्तमी,बेलायतय् खराब दिं वइगु ख्याच्वः,लन्दन (एजेन्सी) – बेलायतय् महामारीया कारणं आः स्वयां नं तसकं खराब दिं वये फइगु ख्याच्वः चिकित्सकतय्सं बिउगु दु। बेलायतया वरिष्ठ चिकित्सा सल्लाहकारतय्सं कोरोना भाइरसया कारणं वइगु दिनय् देशय् आः स्वयां नं बांमलाःगु व खराब दिं वये फइगु ख्याच्वः बिउगु खः ।                                                         वरिष्ठ चिकित्सा सल्लाहकारतय्सं आःया स्थितियात व्यवस्थापन याये मफुगु अवस्थाय् वइगु दिं खराब जुइगु ख्याच्वः बिउगु खः। कोरोना भाइरस  महामारीया लिपांगु अवस्था स्वयेबलय् व उकियात आवश्यककथं उच्च व्यवस्थापन याये मफुत धाःसा वइगु दिनय् आः स्वयां नं खराब स्थिति सिर्जना जुइगु ख्याच्वः बिउगु खः । बेलायती स्वास्थ्यविज्ञतय्सं देशय् कोरोना महामारी निगूगु लहरय् वःगु व उकिं क्वय्या तहय् तक व न्हापा स्वयां नं अप्वः लिच्वः लाके फुगु विश्लेषण नं याःगु दु। बेलायतय् निगूगु चरणया कोरोनाया महामारी न्हियान्हिथं अप्वया वनाच्वंगु दु। निगूगु चरणया महामारी वाःपतिकं निदुगं मल्याक संक्रमित अप्वया वनाच्वंगु व न्हापांगु चरणय् स्वयां तीव्र रुपं संक्रमित अप्वया वनाच्वंगु विज्ञतय् धापू दु । बेलायतया प्रमुख वैज्ञानिक अधिकृत प्याट्रिक भेलान्सं महामारी न्यना वनेगुपाखें पनेत दकलय् न्हापां तीव्र व प्रभावकारी उपाय अवलम्बन यायेमाःगु खँ धाःगु दु। आपालं बेलायतीतय्कै गलत मानसिकता दयाच्वंगु व थुकिं बांमलाःगु स्थितिइ तक थ्यंके फइगु खँय् नं वय्कलं चिउताः प्वंकादीगु दु । थ्व झ्वलय् बेलायतय् संक्रमित अप्वया वनाः चिन्ताजनक स्थिति ब्वलना वनाच्वंगु इलय् बेलायती प्रधानमन्त्री बोरिस जोन्सनं छुं दिंया दुने प्रतिबन्धात्मक घोषणा याये फइगु अनुमान नं जुयाच्वंगु दु ।
https://nepalbhasatimes.com/34598,अन्तर्राष्ट्रिय,११४० अनलाथ्व अष्टमी,ट्रम्पयात विषालु पौ छ्वःम्ह ज्वन,न्यूयोर्क – अमेरिकी राष्ट्रपति डोनाल्ड ट्रम्पयात विषालु पदार्थयुक्त पौ छ्वःम्ह छम्हेसिया पहिचान जूगु दु। ट्रम्पयात विषालु पदार्थयुक्त पौ छ्वःम्ह  मिसाम्ह खः। उम्ह मिसा क्यानेडियन नागरिक जूगु व गैरकानूनी आप्रवासी जूगु संचारमाध्यमं न्ह्यथंगु दु। थःगु भिसा अवधि सिधयेधुंकाः नं नक्कलि लाइसेन्स दयेकाः गाडी चले यानाच्वंगु इलय् प्रहरीं वयात न्यूयोर्कं लिक्कं ज्वंगु खः ।                                                         ‘न्यूयोर्क पोष्ट’या कथं ट्रम्पयात विषालु पदार्थयुक्त पौ छ्वःगु आशंका यानाःम्ह उम्ह मिसा क्युबेकया ५३ दँ दुम्ह खः । पास्कल फेरियर नांया उम्ह मिसायात सन् २०१९ मार्च महिनाय् प्रहरीं थःगु हिरासतय् काःगु खः । उगु इलय् थःगु भिसा अवधि सिधयेधुंकाः नक्कलि लाइसेन्स दयेकाः गाडी चले यानाच्वंगु अवस्थाय् ज्वंम्ह पास्कल २० न्हुतक जेलय् च्वनेधुंकाः निर्दोष सावित जुइवं जेलं पिहां वःगु खः । जेलं पिहां वयाखतं वयात क्यानाडाया निंतिं निष्काशन याःगु खः । टेक्सास राज्यया आप्रवासन आधिकारीतसं पास्कलया अन्तिम निशाना राष्ट्रपति ट्रम्प जूगु व थःपिंत नं उकथंया हे पौ छ्वया हःगु दावी याःगु दु। अमेरिकी अधिकारीतय्कथं ट्रम्पयात संबोधन यानाः ह्वाइट हाउसय् छ्वयाहःगु शंकास्पद पती ‘रिसिन’ नांया विषालु पदार्थ तयातःगु लूगु खः । अमेरिमी संघीय जांच ब्यूरो व सिक्रेट सर्भिसया प्रारम्भिक छानविनकथं उगु पौ क्यानाडां हे छ्वया हःगु खयेमाः धइगु अनुमान याःगु दु ।
https://nepalbhasatimes.com/42829,अन्तर्राष्ट्रिय,???? ??????? आमै,अफगानिस्तानय् पाकिस्तान विरुद्ध प्रदर्शन,"एजेन्सी- अफगानिस्तानया राजधानी काबुलय् मंगलवाः पाकिस्तान विरुद्ध प्रदर्शन जूगु दु । बिबिसीं बिउगु जानकारीकथं प्रदर्शनकारीतय्सं राष्ट्रपति भवनया न्ह्यःने नं प्रदर्शन यायेत स्वःगु खः । प्रदर्शनकारीतय्सं पाकिस्तान विरोधी नारा थ्वयेकेगु झ्वलय् ‘पाकिस्तानया कठपुतली सरकार मखु, स्वतन्त्र देश माः’ व ‘पाकिस्तान लिहां हुँ’ धयागु नारा थ्वयेकूगु खः ।                                                         प्रदर्शनय् तालिबान विरोधी पुचः एनआरएफ जिन्दाबादया नारा नं थ्वयेकूगु खः । प्रदर्शनयात पनेत तालिबानं हवाइफायर याःगु खः । प्रदर्शनय् सलंसः मिस्त नं खनेदुगु खः । थुखे तालिबानं पञ्जशीरय् तालिबानया ध्वाँय् ब्वयेकूगु दु । तालिबानं सोमबाः थःपिनि लडाकुतय्सं ध्वाँय् ब्वयेकूगु भिडियो सार्वजनिक याःगु खः । एनआरएफं धाःसा रणनीतिक रुपं महत्वपूर्ण थासय् एनआरएफया हे कब्जा दुगु व युद्ध क्वमचाःनिगु धाःगु दु । एनआरएफया नेता अहमद मसुदं देय्न्यंक तालिबानविरुद्ध अभियान शुरु यायेगु धाःगु दु ।"
https://nepalbhasatimes.com/42882,अन्तर्राष्ट्रिय,???? ??????? दुतिया,"तालिबान सरकार गठनं अमेरिकायात चिन्ता, चीनया समर्थन","एजेन्सी- अफगानिस्तानय् तालिबानं याःगु सरकार गठन लिपा अमेरिकां चिन्ता प्वंकूगु दु । तालिबानं मंगलवाः सरकार गठनया घोषणा याःगु खःसा तालिबान सरकारय् दुपिं दक्वः दुजःत अमेरिकी सेनायात आक्रमण याःपिं लानाच्वंगुलिं अमेरिकां चिन्तित जूगु खः । अथे हे तालिबानं गठन याःगु सरकारय् मिसापिं छम्ह नं मदुगु खँय् नं थःपिनिगु ध्यान वंगु अमेरिकां धाःगु दु । तालिबानं अफगानिस्तानयात कब्जाय् काःगुयां स्ववाः लिपा सरकार गठनया घोषणा याःगु खः ।                                                         अमेरिकाया विदेश मन्त्रालयं विज्ञप्ति पिकयाः अफगानिस्तानय् ब्वलनाच्वंगु घटनाक्रमयात अमेरिकां क्वथीक स्वयाच्वंगु धयातःगु दु । विज्ञप्तिइ खराब इतिहास दुपिं मनूत सरकारय् वंगुलिं अमेरिका चिन्तिति जूगु नं धयातःगु दु । विज्ञप्तिइ अमेरिकां तालिबानया खँ न्यनाः मखु, ज्या स्वयाः तालिबानया मूल्यांकन यायेगु नं धयातःगु दु । तालिबानं अफगान भूमियात मेगु देय्यात खतरा जुइगु ज्याय् छ्ययेके मबिइगु अपेक्षा नं तालिबानपाखें यानागु धयातःगु दु । अथे हे अमेरिकी वरिष्ठ सांसद लिन्डसे ग्राहमं तालिबानं गठन याःगु सरकारयात ठग व कसाइतय्गु पुचः धाःगु दु । रिपब्लिकन सांसद लिन्डसे अमेरिकी राष्ट्रपति जो बाइडेनया आलोचक खः । तालिबान सरकारया नेतृत्व मुल्लाह मोहम्मद हसन अखुन्दं याःगु दु । हक्कानी नेटवर्क नांयागु चरमपन्थी पुचःया प्रमुख सराजुद्दिन हक्कानीयात गृहमन्त्री दयेकूगु दु । हक्कानी नेटवर्कयात अमेरिकां आतंकवादी पुचलय् तयातःगु दुसा सराजुद्दिन हक्कानीयात अमेरिकाया एफबीआर्इं वान्टेडया धलखय् तयातःगु दु । थ्वया हे दथुइ अफगानिस्तानया हेरात प्रान्तय् तालिबानविरुद्ध जूगु प्रदर्शनय् तालिबान लडाकुं कयेकूगु गोलीं लानाः स्वम्ह मनू सीगु दु । काबुलय् नं तालिबान विरुद्ध प्रदर्शन जूगु दु । मेखे तालिबान सरकारयात चीनं समर्थन याःगु दु । चीनं अफगानिस्तानय् गठन जूगु न्हूगु सरकारलिसे बांलाःगु स्वापू तयेगु धाःगु दु । बुधवाः चीनया विदेश मन्त्रालयया प्रवक्ता वाङ वेनबिनं चीनं आफगानिस्तानया सार्वभौसत्ता, स्वतन्त्रता व क्षेत्रीय एकरुपतायात सम्मान यायेगु धाःगु दु । प्रवक्ता वाङं तालिबानं दक्वसिगु खँ न्यंगु व अन्तर्राष्ट्रिय चाहानायात पुरा याःगु नं धाःगु दु ।"
https://nepalbhasatimes.com/42830,अन्तर्राष्ट्रिय,???? ??????? आमै,श्रीलंकाय् संकटकालया घोषणा स्वीकृती,"एजेन्सी- श्रीलंकाया संसदं राष्ट्रपति गोताबाया राजापक्षं घोषणा याःगु संकटकालयात स्वीकृति बिउगु दु । श्रीलंकाया सरकारं खाद्यान्न आपूर्तिया कृतिम अभाव व खाद्यान्नया भाःयात नियन्त्रणय् कायेत संकटकालया घोषणा याःगु खः । विपक्षी सांसदतय्सं थ्व समस्याया निंतिं संकटकाल तयेम्वाःगु, संकटकाल तल धाःसा माःमाःगु आपूर्तिया निंतिं मेगु कानून मालीगु व संकटकालया गलत फाइदा काइ धकाः धाःगु खःसां सरकारं बजाःभाः नियन्त्रण व कृत्रिम अभावयात पनेत संकटकाल तयेमाः धाःगु खः ।                                                         श्रीलंकाय् चिनी, दुरु, ग्यास थेंज्याःगु मजिमगाःगु ज्वलंया अभाव जुयाच्वंगु दु । संकटकाल तयेधुकाः आः श्रीलंकाया प्रहरीं पक्राउ पुर्जी हे म्वायेक मनूतय्त ज्वनेगु, सम्पत्ति जफत यायेगु, मनूतय्गु छेँय् वनाः खानतलासी यायेगु व कानून हिलेगु तकया ज्या यायेफइ । राष्ट्रपति गोताबाया राजपाक्षं वंगु अगस्ट ३० तारिखय् संकटकालया घोषणा याःगु खःसा मंगलवाः संसदया बहुमतं स्वीकृति बिउगु खः । श्रीलंकाया संविधानकथं संकटकालया घोषणा जूगु १४ न्हुया दुने संसदय् पारित जुइमाः ।"
https://nepalbhasatimes.com/42886,अन्तर्राष्ट्रिय,???? ??????? दुतिया,इन्डोनेसियाय् जेलय् मिं नयाः ४१ म्ह सित,एजेन्सी- इन्डोनेसियाया राजधानी जाकार्तां पिनेया लागाय् लाःगु टेंगरेंग नांयागु जेलय् मंगलवाः चान्हसिया २ ताः ई पाखे मिं नयाः ४१ म्ह मनू सीगु दु । मिइ लानाः ७० म्ह घाःपाः जूगु दु । घाःपाः जूपिनिगु आइसीयुलय् तयाः वासः यानाच्वंगु दु ।                                                         जेलया ब्लक सीइ चान्हय् मिं नःगु खः । उगु ब्लकया क्षमता ४० म्ह कैदीतय्गु खःसां अन १२२ म्ह कैदीत तयातःगु खः । मिं नःबलय् कैदीत द्यनाच्वंगु खः । जेलया प्रवक्तां अन छु जुयाः मिं च्याःगु धयागु सीमदुनिगु व अनुसन्धान जुयाच्वंगु धाःगु दु ।
https://nepalbhasatimes.com/42052,अन्तर्राष्ट्रिय,???? ???????? चौथी,अफगानिस्तानया सेना प्रमुख बर्खास्त,एजेन्सी- अफगानिस्तानया सरकारं अफगान सेनाया प्रमुख वली मोहम्मद अहमदजाइयात बुधवाः बर्खास्त याःगु दु । तालिबानतय्सं अफगानिस्तानया थीथी प्रान्तीय राज्यय् कब्जा यायेवं अफगान सरकारं सेना प्रमुखयात बर्खास्त याःगु खः । अफगानिस्तानया राष्ट्रपति असरफ घानीं वली मोहम्मदयात बर्खास्त यानाः न्हूम्ह सेना प्रमुखय् हिबतुल्लाह अलिजाइयात नियुक्त याःगु दु । बर्खास्त जूम्ह वली मोहम्मद निला न्ह्यः वंगु जुनय् तिनि सेना प्रमुख जूगु खः ।                                                         अफगानिस्तानय् दुगु ३४ गू प्रान्तीय राज्य मध्ये १० गू राज्ययात तालिबानतय्सं कब्जाय् कायेधुकूगु दु । अफगानिस्तानया निगूगु तःधंगु सहर कान्दाहारय् नं तालिबान व अफगान सेना दथुइ युद्ध जुयाच्वंगु दु । अन्तर्राष्ट्रिय रेडक्रसं बिउगु जानकारीकथं कान्दाहारया दक्षिणी क्षेत्रय् गल्ली गल्ली तक नं युद्ध जुयाच्वंगु दु । थीथी सञ्चार माध्यमं बिउगु समाचारकथं कान्दाहारया जेलं तालिबानतय्सं जेलय् दुपि सलंसः कैदीतय्त नं बिसिकूगु दु । तालिबानतय्सं जेल थःपिनिगु कब्जाय् दु धाःसां थुकिया पुष्टि धाःसा मजूनि । थ्वया हे दथुइ अफगान सेनायात हःपाः बिइत राष्ट्रपति असरफ घानी उत्तरी क्षेत्रय् च्वंगु मजार–ए–शरीफ सहरय् वनाः सेनाया ¥यालीइ ब्वति काःवंगु खः । अफगानिस्तानय् वंगु निदँ न्ह्यवंनिसें च्वनाच्वंपिं विदेशी सेनां अफगानिस्तान त्वःतावनाच्वंबलय् तालिबानतय्सं गांगामं निसें प्रान्तीय राजधानीइ तकं कब्जा यानाहयाच्वंगु दु । संयुक्त राष्ट्रसंघया तथ्याङ्कं कथंं थ्व लछिया दुने द्वःछिसिबें अप्वः सर्वसाधारण मनूत सीधुकूगु दु ।  
https://nepalbhasatimes.com/42546,अन्तर्राष्ट्रिय,???? ??????? सप्तमी,"बोलसोनारोया स्वंगू विकल्प- ‘जेल, मृत्यु वा आः वइगु चुनाव त्याइगु’","एजेन्सी- ब्राजिलया राष्ट्रपति जायर बोलसोनारो थःगु भविष्य बारे थम्हं स्वंगू विकल्प खनाच्वनागु धाःगु दु । बोलसोनारो धाःगु दु ‘जिं खनाच्वनागु न्हापांगु विकल्प जितः जेल जुइ, निगूगु विकल्प जितः स्यानाबिइ व स्वंगूगु विकल्प जि आः वइगु चुनावय् त्याइ ।’ बोलसोनारों थः धार्मिक नेतातय्त थथे धाःगु खः । ब्राजिलया न्यायपालिका व चुनाव आयोगया दथुइ मतभेद जुयाच्वंगु इलय् बोलसोनारोया थ्व खँ पिहां वःगु खः ।                                                         सन् २०१८ य् चुनाव प्रचार यानाच्वंबलय् बोलसोनारोयात चक्कुं हमला याःगु खः । व इलय् बोलसोनारो बांमलाक घाःपाः जूगु खः । बोलसोनाराें आः वइगु चुनावय् त्याकाः निगूगु कार्यकाल न्ह्याकेत स्वयाच्वंगु दु ।"
https://nepalbhasatimes.com/42534,अन्तर्राष्ट्रिय,???? ??????? सप्तमी,धाकुफय् वयेत्यंगुलिं द्वलंद्वः मनूतय्त सरे यात,एजेन्सी- अमेरिकाया लुइजिआना राज्यय् च्वनाच्वंपिं द्वलद्वः मनूतय्त ‘आइदा’ नांयागु ग्यनापुगु धाकुफय् वयेत्यंगुलिं सुरक्षित थासय् यंकूगु दु । थ्व राज्यय् च्वनाच्वंपिं द्वंलद्वः मनूतय्त राज्यया प्रशासनं ‘आइदा’ धाकुफय् वइगु ख्याच्वः बिसें सुरक्षित थासय् वनेत सुझाव बिउगु खः । थ्व धाकुफय् स्थानीय ईकथं आइतवाः सनिलय् गल्फ अफ मेसिक्कोय् थ्यनीगु अनुमान दु । थ्व धाकुफय् २२० किलोमिटर प्रति घण्टाया ल्याखं वइगु व थुकिं यानाः समुद्रय् तच्वयेक लबु दना वइ धयातःगु दु । थ्व धाकुफय् १५० दँलिपा वयेत्यंगु खः ।                                                         धाकुफय् वइगु जूगुलिं लुइजिआना राज्यया नापं लाःगु मिसिसीपिइ नं संकटकाल घोषणा याःगु दु । अमेरिकाया राष्ट्रपति जो बाइडेनं ‘आइदा’ धाकुफय् तसकं ग्यानापुगुलिं राज्य सरकारयात माःगु ग्वाहालि यायेत थः तयार दुगु नं धाःगु दु । अमेरिकाया न्यू अर्लियन्सय् सन् २००५य् क्याट्रिना नांयागु थथे हे ग्यानापुगु धाकुफय् वःबलय् १८ सयसिबें अप्वः मनूत सीगु खः ।
https://nepalbhasatimes.com/42535,अन्तर्राष्ट्रिय,???? ??????? सप्तमी,अफगानिस्तानं उद्धार यायेगु ज्याय् अमेरिका अन्तिम चरणय्,"एजेन्सी- अफगानिस्तानया राजधानी काबुलय् च्वंगु अन्तर्राष्ट्रिय विमानस्थलय् थानाच्वंपि थःपिनि व विदेशी नागरिकतय् उद्धार यानाच्वंगु अमेरिकाया उद्धार ज्या अन्तिम चरणय् थ्यंगु दु ।                                                         काबुल विमानस्थलय् थानाच्वंपिं थ्यंमथ्यं द्वःछिम्ह सर्वसाधारणया उद्धार लिपा अमेरिकाया अन्तिम चरणया उद्धार क्वचाइ । थ्व धुंकाः विमानस्थलय् दुपिं अमेरिकी सेनां अफगानिस्तान त्वःती । विमानस्थलय् प्यद्वः अमेरिकी सैनिक ल्यंदनि । अमेरिकी राष्ट्रपति जो बाइडेनं अगस्ट ३१ तकया दुने उद्धारया ज्या क्वःचाइगु धाःगु खः । बेलायतया सैनिक, कूटनीतिज्ञ व अधिकारीतय्सं धाःसा अफगानिस्तान त्वःतेधुंकूगु दु । थ्वया हे दथुइ अमेरिकी राष्ट्रपति जो बाइडेनं शनिवाः छगू बक्तव्य जारी यानाः काबुल विमानस्थलय् हाकनं हमला जुइफुगु ख्याच्वः बिउगु दु । राष्ट्रपति जो बाइडेनं ३६ घण्टाया दुने मेगु हमला जुइफु धकाः अमेरिकी सेनायात धाःगु खः । बिहिवाः इस्लामिक स्टेट–कें काबुल विमानस्थलय् आत्मघाती हमला याःगु खःसा थुकी लानाः १७० म्ह मनू सीगु खः । अथे हे द्वःछिसिबें अप्वः मनूत घाःपाः जूगु खः । विमानस्थलय् जूगु हमलाया लिसलय् अमेरिकां इस्लामिक स्टेट–के च्वनाच्वंगु थासय् ड्रोन हमला याःगु खः । अमेरिकां हमलाय् काबुल विमानस्थल हमलाया प्रमुख योजनाकार सीगु दाबी नं याःगु दु । थुखे तालिबानं धाःसा अमेरिकां इस्लामिक स्टेटयात थःपिनिगु अनुमति बिना हमला याःगु धासें अमेरिकाया निन्दा याःगु दु । अमेरिकां धाःसा शनिवाः पिकाःगु वक्तव्यय् हाकनं इस्लामिक स्टेटयात हमला यायेगु धाःगु दु । थुखे तालिबानया प्रबक्ता जबिहुल्लाह मुजाहिदं काबुल विमानस्थलयात तालिबानया नियन्त्रणय् कायेत अमेरिकाया संकेत पियाच्वनागु धाःगु दु । समाचार संस्था रोयटर्सयाकथं तालिबानयाके विमानस्थलया सिस्टम चले याइपिं विशेषज्ञ व इन्जिनियरत दु । प्रबक्ता जबिहुल्लाहं अफगानिस्तानया ३४ प्रान्त मध्ये ३३ प्रान्तया गभर्नर व प्रहरी प्रमुखया नां नं निश्चित जुइधुंकूगु जानकारी बिउगु दु ।"
https://nepalbhasatimes.com/42606,अन्तर्राष्ट्रिय,???? ??????? अष्टमी,धाकुफसं यानाः लुइजिआनाया जनजीवन प्रभावित,एजेन्सी÷ अमेरिकाया लुइजियानाय् आइतवाः सनिलय् वःगु शक्तिशाली आइदा धाकुफसं यानाः जनजीवन बांमलाक प्रभावित जूगु दु । धाकुफसं यानाः लुइजियानाया न्यू अर्लियन्सय् मतया आपूर्ति पूर्ण रुपं बन्द जूगु दु । मतया आपूर्ति बन्द जुयाः थ्यंमथ्यं साढे सात लाख मनूत मत मदयेक च्वनेमाःगु दु । मतया आपूर्ति सहज यायेत हप्तौं ई काइगु अमेरिकी राष्ट्रपति जो बाइडेनं धाःगु दु ।                                                         मौसमविद्तय्सं बिउगु जानकारीकथं २४० किलोमिटर प्रति घौया ल्याखं वःगु आइदा धाकुफय् आइतवाः सनिलय् लुइजियानाया तटीय क्षेत्रय् थ्यंकःवःगु खः । धाकुफय् विनाशकारी जुइफुगु नं मौसमविद्तय्सं धाःगु दु । धाकुफय् वयेन्ह्यः द्वलद्वः मनूतय्त प्रशासनं सुरक्षित थासय् यंकूगु खःसां यक्व मनूत थःपिं हे नं सुरक्षित थासय् वंगु खः । अथे खःसां अझ नं यक्व हे मनूत सुरक्षित थासय् वनेफयाच्वंगु मदुनि । प्रशासनं सुरक्षित थासय् थ्यंके मफुनिपिं मनूतय्त याकनं हे सुरक्षित थाय् मालेत निर्देशन बिउगु दु । अधिकारीतय्सं सुरक्षित थासय् वनेमफुनिपिं मनूतय्त ग्वाहालि याये थाकुइगु धाःगु दु । अधिकारीतय्सं मनूतय्त छेँन पिहां मवयेत नं इनाप याःगु दु । मेक्सिकोय् तसकं तापक्रम थहां वंगुलिं धाकुफय् अप्वः शक्तिशाली जूगु खः । धाकुफसं यानाः मेक्सिकोया खाडीइ ९० प्रतिशत चिकंया उत्पादन बन्द जूगु दु ।
https://nepalbhasatimes.com/42406,अन्तर्राष्ट्रिय,???? ???????? पुन्हि,अफगानिस्तानी मिसा उद्धार उडानया झ्वलय् मचा बुइकल,"एजेन्सी- तालिबानतय्सं काबुल नियन्त्रण कायेव उद्धारया निंतिं परिचालन जुयाच्वंगु अमेरिकाया छगू उडानया झ्वलय् छम्ह अफगानी मिसां मचा बुइकूगु दु । अमेरिकी सेनाया उगु विमान जर्मनीया आकाशय् ब्वयाच्वंगु इलय् मिसायात मचा बुइगु बेथा जूगु खः ।                                                         मिसायात बेथा जुइवं विमानया कमान्डरं विमानय् हावाया चाप अप्वयेकेगु निंतिं जहाजया ब्वयाच्वंगु उचाइ म्हो याःगु खः । युएस एअर मोबिलिटीं आइतवाः ट्विटरय् पोस्ट याःगु ट्विटय् धयातःगु दु, ‘विमान ब्वयाच्वंगु उचाइ म्हो जुइवं उम्ह मिसायात स्थिर यायेफत, गुकिं मचा व मांया ज्यान बचे यायेफत ।’ ट्विटरय् थः परिवार लिसें मध्यपूर्व यात्रा यानाच्वंगु इलय् उम्ह मिसायात बेथा जूगु खँ धयातःगु दु । विमानयात जर्मनीया विमानस्थलय् अवतरण यायेवं अमेरिकी सैन्य चिकित्सकतय् पुचः विमानय् दुहां वनाः वयात मचा बुइकेत ग्वाहालि याःगु खः । मचा व मां निम्हेसियां अवस्था बांलाःगु व उमित लिक्कसं लाःगु अस्पतालय् यंकूगु खँ धाःगु दु ।"
https://nepalbhasatimes.com/42404,अन्तर्राष्ट्रिय,???? ??????? पारू ,"अफगानिस्तानय् तच्वःगु मूल्यवृद्धि, बैंक मचालाः ध्यबा कायेगु मदु","अफगानिस्तान तालिबानय् कब्जाय् वंगु छवाःया दुने अन व्यापक मूल्यवृद्धि जूगु दु । अथेहे कर्मचारीत सुं मवःगुलिं बैकिङ सेवात फुक्क बन्द जुयाच्वंगु दु । तालिवानतय्सं कब्जा यायेधुंकाः जूगु अनिश्चितताया लबः कयाः व्यापारीतय्सं भाः थकाःगु खः । उकिसनं बैंक बन्द जूगुलिं ध्यबा मदयाः सर्वसाधारणं तःधंगु सास्ती फयेमालाच्वंगु दु । खामा प्रेसया कथं सरकारी अधिकारी व निजी कर्मचारीत नं आर्थिक समस्या लानाच्वंगु दु । आः उमिगु ज्या छु जुइगु व तलब छु जुइ धयागु हे धायेफयाच्वंगु मदु । सरकारी कर्मचारीतय्सं वंगु महिनाया हे तलब कायेखंग मदुनि ।                                                         अफगानिस्तानया दकलय् तःधंगु ध्यबा हिलीगु जाः साराइ शाहजाद बन्द जूगुलिं नं काबुलया मनूतय्त ध्यबाया समस्या जुयाच्वंगु दु । बैंक व एटिएम बन्द जूगुलिं उमिसं थःपिनि खाताय् ध्यबा दुसां नंं ध्यबा कायेखंगु मदुनि । शनिवाः साराइ शाहजादां छगू बयान पितबिसें मुद्रा सतही बजाः अफगानिस्तानया केन्द्रीय बैंक, अफगानिस्तान बंैकलिसे प्रत्यक्षरुपं निर्भर जुइगुलिं बैंकं सेवा मबिइकं बजाः हाकनं चायेके मफइगु खँ धाःगु दु । तालिबानतय्सं सत्ता कब्जा याःसां सरकारी बैंक चायेकेगु बारे आःतक छुं धाःगु मदुनि । तालिबानतय्सं छवाः न्ह्यः काबुल कब्जा कायेवं राष्ट्रपति असरफ गनी बिसिउँ वंगु खःसा उबलें निसें अफगानिस्तान सरकारविहीन जुयाच्वंगु दु । थ्वहे दथुइ अमेरिकी गुप्तचर निकाय सिआइएं काबुलय् आतंकवादीय् आक्रमण जुइफुगु ख्याच्वः बिउगु दु । सिआइएया रिपोर्ट वयेधुंकाः अमेरिकां थः नागरिकतय्त काबुल विमानस्थलया मू ध्वाखापाखे मवनेत धाःगु दु । अफगानिस्तानस्थित अमेरिकी दूतावासं छगू सुचं जारी यासें विमानस्थलय् इस्लामिक स्टेट –आइएस)या आक्रमण जुइफुगुलिं विमानस्थलपाखे वनेगु मू लं मवेनत धाःगु खः । अमेरिकां काबुल विमानस्थलय् आइएसया आक्रमण जुइफु धाःसां आइएसं धाःसा थज्याःगु आक्रमण यायेगु छुं कथंया ख्याच्वः धाःसा बिउगु मदुनि ।  "
https://nepalbhasatimes.com/42353,अन्तर्राष्ट्रिय,???? ???????? त्रयोदशी ,सिड्नीइ चान्हय् कफ्र्यु,एजेन्सी- अस्टे्लियाया सिड्नीइ कोरोना संक्रमण तसकं अप्वया वंगुलिं चान्हय् चान्हय् कफ्र्यु तःगु दु । सिड्नीया कोरोना संक्रमण अप्वया वनाच्वंगु १२ गू सरकारी क्षेत्रय् बहनिसिया ९ ताः निसें सुथसिया ५ ताः ई तक कफ्र्यू तःगु खः । अथे हे लकडाउन नं मेगु लछिया निंतिं थप याःगु दु । लकडाउन थ्व हे अगष्टया अन्तिमय् सिधयेत्यंगु खःसा आः सेप्टेम्बरया अन्तिमतक लकडाउन तःगु दु ।                                                         शुक्रवाः न्यू साउथ वेल्सया प्रिमियर ग्लाडिस बेरेजिक्लयनं न्हियान्हिथं खुसः सिबें अप्वः कोरोना संक्रमित खनेदयाच्वंगुलिं लकडाउन थप यायेमाःगु धाःगु दु । शुक्रवाः न्यू साउथ वेल्सय् ६४४ म्ह कोरोना संक्रमित खनेदुगु खः ।
https://nepalbhasatimes.com/42473,अन्तर्राष्ट्रिय,???? ??????? चौथी,काबुल विमानस्थलय् आतंकवादी आक्रमण जुइफुगु ख्याच्वः,एजेन्सी÷ काबुल विमानस्थलय् आतंकवादी आक्रमण जुइफुगु ख्याच्वः बिउगु दु । अमेरिका व बेलायतं थ्व ख्याच्वः बिसें थःपिनि नागरिकतय्त विमानस्थलय् मवनेत सतर्क नं याःगु दु । विमानस्थलय् आत्मघाती हमलाया सम्भावना दुगु अमेरिकां धाःगु दु ।                                                         विमानस्थलय् आतंकवादी आक्रमण जुइफु धाःसां मनूत धाःसा विमानस्थलय् वनाच्वंगु हे दनि । विमानस्थलया छम्ह अधिकारीया धापूकथं मनूत ज्यान पानाः जूसां नं अफगानिस्तान त्वःतेत स्वयाच्वंगु दु । विमानस्थल दुने अमेरिका व बेलायतया सेनां नियन्त्रण कयातःगु दुसा विमानस्थलपिने तालिबानतय्गु कब्जा दु । तालिबानं आफगानी नागरिकतय्त विमानस्थलय् वनेत पनाच्वंगु दु ।
https://nepalbhasatimes.com/42576,अन्तर्राष्ट्रिय,???? ??????? अष्टमी,काबुल विमानस्थलयात लक्षित यानाः रकेट प्रहार,एजेन्सी- काबुलय् च्वंगु अन्तर्राष्ट्रिय विमानस्थलयात लक्षित यानाः सोमवाः न्यागः रकेट प्रहार जूगु दु । अन्तर्राष्ट्रिय सञ्चार माध्यमयाकथं रकेट आक्रमणयात अमेरिकाया एन्टी मिसाइल सिस्टमं दथुइ हे नष्ट यानाबिउगु खः । रकेट आक्रमण सुनां याःगु धयागु पुष्टि मजूनि । आक्रमणं यानाः क्षति जूगु समाचार नं वःगु मदुनि ।                                                         मेखे अमेरिकां आइतवाः राजधानी काबुलय् हाकनं ड्रोन हमला याःगु दु । अमेरिकी सेनां मेगु आतंकवादी हमलायात पनेत ड्रोन हमला यानागु जानकारी बिउगु खः । अमेरिकी सेनां इस्लामिक स्टेटयात निशाना दयेकाः हमला यानागु नं धाःगु दु । समाचार संस्था सिएनएनया कथं अमेरिकां याःगु ड्रोन हमलाय् छखा हे छेँयापिं खुम्ह मस्त यानाः गुम्ह मनूत सीगु दु । तालिबानं अमेरिकां याःगु ड्रोन हमलायात गैरकानुनी धाःगु दु । वंगु बिहिवाः इस्लामिक स्टेट–कें काबुल विमानस्थलय् आत्मघाती विस्फोट याःगु खःसा थुकी लानाः १७० म्ह मनू सीगु खः । अथेहे द्वःछिसिबें अप्वः मनूत घाःपाः जूगु खः । विमानस्थलय् जूगु हमलाया लिसलय् अमेरिकां इस्लामिक स्टेट–के च्वनाच्वंगु थासय् ड्रोन हमला याःगु खःसा थुकी लानाः काबुल विमानस्थल हमलाया प्रमुख योजनाकार सीगु दाबी नं याःगु खः । अमेरिकां अफगानिस्तानं थः नागरिकतय्गु उद्धार यानाच्वंगु दनि । तालिबानं अमेरिकायात उद्धारया निंतिं अगस्ट ३१ तकया ई बियातःगु दु । थ्व ई मंगलवाः क्वचाइ । अगस्ट ३१ मंगलवाः तकया दुने दक्वं विदेशी सेनां अफगानिस्तान त्वःतेमाःगु सहमति अमेरिका व तालिबानया दथुइ जूगु खः ।
https://nepalbhasatimes.com/42058,अन्तर्राष्ट्रिय,???? ???????? चौथी,भारतया हिमाञ्चल प्रदेशय् चलः वनाः सीपिनिगु ल्याः १३ थ्यन,"एजेन्सी- भारतया हिमांचल प्रदेशया कित्रौर जिल्लाय् बुधवाः न्हिनय् स्थानीय ईकथं १२ निसें १२ः३० य् वंगु चलखय् लानाः सीपिनिगु ल्याः १३ म्ह थ्यंगु दु । जिल्लाया अधिकारीतय्सं बिउगु जानकारीकथं आतक १३ म्ह सीगु व निम्ह गम्भीर घाःपाः जूगु दु । अथे हे मेपि १३ म्ह नं घाःपाः जूगु दु । भारतीय सञ्चार माध्यमतय्सं बिउगु समचारकथं चलः वनाः बस, ट्रक व मेमेगु सवारी साधन नं ल्हाःगु दु ।                                                         हिमांचल प्रदेशया मुख्यमन्त्री जयराम ठाकुरं बिउगु जानकारीकथं चलः वनाः ५० निसें ६० म्ह मनूत ल्हानाच्वंगु व उमित लिकायेत कुतः जुयाच्वंगु दु । हिमाञ्चल इमर्जेन्सी अपरेसन सेन्टरं धाःसा २५ निसें ३० म्ह मनूत ल्हानाच्वंगु धाःगु दु । सरकारी अधिकारीतय्सं अझ नं ल्वहं व चा कुतुं वयाच्वंगु मदिउगुलिं उद्धार यायेत थाकुयाच्वंगु धाःगु दु ।"
https://nepalbhasatimes.com/42420,अन्तर्राष्ट्रिय,???? ??????? पारू ,अफगानिस्तानय् गैरसैनिक विमानं नं उद्धार याइगु,"एजेन्सी- अफगानिस्तानया काबुलय् च्वंगु हामिद कारजाइ विमानस्थल लागाय् अफगानी सुरक्षाकर्मी व अज्ञात पुचः दथुइ सोमवाः स्थानीय ईकथं सुथसिया ४ ताः इलय् गोली हानाहान जूगु दु । विमानस्थलया उत्तरी गेटय् सुरक्षाकर्मी व अज्ञात पुचःया दथुइ गोली हानाहान जूगु खःसा गोलीं लानाः छम्ह सुरक्षाकर्मी सीगु दु । मेपिं स्वम्ह सुरक्षाकर्मी घाःपाः जूगु दु । गोली हानाहान जुइधुंकाः अमेरिकी सेना व जर्मन सेनां नं जवाफी कारवाही याःगु खः ।                                                         अफगानिस्तानयात तालिबानं कब्जाय् कायेधुंकाः देय् त्वःतीपिं मनूतय्गु हुल काबुल विमानस्थलय् कम जूगु मदुनि । समाचार संस्था रोयर्टसयात नेटों बिउगु जानकारीकथं विमानस्थलय् जूगु गोलीप्रहार व भागदौडय् लानाः छवाःया दुने नीम्हसिबें अप्वः मनूत सीधुंकूगु दु । उद्धारया निंतिं विमानस्थलय् ४५ सय अमेरिकी सेना व ९ सय बेलायतया सेना परिचालन जुयाच्वंगु दुसा तालिबानं अफगानी नागरिकतय्त विमानस्थलय् वनेत पनाच्वंगु समाचार नं थीथी सञ्चार माध्यमय् वयाच्वंगु दु । थ्वया हे दथुइ अमेरिकां अफगानिस्तानया मनूतय्गु उद्धारया निंतिं गैरसैनिक विमान नं छ्यलीगु जूगु दु । अमेरिकी रक्षा मन्त्रालय पेन्टागनं मेगु १८ गः विमान छ्यलाः मनूतय्त उद्धार यानाः सुरक्षित देसय् यंकेत्यंगु धाःगु दु । आइतवाः अमेरिकी राष्ट्रपति जो बाइडेनं २८ हजारसिबें अप्वः मनूतय्गु उद्धार जूगु धाःगु खः । मंगलवाः अफगानिस्तानया स्थितिया बारे खँल्हाबल्हा यायेत जी–७ या बैठक च्वनेत्यंगु दु । अमेरिकी राष्ट्रपति जो बाइडेन व बेलायतया प्रधानमन्त्री बोरिस जोनसोनया दथुइ जूगु वार्ताय् जी–७ या बैठक यायेगु क्वःजिउगु खः । जी–७ या बैठकय् आफगानिस्तानया समस्या व तालिबानतलिसे गज्याःगु रणनीति छ्यलेगु धयागु खँय् खँल्हाबल्हा जुइ । जी–७ या नेतृत्व बेलायतं यानाच्वंगु दु । जी–७ य् बेलायत, अमेरिका, क्यानाडा, फ्रान्स, जर्मनी, इटाली व जापान दु । बैठक भर्चुअल माध्यमं जुइ ।"
https://nepalbhasatimes.com/42086,अन्तर्राष्ट्रिय,???? ???????? पञ्चमी,अफगानिस्तानया निगूगु तःधंगु सहर कान्दाहार तालिबानया कब्जाय्,एजेन्सी- अफगानिस्तानया निगूगु तःधंगु सहर कान्दाहारय् तालिबानं कब्जा याःगु दु । अन्तर्राष्ट्रिय समाचार संस्था रोयर्टसयात कान्दाहारया स्थानीय सरकारी अधिकारीं थ्व जानकारी बिउगु खः । स्थानीय सरकारी अधिकारीं बिउगु जानकारीकथं बिहिवाः बहनी जूगु युद्ध लिपा तालिबानतय्सं कान्दाहार कब्जाय् काःगु खः ।                                                         व्यापारिक व रणनीतिक हिसाबं कान्दाहार महत्वपूर्ण सहर खः । कान्दाहारय् अफगानिस्तानया अन्तर्राष्ट्रिय विमानस्थल नं दु । छगू इलय् कान्दाहार तालिबानतय्गु गढ जुयाच्वंगु सहर खः। तालिबानतय्सं थीथी प्रान्तीय राजधानी कब्जाय् कायेवं अफगान सरकारं सेनाया प्रमुख वली मोहम्मद अहमदजाइयात बुधवाः बर्खास्त यानाः न्हूम्ह सेना प्रमुखय् हिबतुल्लाह अलिजाइयात नियुक्त याःगु खः। आफगानिस्तानय् दुगु ३४ गू प्रान्तीय राज्य मध्ये ११ गू राज्ययात तालिबानतय्सं कब्जाय् कायेधुंकूगु दु । बिहिवाः तालिबानतय्सं हेरात व घान्जीयात कब्जाय् काःगु खः । तालिबानतय्सं छवाःया दुने हे ११ गू प्रान्तीय राजधानीयात कब्जाय् कायेधुंकूगु दु । तालिबानतय्सं आः अफगानिस्तानया राजधानी काबुलयात कब्जा कायेत स्वयाच्वंगु दु । अमेरिकाया गुप्तचर अधिकारीतय्सं ९० न्हिया दुने तालिबानतय्सं काबुल कब्जाय् कायेफइगु नं धाःगु दु । थ्वया हे दथुइ अमेरिकां अफगानिस्तानय् दुगु थःपिनिगु दुतावासया कर्मचारीतय्त लित हयेत स्वद्वः अमेरिकी सेना अफगानिस्तानय् छ्वःगु दु । बिहिवाः अफगान सरकारया वार्ता टोलीं तालिबानतय्त सत्ता साझेदारया प्रस्ताव नं तःगु खः । सरकारी अधिकारीतय्सं कतारया मध्यस्थताय् हिंसा पनाः व शान्ति स्थापना यानाः तालिबानतय्त सत्ता सहकार्यया आह्वान याःगु खः ।
https://nepalbhasatimes.com/42093,अन्तर्राष्ट्रिय,???? ???????? पञ्चमी,बेलायतय् लाःलाःथे कयेकूगु गोलीं लानाः खुम्ह सित,एजेन्सी- बेलायतया प्याइमाउथय् छम्हं मनुख लाःलाःथे गोली कयेकूबलय् उकी लानाः खुम्ह मनू सीगु दु । प्रहरीं बिउगु जानकारीकथं बिहिवाः स्थानीय ईकथं ६ बजेपाखे थ्व घटनां जूगु खः । प्रहरीं घटनाय् स्वम्ह मिजं व स्वम्ह मिसा सीगु धाःगु दु । उकी मध्ये झिदँ दुम्ह मिसामचा छम्ह नं लाःगु खः । प्रहरीं बिउगु जानकारीकथं जेक डेभिसन नांयाम्ह मनुखं लाःलाःथें गोली कयेकूगु खःसां वयां लिपा उम्ह मनुखं थःत थःम्हं गोली कयेकाः आत्महत्या याःगु खः ।                                                         बेलायतय् ११ दँ लिपा थज्याःगु घटना जूगु खः । प्रहरीं थ्व घटनाय् आतंकवादया स्वापू मदु धाःगु दु । घटनायात कयाः अनुसन्धान जुयाच्वंगु दु । बेलायतया प्रधानमन्त्री बोरिस जोनसनं घटनाय् सीपिनिगु छेँजः व पासापिंतं समवेदना प्वंकूगु दु ।  जेक डेभिसन
https://nepalbhasatimes.com/42497,अन्तर्राष्ट्रिय,???? ??????? पञ्चमी,काबुल विमानस्थलय् हाकनं आक्रमण जुइफुगु शंका,"एजेन्सी- काबुल विमानस्थलय् हाकनं आतंकवादी आक्रमण जुइफुगु खँ अमेरिकी सेनां धाःगु दु । अमेरिकी सेनां थप आक्रमण जुइफुगुलिं विमानस्थलय् उच्च सतर्कता नालाच्वनागु व आक्रमण जुल धाःसा सामना यायेत अमेरिकी सेना तयार दुगु खँ धाःगु दु । विमानस्थलय् रकेट आक्रमण वा सवारी साधन छ्यलाः आक्रमण जुइफुगु सेनां धाःगु दु ।                                                         मेखे बिहिवाः सनिलय् स्थानीय ईकथं ५ ता इलय् अफगानिस्तानया काबुल विमानस्थलय् जूगु बम विस्फोटय् लानाः सीपिनिगु ल्याः ९० म्हं मयाक दयेधुंकूगु दु । विस्फोटय् १५० म्ह सिबें अप्वः मनूत घाःपाः जूगु खः । अमेरिकी सेनाया कथं विस्फोटय् १३ म्ह अमेरिकी सैनिक नं सीगु दु । थीथी अन्तर्र्राष्ट्रिय सञ्चार माध्यमया कथं विस्फोटय् २८ म्ह तालिबानत नं सीगु दु । तालिबानया प्रवक्ता जबिहुल्लाह मुजाहिदं धाःसा विस्फोटय् तालिबानत मलाःगु धाःगु दु । बिहिवाः अफगानिस्तानया विमानस्थलय् इस्लामिक स्टेटं निगः बम बिस्फोट याःगु खः । न्हापांगु बिस्फोट मूल गेटय् व निगूगु बिस्फोट बेलायतया अधिकारीत च्वनाच्वंगु होटेलय् जूगु खः । अफगानिस्तान विमानस्थलय् दुगु हुलयात लक्षित यानाः बिस्फोट याःगु खः । विस्फोट लिपा लाःलाःथे गोली कयेकेगु शुरु जूगु खः । अमेरिकाया राष्ट्रपति जो बाइडेनं आक्रमणकारीतय्त याकनं मालेगु व उमित सजाय बीगु धाःगु दु । आक्रमणं थःपिं विचलित मजुयागु व उद्धारया ज्या मदिइगु नं बाइडेनं धाःगु दु । अस्ट्रेलिया, न्यूजिल्याण्ड व क्यानाडां धाःसा उद्धारया ज्या दिकूगु दु । अमेरिकां छगू लाखसिबें अप्वः मनूतय्गु उद्धार यायेधुंकूगु दु । बम विस्फोट जूसां शुक्रवाः नं विमानस्थलय् पिहां वनीपिनिगु हुल म्हो मजूनि । शुक्रवाः नं मनूतय्सं अफगानिस्तान त्वःताच्वंगु दुसा हवाइ उडान नं जुया हे च्वंगु दु ।"
https://nepalbhasatimes.com/42147,अन्तर्राष्ट्रिय,???? ???????? सप्तमी,तालिबान अफगानिस्तानया राजधानी काबुलय् दुहां वन,एजेन्सी- अफगानिस्तानया राजधानी काबुलय् तालिबानत दुहां वंगु दु । थीथी अन्तर्राष्ट्रिय समाचार माध्यमं बिउगु जानकारीकथं आइतवाः तालिबान लडाकुत काबुलय् प्यखेरं दुहां वंगु खः । अफगानिस्तानया आन्तरिक मामिलामन्त्रीं समाचार संस्था रोयर्टसयात बिउगु जानकारीकथं काबुलय् दुहां वयेगु दक्व दिशां तालिबान लडाकुत दुहां वयेधुंकूगु दु । आइतवाः सुथय् विना संघर्ष पूर्वय् च्वंगु सहर जलालाबादयात नियन्त्रणय् कायेधुकाः तालिबानत राजधानी काबुलय् दुहां वंगु खः ।                                                         बिबिसीं बिउगु जानकारीकथं काबुलय् तालिबानत विना प्रतिरोध दुहां वंगु खः । बिबिसीं तालिबानया नेतात व अफगान सरकारया दथुइ खँल्हाबल्हा जुयाच्वंगु नं धाःगु दु । तालिबानया नेतातय्सं थः लडाकुतय्त काबुलय् हिसां मयायेत व पिहां वनीपिंत सुरक्षित रुपं पित छ्वयेत निर्देंशन बिउगु दु । तालिबानं शक्ति मछ्यसे हे काबुलयात नियन्त्रणय् कायेत स्वयाच्वंगु दु । तालिबानं अफगान सरकारयात शान्तिपूर्णं रुपं सत्ता लःल्हायेत धाःगु दु । तालिबानया प्रवक्ता सुहेल शाहीनं सरकार व तालिबानया दथुइ जुयाच्वंगु धाःगु वार्ताया बारे जानकारी बिइत धाःसा अस्वीकार याःगु दु । अफगानिस्तानया राष्ट्रपति असरफ घानी ट्विट यानाः राजधानी थःपिनिगु नियन्त्रणय् दुगु धाःगु दु । राष्ट्रपति असरफं ट्विटय् धाःगु दु ‘काबुलय् छुं भचा गोलीया सः तायेदुसां काबुलय् हमला जूगु मदु । सहरयात सुरक्षित यायेत सुरक्षाबल व सेनां अन्तर्राष्ट्रिय ग्वहालिमितलिसे जानाः ज्या यानाच्वंगु दु । आःयात स्थिति नियन्त्रणय् दु ।’ राष्ट्रपतिं राजधानी थःपिनिगु नियन्त्रण दु धाःसां राजधानीइ च्वनाच्वपिं मनूत मेमेगु देसय् बिसिउँ वनाच्वंगु दु । अमेरिकां नं काबुलय् च्वंगु थःगु दूतावास खाली यायेधुंकूगु दु । भारत लिसें मेमेगु देसं नं थःपिनि दूतावास व थीथी ज्याकुथिइ ज्या यानाच्वंपिं कर्मचारीतय्त लित हयेत स्वयाच्वंगु दु । पाकिस्तानं नं अफगानिस्तानलिसे स्वानाच्वंगु टोरखाम सीमा बन्द याःगु दु ।
https://nepalbhasatimes.com/42087,अन्तर्राष्ट्रिय,???? ???????? पञ्चमी,ट्विटरं एकाउन्ट ब्लक याःगुलिं राहुल गान्धी आक्रोसित,"एजेन्सी÷ भारतीय कांग्रेसया नेता राहुल गान्धी ट्विटरं थःगु एकाउन्ट ब्लक याःगुलिं आक्रोशित जूगु दु । नेता गान्धीं ट्विटरयात एकाउन्ट ब्लक यानाः भारतया राजनीतिक प्रक्रियाय् हस्तक्षेप याःगु द्वपं बिउगु दु ।                                                         नेता गान्धीं युट्युबं भिडियो मार्फत थथे धाःगु खः । गान्धीं भिडियोय् धाःगु दु ‘छगू कम्पनीं थःपिनिगु व्यापारमार्फत भारतया राजनीतियात परिभाषित यानाच्वंगु दु, छम्ह राजनेताया हैसियतं थ्व जित ययाच्वंगु मदु । जिगु ट्विटर एकाउन्ट बन्द यानाः उमिसं झीगु राजनीतिक प्रक्रियाय् हस्तक्षेप याःगु दु । थ्व लोकतन्त्रविरुद्ध हमला खः ।’ नेता राहुल गन्धीं धाःगु दु ‘थ्व राहुल गान्धीयात जूगु हमला मखु, थ्व ट्विटरय् जिलिसें स्वानाच्वंपि जिगु थ्यंमथ्यं निगू करोड फलोअर्सया बिचाः सिइकेगु अधिकारया हनन खः । जिमित संसदय् नवाकेमबिउ, ट्विटर छगू आशाया किरण धकाः च्वनागु, तर आः ट्विटर नं निष्पक्ष मञ्च मखुत, पक्षपाती जुल, सरकारया खँ जक न्यन ।’ ट्विटरं वंगु शनिवाः नेता गान्धीं दिल्लीइ बलात्कार जूम्ह गुदँ दुम्ह मिसामचाया छेँजःपिनिगु किपा सेयर यायेवं एकाउन्ट ब्लक याःगु खः । ट्विटरं कम्पनीया नियम हाचां गाःगुलिं एकाउन्ट ब्लक यानागु धाःगु दु । नेता गान्धीलिसें मेपिं न्याम्ह कांग्रेसया नेतातय्गु एकाउन्ट ट्विटरं ब्लक याःगु खः ।"
https://nepalbhasatimes.com/41377,अन्तर्राष्ट्रिय,???? ????????? दशमी,पाकिस्तानय् बस व ट्रक ल्वानाः ३० म्ह सित,पाकिस्तानया पञ्जाबय् बस व ट्रक ल्वानाः जूगु दुर्घटनाय् लानाः ३० म्ह मनू सीगु दु । दुर्घटनाय् लानाः ४०म्ह सिबें अप्वः घाःपाः जूगु खःसा प्यम्हेसिगु अवस्था गम्भीर दु । सोमवाः सियालकोटं राजनपुरय् वनाच्वंगु बस मुजफरगढय् च्वंगु डेरा गाजी खानया इन्दुस हाइवेलय् ट्रकनाप ल्वानाः दुर्घटना जूगु खः । दुर्घटनाय् मस्त व मिस्त नं लाःगु खःसा दुर्घटनाय् लाःपिं इद न्यायेकेत थःपिंनिंगु छेँय् वनाच्वंपिं खः ।                                                         डेरा गाजी खानया कमिश्नर इरशाद अहमदं दुर्घटनाय् २९ म्ह सीगु खँया पुष्टि याःगु दु । कमिश्नर अहमदं घाःपाः जूपिं सकसिंगु उद्धार जुइधुंकूगु व अस्पतालय् वासः जुयाच्वंगु नं जानकारी बिउगु खः । अस्पताल प्रशासनं अस्पतालय् हपिं मध्ये छम्ह सीगु व प्यम्ह सिकिस्त जूगु जानकारी बिउगु खः ।
https://nepalbhasatimes.com/41461,अन्तर्राष्ट्रिय,???? ????????? द्वादशी ,चीनय् खुसिबा वयाः १२ म्ह सित,एजेन्सी- चीनय् तसक वा वयाः वःगु खुसिबालय् लानाः १२ म्ह मनू सीगु दु । थीथी सञ्चार माध्यमय् वःगु समाचारकथं खुसिबालं यानाः द्वलंद्वः मनूत विस्थापित जूगु दु । चीनया हेनान प्रान्तय् जक झिद्वलं मल्याक मनूतय्त उद्धार याःगु दु । खुसिबा वयाः हेनान प्रान्तया राजधानी झेङझोउलिसें छगू दर्जन सहर प्रभावित जूगु दु । खुसिबा वयाःथीथी राजमार्ग बन्द जूगु दुसा हवाइ उडान नं स्थगित जूगु दु । अथे हे हेनान प्रान्तया रेलसेवा नं बन्द जूगु दु ।                                                         चीनया राष्ट्रपति सि जिनपिङं खुिसबा वयाः जनधनया तःधंगु क्षति जूगु धाःगु दु । राष्ट्रपति सिं मनूतय्गु ज्यान व सम्पतिया सुरक्षा यायेत नं निर्देशन बिउगु दु । उद्धारया निंतिं सैनिक परिचालन नं यायेधुंकूगु दु । चिनियाँ पत्रिका ‘ग्लोबल टाइम्सं ’ बिउगु जानकारीकथं हेनान प्रान्तय् ६० दँ लिपा थथे वा वयाः खुसिबा वःगु खः । विज्ञतय्स धाःकथं इन्फा नायागु वाफसं यानाः तसक वा वःगु खः ।
https://nepalbhasatimes.com/41382,अन्तर्राष्ट्रिय,???? ????????? दशमी,पेगासस सफ्टवयेरया ग्वाहालिं अधिकारकर्मीतय्गु निगरानी,"एजेन्सी- इजरायलया साइबर सुरक्षा कम्पनी एनएसओं दयेकूगु पेगासस नांयागु सफ्टवेयरया ग्वाहालिं थीथी देसया सरकारं अधिकारकर्मी, पत्रकार, वकील व नेतातय्त निगरानी तयाच्वंगु खुलासा जूगु दु । थ्व सफ्टवेयरया ग्वाहालिं अधिकारकर्मीनिसें सरकारयात शंका दुपिनिगु फोनपाखें जानकारी कायेगु यानावयाच्वंगु दु । थ्व सफ्टवेयरं फोनय् वइगु म्यासेज, फोटो, मेल गोप्यरुपं रिकर्ड याइ ।                                                         थीथी प्रमुख सञ्चार माध्यमय् पिहां वःगु समाचारकथं कम्पनीयाके ५० द्वः सिबें अप्वः फोन नम्बर दुगु व कम्पनीं थः ग्राहकतय्त उकीया जानकारी मिइगु ज्या यानाच्वंगु धाःगु दु । थ्व सफ्टवेयरया प्रयोग जुयाच्वंगु समाचार आइतवाः ‘द वासिङ्टन पोस्ट’ लिसें विश्वया १४ गू प्रमुख समचार संस्थां पिकाःगु खः । समाचारकथं थ्व सफ्टवेयरं विश्वया प्रमुख समाचार संस्था सीएनएन, अलजजीरा, एएफपी व मेमेगु संस्थाय् ज्या यानाच्वंपिं १८० सिबें अप्वः पत्रकारतय्त निगरानी तयाच्वंगु दु । फोन नम्बर कम्पनीं गथे यानाः सिइकल धइगु सीमदुनिसां सफ्टवेयर दयेकूगु कम्पनी एनएसआें गलत ज्या मयानागु धाःगु दु । कम्पनी सफ्टवेयरं सेनायात सुरक्षाया निंतिं, कानुनया पालना यायेत व गुप्तचर निकाययात जक बियागु धाःगु दु । भारत व बंगलादेशय् नं थ्व सफ्टवेयरया प्रयोग जुयाच्वंगु खँ पिहां वःगु दु । भारतय् ४०म्ह सिबें अप्वः पत्रकार, निम्ह मन्त्री, स्वम्ह विपक्षी नेता लिसें सुरक्षा एन्जेसी प्रमुखयात तकं निगरानी तयातःगु ‘द वायर’ पत्रिकां छापे याःगु दु ।"
https://nepalbhasatimes.com/41391,अन्तर्राष्ट्रिय,???? ????????? एकादशी,इराकय् बम मुयाः ३५ म्ह सित,एजेन्सी- इराकया राजधानी बगदादय् सोमवाः जूगु आत्मघाती बम विस्फोटय् लानाः ३५ म्ह सिबे अप्वः मनूत सीगु दुसा ६० म्ह सिबें मल्याक घाःपाः जूगु दु । घाःपाः जूपिं यक्व थें मनूत गम्भीर जूगुलिं सीपिनिगु ल्याः अप्वयेफुगु अस्पतालं जानकारी बिउगु दु ।                                                         सोमवाः सनिलय् इदया निंतिं तयातःगु व्यस्त बजारय् आत्मघाती बम विस्फोट याःगु खः । विस्फोटया जिम्मा आतंकवादी संगठन इस्लामिक स्टेटं काःगु दु । इस्लामिक स्टेटं ‘नासीर न्युज एन्जेसी ’यात टेलिग्राम यानाः विस्फोट थःपिंसं यानागु धाःगु खः । विस्फोट जूगु घटना लिपा इराकया प्रधानमन्त्री मुस्तफा अल काधिमीं आकस्मिक बैठक सःतूगु खः । इराकया राष्ट्रपति बह्राम सालिहं सर्वसाधारणयात याःगु थ्व आक्रमणया निन्दा यासें आतंकवादयात हांनिसें हे लिनाछ्वये माः धाःगु दु । इरानी सेनाया प्रवक्तां घटनाया अनुसन्धान जुयाच्वंगु व बजाःया प्रहरी इन्चार्जयात ज्वनेधुंकूगु धाःगु दु । इरान सरकारं सन् २०१७य् हे इस्लामिक स्टेटयात बुके धुनागु घोषणा याःगु खःसां इस्लामिक स्टेटं धाःसा अझं आक्रमण यानाच्वंगु दनि ।
https://nepalbhasatimes.com/41385,अन्तर्राष्ट्रिय,???? ????????? एकादशी,अफगानिस्तानया राष्ट्रपति भवनया लिक्कं स्वगः रकेट कुर्कल,एजेन्सी- अफगानिस्तानया राजधानी काबुलय् च्वंगु राष्ट्रपति भवन लिक्क स्वंगः रकेट कुर्कूगु दु । मंगलवाः सुथय् स्थानीय ईकथं ८ बजे पाखें राष्ट्रपति भवन लिक्क राष्ट्रपति असरफ घानीलिसें मेपिं अफगानी नेतात व दर्जनौं मनूत नमाज ब्वनाच्वंगु इलय् रकेट आक्रमण जूगु खः ।                                                         मंगलवाः अफगानीस्तानय् इद न्यायेकेगु झ्वलय् राष्ट्रपति असरफ घानी नमाज ब्वनाच्वंगु खःसा थ्व ज्याझ्वः टेलिभिजनय् प्रत्यक्ष प्रशारण जुयाच्वंगु खः । प्रत्यक्ष प्रशारणय् विस्फोटया सः तायेदुगु खः । नमाज ब्वनाच्वंपिं नेतात न) ग्याःगु खनेदुगु खःसां सुनानं नमाज ब्वनेगु धाःसा त्वःतामवं । नमाज ब्वनेगु ज्याझ्वः क्वचायेधुंकाः राष्ट्रपति घानीं रकेट आक्रमण तालिबानतय्सं याःगु धाःगु दु । राष्ट्रपति घानीं तालिबानतय्के शान्तिया वातावरण दयेकेगु इच्छा मदुगु थ्व घटनां सिद्ध याइ धाःगु दु । अफगानिस्तानया गृहमन्त्रीया प्रवक्ता मीरवाइज स्टैनिक्जइं हमला राष्ट्रपति भवनया सुरक्षित थाय्या लिक्क जूगु व सुं नं घाःपाः मजूगु जानकारी बिउगु दु । गृहमन्त्रीया प्रवक्तां स्वगः रकेट आक्रमण जूगु जानकारी बिउगु खः । आक्रमणया जिम्मा आतक सुनांन काःगु मदुनिसां थीथी सञ्चार माध्यमय् वःगु समाचारकथं आक्रमण इस्लामिक स्टेटं याःगु अनुमान दु । अफगानिस्तानं अमेरिकी सेना लिहां वनेगु शुरु जुसांनिसें तालिबानतय्गु हिंसात्मक गतिविधि अप्वयाच्वंगु दु । तालिबानतय्सं थीथी थाय् थःपिनिगु कब्जाय् नं कायेधुंकूगु दु ।
https://nepalbhasatimes.com/41152,अन्तर्राष्ट्रिय,???? ?????? आमै,हाइटीया राष्ट्रपतिया हत्याय् कोलम्बिया व अमेरिकी नागरिकतय् ल्हाः,एजेन्सी- हाइटीया राष्ट्रपति जोभोनेल मोइजया हत्याय् विदेशी पुचःया ल्हाः दुगु हाइटीया प्रहरीं धाःगु दु । आक्रमणय् कोलम्बिया व अमेरिकाया नागरिक संलग्न दुगु प्रहरीया दावी दु ।                                                         हाइटीया प्रहरी प्रमुख लियोन चाल्र्सया कथं आक्रमणय् कोलम्बियाया पूर्व सैनिकतय् नं ल्हाः दु । प्रहरी प्रमुख लियोनं आक्रमणय् २६ म्ह कोलम्बियाली व निम्ह अमेरिकी संलग्न दुगु खँ नं धयादीगु दु । घटनाया थप जानकारी बिसें प्रहरीं आक्रमणय् ल्हाः दुपिं १७ म्हेसित ज्वनेधुनागु व च्याम्ह फरार जुयाच्वंगु धाःगु दु । मेपिं स्वम्ह प्रहरीनाप जूगु भिडन्तय् गोली लानाः सीगु खः । प्रहरीं आक्रमण याःपिनिगु हतियार व पासपोर्ट नं सार्वजनिक याःगु दु । प्रहरीं फरार जुयाच्वंपिंत नं याकनं हे ज्वनेगु धाःगु दु । आक्रमण सुनां याकूगु व छाय् यात धयागु धाःसा सीमदुनि । कोलम्बियाया सरकारं आक्रमणय् दुथ्याःपिं मध्ये खुम्ह कोलम्बियाया अवकाश कायेधुंकूपिं सैनिकत खः धाःगु दुसा अनुसन्धानय् ग्वाहालि यायेगु नं धाःगु दु । अमेरिकां धाःसा नवाःगु मदुनि । वंगु मंगलवाः हाइटीया राष्ट्रपति मोइजयात वय्कःया हे निवासय् गोलीं कयेकाः स्यानाबिउगु खः । आक्रमणय् लानाः मोइजया कलाः नं घाःपाः जूगु खःसा आः वय्कःयात फ्लोरिडाय् वासः याकातःगु दु ।
https://nepalbhasatimes.com/41156,अन्तर्राष्ट्रिय,???? ?????? आमै,फाइजरया स्वंगूगु डोज बिइत अनुमति काइगु,एजेन्सी- अमेरिकाया वासः कम्पनी फाइजरं दयेकूगु कोरोनाविरुद्धया खोपया स्वंगूगु डोज बिइत अनुमति काइगु जूगु दु । कम्पनीं धाःकथं दछिया दुने खोपया स्वंगूगु डोज बिल धाःसा कोरोना विरुद्ध ल्वायेगु क्षमता अझ अप्वइ । कम्पनीं स्वंगूगु डोज बिलकि कोरोनाया डेल्टा भेरियन्टलिसे नं ल्वाये फइगु धाःगु दु । थीथी देसय् याःगु अनुसन्धानकथं फाइजर खोप कोरोना भाइरसया डेल्टा भेरियन्टलिसे ल्वायेत मेमेगु खोपसिबें प्रभावकारी खनेदु । थौकन्हय् विश्वन्यंकं डेल्टा भेरियन्ट खनेदयाच्वंगु दु ।                                                         फाइजर कम्पनीं आः वइगु अगष्टय् अमेरिकाया फुड एण्ड ड्रग एडमिनिस्टे«शनयाके स्वंगूगु डोज बिइगु अनुमति कायेगु धाःगु दु । कम्पनीं खोपया स्वंगूगु डोजं मनूतय्गु म्हय् ५ निसें १० गुणा तक एन्टीबडी विकास याइ धाःगु दु । विश्वन्यंकं थौंकन्हय् थीथी कोरोनाविरुद्धया खोप बियावयाच्वंगु दु । खोपया निगू डोज कायेधुंकाः कोरोनाया डेल्टालिसें मेमेगु नं भेरियन्टलिसे ल्वायेत खोपं मनूतय्गु म्हय् एन्टीबडीया विकास याइ । थथे खःसां एन्टीबडी म्हो जुयावन धाःसा स्वंगूगु डोज गबले बिइ माली धकाः अनुसन्धान नं जुयाच्वंगु दु ।
https://nepalbhasatimes.com/41287,अन्तर्राष्ट्रिय,???? ????????? सप्तमी,जर्मनी व बेल्जियमय् खुसिबाः वयाः सीपिनिगु ल्याः ९० पुल,एजेन्सी- जर्मनी व बेल्जियमय् तसकं वा वयाः वःगु खुसिबालं यानाः ९० सिबें अप्वः मनूत सीगु दुसा सलंसः मनूत तनाच्वंगु दु । जर्मनीइ जक ८० म्हं मल्याक मनूत सीगु दुसा बेल्जियमय् ११ म्ह मनू सीगु दु ।                                                         जर्मनीया पश्चिमी क्षेत्रय् वयाच्वंगु वाया प्रभाव बेल्जियम व नेदरल्यान्ड्सलिसें मेमेगु जःलाखःला देसय् नं लाःगु खः । नेदरल्यान्ड्सय् सलंसः छेँ दुनेवं उगु थासय् च्वपिं मनूतय्त सुरक्षित थासय् यंकूगु दु । जर्मनीया राइनल्याण्ड–पलाटिनेट व राइन–वेस्फेलियाय् खुसिबाः वयाः दकलय् अप्वः क्षति जूगु दु । राइनल्याण्ड–पलाटिनेट क्षेत्रय् १३०० सिबें अप्वः मनूत तनाच्वंगु दु । थुगु थासय् यक्व हे छेँ व गाडी चुइकायंकूगु दु । जर्मनीया राइनल्याण्ड–पलाटिनेटया प्रान्त प्रमुखं उद्धारया ज्या जुयाच्वंगु धाःगु दु । राइन–वेस्फेलिया प्रमुखं जलवायु परिवर्तनं यानाः थथे जूगु धाःगु दु । थ्व हे दथुइ अमेरिकाया भ्रमणय् दुम्ह जर्मनीया चान्सलरं एंगोलो मर्केलं थुकियात विपदया संज्ञा बिउगु दु । शुक्रवाः नं जर्मनीइ तसकं वा वःगु खः ।
https://nepalbhasatimes.com/40976,अन्तर्राष्ट्रिय,???? ?????? नवमी,क्यानाडाय् तापक्रम थहां वनाः मिं नल,एजेन्सी- क्यानाडाय् तापक्रम थहां वनाः थाय्थासय् मिं नःगु दु । ब्रिटिश कोलम्बियाय् च्वंगु लिटन नांगु गामय् तापक्रम थहां वनाः मि च्यानाः गांया ९० प्रतिशत भागय् क्षति जूगु दु । १५ मिनेटया दुने पुरा गामय् मिं नःगु खः । लिटनया मेयरं लिटनया यक्व थासय् मिं नःगु खःसा मानवीय क्षति धाःसा मजूगु खँ धयादीगु दु । वय्कःया कथं मि नयेवं बिसिउँ वःगुलिं बचे जूगु खः । क्यानाडाय् ४९.६ डिग्री तक तापक्रम थ्यंगु दु ।                                                         मिं नयाः मानवीय क्षति मजूसां वंगु न्यान्हुया दुने तसकं तांन्वयाः सीपिनिगु ल्याः ४८६ थ्यनेधुंकूगु दु । थ्व स्वयां न्ह्यव वंगु न्यादँया तथ्याङ्क स्वयेगु खःसा उबलय् तांन्वयाः दँय् स्वम्ह निसें न्याम्हतक जक सीगु दु ।
https://nepalbhasatimes.com/40957,अन्तर्राष्ट्रिय,???? ?????? नवमी,भारतय् कोरोना संक्रमणं सीपिनिगु ल्याः प्यंगू लाख पुल,"एजेन्सी- भारतय् कोरोना संक्रमणया कारणं सीपिनिगु ल्याः प्यंगू लाख पुले धुंकूगु दु । भारतया स्वास्थ्य तथा परिवार कल्याण मन्त्रालयं शुक्रवाः बिउगु जानकारीकथं भारतय् कोरोनां सीपिनिगु ल्याः प्यंगू लाख व ३१२ म्ह थ्यंगु दु । बिहिवाः छन्हुया दुने जक कोरोना सीपिनिगु ल्याः ८५३ थ्यनेवं भारतय् कोरोना सीपिनिगु ल्याः प्यंगू लाख पूगु खः । बिहिवाः भारतय् थप ४६,६१७ म्हेकसिके संक्रमण खनेदुगु खः ।                                                         भारतय् कोरोना संक्रमण आः बुलुहुं म्हो जुया वनाच्वंगु दु । कोरोनाया संक्रमण दरलिसें मृत्युदर नं म्हो जुयावनाच्वंगु दुसा मनूतय्गु रिकवरी रेट नं बांलाना वयाच्वंगु दु । भारतय् कोरोना संक्रमण जूपिनिगु ल्याः स्वंगू करोड प्यंगू लाख पुले धुंकूगु दुसा निगू करोड ९५ लाख म्ह संक्रमण मुक्त जुइधुंकूगु दु । भारतय् आः न्यागू लाख सक्रिय संक्रमितत दु । आः कोरोना नियन्त्रणय् वःसां विज्ञतय्सं मेगु लहर वयेफइगुलिं सतर्क जुयाच्वनेत धयाच्वंगु दु । थौंकन्हय् भारतय् कोरोना खोप बिइगु ज्या नं न्ह्यानाच्वंगु दु । भारतय् ३४ करोड ७६ द्वः मनूतय्सं खोप कायेधुंकूगु दु ।"
https://nepalbhasatimes.com/40975,अन्तर्राष्ट्रिय,???? ?????? नवमी,अमेरिकां नीदँ लिपा अफगानिस्तानया बग्राम एयरफिल्ड त्वःतीगु,एजेन्सी( अमेरिकी सेनां थ्यंमथ्यं नीदँ लिपा अफगानिस्तानया बग्राम एयरफिल्ड त्वःतेत्यंगु दु । अमेरिकाया वरिष्ठ अधिकारीतय्सं धाःकथं बग्राम एयरफिल्ड ‘अफगानी राष्ट्रिय सुरक्षा एवं रक्षा बल’यात हस्तान्तरण याइगु जूगु दु ।                                                         अन्तर्राष्ट्रिय समाचार एन्जेसी रोयटर्सया कथं शनिवाः औपचारिक ज्याझ्वः यानाः सैन्य क्याम्प हस्तान्तरण याइ । अधिकारीतय्सं बिउगु जानकारीकथं बग्राम एयरफिल्डया रक्षाया अधिकार अफगानिस्थानय् दुम्ह अमेरिकाया शीर्ष जनलर ओस्टिन मिलरयाके दइ । बग्राम एयरफिल्ड अफगानिस्तानया चरमपन्थी संगठनविरुद्ध ल्वायेत दयेकातःगु थाय् खः । बग्राम एयरफिल्ड तालिवान व अल–कायदालिसे ल्वायेत अमेरिकी सेनां नीदँ न्ह्यवंनिसें छ्यलावयाच्वंगु थाय् खः । बग्राम एयरफिल्ड त्वःतेवं आः दक्व अमेरिकी सेना अफगानिस्तानं लिहाः वनीगु विश्लेषकतय्सं धाःगु दु । अमेरिकाया राष्ट्रपति जो बाइडेनं सेप्टेम्बरया दुने दक्वं अमेरिकी सेना अमेरिकाय् लिहां वइगु घोषणा यायेधुंकूगु दु । अमेरिकाया सेनां अफगानिस्तान त्वःतेगु शुरु जुइधुंकाः तालिवानीतय्सं अफगानिस्तानी सेनायात आक्रमण यायेगु अप्वयावःगु दु ।  
https://nepalbhasatimes.com/41178,अन्तर्राष्ट्रिय,???? ????????? पारू ,"अस्ट्रेलियाय् झिला लिपा कोरोनां छम्ह सित, अस्पतालय् भर्ना जुपिं नं अप्वल",एजेन्सी अस्ट्रेलियाया सिड्नीइ शनिवाः कोरोना भाइरसया कारणं छम्ह मनू सीगु दु । अस्ट्रेलियाय् कोरोनाया कारणं मनू सीगु थ्व झिला लिपाया न्हापांगु घटना खm । स्थानीय अधिकारीतय्सं बिउगु जानकारीकथं मदुम्ह मनु ९० दँ पुले धुंकूम्ह मिसा खः ।                                                         सिड्नीइ थौंकन्हय् न्हियान्हिथं कोरोना संक्रमण अप्वया वनाच्वंगु दु । थीथी सञ्चार माध्यमं धाःकथं न्यू साउथ वेल्सय् ५० म्ह सिबें अप्वः मनूतय्त कोरोना संक्रमणं यानाः अस्पतालय् भर्ना यायेमाःगु दुसा १५ म्हेसित आइसीयुलय् तयाः वासः याकातःगु दु । शनिवाः सिड्नीइ ७७ म्ह न्हूपिं कोरोना संक्रमित खनेदुगु खःसा स्वास्थ्य अधिकारीतय्सं धाःकथं संक्रमण अझ थहां वनेफुनि । सिड्नी आः छवाःया निंतिं लकडाउन तयातःगु दुसा संक्रमण थहां वनाच्वन धाःसा लकडाउन थप जुइगु निश्चित खनेदु । अस्टे«लियाया नीति निर्माणय् मू भूमिका दुपिं विश्वविद्यालयया प्रोफेसरतय्सं वाःवाःपतिकं लकडाउनया घोषणा यानाच्वनेगु सिबें ताःहाकःगु लकडाउन यायेगु बिचाः प्वंकूगु दु । अथे हे थ्व चिकुलायात विन्टर लकडाउनया घोषणा यायेत नं सरकारयात सुझाव बिउगु दु । मजिमगाःगु बाहेक मेमेगु बजाः बन्द यायेत व न्यागू किलोमिटरं अप्वः तापाक पिहां मवनेगु नियम दयेकेत नं प्रोफेसरतय्सं धाःगु दु । सिड्नी लकडाउनया पालना मयाःपिंत प्रहरी जरिवाना नं यानाच्वंगु दु । सरकारं छेँय् हे च्वनेत आदेश जारी यायेधुंकूगु दुसा म्वाःसां म्वाःसां पिहां मवयेत व छेँय् पाहाँ मसःतेत नं इनाप याःगु दु । लकडाउनं यानाः ज्या मदुपिंत सरकारं ग्वाहालि यायेगुु बचं बिउगु दु । अथे हे मास्क तयेत नं सरकारं इनाप याःगु दु । लकडाउनं जुयाच्वंगु थाय् नेपाःमितय्गु यक्व च्वनीगु थाय् खः ।
https://nepalbhasatimes.com/41378,अन्तर्राष्ट्रिय,???? ????????? दशमी,अफगानिस्तानं पाकिस्तानय् च्वपिं कूटनीतिक अधिकारीतय्त लित सःतल,एजेन्स- अफगानिस्तानं पाकिस्तानय् दुम्ह राजदूत नजिबुल्लाह अलिखिललिसें सकलें कूटनीतिक अधिकारीतय्त लित सःतूगु दु । अफगानिस्तानया राष्ट्रपति असरफ घानीं बिउगु उजंकथं अफगानिस्तानया विदेश मन्त्रालयं पाकिस्तानय् दुपिं सकलें कूटनीतिक अधिकारीतय्त लित सःतूगु खः । अफगानिस्तानं सुरक्षाया कारणं थ्व पलाः ल्ह्वनागु धाःगु दु ।                                                         छुं न्हिं न्ह्यः पाकिस्तानय् छगू अज्ञात पुचलं अफगानिस्तानया राजदूतया म्ह्याय्यात अपहरण यानाः दायेफक्व दायाः बेहोश यानाः सतकय् वांछ्वया थकूगु खः । पाकिस्तानया प्रधानमन्त्री इमरान खानं थ्व घटनायात बांलाक अनुसन्धान यायेत व दोषीतय्त याकनं ज्वनेत उजं बीधुंकूगु दु । पाकिस्तानं अफगानिस्तानया कूटनीतिक अधिकारी लित सःतेगु निर्णययात दुखद् व दुर्भाग्यपूर्ण जूगु धाःगु दु । अफगानिस्तानय् विदेशी सेना लिहां वनेगु शुरु जुसांनिसें तालिबानतय्गु हिंसात्मक गतिविधि अप्वया वयाच्वंगु दु । मेखे पाकिस्तान व अफगानिस्तानया सम्बन्ध नं बांलानाच्वंगु मदु । अफगानिस्तानं पाकिस्तानयात तालिबानतय्त ग्वाहालि यानाच्वंगु द्वपं बियावयाच्वंगु दु ।
https://nepalbhasatimes.com/41025,अन्तर्राष्ट्रिय,???? ?????? एकादशी,विदेशी सेना निर्धारित इलय् लिहाः वनेमाः– तालिवान,एजेन्सी- तालिवानं वइगु सेप्टेम्बरया दुने दक्व विदेशी सेना अफगानिस्तान त्वःताः लिहां वनेमाः धाःगु दु । समाचार संस्था बिबिसीया संवाददाता लिसे खँ ल्हासें तालिवानीतय्सं आः वइगु सेप्टेम्बरया दुने नेटों क्वःछिउगु ईया दुने दक्वं विदेशी सेनां अफगानिस्तान त्वःतेमाःगु व अथे मयात धाःसा उकियात विदेशी सेनां कब्जाय् काःगु थें जुइ धकाः धाःगु दु ।                                                         सेप्टेम्बर लिपा नं कुटनीतिक नियोग व काबुलय् च्वंगु अन्तर्राष्ट्रिय विमानस्थलय् द्वःछिम्ह अमेरिकी सेना च्वनीगु जुइवं तालिवानीतय्सं दक्वं सेना लिहां वनेमाः धकाः दबाब बिउगु खः । अफगानिस्तानय् नेटोया नीदँ ताःहाकःगु सैन्य मिशन क्वचायेत्यंगु दु । थ्वया लिसें अफगानिस्तानय् तालिवानीतय्गु हिंसा अप्वया वःगु दुसा आः सुरक्षाया दक्व जिम्मा अफगानी सेनायाके दु । थुखे तालिवानया प्रवक्ता शाहिनं सेनायात कब्जा यायेगु तालिवानया नीति मजूगु धाःगु दु । प्रवक्ता शाहिनं थःपिं विदेशी सेना विरुद्ध दुगु धाःगु दु ।
https://nepalbhasatimes.com/40125,अन्तर्राष्ट्रिय,???? ?????? अष्टमी,नासां शुक्र ग्रहया अध्ययनया निंतिं निगू अभियान न्ह्याकीगु,"एजेन्सी- अमेरिकाया अन्तरिक्ष सम्बन्धी संस्था नासाें शुक्र ग्रहय् अन्तरिक्ष मिसन छ्वयेगु घोषणा याःगु दु । नासां थ्व दशकया अन्त्य तकया दुने निगू मिसन शुक्र ग्रहय् छ्वयेगु धाःगु खः । शुक्र ग्रह लिक्कसं लाःगु पृथ्वी जीवन्त जुयाच्वंसां शुक्र धाःसा छाय् मिग्वारा जुयाच्वंगु धयागु सिइकेगु निंतिं नासां थ्व अभियान सुरु याःगु खः ।                                                         नासायात थ्व अभियानया झ्वलय् छगू अभियानया निंतिं ५० करोड डलर सरकारपाखें चूलाइ । सन् २०२८ व २०३० या दथुइ थ्व मिशन शुक्र ग्रहय् वनीगु खँ धाःगु दु । बशुक्र अभियान घोषणा यानाः नासा प्रमुख नेल्सनं धाःगु दु, ‘थ्व निगू अभियानं खा तक नाया वनीगु सतह दुगु शुक्र ग्रह गुकथं मिग्वारा जूवन धयागु बारे अध्ययन याइ । सूर्य लिपा निगूगु थासय् लाःगु शुक्र ग्रह सौर्यमण्डलया हे दकलय् ग्वाःगु ग्रह खः । थनया सतहया तापक्रम हे ५०० डिग्री सेल्सियसया जुइ ।"
https://nepalbhasatimes.com/40292,अन्तर्राष्ट्रिय,???? ?????? चर्हे,फ्रान्सया राष्ट्रपतियात सार्वजनिक थासय् थप्पड नकल,एजेन्सी- फ्रान्सया राष्ट्रपति इमानुएल म्याक्रोंयात दक्षिणपूर्वी क्षेत्रय् भ्रमण यानाच्वंगु इलय् सार्वजनिक थासय् हे न्यतालय् दाःगु खः । सामाजिक सञ्जालय् भाइरल जूगु छगू भिडियोय् भ्यालेन्स शहरया पिने भ्रमण यानाच्वंगु इलय् राष्ट्रपति म्याक्रों सुरक्षा बार तयातःथाय् च्वनाः मनूतय्त नापलानाच्वंगु इलय् छम्ह मिजंम्हेसिनं थप्पड नकूगु खः । ह्याउँगु टिसर्ट फिनातःम्ह उम्ह मिजनं थप्पड नकेवं सुरक्षाकर्मीतय्सं राष्ट्रपतियात सालायंकूगु भिडियोय् खनेदुगु दु । सुरक्षाकर्मीतय्सं साला यंकूसां छुं ई लिपा हे म्याक्रों हानं अन हे वयाः मनूतय्त नापलानाच्वंगु मेगु भिडियाये खनेदुगु खः ।                                                         फ्रान्सया सञ्चार माध्यमतय्सं थ्व घटना लिपा निम्ह मिजंतय्त प्रहरीं ज्वंगु खँ धाःगु दु । थ्व घटनायात कयाः राष्ट्रपति म्याक्रों असामान्य घटना धकाः धाःगु दु । वय्कलं थ्व घटना राजनीतिक वातावरण स्यनाः जूगु खँयात नं अस्वीकार यानादीगु दु । थ्व घटनायात कयाः म्याक्रों समर्थक व विपक्षी सकसिनं आक्रोस प्वंकूगु दु । मेगु दँय् म्याक्रों विरुद्ध चुनाव ल्वायेगु तयारी यानाच्वंम्ह लोकप्रिय नेतृ मारिन ल पेनं नं राष्ट्रपतिविरुद्ध जूगु हिंसा स्वीकार यायेफइमखु धाःगु दु । राष्ट्रपतियात थप्पड नकूम्ह मिजनं उबलय् ‘मोँजुवा सान्ट डेनी’ धकाः नारा थ्वयेकूगु खः । थ्व नारा फ्रान्सेली इतिहासय् जुजु शार्लामेनया इलय् थ्वयेकूगु खः । तर थप्पड नकूम्ह मिजंया सु खः धयागु सार्वजनिक याःगु मदुनिसा वं छु नियतं थप्पड नकू धकाः नं सीमदुनि धाःगु दु ।  
https://nepalbhasatimes.com/40102,अन्तर्राष्ट्रिय,???? ?????? सप्तमी,फाइभ जी प्रविधिविरुद्ध जुही चावला अदालतय्,"एजेन्सी- बलिउडया अभिनेत्री जुही चावला फाइभ जी प्रविधिविरुद्ध अदालतय् वंगु दु । जुहि चावला लिसें मेपिं निम्हेसिनं फाइभ जी प्रविधि विरुद्ध दिल्ली हाइकोर्टय् मुद्दा दर्ता याःगु खः । वीरेश मलिक व टीना वाच्छानीलिसें जुहीं फाइभ जी प्रविधि स्वास्थ्यया निंतिं गुलि तक सुरक्षित खः धयागु जाँच यायेत सरकारी संस्थायात आदेश बीत निवेदन दर्ता याकूगु खः ।                                                         थ्यंमथ्यं ५००० पृष्ठया थ्व निवेदनय् सरकारी संस्थात डिपार्टमेन्ट अफ कम्युनिकेशसन, साइन्स एन्ड इन्जिनियरिङ रिसर्च बोर्ड, इन्डियन काउन्सिल अफ मेडिकल रिसर्च, सेन्ट्रल पोलुशन कन्ट्रोल बोर्ड लिसें छुं विश्वविद्यालय व विश्व स्वास्थ्य संगठनयात विपक्षी दयेकातःगु दु । निवेदनकर्तातय् वकिल दिपक खोसलां धाःकथं थ्व प्रविधि स्वास्थ्यया निंतिं गम्भीर खतरा खः । ‘उकिं गुबले तक सरकारं थ्व प्रविधिपाखें खतरा मदु धयागु पुष्टि याइमखु, उबलय् तक फाइभ जी प्रविधि दिकेमाः धयागु जिमिगु माग खः’ वय्कलं धयादीगु दु । जुही चावला झिदँ न्ह्यवनिसें मोबाइल टावरया रेडिएसनयात कयाः चिन्ता प्वंका वयाच्वंम्ह खः । सन् २०११ य् जुही थःगु मालाबार हिल न्ह्यःने च्वंगु छेँ स्वयां ४० मिटर तापाक च्वंगु छखा छँेय् १६ गू मोबाइल फोनया टावर तयातःगु खनेवं थुकिया रेडियसनया परीक्षण याकास्वःगु खः । उबलय् आइआइटीया छम्ह प्रोफेसरं यानास्वःगु परीक्षणय् वयागु छेँया छुं ब्व रेडिसनया कारणं असुरक्षित जूगु रिपोर्ट बिउगु खः । फाइभ जी नेटवर्क थौंकन्हय् भारतय् परीक्षण जुयाच्वंगु दु । थ्व नेटवर्क अमेरिका, युरोप, चीन व दक्षिण कोरियाय् धाःसा चले जुइधुंकूगु दु ।"
https://nepalbhasatimes.com/41029,अन्तर्राष्ट्रिय,???? ?????? एकादशी,"इन्डोनेशियाय् अक्सिजन अभाव, ६३ म्ह सित",एजेन्सी- इन्डोनेशियाय् न्हियान्हिथं कोरोना संक्रमण अप्वया वनाच्वंगु दु । इन्डोनेशिया दक्षिण पूर्वी एशियाय् हे दकलय् अप्वः संक्रमण खनेदुगु देय् जुयावयाच्वंगु दु ।                                                         इन्डोनेशियाया थीथी शहरय् कोरोना भाइरसया डेल्टा भेरियन्ट संक्रमण अप्वयावःगु खःसा आः इन्डोनेशियाय् न्हिं २५ द्वः सिबें अप्वः मनूत संक्रमित जुयाच्वंगु दु । संक्रमण थहां वंगुलिं अक्सिजनया अभाव नं शुरु जूगु दु । थीथी सञ्चार माध्यमय् वःगु समाचारकथं अक्सिजन अभावं जक ६३ म्ह मनू सीधुंकूगु दु । अक्सिजन अभाव खनेदुगुलिं इन्डोनेशियाया सरकारं अक्सिजन उत्पादकतय्त स्वास्थ्य क्षेत्रयात प्राथमिकता बिइत आदेश बिउगु दु । आइतवाः जक इन्डोनेशियाय् २७ द्वः सिबें अप्वः संक्रमित खनेदुगु खःसा न्यासलं मयाकं मनूत सीगु दु । इन्डोनेशियाय् संक्रमितय्गु ल्याः २३ लाख पुलेधुकूगु दुसा ६० द्वः सिबें अप्वः मनूत सीधुंकल । थुखे विज्ञतय्सं थ्व ल्याः पाय्छि मजूगु व अझ अप्वः खनेदुगु धाःगु दु ।
https://nepalbhasatimes.com/40178,अन्तर्राष्ट्रिय,???? ?????? एकादशी,इस्तानबुलया समुद्रय् चिकं कंगु ध्याचः,एजेन्सी- टर्कीया राजधानी इस्तानबुलया समुद्रय् छगू कथं चिकं कंगु ध्याचः खनेदुगु दु । राष्ट््पति रेजेप तय्यीप अर्दोआनं तटीय क्षेत्रयात लखय् खनेदुगु थज्याःगु चिल्लोकंगु ध्याचःपाखें बचे यायेगु खँ धयादीगु दु ।                                                         चिकंकंगु थ्व ध्याचः यानाः इस्तानबुलया मर्मरा सागरय् न्यना वनाच्वंगुलिं अनया समुद्री जीवया लिसें न्या उद्योगयात नं लिचवः लाकाच्वंगु दु । विज्ञतय्सं प्रदूषण जलवायु परिवर्तनया कारणं थज्याःगु समस्या वयाच्वंगु खँ धाःगु दु । राष्ट्रपति एर्दोआनं झीगु समुद्रयात थज्याःगु ध्याचःपाखें बचे यायेगु आशा यानागु दु धयादीगु दु । समुद्रय् दइगु लेउलय् आवश्यक स्वयां अप्वः पोषणतत्व दइगु व उबलय् हे जल प्रदूषण व क्वाःगु मौसमया कारणं प्राकृतिक रुपं हे थज्याःगु वाउँसेच्वंगु ध्याचः वइगु खँ धाःगु दु । सन् २००७ य् न्हापांखुसी टर्कीया समुद्रय् खनेदुगु थज्याःगु ध्याचं लिपा ग्रीस लिक्क लाःगु एजियन सागरय् नं खनेदुगु खः । थ्व पालय् टर्कीया मर्मरा सागरया तःधंगु ब्वय् हे थज्याःगु ध्याचः खनेदयाच्वंगु । थ्व ब्वः कृष्ण सागर निसें एजियन सागरतक स्वाइगु खँ धाःगु दु । इतिहासय् आःतकया दकलय् तःधंक थुकथं ध्याचः खनेदुगुलिं स्थानीय समुदाय धाःसा ग्यानाच्वंगु दु । राष्ट्रपति एर्दोआनं प्रशोधन यानामतःगु फोहर समुद्रय् वांछ्वयेगु यानाच्वंगु व अप्वयाच्वंगु तापक्रमं यानाः थज्याःगु समस्या वःगु धासें थुकिया अनुसन्धान यायेत अधिकारीतय्त निर्देशन बियादीधुंकूगु दु । वय्कलं थ्व ध्याच कृष्ण सागरय् न्यना वन धाःसा समस्या तसकं तःधं जुइ धासें थुकियात पनेत तुरुन्त पलाः न्ह्याकेमाःगु खँ धयादीगु दु । थ्व ध्याचलं यानाः यक्व समुद्री जीव व ततःधिकःपिं न्या सिनाच्वंगु रिपोर्ट वःगु दु । अथेहे आः मर्मरा सागरय् डुंगा चले यायेबलय् नं थ्व ध्याचलं डुंगाया मोटरय् असल लाकेफुगुलिं छुं छुं थासय् डुंगा चले यायेत नं प्रतिबन्ध तयेधुंकूगु दु ।
https://nepalbhasatimes.com/40258,अन्तर्राष्ट्रिय,???? ?????? त्रयोदशी ,बेलायती दरबारय् मेम्ह म्ह्याय्मचा,"एजेन्सी÷ बेलायती राजकुमार ह्यारीया कलाः राजकुमारी मेगनंं निम्हम्ह सन्तान कथं म्ह्याय् बुइकूगु दु । शुक्रवाः सुथय् म्ह्याय बूगु घोषणा यासें मचाया नां लिलिबेट ‘लिलि’ डायना माउन्टब्याटन विन्डसर जूगु जानकारी बिउगु खः । मेगनं क्यालिफोर्नियाया छगू अस्पतालय् मचा बुइकूगु खः । राजकुमार ह्यारि व राजकुमारी मेगनं छगू वक्तव्य जारी यासें मां व मचा निम्हेसियां स्वास्थ्य बांलाःगु खँ धाःगु दु । अथेहे बर्किङघम दरबारं नं छगू वक्तव्य जारी यासें महारानी, प्रिन्स अफ वेल्स व डचिस अफ कोन्र्वल लिसें ड्युक व डचिज अफ क्याम्ब्रिज नं थ्व खबरं लय्तागु खँ धाःगु दु ।                                                         राजकुमार ह्यारि व मेगनं थः म्ह्याय्या नां तापाअजि महारानी एलिजावेथयात थः परिवारयापिंसं सःतिगु नां लिलिवेट पाखें क्वकयाः तयागु धाःगु दु । महारानीं न्हापा मचाबलय् थःगु वास्तविक नां बांलाक उच्चारण याये मसःगुलिं लिलिबेट धकाः नां बियातःगु खः । अथेहे दथुया डायना नां धाःसा मचाया अजि मदुम्ह प्रिन्सेस अफ वेल्सया सम्मानय् तयागु खँ विज्ञप्तिइ धयातःगु दु । बेलायती प्रधानमन्त्री बोरिस जोन्सनं यक्व बधाइ धाःगु दुसा लेबर नेता सर केअर स्टारमरं गज्जबया खबर धकाः सन्देश बिउगु दु । राजकुमार ह्यारिया नकतिनि बूम्ह म्ह्याय महारानी एलिजावेथया ११ औं छुइ खः, अथे खःसां राजगद्दीया हकदारय् धाःसा च्यागूगु नम्बरय् लाइ । लिलिबेट बुइवं सन् १९६०इ राजगद्दीया निम्हम्ह उत्तराधिकारी कथं बूम्ह राजकुमार एन्ड्रिउ धाःसा गुंगू थासय् लाःवंगु दु । ३६ दँ दुम्ह ह्यारि व ३९ दँ दुम्ह मेगनं सन् २०१८ य् ब्याहा याःगु खःसा उमि छम्ह काय आर्ची नं दु ।"
https://nepalbhasatimes.com/40179,अन्तर्राष्ट्रिय,???? ?????? एकादशी,भारतय् कोभिड १९ संक्रमिततय् ल्याः म्हो जुल,एजेन्सी- भारतय् बुलुहुं कोभिड १९ संक्रमिततय् ल्याः म्हो जुया वयाच्वंगु दु । म्हिगः न्हिछिया दुने भारतय् १ लाख १४ हजार म्हेसिके संक्रमण खनेदुगु खः । थ्व ल्याः धयागु वंगु निला दुनेया हे दकलय् म्हो जूगु खँ केन्द्रीय स्वास्थ्य तथा परिवार कल्याण मन्त्रालयं धाःगु दु ।                                                         भारतय् कोभिड संक्रमणया निगूगु लहर सुरु जुइवं अन न्हिं प्यंगू लाखम्हेसियात धयाथें संक्रमण खनेदयाच्वंगु खः ।  म्हिगः तकया दुने भारतय् कोभिड संक्रमित जूपिनि ल्याः २ करोड ८८ लाख थ्यंगु दुसा संक्रमण पाखें मुक्त जूपिं २ करोड ७० लाख दु । म्हिगः २४ घन्टाया दुने सीपिनि ल्याः नं म्हो जुयाः २ हजार ६७७ म्ह जक थ्य.गु खँ धाःगु दु । भारतय् कोभिडं सीपिनि ल्याः थुकिया लिसें ३ लाख ४६ हजार ७५९ म्ह थ्यंगु दु । थन अझ नं १४ लाख ७८ हजारम्ह सक्रिय संक्रमितत थनिगु खँ धाःगु दु । छुं न्हि न्ह्यवनिसें सक्रिय संक्रमिततय् ल्याः नं म्हो जुयावंगु खँ मन्त्रालयं धाःगु दु । म्हिगः न्हिछिया दुने जक ७७ हजारम्ह सक्रिय संक्रमिततय् ल्याः म्हो जूगु खः । भारतय् वंगु जनवरी १६ निसें खोप बीगु सुरु याःगु खःसा आःतक थन २३ करोड १० लाख खोप बीधुंकूगु खँ धाःगु दु । अथेहे भारतीय स्वास्थ्य अनुसन्धान परिषद्ं आःतक देय्न्यंकं यानाः ३६ करोड ४० लाख स्वाब परीक्षण जुइधुंकूगु खँ धाःगु दु ।
https://nepalbhasatimes.com/40914,अन्तर्राष्ट्रिय,???? ?????? षष्ठी,क्यानाडाय् तांन्वयाः सछिम्हं मल्याक सित,"एजेन्सी- क्यानाडाय् तसकं तापक्रम थहां वनाः वःगु क्वाःगु फय् ‘हिटवेभं’ यानाः यक्व मनूत सीगु दु । क्यानाडाया दक्षिणी प्यासिफिकया उत्तरपश्चिम क्षेत्रय् तसकं तापक्रम थहां वनाः मनूत सीगु खः । प्रहरीं बिउगु जानकारीकथं शुक्रवाः निसें आतकया दुने १३० म्ह सीधुंकूगु दु । सीपिं अप्वः धयाथें ज्येष्ठ नागरिक व थीथी ल्वय् जुयाच्वंपि खः । ब्रिटिस कोलम्बियाया प्रहरीं धाःकथं भ्यानकुभरय् जक ६० म्हं मल्याक मनूत सीगु खःसा ब्रनाबीइ ३४ व सरेमाय् ३८ म्ह मनू सीगु दु ।                                                         क्यानाडाय् वंगु आइतवाः निसें तापक्रम थहां वनाच्वंगु दु । आइतवाः क्यानाडाया तापक्रम ४६.६ डिग्री, सोमवाः ४७.९ डिग्री व मंगलवाः ४९.५ डिग्री थ्यंगु खः । क्यानाडाया इतिहासय् आतक ४५ डिग्रंी च्वय् तापक्रम थ्यंगु मदुनि । इन्भाएरोमेन्ट क्यानाडां तापक्रम अझ थहां वनी तिनि धाःगु दु । इन्भाएरोमेन्ट क्यानाडां ब्रिटिश कोलम्बिया, अल्बेर्टाय् व उत्तरपश्चिमी क्षेत्रय् तापक्रम अझ थहां वनी धकाः सुचं पिकाःगु खः ।"
https://nepalbhasatimes.com/40934,अन्तर्राष्ट्रिय,???? ?????? सप्तमी,चिनियाँ कम्युनिष्ट पार्टी स्थापना जूगुया १०० दँ न्यायेकल,एजेन्सी- चीनया राजधानी बेइजिङय् बिहिवाः चिनियाँ कम्युनिष्ट पार्टी स्थापना जूगु १०० दँ पूवंगु न्हि तःजिक न्यायेकूगु दु । ज्याझ्वलय् चिनियाँ कम्युनिष्ट पार्टीया महासचिव एवं राष्ट्राध्यक्ष सी चिनफिङं सम्बोधन यानादीगु खः । ज्याझ्वलय् ब्वति कायेत ७० द्वः सिबें अप्वः मनूत मुंगु खः ।                                                         सुथंनिसें हे जूगु ज्याझ्वलय् सछि दँया दुने जूगु उपलब्धिया प्रदर्शनी जूगु खः । अथेहे सछिगू तोपया सलामी बिउगु खःसा सर्गतय् सछि गः विमान ब्वयेकाः १०० गू हे आकृति दयेकूगु खः । ज्याझ्वलय् थीथी परेड नं क्यंगु खः । ज्याझ्वलय् सम्बोधन यासें चिनियाँ राष्ट्राध्यक्ष सी चिनफिङं चीन सम्पूर्ण रुपं सम्पन्न समाजया निर्र्माण यानाः समाजवादी आधुनिक शक्तिशाली देय् जुयाः न्ह्याः वनाच्वनागु घोषणा यानादीगु खः । राष्ट्राध्यक्ष सी चिनफिङ सकसिगु मेहनत व संघर्ष चीनय् सुखी समाज निर्माण जूगु नं धयादीगु खः । सीं चिनियाँ पार्टीया स्थापना मजूगु खःसा न्हूगु चीनया निर्माण मजुइगु नं धयादीगु खः। राष्ट्राध्यक्ष सी चिनफिङं चीनया विरोध यानाच्वंपिंत ख्याच्वः नं बियादीगु खः । राष्ट्राध्यक्ष सीं विदेशी शक्ति चीनयात धम्की बिइगु व बांमलाःगु गतिविधियात धाःसा चीनं उमित मत्वःतीगु धयादीगु खः । ‘विदेशी शक्तिं चीनयात अधिनय् तयेत स्वल धाःसा चीनया जनतां त्वःतीमखु’ सीं धयादीगु दु । थ्व झ्वलय् वय्कलं चीनं मेगु देय्यात अधिनय् तयेगु ज्या छुं मयानागु खँ नं धयादीगु खः । चिनियाँ कम्युनिष्ट पार्टी सन् १९२१ जुलाई १ तारिखय् स्थापना जूगु खः ।
https://nepalbhasatimes.com/40321,अन्तर्राष्ट्रिय,???? ?????? आमै,छक्वलं झिम्ह मचा बुइकल,"एजेन्सी- दक्षिण अफ्रिकाया छम्ह मिसां छक्वलं झिम्ह मचा बुइकूगु दु । छक्वलं यक्व मचा बुइकूगु थ्व न्हूगु कीर्तिमान नं जूगु खँ धाःगु दु ।                                                         गोसियामे थमारा सिथोले नांया उम्ह मिसां स्थानीय ई कथं सोमवाः चान्हय् न्हय्म्ह काय व स्वम्ह म्ह्याय् छक्वलं बुइकूगु खः । सिथोलेया भाःतया कथं न्हापा स्क्यान याःबलय् च्याम्ह जक मचा खनेदुगु खःसा तर सोमवाः मचा बुइकूबलय् धाःसा झिम्ह पिहां वःगु खः । झिम्ह मचा खंबलय् छक्क चाःम्ह सिथोलेया भाःत टेबोहो सोतेत्सीं स्थानीय मिडिया प्रिटोरीआ न्यूजयात धाःगु दु । ‘जि तसकं लय्ता, अले भावुक नं दु । जि आः खँ ल्हायेफुगु स्थितिइ मदु ।’ छक्वलं स्वम्हं अप्वः मचा बुइगु तसकं म्हो जक जुइ । सामान्यत छक्वलं यक्व मस्त गर्भय् च्वनीगु धयागु मचा मदयाच्वंपिनि उपचार यानाः कृतिम गर्भाधारण याकीबलय् जक जुइगु खः । तर सिथोलेया प्वाथय् धाःसा प्राकृतिक रुपं हे झिम्ह मचा च्वंवःगु खः । ३७ दँया सिथोलेया थ्वयां न्ह्यः नं निम्ह जुम्ल्याहा मस्त दु । उपिं आः खुदँ दयेधुंकूगु खः । प्वाथय् दुगु २९ वाः दुबलय् सोमवाः अपरेशन यानाः मचा बुइकूगु खः । आः मां व सकलें मस्तय् स्वास्थ्य अवस्था बांलाःगु खँ धाःगु दु । सिथोलेया नां आः छक्वलं दकलय् अप्वः मचा बुइकूम्ह मां कथं गिनिज वल्र्ड रेकर्डय् च्वनीगु जुइ । थ्वयां न्ह्यः सन् २००९ य् छक्वलं च्याम्ह मचा बुइकूम्ह अमेरिकी मिसाया नां दकलय् अप्वः मचा बुइकूम्ह कथं गिनिज बुकय् नां च्वनाच्वंगु खः । वंगु महिनाय् जक मालीया २५ दँया हालिमा सिसे नांया मिसां नं छक्वलं गुम्ह मचा बुइकूगु खः, तर वया मस्त सुं नं छुं न्हि स्वयां अप्वः म्वाये मफुत । प्रिटोरिआ न्यूज लिसे लछि न्ह्यव खँ ल्हासें सिथोलें सुरुइ थःगु गर्भावस्था तसकं कठीन जूगु खँ धाःगु दु । थःम्हं स्वस्थ मचा बुइमा धकाः न्हियान्हिथं प्रार्थना यानाच्वनागु व गज्याःपिं मस्त बुइ धकाः तःन्हु तक द्यने हे मफुगु खँ धाःगु खः । ‘उपिं गुकथं गर्भय् न्ह्यनी, उपिं म्वाइला धयागु न्ह्यसः जक मनय् वयाच्वनी, तर चिकित्सकतय्सं मचाछेँ यक्व फैले जुयाच्वंगु सुनिश्चित यानाबिल’ वं न्यूजयात धाःगु दु ।"
https://nepalbhasatimes.com/40573,अन्तर्राष्ट्रिय,???? ??????? सप्तमी,चीनं थःपिनिगु अन्तरिक्ष स्टेसनय् अन्तरिक्षयात्री छ्वल,"एजेन्सी- चीनं बिहिवाः थःपिनिगु अन्तरिक्ष स्टेसनय् स्वम्ह अन्तरिक्षयात्री छ्वःगु दु । चीनं नी हेशेङ, लियु बोमिङ व टेङ होङबोयात थःपिनिगु न्हूगु अन्तरिक्ष स्टेसनय् स्वलाया निंतिं छ्वःगु खः । बिहिवाः चीनं लङ मार्च २ एफ रकेटया च्वकाय् च्वंगु शेनझोउ–१२ नांयागु रकेट अन्तरिक्षय् छ्वःगु खः ।                                                         बेइजिङया स्थानीय ई कथं सुथसिया ९ः२२ बजे गोबी मरुभूमिइ च्वंगु भूउपग्रह प्रक्षेपण केन्द्रं रकेट प्रक्षेपण याःगु खः । चीनयागु अन्तरिक्ष स्टेसन पृथ्वीया सतहसिबें ३८० किलोमिटर तजाःथाय् दु । चीनं अन्तरिक्षय् छ्वःगु थ्व आतकया हे दकलय् तग्वःगु मानवयुक्त अन्तरिक्ष यान खः । चीनं अन्तरिक्षय् स्वला तक अनुसन्धान याइ । नीया नेतृत्वय् दुगु थ्व मिशनया मू आज्जु २२.५ टन चिनियाँ अन्तरिक्ष स्टेसन सक्रिय यायेगु खः । नीं अन्तरिक्षय् न्हूगु छेँ दयेकेमाःगु व न्हूगु प्रविधिया परीक्षण यायेमाः धाःगु दु । नीं स्वम्ह जानाः बांलाक ज्या यानाः अन वइगु हाथ्यायात हाचां गाया वइगु विश्वास दुु धाःगु दु । नीं मिशन सफल जुइगुलिइ थःत पत्याः दु धाःगु दु । चीनं याःगु थ्व ज्यां चीनया अन्तरिक्ष क्षमता बांलाना वःगु खनेदु । वंगु खुलाया दुने चीनं चन्द्रमाया सतहं ल्वहं व चायागु नमुना हःगु खःसा मंगल ग्रहय् रोबोट अवतरण यायेधुंकूगु दु । थ्व निगुलिं ज्या तसकं थाकुगु खःसां चीन थुकी सफल जूगु दु ।  "
https://nepalbhasatimes.com/41464,अन्तर्राष्ट्रिय,???? ????????? त्रयोदशी ,भारतया पत्रिका ‘दैनिक भास्कर’य् आयकरया छापा,एजेन्सी÷ भारतया छगू नांजाःगु पत्रिका ‘दैनिक भास्कर’या ज्याकुथिइ सेन्ट्रल बोर्ड अफ डाइरेक्ट ट्याक्सेजं ( सीबीडीटीं) बिहिवाः सुथय् छापा मारे याःगु दु । सीबीडीटीया प्रवक्ता सुरभी अहलुवालियां थुकिया जानकारी बिउगु खः । प्रवक्ता अहलुवालियां ‘दैनिक भास्कर’या ज्याकुथिइ छानबिन जुयाच्वंगु धाःगु दु । अहलुवालियां आःयात छापाया विषययात कयाः मेगु छु नं धाये मछिंनिगुु प्रतिक्रिया बिउगु दु ।                                                         ‘दैनिक भास्कर’या नेसनल एडिटर लक्ष्मी प्रसाद पन्तं पत्रिकाया जयपुरय् च्वंगु ज्याकुथिइ सीबीडीटीया न्याम्हेसिगु टिमं छानबिन यानाच्वंगु खःसां छुकिया छानबिन यानाच्वंगु खः थम्हं मसिउ धाःगु दु । भारतया विपक्षी नेतातय्सं सीबीडीटीं पत्रिकाय् याःगु छापाया विरोध याःगु दु । दिल्लीया मुख्यमन्त्री अरविंद केजरीवालं पत्रिकाय् आयकरं छापा मारे यानाः मिडियातय्त ख्यायेत स्वःगु धाःगु दु । केजरीवालं ट्विट यासें भाजपा सरकारया विरुद्ध नवाःपिंत सरकारं मत्वःतीगु बिचाः ग्यानापुगु व थुकिया बिषययात कयाः सः तयेमाःगु धाःगु दु । केजरीवालं छापा तुरुन्तं बन्द यायेत नं माग याःगु दु । अथे हे कांगे्रसया नेता कमलनाथं नं मोदी सरकारं प्रजातन्त्रया प्यंगूगु स्तम्भयात क्वत्यलेत स्वःगु धाःगु दुसा मेम्ह नेता दिग्विजय सिंहं पत्रकारिताय् मोदीशाहं प्रहार याःगु धाःगु दु । राजस्थानया मुख्यमन्त्री अशोक गहलोतं मोदी सरकारया विरोधय् ट्विट याःगु दु । ‘दैनिक भास्कर’ पत्रिकां मोदी सरकारं कोरोना महामारीया इलय् बांलाक ज्या मयाःगु द्वपं बियाः समाचार पित बियावयाच्वंगु खः ।
https://nepalbhasatimes.com/40574,अन्तर्राष्ट्रिय,???? ??????? सप्तमी,न्यासःम्ह प्रहरीं प्रधान सम्पादक ज्वन,"एजेन्सी- प्रजातन्त्रया निंतिं ज्या यानाच्वंगु पत्रिका एप्पल डेलीया प्रधान सम्पादकलिसें प्यम्हेसित हङकङ प्रहरीं ज्वंगु दु । बिहिवाः सुथय् थ्यंमथ्यं न्यासःम्ह प्रहरीं एप्पल डेलीया ज्याकुथिइ छापामारे याःगु खः । हङकङ प्रहरीं सुथसिया ७ ताः इलय् एप्पल डेलीया ज्याकुथिइ दुहां वंगु खः । प्रहरीं ज्याकुथिया दुहां वयेगु व पिहां वनेगु दक्व लँ बन्द यानाः उमित ज्वंगु खः । एप्पल डेलीं फेसबुक पेजं प्रहरीं छापामारे याःगु प्रत्यक्ष प्रसारण याःगु खः ।                                                         प्रहरीं एप्पल डेलीया प्रधान सम्पादक रायन ल, मातृ संस्थाया सिइओ किम हुङग, डिजिटलया सिइओ चोव तात कुएन, प्रकाशक चान पुइ व निर्देशक ची वाइयात ज्वंगु खः । प्रहरी उमिगु छेँय् नं छापामारे याःगु खः । एप्पल डेलीया थुवाः जिमी लाइयात प्रहरीं न्हापा हे थीथी मुद्दाय् ज्वने धुंकल । राष्ट्रिय सुरक्षा कानून हाचां गाःगु द्वपं बियाः प्रहरीं अमित ज्वंगु खः । एप्पल डेली चीनया आलोचना यानावयाच्वंगु पत्रिका खः ।"
https://nepalbhasatimes.com/40527,अन्तर्राष्ट्रिय,???? ??????? षष्ठी,इजरायलं हाकनं गाजा क्षेत्रय् आक्रमण यात,एजेन्सी( इजरायलं हाकनं गाजापट्टी क्षेत्रय् आक्रमण याःगु दु । इजरायलं गाजापट्टीइ हमासतय्गु थासय् हवाइ आक्रमण याःगु खः । इजरायलया सुरक्षा बलं हमासं मि च्याइगु बेलुन प्रहार याःगुलिं थःपिंसं जवाफी कारवाही यानागु धाःगु दु । इजरायलं धाःकथं गाजापट्टी क्षेत्रं मंगलवाः मि च्याइगु बेलुनं प्रहार याना हःगुलिं थाय्थासय् मिं नःगु दु ।                                                         अन्तर्राष्ट्रिय सञ्चार माध्यमं बिउगु जानकारीकथं बुधवाः सुथंनिसें इजरायलं गाजापट्टीइ आक्रमण याःगु खः । इजरायलया सेनां गाजा क्षेत्रय् आतंकवादी गतिविधि जुयाच्वंगु व उकियात पनेत सेना तयार दुगु धाःगु दु । आक्रमणय् मानवीय क्षति धाःसा जूगु मदुनि । मंगलवाः यहुदी राष्ट्रवादीतय्सं पूर्वी जेरुसेलमय् जुलुस पिकायेधुंकाः तनाव शुरु जूगु खः । सन् १९६७ इ सहरय् कब्जा याःगु न्हिया लुमंतिइ यहुदी राष्ट्रवादीतय्सं जुलुस पिकाःगु खःसा हमासं जुलुस पिमकायेत ख्याच्वः बिउगु खः । इजरायल व हमासया दथुइ वंगु मे महिनाय् २१ न्हु तक युद्ध जूगु खःसा सम्झौता लिपा युद्धविराम जूगु खः । युद्धय् २५०म्ह सिबें अप्वः मनूत सीगु खः। इजरायलय् न्हूगु सरकार वयेधुकाः हमास व इजरालयया दथुइ न्हापांखुसी थथे झडप जूगु खः ।
https://nepalbhasatimes.com/40533,अन्तर्राष्ट्रिय,???? ??????? सप्तमी,अमेरिकाय् कोरोनां सीपिनिगु ल्याः खुगू लाख पुल,एजेन्सी÷ अमेरिकाय् कोरोनाया कारणं सीपिनिगु ल्याः खुगू लाख पूगु दु । अमेरिकाया जोन हप्किन्स विश्वविद्यालयं पिकाःगु तथ्याङ्ककथं अमेरिकाय् कोरोनां सीपिनिगु ल्याः खुगू लाख १२ म्ह थ्यंगु दु । अमेरिकाय् विश्वया दकलय् अप्वः मनूत कोरोनां सीगु दु ।                                                         अमेरिका हे दकलय् अप्वः कोरोना संक्रमितत दुगु देय् नं खः । अमेरिकाय् थ्यंमथ्यं स्वंगू करोड ३५ लख मनूतय्त कोरोना जुइ धुंकल । अमेरिकाय् आः कोरोना नियन्त्रणय् दु । अमेरिकी राष्ट्रपति जो बाइडेनं ४ जुलाई तकया दुने ७० प्रतिशत मनूतय्त कोरोनाया खोप बिइगु योजना दयेकूगु खःसा सफल धाःसा मजुल । अमेरिकाय् आःतक ५२ प्रतिशत मनूतय्सं (१७ करोड ७३ लख) मनूतय्सं म्होतिं न छगू डोज कोरोना खोप कायेधुंकूगु दु ।
https://nepalbhasatimes.com/41773,अन्तर्राष्ट्रिय,???? ???????? दशमी,सर्वसाधारणयात स्यानाः तालिबानं युद्ध अपराध यात – अमेरिका व बेलायत,एजेन्सी- तालिबानतय्सं सर्वसाधारणयात स्यानाः युद्ध अपराध याःगु खँ अमेरिका व बेलायतं धाःगु दु । अफगानिस्तानया कान्दाहारया स्पिन बोल्डय् दर्जनसिबें अप्वः सर्वसाधारणयात स्याःगु अमेरिका व बेलायतं ठहर याःगु खः । सामाजिक सञ्जाल ट्विटरय् यानातःगु पोस्टय् अमेरिका व बेलायतं धाःगु दु ‘तालिबानतय्सं प्रतिरोधया नामय् सर्वसाधारणयात स्यानाः युद्ध अपराध याःगु दु । तालिवानया नेतृत्वं लडाकूतय्सं याःगु हत्याया जिम्मा कायेमा । छिकपिसं थः लडाकूतय्त नियन्त्रणय् कायेमफुसा सत्ताय् वयेबलय् गथे यानाः ज्याः यायेफइ ।’                                                         अफगानीस्तानय् अमेरिकी व अफगानी सेनाया हवाइ हमला लिपा तालिबानया लडाकूतय्सं हेलमन्द प्रान्तया राजधानी लस्करय् हमला याःगु दु । सोमवाः अफगानीस्तानया सुचना व प्रशारण मन्त्रालयं हेलमन्दय् तालिबानतय्गु हमला व धम्कीं यानाः रेडियो व टिभी बन्द जूगु धाःगु दु । हेलमन्द प्रान्तया राजधानी लस्करयात तालिबानतय्सं कब्जाय् कायेत स्वयाच्वंगु दु । अमेरिकाया सेनां अफगानिस्तान त्वःताच्वंगु दुसा थ्व हे इलय् तालिबानतय्सं अफगानिस्तानया थीथी थाय् थःपिनिगु कब्जाय् कयाच्वंगु दु । अफगानिस्तानय् आः न्हिंन्हिं हे तालिबान व अफगानी सेना दथुइ थाय् थासय् युुद्ध जुयाच्वंगु दु ।
https://nepalbhasatimes.com/40351,अन्तर्राष्ट्रिय,???? ??????? पारू ,कोरोना खोप कयाः म्ह चुम्बक जूगु दावी,"एजेन्सी-  कोरोनाया भ्याक्सिन कायेधुंकाः मनूतय्त थीथी कथंया लिच्वः लाःगु खँ वयाच्वंगु दु । गुलिसितं खोप काये धुंकाः ज्वर वःगु, गुलिं कमजोर जूगु धकाः धाइ । तर भारतया नासिकय् च्वंम्ह छम्ह मनुखं खोप कायेधुंकाः थःगु लाःगु लिच्वः धकाः दावी याःगु खं सकसितं अजू चायायेकाबिउगु दु ।                                                         नासिकया अरबिन्द सोनार नांया उम्ह मनुखं खोपया निगू डोज कायेधुंकाः थःगु म्ह चुम्बक थें जूगु दावी याःगु खः । तर विज्ञतय्सं खोपया कारणं थथे जुइगु असम्भव धकाः धाःगु दु । अरबिन्दं सोनारं थःगु दावी न्ह्यब्वयेगु झ्वलय् छगू भिडियो सोसल मिडियाय् सार्वजनिक याःगु दु । उगु भिडियोय् सिक्का, नँया सामान वयागु म्हय् प्यपुनाच्वंगु खनेदु । वं धाःगु दु, ‘जि जिमि कायलिसे खँ ल्हानाच्वनाबलय् वं जितः छगू खबर न्यंकल कि खोप कायेधुंकाः स्टिलया सामान मनूतय् म्हय् प्यपुं वने यः । जितः नं थथे हे जू लाकि धकाः स्वयां धाथें थथे हे जिगु म्हय् नँया सामानत प्यपुंवल ।’ सोनारं प्यन्हु न्यान्हु न्ह्यः छगू निजी अस्पतालय् कोभिडया खोप कयागु व थुकिं थःत मेगु छुं समस्या मवःगु खँ धाःगु दु । सोनार झिदँ न्ह्यः बाइपास सर्जरी याःम्ह खःसा निदँ न्ह्यवनिसें चिनिल्वय्या नं वास याकाच्वंम्ह खः । सोनारया दावीयात कयाः बिबिसीं भारतया हे छम्ह चिकित्सक हामिद दाभोलकरलिसे यानास्वःगु खँल्हाबल्हाय् दाभोलकरं धाःगु दु, ‘म्हय् सिक्का, भाडाकुडा प्यपुनीगु भौतिक नियम कथं सम्भव दु । यदि छ्यंगू नाइसे च्वं व प्यपुनिगु थासय् भ्याकुम क्याविटी दयाच्वन धाःसा थ्व सम्भव दु, तर खोपया कारणं थथे जूगु धायेगु धाःसा ठीक मखु । कोरानाया महामारीया इलय् थज्याःगु सनसनीपूर्ण म्वाःमदुगु दावी यानाः मनूतय्त खोप पाखें तापकेगु पाय्छि मखु ।’ नासिक जिल्लाया चिकित्सा अधिकारी डा. अशोक थोराटं थुकिया बारे थःपिंत नं थीथी मिडियापाखेृं जानकारी वःगु व थुकिया बारे छानविन यायेगु खँ धाःगु दु । वय्कलं धयादीगु दु, ‘आःतक जिगु मेडिकल क्यारियरय् थज्याःगु गुबलें जूगु मखनानि । शरिरय् खनेदुगु थुगु हिउपाः गुकथं जुल धकाः सिइकेगु नं महत्वपूर्ण जुइ, थ्व छगू रिसर्चया हे विषय खः ।’"
https://nepalbhasatimes.com/40464,अन्तर्राष्ट्रिय,???? ??????? चौथी,इजरायलय् नाफ्ताली बेनेट न्हूम्ह प्रधानमन्त्री,एजेन्सी- इजरायली प्रधानमन्त्री बेन्जामिन नेतान्याहु १२ दँ लिपा सत्तां पिने लाःगु दु । इजरेली संसद्ं प्रधानमन्त्री कथं दक्षिणपन्थी राष्ट्रवादी नेता नाफ्ताली बेनेटयात प्रधानमन्त्री ल्ययेवं नेतान्याहुया ताःहाकःगु शासनकाल क्वचाःगु खः । बेनेटं सोमवाः हे ‘हिउपाःया निंतिं वःगु सरकार’या नेतृत्व यासें शपथ ग्रहण यानादीगु दु ।                                                         संसदय् जूगु चुनावय् बेनेट मुक्कं छगू मतं जक त्यानाः गठबन्धन सरकारया प्रधानमन्त्री जूगु खः । मतदानय् बेनेटयात ६० मत वःगु खःसा नेतान्याहुयात ५९ मत वःगु खः । न्हूगु सरकारया निंतिं जूगु गठबन्धनया सहमति कथं बेनेट वइगु २०२३ या सेप्टेम्बर तक जक प्रधानमन्त्री जुयादी । थ्व येश अटिड पार्टीया नेता लाएर लापिड मेगु निदँया निंतिं प्रधानमन्त्री जुयादी । इजरायलय् आःतक दकलय् अप्वः ई तक प्रधानमन्त्री जुयादीम्ह नेतान्याहुं संसदय् न्ववासें जिपिं हाकनं लिहां वये तिनि धयादीगु दु । ताःई लिपा सत्तां पिने लाःसां नेतान्याहुं आः नं सुम्क धाःसा मच्वनीगु खँ धाःगु दु । वय्कलं आः न्हूगु सरकार दयेकेत जूगु गठबन्धन त्वाःथलेगु कुतः यानाः थःगु न्हूगु गठबन्धन दयेकेगु तयारी याइगु अनुमान दु । न्हूगु सरकारया गठबन्धनय् तःगू बिचारधारायापिं तःगू पार्टी दुगुलिं थ्व गठबन्धन ताःई तिके मजुइगु नेतान्याहुया विश्वास दु ।
https://nepalbhasatimes.com/40497,अन्तर्राष्ट्रिय,???? ??????? पञ्चमी,नेटों थःपिनिगु सैन्य विकासयात बदनाम याःगु चीनया द्वपं,"एजेन्सी÷ चीनं थःपिनिगु सैन्य क्षमताया शान्तिपूर्ण विकासयात नेटों बदनाम याःगु द्वपं बिउगु दु । ब्रसेल्सय् जूगु सम्मेलनय् नेटोया नेतातय्सं चीनया सैन्य क्षमता विस्तार चुनौतीपूर्ण जूगु धकाः ख्याच्वः बिउगु खः । नेटों चीनं थःपिनिगु परमाणु क्षमता विस्तार यानाच्वंगु, सैन्य आधुनिकीकरणया अपारदर्शी ल्याखं यानाच्वंगु व थुकिया निंतिं रुसलिसे सहकार्य यानाच्वंगु धाःगु खः ।                                                         नेटोया प्रमुखं जेन्स स्टोल्टेनबर्गं चीन नेटोया बराबरीइ वयाच्वंगु धकाः नं ख्याच्वः बिउगु खः । थ्व झ्वलय् स्टोल्टेनबर्गं चीनलिसे शीतयुद्ध याये चाहे मजूगु नं धाःगु खः । नेटो ३० गू युरोपेली व उत्तर अमेरिकी देय्या राजनीतिक व सैन्य पुचः खः । कम्युनिष्ट शासनया बिस्तार पनेत नेटोया पलिस्था जूगु खः । नेटोयात अमेरिकाया नं समर्थन दु ।"
https://nepalbhasatimes.com/42150,अन्तर्राष्ट्रिय,???? ???????? सप्तमी,"लेबनानय् चिकंया ट्यांकर विष्फोट जुयाः २० म्ह सित, ७९ घाःपाः",एजेन्सी- लेबनानया उत्तरी क्षेत्रय् च्वंगु अक्कर सहरय् आइतवाः सुथय् चिकंया ट्यांकर विष्फोट जुयाः २० म्ह मनू सीगु दुसा ७९म्ह घाःपाः जूगु दु ।                                                         लेबनानया रेडक्रसं बिउगु जानकारीकथं रेडक्रसया टिमं घाःपाः जूपिंत अस्पतालय् थ्यंकेधुंकूगु दु । घाःपाः जूपि अप्वः धयाथें बांमलाक च्यायेधुकूगुलिं सीपिनिगु ल्याः थहां वनेफुगु रेडक्रसं धाःगु दु । लेबानानया अधिकारीं बिउगु जानकारीकथं सेनां त्लेइल नांयागु थासय् सुचुकातःगु चिकंया ट्यांकर नियन्त्रणय् कयाः पेट्रोल पम्पतय्त इनेत्यंबलय् थ्व बिष्फोट जूगु खः । घटनालिपा लेबानानया पूर्व प्रधानमन्त्री साद हरीरीं लेबनानया राष्ट्रपति माइकल एउनया राजीनामा फ्वंगु दु ।
https://nepalbhasatimes.com/40492,अन्तर्राष्ट्रिय,???? ??????? पञ्चमी,१५ मिनेट कोभिड सीकीगु अर्लाम,"एजेन्सी- बेलायतया वैज्ञानिक–तय्सं १५ मिनेटया दुने कोरोना संक्रमण सीकेफइगु डिभाइस दयेकागु दावी याःगु दु । थ्व डिभाइसया नां कोभिड अलार्म खः । लण्डन स्कुल अफ हाइजीन एण्ड ट्रपिकल मेडिसिन व डुरहम युनिभर्सिटीया वैज्ञानिकतय्गु अनुसन्धानं थ्व डिभाइस दयेकूगु खः । वैज्ञानिकतय्सं धाःकथं थुकिं ९८ निसें १०० प्रतिशत तक सकारात्मक लिच्वः बी ।                                                         थ्व अनुसन्धानया न्हापांगु पलाः जूगु व भविष्यय् वयेफइगु महामारीयात ज्या वइगु नं वैज्ञानिकतय्सं धाःगु दु । थ्व डिभाइसं छ्यंगू व सासलं पिहां वइगु रसायनं संक्रमित म्हसीकी । कोरोना जूपिनिगु म्हं पिहां वइगु गन्धंयात डिभाइसया सेन्सरं म्हसीकीगु खँ वैज्ञानिकतय्सं धाःगु दु । वैज्ञानिकतय्सं थुकिया ज्या हवाइजहाजया क्याबिन, अफिस, क्लास रुमय् महत्वपुर्ण जुइगु नं धाःगु दु ।"
https://nepalbhasatimes.com/41843,अन्तर्राष्ट्रिय,???? ???????? एकादशी,न्यूयोर्कया गभर्नरयात मिस्तय्त दुव्र्यवहार याःगु द्वपं,"एजेन्सी- अमेरिकाया न्यूयोर्कया गभर्नर एन्ड्रीयू कुओमो प्रान्तीय सरकारया बहालवाला कर्मचारी व मेमेपिं मिस्तय्त दुव्र्यवहार व यौन उत्पीडन याःगु द्वपनय् दोषी खनेदुगु दु । वय्कःयात लाःगु द्वपंयात कयाः जूगु अनुसन्धानय् कुओमो दोषी खनेदुगु खः । अनुसन्धानं दोषी खनेदयेवं राष्ट्रपति जो बाइडेनं गभर्नर कुओमोया राजीनामा फ्वंगु दु । न्यूयोर्कया महान्याधीवक्ता लेटिसना जेम्सं नं गभर्नर कुओमों राज्यया कानून हाचां गाःगु धाःगु दु ।                                                         अमेरिकाया थीथी सांसदतय्स नं कुओमां गलत ज्या याःगु व गभर्नर जुयाच्वनेगु अधिकार मदुगु धाःगु दु । कुओमायात महाअभियोग तयेत नं प्रस्ताव वःगु दु । गभर्नर कुओमोयात लाःगु द्वपंयात कयाः न्यालातक अनुसन्धान जूगु खः । अनुसन्धानया झ्वलय् सैनिक, कर्मचारी व कुओमोयात द्वपं बिउपि दक्वं यानाः थ्यंमथ्यं निसःम्हेसिके न्यनेकने याःगु खः । अनुसन्धानं कुओमो प्रशासनय् कर्मचारीत तसकं खराब व भययुक्त वातारवरणय् ज्या यानाच्वंगु खनेदुगु खः । महान्याधीवक्ता लेटिसना जेम्सं अनुसन्धानया झ्वलय् कुओमों मिस्तय्त दुव्र्यवहार व यौन उत्पीडन याःगु व कुओमों संघ व राज्यया कानून हाचां गाःगु धाःगु खः । थीथी अन्तर्राष्ट्रिय सञ्चार माध्यमं अनुसन्धानं कुओमा दोषी खनेदुगु धाःगु दु ।"
https://nepalbhasatimes.com/40352,अन्तर्राष्ट्रिय,???? ??????? पारू ,चीनं मानवता विरोधी अपराध यानाच्वंगु द्वपं,"एजेन्सी- अन्तर्राष्ट्रिय मानवअधिकारवादी संस्था एमनेष्टी इन्टरनेशनलं चीनं उइगर व मेमेपिं मुस्मां अल्पसंख्यकत च्वनीगु उत्तर पश्चीम क्षेत्र शिन्जियाङय् मानवता विरोधी अपराध यानाच्वंगु द्वपं बिउगु दु । एम्नेष्टीं बिहिवाः छगू प्रतिवेदनय् पिथँसें चीनं उइगर, काजाख व मेमेगु मुस्मां समुदायया मनूतय्त मंकाः रुपं कुनातयेगु, निगरानी यायेगु व यातना बीगु यानाच्वंगु द्वपं बिसें संयुक्त राष्ट्र संघयात थुकी अनुसन्धान यायेत इनाप नं याःगु दु ।                                                         एमनेष्टी इन्टरनेशनलया महासचिव एग्निस् क्यालामार्डं चिनियाँ अधिकारीतय्सं तःधंगु स्तरय् नर्कया थेंज्याःगु वातावरण सिर्जना यानाच्वंगु द्वपं नं बियादीगु दु । थ्व झ्वलय् वय्कलं राष्ट्र संघया महासचिव एन्टोन गट्रेसं थःगु म्यान्डेट कथं ज्या याये मफुगु द्वपं नं बियादीगु खः । बिबिसी लिसे खँ ल्हासें क्यालामार्डं महासचिवं शिन्जियाङया अवस्थायात कयाः आःतकं अन्तर्राष्ट्रिय अनुसन्धानया आह्वान मयाःनि धयादीगु दु । वय्कलं धयादीगु दु, ‘संयुक्त राष्ट्र संघया स्थापना जूगु हे मूल्य मान्यतायात रक्षा यायेत खः । उकिं मानवता विरोधी अपराधय् सुम्क मच्वनेगु जिम्मेवारी वय्कःयागु खः ।’ न्हापा कुनातःपिं ५५ म्ह थुनुवातय् अन्तर्वार्ताय् आधारित जुयाः एमनेष्टीं १६० पृष्ठया थ्व प्रतिवेदन पिकाःगु खः । प्रतिवेदनय् धयातःगु दु, ‘मनूतय्त कुनातय्गु, वये वने यायेगु अधिकारयात गम्भीर रुपं सीमित यायेगु, अन्तर्राष्ट्रिय कानुनया आधारभूत नियमया उल्लंघन, यातना व दमन यायेगु मानवता विरोधी अपराधत अन जुयाच्वंगु दु ।’ चीनयात छुं पश्चिमेली देय्त व मानवअधिकारवादी संस्थातय्सं न्हापां निसें शिन्जियाङय् च्वनाच्वंपिं टर्किक मूलया जातीय समुदायविरुद्ध आम नरसंहार याये स्वयाच्वंगु द्वपं बिइगु याना वयाच्वंगु दु । तर चीनं धाःसा थज्याःगु फुक्क कथंया द्वपंयात अस्वीकार यासें खण्डन याना वयाच्वंगु दु । चीनया धापू कथं शिन्जियाङया शिविरय् उगु क्षेत्रय् आतंकवाद विरुद्ध ल्वायेत संचालित स्वयंसेवी व्यावसायिक व कट्टरपन्थी धारणायात न्यूनीकरण यायेगु ज्याझ्वः खः । एम्नेष्टीइ आः पिकाःगु प्रतिवेदन न्हापा चर्चाय् वयाच्वंगु हे विषय जूसां थ्व प्रतिवेदनं यानाः शिन्जियाङयात कयाः चीनयात अन्तर्राष्ट्रिय दबाब तच्वयेफुगु खँ धाःगु दु ।"
https://nepalbhasatimes.com/41852,अन्तर्राष्ट्रिय,???? ???????? द्वादशी ,बंगलादेशय् मलः जूवयाः लँस्वःवनाच्वपिं १७ म्ह सित,"एजेन्सी- बंगलादेशय् मलः जुयाः १७ म्ह मनू सीगु दु । घटनाय् लानाः ब्याहा यायेत वंम्ह मिजंनापं मेपिं १४ म्ह घाःपाः जूगु दु । स्थानीय अधिकारी शकिब अल राबीं बिउगु जानकारीकथं बंगलादेशया शिवगन्जय् च्वंगु पद्मा खुसिइ डुंगाय् च्वनाः भमचा कायेत वनाच्वंपि मनूत तसकं वा वयेवं डुंगां कुहां वयाः खुसिया सिथय् च्वंगु टिनयागु टहराय् च्वनेत वंगु खः । उगु हे इलय् मलः जूवःगु खः ।                                                         बंगलादेशं सन् २०१६य् मलःयात प्राकृतिक प्रकोप घोषणा याःगु खः । उगु दँय् बंगलादेशय् मलः जुनाः निसःम्ह मनू सीगु खःसा छन्हुं हे ८२ म्ह मनू सीगु खः । मौसमविद्तय्सं धाःकथं बंगलदेशया उत्तर व पश्चिमोत्तर क्षेत्रय् यक्व हे मलः जू वः । वनविनाश अप्वः जूगुलिं थथे मलः जूवइगु नं अप्वयावःगु विज्ञतय् धापु दु । । ततःमागु सिमां मलः जूवइबलय् पनेगु ज्या याइगु खः, तर वनविनाशं यानाः मलः तप्यंक हे बँय् जूवइगु जुयाच्वंगु दु ।"
https://nepalbhasatimes.com/41465,अन्तर्राष्ट्रिय,???? ????????? त्रयोदशी ,ओलम्पिक उद्घाटन समारोहया निर्देशक बर्खास्त,एजेन्सी- ओलम्पिक उद्घाटन समारोहया निर्देशक (शो डाइरेक्टर) केनटारो कोबायाशीयात बर्खास्त याःगु दु । ओलम्पिक उद्घाटन समारोहसिबें छन्हु न्ह्यः सन् १९९० यागु छगू विवादित भिडियो सामाजिक सञ्जालय् भाइरल जुइवं कोबायाशीयात बर्खास्त याःगु खः । भिडियोय् नाजी जर्मनीतय्गु ल्हातं सीपिं मनूतय्त बियातःगु समवेदनायात कोबायाशीं नागःतुगः यानाच्वंगु खनेदुगु खः ।                                                         जापानया ओलम्पिक प्रमुख सेको हाशिमातों थ्व भिडियोय् इतिहासया कष्टकर तथ्ययात कयाः नागःतुगः याःगु धकाः धाःगु दु । निर्देशक (शो डाइरेक्टर) केनटारो ओलम्पिकया उद्घाटन व समापन समारोहया निर्देशक खः । बर्खास्तलिपा केनटारों माफी फ्वंगु दुसां वं थः पस्ताय् चायाः धकाः नं धाःगु दु । ओलम्पिकया औपचारिक उद्घाटन नेपाःया ई कथं शुक्रवाः सनिलया ५ः४५ य् जुइ ।
https://nepalbhasatimes.com/41892,अन्तर्राष्ट्रिय,???? ???????? त्रयोदशी ,चीनं विश्वन्यंकं निगू अर्ब कोरोना विरुद्धया खोप बिइगु,एजेन्सी- चीनं विश्वया थीथी देय्यात निगू अर्ब कोरोना विरुद्धया खोप बिइगु जूगु दु । चीनं माःकथं खोप वितरण यायेगु धाःगु दु । चीनं गुलि डोज मिइगु व गुलि अनुदानय् बिइगु धयागु खँ धाःसा स्पष्ट याःगु मदुनि । अथे हे विश्व स्वास्थ्य संगठनं सञ्चालन याना वयाच्वंगु कोभ्याक्सया ज्याझ्वःया निंतिं १० करोड डलर बिइगु घोषणा नं चीनं याःगु दु । थ्व ज्याझ्वःकथं विश्व स्वास्थ्य संगठनं गरिब देसतय्त खोप थ्यंकेगु ज्या यानाच्वंगु दु ।                                                         कोभिड–१९ या अप्रेसन फोरमया बिहिवाः च्वंगु बैठकय् चीनया राष्ट्रपति सी जिनपिङं लिखित सन्देश छ्वयाः थुकिया जानकारी बिउगु खः । सन्देशय् राष्ट्रपति सीं कोरोना विरुद्ध विश्व छप्पँ जुयाः ल्वायेमाःगु व उकिया नितिं चीनं नं भूमिका म्हितेगु धाःगु खः । अमेरिकां नं विश्वया थीथी देय्यात खोप बिइगु घोषणा यायेधुंकूगु दु । अमेरिकां आः वइगु महिनाय् १०० गू गरिब देय्यात ५० करोड खोप बिइत्यंगु दु ।
https://nepalbhasatimes.com/41853,अन्तर्राष्ट्रिय,???? ???????? द्वादशी ,बन्दूक उत्पादन याइगु कम्पनीत विरुद्ध मुद्दा,"एजेन्सी- मेक्सिकों अमेरिकाया बन्दूक उत्पादन याइगु थीथी कम्पनीविरुद्ध मुद्दा तःगु दु । थुपिं कम्पनीतय्सं व्यापारिक आचरण लापारवाही यानाः गैरकानूनी रुपं बन्दूकया व्यापार यानाः रक्तपात यायेत ग्वाहालि यानाच्वंगु द्वपं बिउगु दु । अथे हे मेक्सिकों थुपिं कम्पनीतय्सं तस्करी यानाः मेक्सिकोय् च्वंपिं आपराधिक पुचःतय्त बन्दुक मिउगु द्वपं नं बिउगु दु । मेक्सिकाें १० अर्ब अमेरिकी डलरया क्षतिपूर्तिया माग नं याःगु दु ।                                                         मेक्सिकों अमेरिकाया बन्दूक उत्पादन याइगु कम्पनी स्मीथ एण्ड वेसन, फायर आम्र्स व मेमेगु कम्पनी विरुद्ध मुद्दा तःगु खः । कम्पनीतय्सं धाःसा थ्व विषययात कयाः न्ववाःगु मदुनि । मेक्सिकोय् ७० प्रतिशत बन्दुक अमेरिकां तस्करी जुया वनीगु खः ।"
https://nepalbhasatimes.com/41855,अन्तर्राष्ट्रिय,???? ???????? द्वादशी ,सामाजिक सञ्जालय् जाली एकाउन्ट दयेकाः चीनया बखान,"एजेन्सी- सामाजिक सञ्जालय् ३५० सिबें अप्वः एकाउन्ट दयेकाः चीनया बखान यानाच्वंगु व चिनियाँ सरकारया विरोधीतय्त बदनाम यानाच्वंगु छगू अनुसन्धानं सीदुगु दु ।                                                         सेन्टर फर इन्फरमेशन रिजिलीअन्स (सीआइआर) नांयागु संस्थां पिकाःगु प्रतिवेदनय् सामाजिक सञ्जालय् जाली एकाउन्ट दयेकाः चीनया प्रभाव व छवि बांलाकेगु व पश्चिमी देय्तय्गु विश्वनियता म्हो यायेगु यानाच्वंगु धयातःगु दु । बिबिसीं बिउगु जानकारीकथं प्रतिवेदनय् सामाजिक सञ्जालय् जाली एकाउन्ट दयेकाः चिनियाँ आलोचकतय्त बदनाम याइगु कार्टुनत पोष्ट यानाच्वंगु खँ नं न्ह्यथनातःगु दु । अथे हे थीथी विवादास्पद मनूतय्गु कार्टुन नं पोष्ट यानातःगु दु । सामाजिक सञ्जाल ट्विटर, फेसबुक, इस्टाग्राम व युट्यबय् दयेकातःगु जाली एकाउन्टय् आर्टिफिसियल इन्टलिजेन्सं (एआइ) दयेकातःगु किपा तयातःगु दु । ट्विटर, फेसबुक, इस्टाग्राम व युट्युबं जाली एकाउन्ट बन्द नं यानाच्वंगु दु ।"
https://nepalbhasatimes.com/41711,अन्तर्राष्ट्रिय,???? ???????? अष्टमी,अस्ट्रेलियाया ब्रिसबेनय् नं लकडाउन,"एजेन्सी- अस्ट्रेलियाया क्विन्सल्याण्डया राजधानी ब्रिसबेनय् नं लकडाउन तःगु दु । कोरोना भाइरसया डेल्टा भेरियन्ट संक्रमण अप्वया वंगुलिं ब्रिसबेनय् च्वंगु थीथी शहरय् शनिवाः स्थानीय ईकथं ४ ताः निसें लकडाउन तःगु खः ।                                                         ब्रिसबेनय् कोरोना शुरु जुइधुंका न्हापांखुसी कडा लकडाउन याःगु खः । लकडाउनय् मनूत अत्यावश्यक ज्या बाहेक पिहां वयेमदुगु, पसः वनेत, वासः यायेत व व्यायाम यायेत जक पिहां वयेदुगु, छेँ नं १० किलोमिटर सिबें तापाक वनेमदुगु व पिहां वयेबलय् अनिवार्य मास्क तयेमाःगु धाःगु दुु । ब्याहा व सीथाय् झिम्हं अप्वः मनू मुने मदुसा सिनेमा हल, जिमखाना व सैलुन नं बन्द याःगु दु । लकडाउन आःयात स्वन्हुया निंतिं जक तःगु दु । क्विन्सल्याण्डय् वंगु बिहिवाः खुम्हेसिके कोराना खनेदयेवं शनिवाः निसें लकडाउन यायेगु घोषणा याःगु खः । क्विन्सल्याण्डया स्वास्थ्य प्रमुख अधिकारी जेनेट योङं बिउगु जानकारीकथं कोरोना खनेदुपिं मनूतय्गु सम्पर्कय् वःपिनिगु कन्ट्याक्ट ट्रेसिङ जुयाच्वंगु दु । स्वास्थ्य प्रमुख योङं कोरोना दर थहां वनेफुगुलिं कोरानाया लक्षण खनेदुपिं सकसितं परीक्षण यायेत नं इनाप याःगु दु । अस्ट्रेलियाया सिड्नीइ नं लछिया निंतिं कडा लकडाउन तयातःगु दु । सिड्नीइ लकडाउन कार्यान्वयन याकेत सेना नं परिचालन यानातःगु दु । सेना परिचालन याःगुलिं उकीया विरोध नं जुयाच्वंगु दु ।"
https://nepalbhasatimes.com/41769,अन्तर्राष्ट्रिय,???? ???????? नवमी,चिकं यंकाच्वंगु जहाजय् इरानं आक्रमण याःगु अमेरिका व बेलायतया द्वपं,"एजेन्सी- अमेरिका व बेलायतं इजरायलया कम्पनीं सञ्चालन यानाच्वंगु एमभी स्ट्टिर नांयागु चिकं यंकाच्वंगु जहाजय् इरानं आक्रमण याःगु द्वपं बिउगु दु । अमेरिका व बेलायतं थ्व आक्रमण यानाः इरानं अन्तर्राष्ट्रिय कानून हाचां गाःगु नं धाःगु दु । बेलायतया विदेशमन्त्री डोमिनिक राबं इरानं जहाजय् सिइकचायेकं आक्रमण याःगु व आक्रमण यायेत ड्रोन छ्यःगु द्वपं बिउगु दु ।                                                         विदेशमन्त्री डोमिनिकं थज्याःगु आक्रमण आः थथें पनेमाःगु व ट्यांकर सुरक्षितकथं वये–वने दयेमाःगु धाःगु दु । अथे हे अमेरिकाया विदेश मन्त्री एन्टोनी ब्लिन्केनं इरानं थुकिया लिसः बिइमाः धाःगु दु । इजरालयया प्रधानमन्त्री नेफ्टाली बेनेटं आक्रमण इरानं याःगु व थःपिकें उकिया दसि दु धाःगु दु । प्रधानमन्त्री नेफ्टालीं इरानयात थुकिया लिसः थःपिसं बिइगु नं धाःगु दु । वंगुु बिहिवाः एमभी मर्सर नांयागु चिकंया ट्याकंर दुगु जहाजय् आक्रमण जूगु खः । आक्रमणय् लानाः रोमानियाया व बेलायतया छम्ह छम्ह नागरिक सीगु खः । अमेरिका, बेलायत व इजरायलं आक्रमण इरानं याःगु धाःगु खःसां आक्रमणया जिम्मा सुनां नं काःगु मदुनि । इरानं थःपिंत बिउगु दक्व द्वपं आधारहीन धयाच्वंगु दु । जापानया मेगु प्यंगू शहरय् संकटकाल  "
https://nepalbhasatimes.com/41514,अन्तर्राष्ट्रिय,???? ????????? पुन्हि,"कोरोना महामारीया दथुइ टोकियो ओलम्पिकया उलेज्या, नेपाःया कासा शनिवाःनिसें",एजेन्सी- कोरोना महामारीया दथुइ आपतकाल घोषणा यानाः जापानया टोकियोय् ओलम्पिकया उद्घाटन जूगु दु । ओलम्पिकया फुटबल व सफ्टबलया कासा बुधवाःनिसें शुरु जुइधुंकूगु खःसा शुक्रवाः छगू विशेष ज्याझ्वःया दथुइ ओलम्पिकया उद्घाटन जूगु खः । नेपाःया ईकथं ४ः४५ बजे ओलम्पिकया उद्घाटनं जूगु खः । नेपाः पाखें ओलम्पिकय् न्याम्ह कासामि ब्वति कायेत्यंगु दु । उद्घाटन समहरोहय् जूगु मार्च पासय् नेपाःया पौडी कासामि गौरिका सिहं व एलेक्जेन्डर शाहं (एलेक्स) नेपाःया ध्वाँय् ज्वंगु खः ।                                                         नेपालं ओलम्पिकय् शनिवाः जुडो व सुटिङय् धेंधेंबल्ला याइ । नेपाःया कासामि सोनिया भट्टं जुडोया ४८ केजी समुहय् रसियन कासामि इरिनालिसे म्हिती । सोनियां नेपालय् जूगु १३ औं दक्षिण एसियाली कासाय् कास्य पदक त्याकूगु खः । सोनिया वाइल्ड कार्ड मार्फत ओलम्पिकय् छनोट जूगु खः । अथे हे शनिवाः सुटिङया धेंधेंबल्लाखय् नेपाःया कल्पना परियारं १० मिटर एयर राइफलय् ब्वति काइ । कल्पना परियार नं वाइल्ड कार्डं हे ओलम्पिकय् छनोट जूगु खः । नेपाः पाखें पौडीइ ब्वति काःम्ह एलेक्जेण्डरया कासा जुलाइ २७ मंगलवाः व गौरिका सिहं जुलाइ २८ बुधवाः कुन्हु प्रतिस्पर्धा याइ । एलेक्जेण्डर व गौरिका सिहं १०० मिटर फ्रिस्टाइलय् धेंधेंबल्ला याइ । एलेक्जेण्डर व गौरिका निम्हं राष्ट्रिय किर्तिमानधारी कासामि खः । अथे हे जुलाइ ३० य् जुइगु १०० मिटर दौडय् एथ्लेटिक्सया कासामि सरस्वती चौधरीं धेंधेंबल्लाः याइ । थुगसीया ओलम्पिकय् ३३ गू फरक विधाया ३३९ कासा जुइ । ओलम्पिकय् झिछद्वलं मल्याकं कासामितय्सं ब्वति काःगु दु । कोेरोना भाइरसया कारणं दछि लिपा जूगु ओलम्पिकया दक्व कासा खाली स्टेडियमय् जुइ । अथे हे थुगुसी कासामितय्सं पदक नं थःपिंसं हे क्वखायेगु नियम दयेकूगु दु । कोरोनायात कयाः उच्च सतर्कताया दथुइ ओलम्पिक न्ह्याकेत्यंगु खःसां आःतक ओलम्पिकय् ब्वति कयाच्वपिं ८० म्ह सिबें अप्वसित कोरोना खनेदयेधुंकल ।
https://nepalbhasatimes.com/35848,अन्तर्राष्ट्रिय,११४२ कछलाथ्व सप्तमी,कानुनी लडाइँ नकतिनि सुरु जुल,"एजेन्सी – अमेरिकी राष्ट्रपति डोनाल्ड ट्रम्पया प्रवक्ता राष्ट्रपति चुनावया लिच्वःयात कयाः नकतिनि जक कानुनी लडाईँ सुरु जूगु खँ धयादीगु दु । नोवेम्भर ३ य् जूगु चुनावय् डेमोक्य्राटिकया जो बाइडेन त्याःगु खः । निक्वःगु कार्यकालय् नं राष्ट्रपति जुइगु म्हगस खंका च्वंम्ह रिपब्लिकन उम्मेदवार डोनाल्ड ट्रम्पं थ्व चुनावया मतपरिणामयात स्वीकार याःगु मदुनि । वय्कः मतगणनाया लिच्वः विरुद्ध अदालतय् वनाच्वंगु दु ।                                                         राष्ट्रपति कार्यालय ह्वाइट हाउसया प्रवक्ता केली म्याकनेनीं धयादीगु दु, ‘चुनाव क्वचाःगु मदुनि । आः थ्व क्वचायेत यक्व ई काइतिनि ।’ वय्कलं चुनावय् धाँधली यानाः लिच्वःयात प्रभावित याःगु धासें थुकिया विरुद्ध नकतिनि कानुनी लडाइँ सुरु जूगु खँ धयादीगु खः । वय्कलं चुनावय् धाँधली जूगु धयादीसां उकिया प्रमाण धाःसा छुं बियामदी । मेखे राष्ट्रपति ट्रम्पं नं छक्वःपतिकं ट्विट यानाः चुनावय् अवैध गतिविधि जूगु द्वपं बिइगु यानाच्वंगु दु।तर वय्कलं नं मतगणनाय् धाँधली जूगु धयागुया प्रमाण धाःसा आःछक छुं बियादीगु मदुनि । थ्वहे दथुइ सत्ता हस्तान्तरणय् पंगः थनेगु निंतिं ट्रम्प प्रशासन अलमल यायेगु ज्या यानाच्वन धाःसा थुकिया विरुद्ध कानुनी प्रक्रियाय् वनेगु निंतिं नवनिर्वाचित राष्ट्रपति जो बाइडेनं नं प्रक्रिया न्ह्याकेधुंकूगु खँ धाःगु दु। ट्रम्पं चुनावय् धाँधली जूगु धकाः द्वपं बियाः अदालत वंगु धयागु सत्ता हस्तान्तरण ज्या लिबाकयेगु निंतिं खः धयागु खँ नं वयाच्वंगु दु। कानुनी प्रक्रियाय् दुहां वने धाःसा थ्व प्रक्रिया तसकं ताःहाकः जुइ । अथे जुल धाःसा ट्रम्प अन्तरिम रुपं जूसां सत्ताय् हे दयाच्वनी ।"
https://nepalbhasatimes.com/41531,अन्तर्राष्ट्रिय,???? ???????? पारू ,‘दैनिक भास्कर’यात ७ अर्ब आय सुचुकूगु द्वपं,"एजेन्सी- भारतया वित्त मन्त्रालयं भारतया नांजाःगु पत्रिका ‘दैनिक भास्करं’ आय सुचुकूगु द्वपं बिउगु दु । वित्त मन्त्रालयं दैनिक भास्करया सञ्चालकतय्सं खुदँया दुने भारु ७ अर्ब आय सुचुकूगु द्वपं बिउगु खः । आयकर विभागं (सीबीडीटी) वंगु बिहिवाः दैनिक भास्करया थीथी थासय् च्वंगु ज्याकुथिइ छापा मारे याःगु खःसा छापा लिपा सरकारयागु आलोचना व विरोध जूगु खः । सरकारं सत्य समाचार बिउगुलिं पत्रिकायात निशाना दयेकूगु खः धकाः विपक्षीं द्वपं तकं बिउगु खः ।                                                         वित्त मन्त्रालयं प्रेस विज्ञप्ति जारी यासें पत्रिकाय् आयकर सम्बन्धी दुगु कानुनी व्यवस्थाकथं छापा मारे यानागु धाःगु दु । प्रेस विज्ञप्तिइ वित्त मन्त्रालयं पत्रिकाया सञ्चालकतय्गु पुचलं थःपिनि कर्मचारीतय्गु नां तयाः थीथी कम्पनी सञ्चालन यानावयाच्वंगु व थुकियात फर्जी खर्च व फन्डया रुटिङया निंतिं छ्यलीगु द्वपं बियातःगु दु । कर्मचारीतय्सं थःपिनिगु नामय् कम्पनी दुगु तकं मसिउगु खँ मन्त्रालयं छापा मारे यानाबलय् सीकाकयागु धाःगु दु । मन्त्रालयं खुदँया दुने थथे यानाः थ्व पत्रिकाया सञ्चालकतय्सं ७ अर्ब भारु आय सुचुकूगु व थ्व ध्यबाया अझ अप्वयेफुगु नं धाःगु दु । दैनिक भास्करया पुचलं विद्युत, वसः व रियल स्टेटय् नं लगानी यानातःगु दु । मन्त्रालयया कथं दैनिक भास्कर पुचलं दछिया दुने ६० अर्बया कारोबार यानाच्वंगु दु । थ्व पुचःया होल्डिङ व सहायक कम्पनीं यानाः सछिं मल्याक कम्पनी दु ।"
https://nepalbhasatimes.com/41567,अन्तर्राष्ट्रिय,???? ???????? तृतीया,"ट्युनिसियाय् हिंसात्मक प्रदर्शन,प्रधानमन्त्री बर्खास्त",एजेन्सी- ट्युनिसियाय् सरकार विरुद्ध जूगु हिंसात्मक प्रदर्शन लिपा ट्युनिसियाया राष्ट्रपति कैस सैयदं प्रधानमन्त्री हिचम मेचिचीयात बर्खास्त यासें संसद भंग याःगु दु । सरकारं कोरोना महामारीयात नियन्त्रणय् कायेमफुगु व देशया अर्थ व्यवस्था बांलाक सञ्चालन यायेमफुगु धासें देय्न्यंकं विरोध प्रदर्शन जूगु खः । सरकारविरुद्ध द्वलंद्वः मनूत सतक कुहां वःगु खःसा थीथी शहरय् प्रहरीनाप झडप जुइवं प्रदर्शन हिंसात्मक जूगु खः ।                                                         राष्ट्रपति कैस सैयदं संसद भंग यायेधुंका आः देशय् शान्ति हयेगु निंतिं न्हूम्ह प्रधानमन्त्री दयेकेगु धाःगु दु । राष्ट्रपति कार्यालयय् च्वंगु सुरक्षा बैठक लिपा सरकारी सञ्चार माध्यमपाखें सम्बोधन यासें राष्ट्रपति कैसं जनतायात विश्वासघात याःपिं व जनताया अधिकार लाका काःपिंत मत्वःतेगु ख्याच्वः बिउगु खः । राष्ट्रपति कैसं गोलीया लिसः गोलीं बिइगु धाःगु दु । राष्ट्रपतिं हिंसा अप्वल धाःसा सेना परिचालन यायेगु नं धाःगु दु । प्रधानमन्त्री हिचम मेचिचीया बर्खास्त लिपा थीथी थासय् मनूत हर्षोल्लास यानाः पिहां वःगु खः । थुकी राष्ट्रपति कैस सैयदं नं ब्वति काःगु खः । विपक्षी नेतातय्सं धाःसा राष्ट्रपतिया थ्व पलाःयात ‘कू’या संज्ञा बिउगु दु । निलम्बनय् लाःम्ह संसदया सभामुख राशिद गनुशीं राष्ट्रपतिं क्रान्ति व संविधानया ‘कू’ याःगु द्वपं बिउगु दु । राष्ट्रपति कैसं धाःसा संसदय् खतरा वल धाःसा उकियात निलम्बन यायेगु अधिकार थःके दुु धाःगु दु । ट्युनिसियाय् थौंकन्हय् आर्थिक संकट जुयाच्वंगु दुसां कोरोना महामारी नं अप्वयाच्वंगु दु ।  
https://nepalbhasatimes.com/41595,अन्तर्राष्ट्रिय,???? ???????? चौथी,उत्तर कोरिया व दक्षिण कोरियाया दथुइ हाकनं हटलाइन सेवा शुरु,एजेन्सी- उत्तर कोरिया व दक्षिण कोरियाया दथुइ हटलाइन सेवा शुरु जूगु दु । निगू कोरियाली देय् दथुइ दछि लिपा उच्च राजनीतिक तहं तप्यंक स्वापू तयेफइगु हटलाइन सेवा मंगलवाः निसें हाकनं शुरु जूगु खः । थगुने जुन महिनाय् उत्तर कोरियां हटलाइन बन्द याःगु खः । निगू देय् दथुइ जूगु उच्चस्तरीय वार्ता असफल जुइवं उत्तर कोरियां हटलाइन सेवा बन्द याःगु खः ।                                                         दक्षिण कोरियाया राष्ट्रपति कार्यालयं बिउगु जानकारीकथं निगू देय्या दथुइ आः हाकनं विश्वास दयेकेत व स्वापू बांलाकेत हटलाइन शुरु याःगु खः । राष्ट्रपति कार्यालयं अप्रिलय् निगू देय्या दथुइ पौ कालबिल जूगु नं धाःगु दु । दक्षिण कोरियाया अधिकारीतय्सं धाःकथं निगू देय्या दथुइ स्वापू तयेगु सहमति लिपा वार्ता जूगु व थ्व वार्ता आः जारी जुइ । दक्षिण कोरियां दछि लिपा हाकनं वार्ता जूगुलिं थःपिं तसकं लय्ताःगु व थ्व वार्ता सकल कोरियालीतय्गु निंतिं लसताया खँ जूगु धाःगु दु । सन् २०१८ लिपा निगुलिं देय् दथुइ स्वापू बांलाना वःगु खःसा उत्तर कोरियाया नेता किम जोङ व दक्षिण कोरियाया राष्ट्रपति मुन जाइया दथुइ स्वकःतक वार्ता नं जूगु खः । थ्वया हे दथुइ उत्तर कोरियाया नेता किम जोङ व अमेरिकाया पूर्व राष्ट्रपति डोनाल्ड ट्रम्पया दथुइ जूगु वार्ता असफल जुइवं निगु कोरियाया सम्बन्ध हाकनं स्यंगु खः । थ्व लिपा उत्तर कोरियां सन् २०२० या जुनय् एकतर्फी रुपं हटलाइन नं बन्द याःगु खः ।
https://nepalbhasatimes.com/35815,अन्तर्राष्ट्रिय,११४२ कछलाथ्व पञ्चमी,अमेरिकायात एकताबद्ध यायेगु बाइडेनया प्रतिबद्धता,"एजेन्सी – नवनिर्वाचित अमेरिकी राष्ट्रपति जो बोइडेनं देय् यात विभाजित मखु कि एकताबद्ध यायेगु प्रतिबद्धता प्वंकादीगु दु । शनिवाः पेन्सेल्भिनिया व नेभाडाय् त्यायेवं सम्बोधन यासें बाइडेनं जनतां थःत स्पष्ट रुपं विजयी यानाबिउगु धासें सुभाय् देछायादीगु खः । ‘जितः छिकपिंसं क्यनादीगु विश्वासप्रति कृतज्ञ दु’ वय्कलं धयादीगु दु ।                                                         बाइडेन आः वइगु जनवरी २० तारिख कुन्हु अमेरिकाया ४६ औं राष्ट्रपति शपथ ग्रहण यानादी । अमेरिकी चुनावया इतिहासय् दकलय् अप्वः ७ करोड ४० लाख मत कायेत ताःलाःम्ह वय्कलं वर्तमान राष्ट्रपति रिपब्लिकन उम्मेदवार डोनाल्ड ट्रम्पयात पराजित याःगु खः । आःतक वःगु मतगणनाया लिच्वः कथं बाइडेनं २९० इलेक्ट्रोल मत कायेधुंकूगु दुसा ट्रम्पं २१४ जक मत कायेत ताःलाःगु दु । अमेरिकी चुनाव आयोगं बाइडेन विजय जूगु घोषणा मयाःनिसां वय्कलं त्याकादीगु थीथी राज्यपाखें वःगु इलेक्ट्रोल मत कथं वय्कलं ह्वाइट हाउसया नेतृत्व याइगु पक्का जुइधुंकूगु दु । विजय लिपा सम्बोधन यासें वय्कलं धयादीगु दु ‘जि विभागन यायेत स्वइम्ह मखु, बरु एकताबद्ध याइम्ह राष्ट्रपति जुइगु बाचा याये । जिं वँचुगु व ह्याउँगु राज्य मखु, केवल संयुक्त राज्य अमेरिका जक खनी ।’ अमेरिकाय् डेमोक्रयाटिक पार्टीं वँचुगु रंग व रिपब्लिकन पार्टीं ह्याउँगु रंग छ्यलेगु याइ । आः छु जुइ ? मेखे मेगु कार्यकालया निंतिं चुनाव त्याकेत असफल जूम्ह वर्तमान राष्ट्रपति डोनाल्ड ट्रम्पं थःगु पराजय स्वीकार याःगु मदुनि । वय्कःया चुनाव अभियान मतगणना विरुद्ध थीथी राज्यय् मुद्दा तयाच्वंगु दु। यदि थ्व मुद्दाया छिनाफोना याकनं जुल धाःसा जो बाइडेनं वइगु जनवरीइ राष्ट्रपति पदया शपथ कयादी । वय्कःया कार्यकालय् कमला ह्यारिस उपराष्ट्रपति जुयादी । ह्यारिस अमेरिकी इतिहासय् उपराष्ट्रपति जुयादीम्ह न्हापांम्ह मिसा खः । ट्रम्पया चुनाव अभियानं मतगणनाय् अनियमितता व धाँधली जूगु द्वपं बियाच्वंगु दु । ट्रम्प अभियानया छम्ह वरिष्ठ अधिकारीं थ्व पालय् ताःहाकःगु चुनावी संघर्ष जुइगु थःपिंसं न्हापा हे सिउगु खँ सिबीएस न्यूजयात धयादीगु दु। वय्कलं न्ह्यःने लँपु दतल प्यदँ तक आशा ल्यनाच्वनी धयादीगु दु । वय्कलं थःपिं संघर्ष यायेत तयार दुगु धासें ‘भोटर फ्रड’ हटलाइनय् ज्या यायेगु सुरु जुइधुंकूगु खँ धयादीगु दु । सु खः बाइडेन ? सन् २००९ निसें २०१७ तक बाराक ओबामा राष्ट्रपति जूबलय् बाइडेन निक्वलं उपराष्ट्रपति जुयादीम्ह खः । वय्कःयाके दशकौंया राजनीतिक अनुभव दु, लिसें वय्कः विदेश नीतिया ज्ञाता व प्रखर वक्ता कथं म्हसिउ । सामान्य नागरिक लिसे नं सहजपूर्वक घुलमिल जुइफुम्ह बाइडेनं थ्वयां न्ह्यव नं निक्वः तक ह्वाइट हाउसया नेतृत्व कायेगु कुतः यायेधुंकूगु खः । तर उबलय् सफल मजूम्ह वय्कः आः ७७ दँया वैशय् थ्यनेधुंकाः अमेरिकाया राष्ट्रपति जुइत ताःलाःगु दु । वय्कः अमेरिकाया राष्ट्रपति जुयादीम्ह दकलय् ज्याथम्ह व्यक्ति नं जुयादीगु दु । बाइडन ४७ दँ न्ह्यः सन् १९७३ य् हे अमेरिकी राजनीतिइ बांलाक खनेदयेकःवःम्ह खः । उबलय् वय्कः न्हापांखुसी अमेरिकी सिनेटया दुजः जुयादीगु दु। सन् १९८७ अथे धयागु ३३ दँ न्ह्यव नं वय्कलं राष्ट्रपति जुइगु निंतिं प्रचार न्ह्याकूगु खः । वय्कः मतदातायात अःपुक आकर्षिक यायेफुम्ह खःसां गुबलें गुबलें वय्कलं न्ववाइबलय् गलत वाक्य न्ववाइगुलिं यानाः लिउने लानाच्वंगु खः । भीडय् भाषण याःबलय् गलत खँ न्ववाःगुलिं हे वय्कःया न्हापांगु चुनावी अभियान सितिकं वंगु खः । वय्कलं छगू र्‍यालीइ सम्बोधन यायेगु झ्वलय् थः पुर्खा उत्तरपूर्वी पेन्सिल्भेनियाया कोइलाखानी ज्या याइपिं खः धयादीगु खः । तर वय्कःया सुं नं पुर्खां कोइलाखानी ज्या याःगु मदु। वय्कलं थ्व वाक्य छम्ह बेलायती राजनीतिज्ञ निल किनकया भाषण पाखें खुयाकाःगु जुयाच्वन ।"
https://nepalbhasatimes.com/35897,अन्तर्राष्ट्रिय,११४२ कछलाथ्व सप्तमी,विहारय् सत्तारुढ गठबन्धनयात बहुमत,एजेन्सी – भारतया विहारय् सत्तारुढ जनता दल युनाइटेड व भाजपाया गठबन्धनयात बहुमत वःगु दु । थ्व गठबन्धनं १२५ सिट त्याकूगु दु । थुकी भाजपायात ७४ सिट वःगु दुसा जेडियुयात ४३ सिट जक वःगु दु । थ्व गठबन्धनं सरकार दयेकीगु जूसां दकलय् तःधंगु पार्टी धाःसा पुलांम्ह मुख्यमन्त्री लालुप्रसाद यादवया काय तेजस्वी यादवया नेतृत्वय् दुगु राष्ट्रिय जनता दल जूगु दु । राजदं ७५ सिट हःगु खः । कांग्रेसलिसे गठबन्धन याःगु राजदया महागठबन्धनयात मुक्कं ११० सिट वःगु खः ।
https://nepalbhasatimes.com/35852,अन्तर्राष्ट्रिय,११४२ कछलाथ्व सप्तमी,कोरोना खोप : दकलय् न्हापां सुनां कायेखनी ?,येँ (नेपालभाषा टाइम्स) – नकतिनि हे जक कोरोना भाइरसविरुद्ध विकास यानाच्वंगु खोपं ९० प्रतिशत तक सुरक्षा बिउगु समाचार पिहां वयेवं यदि खोप वल धायेवं दकलय् न्हापां सुनां खोप कायेखनी धयागु चर्चा परिचर्चा नं सुरु जूगु दु । अथेहे खोप व हे वल धाःसां थिके जुइगुलिं गरिबतय्सं याकनं खोप कायेखनी मखु धयागु चिउताः नं प्वंका हयाच्वंगु दु ।                                                         खोप विकास यानाच्वंगु कम्पनी फाइजर व बायोएनटेकं थःपिंसं दयेकागु खोप ९० प्रतिशत स्वयां अप्वः सुरक्षा बिउगु थःपिनि प्रारम्भिक अनुसन्धानं क्यंगु खँ धाःगु दु । ४३ हजार स्वयां अप्वः मनूतय्त परीक्षण यायेधुंकूगु थ्व खोपपाखें बांलाःगु लिच्वः वःगुलिं खोप निर्माता कम्पनीं ‘विज्ञान व मानवताया निंतिं छगू महान न्हि’ धकाः धायेधुंकूगु दु । खोप विकासय् सफलता चूलना वःलिसे खोप दकलय् न्हापां सुनां सुनां कायेखनी धयागु नं सकसियां कौतुहलता व चिउताःया विषय जुयाच्वंगु दु । थज्याःगु चिउताः व्यापक जुयाच्वंसां खोप निर्माता कम्पनीतय्सं धाःसा धनी गरिब सकस्यां समान रुपय् खोप कायेखनीगु खँ धाःगु दु । दकलय् न्हापां ला खोप दयेकूगु कम्पनीतय्सं न्हापां खोप सुनां सुनां कायेगु धयागु निर्णय यायेदइमखु। ‘प्रत्येक संगठन व देशं हे दकलय् न्हापां सुयात व गुकथं खोप बीगु धयागु निर्णय याइ’ बेलायती वासः उत्पादन कम्पनी एस्ट्रोजेनका कम्पनीया कार्यकारी उपाध्यक्ष सर मिन पान्गालोसं बिबिसीयात कनादीगु दु । सुरुइ खोपया उपलब्धता सीमित जुइगुलिं ल्वगित मसीमा धकाः व स्वास्थ्य सेवा प्रणालीयात बचे याना तइपिं प्राथमिकताय् लाइ । थीथी देय्या सरकार व संगठन दुथ्याःगु खोप सम्बन्धी गठबन्धन ग्याभीया योजना कथं कोभ्याक्स नामं म्हसिका दइगु थ्व खोप विश्वब्यापी खोप योजनाय् सहभागी जूगु देय्या धनी वा म्हो आय दुपिं सकसिनं बराबरी हैसियतं कायेखनी । दकलय् न्हापां उत्पादन सुरु जुइगु छुं नं देय्या जनसंख्याया ३ प्रतिशतयात गाइकथं खोप उपलब्ध याइ । थ्व खोप उगु देय्या स्वास्थ्य सेवा व सामाजिक हेरचाह सेवाया जनशक्तियात बिइत गाइ । थ्व लिपा खोप उत्पादन यायां जनसंख्यायात २० प्रतिशतयात गाइ कथं खोप उपलब्ध याइ । थ्व पालय् ६५ दँ स्वयां च्वय्यापिं व जोखिमय्लाःगु समूहया मनूतय्त प्राथमिकताय् तयाः खोप बी । फुक्कं देशय् २० प्रतिशत खोप बीधुंकाः मेगु मापदण्डया आधारय् खोप वितरण जुइ । थथे याइबलय् देय्या कमजोर अवस्था व कोभिड १९ या तत्काल खतराया अवस्थायात स्वयाः खोप उपलब्ध याकी ।
https://nepalbhasatimes.com/41596,अन्तर्राष्ट्रिय,???? ???????? चौथी,जिन्स पाइन्ट न्ह्यात धकाः १७ दँ दुम्ह मिसायात स्यानाबिल,"एजेन्सी- भारतया उत्तर प्रदेशया सभ्रगी नांयागु गामय् जिन्स पाइन्ट न्ह्यात धकाः १७ दँ दुम्ह मिसायात वया हे छेँजःपिंसं स्यानाबिउगु दु । नेहा पासवान नांयाम्ह मिसामचायात जिसं पाइन्ट न्ह्यात धकाः वया हे बाज्या–अजि, कका–काकिं कथिं दायाः स्याःगु खः । सीम्ह मिसाया मामं बीबीसी हिन्दीयात बिउगु जानकारीकथं नेहां जिन्स न्ह्यात धकाः बाज्या–अजिलिसे ल्वापु जूगु व व हे ल्वापु तच्वः जुयाः नेहायात कथिं दाःगु खः । कथिं दायाः बेहोश जूम्ह नेहायात रिक्साय् तयाः अस्पाताल यंकूगु खःसां थःत धाःसा वया नापं मयंकूगु खँ मिसाया मां शकुन्तलां धाःगु दु ।                                                         बीबीसीयात थप जानकारीबिसें मिसाया मामं थःथितिपिंत थ्व खँ कनाः नेहायात अस्पतालय् माःवनाबलय् मलूगु व कन्हय्कुन्हु गण्डक खुसिया ताँय् यखाना तःगु लूगु धाःगु खः । प्रहरीं घटनाय् दुथ्याःपिं झिम्हेसित मुद्दा तःगु दु । प्रहरीं हत्या व प्रमाण नष्ट याःगु द्वपं बियाः सीम्ह मिसाया बाज्या,अजि, कका,काकि, ककाया मस्त व रिक्साचालकयात मुद्दा तःगु दु । प्रहरीं बाज्या,अजि, ककाम्ह व रिक्सा चालकयात ज्वनेधुंकूगु दुसा मेपिंत मालेगु ज्या जुयाच्वंगु धाःगु दु । मिसाया अबु ज्या यायेत पञ्जाबय् वनाच्वंगु इलय् थ्व घटना जूगु खः । अबुम्हेसिनं थः मस्तय्त आखः ब्वंकेत स्वयाच्वंगु खःसा छेँजःपिंसं थुकिया नं विरोध यानाच्वंगु खः ।"
https://nepalbhasatimes.com/35948,अन्तर्राष्ट्रिय,११४२ कछलाथ्व नवमी,जर्जियाय् हाकनं मतगणना जुइगु,एजेन्सी – अमेरिकाया जर्जिया राज्यय् हाकनं मतगणना याइगु जूगु दु। निर्वाचन उम्मेदवार जो बाइडन व डोनाल्ड ट्रम्प दथुइ कडा प्रतिस्पर्धा जुयाच्वंगु थ्व राज्यय् बाइडन १४००० मतं न्ह्यःने दुगु खः । तसकं प्रतिस्पर्धा दुगु कारणं जर्जिया राज्यं वंगु वालय् हाकनं मतगणना यायेगु खँ धायेधुंकूगु खः । जर्जियाय् निम्ह प्रतिस्पर्धी दथुइ ०.५ प्रतिशतया जक मतान्तर दत धाःसा हाकनं मतगणना यायेदइगु कानुन हे दु ।                                                         आः मतगणना ल्हातं हे ल्याः खायेगु कथं जुइधाःगु दु । न्ह्याबलें धयाथें रिपब्लिकन उम्मेदवार त्याइगु जर्जियाय् थ्व पालय् डेमोक्र्याट उम्मेदवार बाइडेनं ट्रम्पयात लिउने लाका बीगु जुइवं ट्रम्पया चुनाव अभियानं न्हापा हे थन कानुनी उपचार मालेगु धायेधुंकूगु खः । आः थन पुन मतगणना याइगु जुइवं ट्रम्पया चुनावी अभियानं थःपिनि कानुन लडाइँलय् चूलाःगु न्हापांगु सफलता धकाः धाःगु दु। ट्रम्प व ट्रम्पया ग्वालिमिपिंसं मतगणनाय् धाँधली जूगु धासें आःतक थःगु हार स्वीकार याःगु मदुनि ।
https://nepalbhasatimes.com/35445,अन्तर्राष्ट्रिय,११४० कौलाथ्व द्वादशी ,बेल्जियमय् संक्रमित चिकित्सकतय्त नं ज्याय् वयेत इनाप,एजेन्सी – कोरोना भाइरसपाखें संक्रमित जूपिं अप्वयाः अस्पताल भर्ना जूपिं नं अप्वया वयेवं बेल्जियमया लियज सहरय् कोरोना संक्रमितत चिकित्सकतय् नं ज्या वयेत इनाप याःगु दु । थ्व शहरया थ्यंमथ्यं प्यब्वय् छब्व स्वास्थ्यकर्मीत हेकोरोना संक्रमणया कारणं विरामी जुयाच्वंगु दु । आः झिगू अस्पतालय् कोरोना संक्रमित तर लक्षण खनेमदुपिं चिकित्सकतय्त ज्या वयेत इनाप याःगु खः ।                                                         बेल्जियमया चिकित्सक संघया प्रमुखं अस्पतालया प्रणालीयात ल्यंकातयेत संक्रमित चिकित्सकतय्त सःतेगु बाहेक मेगु विकल्प मदुगु खँ धयादीगु दु । थुकिया लिसें वय्कलं चिकित्सकपाखें हे विरामीयात भाइरस सरे जुइगु खतरा दुगु खँयात नं स्वीकार यानादीगु दु । बेल्जियमया पूर्वी शहरय् स्वम्ह मध्ये छम्हेसिके कोरोना संक्रमण खनेदयाच्वंगु दु । अस्पतालतय्सं मेमेगु ल्वय्या विरामीतय्त मेथाय् सरे यानाच्वंगु दुसा अत्यावश्यक बाहेक अप्रेशन फुक्कं बन्द यायेधुंकूगु दु । स्वास्थ्य मन्त्री फ्र्यांक भ्यान्डेनब्रुकां थ्वयां न्ह्यव हे देशय् संक्रमण बाढी वये त्यंगु धासें सचेत जुइत धायेधुंकूगु खः । थौंकन्हय् युरोप न्यंकं कोरोना भाइरस संक्रमणया न्हूगु लहर वयाच्वंगु दु ।
https://nepalbhasatimes.com/35473,अन्तर्राष्ट्रिय,११४० कौलाथ्व त्रयोदशी ,भारत-अमेरिका दथुइ सैन्य ग्वाहालि सम्बन्धी सम्झौता,"एजेन्सी – चीनलिसे तच्वःगु सीमा विवादया दथुइ भारत व अमेरिकां भूउपग्रहपाखें चूलाइगु सम्वेदनशील डाटाया जानकारी बीगु सम्बन्धी सैन्य सम्झौता जूगु दु । थ्व डाटाया ग्वाहालिं क्षेप्यास्त्र, ड्रोन लिसें मेमेगु सम्वेदनशील थासय् सही निशाना यायेफइगु खँ धाःगु दु ।                                                         दिल्लीइ जूगु टु प्लस टु उच्चस्तरीय वार्ताया दथुइ थ्व सम्झौताया घोषणा जूगु खः । अमेरिकी विदेशमन्त्री माइक पोम्पेओ व रक्षामन्त्री मार्क एस्परं भारतया विदेशमन्त्री एस जयशंकर व रक्षामन्त्री राजनाथ सिंहलिसे नापलासें थ्व सम्झौता याःगु खः । बेसिक एक्सचेञ्ज एण्ड कोअपरेशन एग्रिमेन्ट अन जियोस्पाचियल कोअपरेशन (बेका) सम्झौता अन्तर्गत भारतयात सैन्य विकल्पय् ग्वाहालि यायेत माःगु सम्वेदनशील जियोस्पाचियल व एअरोनटिकल डेटा अमेरिकां उपलब्ध यानाबी । थुकिया लिसें निगू देय् दथुइ परमाणु, ऊर्जा, भूविज्ञान व वैकल्पिक औषधोपचारसम्बन्धी मेगु सम्झौता नं जूगु दु । तर दकलय् महत्वपूर्ण बेका सम्झौता हे खः । थ्व सम्झौता अन्तर्गत अमेरिकां भारतयात बीगु सैन्य विमानय् नेभिगेशन व एभियोनिक्स सम्बन्धी अत्याधुनिक सुविधा तयाबीगु खँ भारतीय रक्षा सुत्रं समाचार एजेन्सी रोयटर्सयात धाःगु दु । भारत व चीन दथुइ सीमा विवाद जुयाच्वंगु इलय् अमेरिकालिसे भारतं याःगु थ्व सम्झौतायात तसकं अर्थपूर्ण रुपं कयाच्वंगु दु । थ्व सम्झौता चीनयात थासय् तयेगु निंतिं जूगु विज्ञतय्गु धापू दु । चीनं नं सीमा विवाद जुइधुंकाः भारतया झुकाव अमेरिकापाखे तच्वया वनाच्वंगु खँ धयावयाच्वंगु दु ।"
https://nepalbhasatimes.com/35612,अन्तर्राष्ट्रिय,११४० कौलागा तृतीया,अमेरिकी चुनाव सर्वेक्षण : ट्रम्प स्वयां बाइडन न्ह्यःने,"एजेन्सी – अमेरिकी मतादातातय्सं अमेरिकाया न्हूम्ह राष्ट्रपतिइ डोनाल्ड ट्रम्पयात ल्ययेगु कि जो बाइडनयात ल्ययेगु धकाः थौं मतदात यायेत्यंगु दु । रिपब्लिकन पार्टीपाखें उम्मेदवार जुयादीम्ह ट्रम्प वर्तमान राष्ट्रपति नं खःसा डेमोक्रेटिकया जो बाइडन बराक ओबामा राष्ट्रपति जुयादीबलय् सन् २००९ निसें २०१७ तक उपराष्ट्रपति जुयादीम्ह खः ।                                                         निम्हेसिया दथुइ तःधंगु प्रतिस्पर्धा जुइगु खनेदयाच्वंगु दु। थुपिं निम्ह मध्ये सु त्याइ धयागु थीथी सर्वेक्षण नं जुयादीगु दु । अमेरिकाय् मतसर्वेक्षणय्न्ह्यः ने लाःम्ह हे त्याइ धयागु मदु। गथे सन् २०१६ य् हिलारी क्लिन्टन मतसर्वेक्षणय् न्ह्यःने लानाच्वंगु जक मखु, थः प्रतिस्पर्धी ट्रम्पयात स्व्यां ३० लाख मत अप्वः नं वःगु खः । तर वय्कः पराजित जुल, छाय्धाःसां अमेरिकाय् इलेक्ट्रोल कलेज प्रणालीपाखें विजय घोषित जुइ । आःया मतसर्वेक्षणय् नं ट्रम्प स्वयां जो बाइडन हे न्ह्यःने लानाच्वंगु दु। बिबिसीया सर्वेक्षण कथं थुगुसी धाःसा जो बाइडन स्पष्ट रुपं १० प्रतिशतं न्ह्यःने लानाच्वंगु दु। सन् २०१६ पाखे धाःसा ट्रम्प व क्लिन्टन दथुइ निर्वाचन न्ह्यःन मुक्कं २ प्रतिशत जक न्ह्यःने खनेदुगु खः । अमेरिकाय् राज्यया जनसंख्याया आधारय् इलेक्टरल कलेजया मत बियातःगु दु । थ्व प्रणाली अन्तर्गत ५३८ मत दइसा राष्ट्रपतिइ  त्याकीम्ह उम्मेदवारं २७० इलेक्टरल मत कायेमाः । थौंकन्हय् अप्वः इलक्टरल मत दुगु ‘ब्यालट ग्राउण्ड’ धाइगु राज्यय् नं बाइडन हे न्ह्यःने खनेदयाच्वंगु दु । सर्वेक्षण कथं मिसिगन, पेन्सलभेनिया व विस्कन्सन थेंज्याःगु राज्यय् नं बाइडनं हे न्ह्यःने लानाच्वंगु दु । वंगु निर्वाचनय् ट्रम्प थन १ प्रतिशत स्वयां म्हो जक मतान्तरं त्याःगु खः । न्हापाया चुनावय् ट्रम्प तःधंगु मतान्तरं त्याःगु ब्याटलग्राण्ड राज्यय् नं आः निम्हं उम्मेदवारतय् स्थिति बराबर धयाथें खनेदयाच्वंगु दु। उबलय् आइअवा, ओहायो व टेक्सासय् ट्रम्प १० प्रतिशत मतान्तरं त्याःगु खःसा थ्व पालय् धाःसा बाइडनया बराबरीया टक्कर बियाच्वंगु दु । थौंकन्हय् राष्ट्रपति ट्रम्पयात दकलय् हीमी चायेकाच्वंगु कोरोना भाइरसं हे खः । वंगु मार्चय् ट्रम्पं कोरोना महामारी नियन्त्रणया निंतिं ५० अर्ब डलर बजेट बिइवं वय्कःया लोकप्रियता तसकं थहां वंगु खः, तर लिपा कोरोनायात कयाः वय्कःया धापू, वय्कःया ज्याया कारणं आमजनता जक मखु, रिपब्लिकनत हे तंचायाच्वंगु दु ।"
https://nepalbhasatimes.com/35442,अन्तर्राष्ट्रिय,११४० कौलाथ्व द्वादशी ,इटलीइ प्रतिबन्ध तःगुलिं जूगु प्रदर्शनया झ्वलय् हिंसात्मक झडप,"एजेन्सी – इटलीया थीथी शहरय् कोरोना भाइसरया महामारीया कारणं तःगु प्रतिबन्धयात कयाः तःधंगु विरोध प्रदर्शन जूगु दु । विरोध प्रदर्शनया झ्वलय् हिंसात्मक घटना नं जूगु दु । इटलीया मूमू शहर मिलान, तुरिट, नेपल्सया लिसें मेमेथाय् नं प्रहरी व प्रदर्शनकारी दथुइ झडप जूगु खः ।                                                         तुरिनय् प्रहरीयात हे कुँ पिदनीगु बम, पेट्रोल बम कयेकेगु ज्या जूगु दु। थुकिया लिसें अन थीथी पसलय् तोडफोड नं जूगु दु ।  मेखे मिलानय् प्रदर्शनकारीतय्त लिनाछ्वयेत प्रहरीं अश्रु ग्याँस त्वःतूगु दु । कोरोना संक्रमितत अप्वया वयेवं इटलीया केन्द्रीय सरकारं सोमवाः रेष्टुराँ, बार, जिम, हल बन्द यायेत आदेश बिइवं थ्व झप जूगु खः । सरकारं सोमवाः ६ बजे निसें लागु जुइकथं थ्व प्रतिबन्ध तःगु खः । इटली कोरोना संक्रमण सुरु जूगु इलय् दकलय् अप्वः प्रभावित जूगु देय् खः । आः थन हाकनं संक्रमिततय् ल्याः अप्वया वनाच्वंगु दु ।"
https://nepalbhasatimes.com/35570,अन्तर्राष्ट्रिय,११४० कौलागा दुतिया,बेलायतय् हाकनं लकडाउन,"येँ (नेपालभाषा टाइम्स) – बेलायतय् निक्वःखुसी लकडाउन घोषणा याःगु दु । प्रधानमन्त्री बोरिस जोन्सनं स्वास्थ्य व नैतिक विपति पनेगु निंतिं राष्ट्रब्यापी लकडाउन घोषणा यायेमाःगु खँ धयादीगु दु। वय्कलं वइगु क्रिसमस तसकं फरक जुइफुगु धयादिसें तर आः ल्ह्वनागु पलाखं यानाः उबलय् छेँजःपिं नापलायेफइगु आशा नं प्वंकादीगु दु ।                                                         बेलायतय् आः पब, रेष्टुराँ, जीम लिसें अति आवश्यक धलखय् मलाःगु पसःत प्यवाःया निंतिं बन्द याइगु जूगु दु । तर न्हापांगु लकडाउनया इलय् बन्द याःगु स्कूल, कलेज, विश्वविद्यालय धाःसा थ्व पालय् चालीगु खँ धाःगु दु । डिसेम्बर २ निसें थ्व लकडाउन छ्वासुकीगु जूसां थीथी थासय् अझ नं प्रतिबन्ध दयेफु धाःगु दु । प्रधानमन्त्री निवास डाउनिङ स्ट्रिटय् प्रेस सम्मेलन यासें वय्कलं लकडाउनया कारणं व्यवसायय्लाइगु लिच्वः तसकं दुःखद् जूसां ज्यामितय्त सरकारं ज्या मयाःसां ८० प्रतिशत तलब बीगु फरलो प्रणाली नोवेम्भर तक जारी जुइगु खँ नं धयादीगु दु । थ्व झ्वलय् वय्कलं वंगु अप्रिलय् स्वयां बांमलाक संक्रमण अप्वःगु व मृत्यु दर नं अप्वःगु कारणं सुं नं जिम्मेवार प्रधानमन्त्री वयात बेवास्ता यायेफइमखु धयादीगु दु । वय्कलं आः संक्रमण तुलनात्मक रुपं म्हो खनेदुसां बेलायत दक्षिण पश्चिमी क्षेत्रीया अस्पतालय् तकं छुं न्हि लिपा बिरामीया चाप फयेमफइगु अवस्थाय् थ्यनीगु खँ धयादीगु दु । वय्कलं धयादीगु दु, ‘आः डाक्टर व नर्सतय्सं सुयागु उपचार यायेगु, सुयागु मयायेगु, सुयात अक्सिजन बीगु, सुयात मबीगु व सु सीगु, सुयात म्वाकेगु धयागु निर्णय यायेत बाध्य जुइफु ।’"
https://nepalbhasatimes.com/35478,अन्तर्राष्ट्रिय,११४० कौलाथ्व त्रयोदशी ,मिस्तय्त लं त्वकाः जाँच याःगु मामिलाय् कतारं माफि फ्वन,एजेन्सी – कतारं थःगु अन्तर्राष्ट्रिय विमानस्थलय् मिसापिं यात्रीतय्त आपत्तिजनक कथं जाँच यायेमाःगु खँय् माफी फ्वंगथु दु। वंगु अक्टोवर २ तारिखय् दोहाय् च्वंगु विमानस्थलय् छम्ह ह्याउँमचायात फोहर वांछ्वयेगु बाल्टिनय् वांछ्वयातःगु लुइवं विमानस्थलय् दुपिं सकलें मिस्तय्गु जाँच याःगु खः ।                                                         थ्व जाँच यायेगु झ्वलय् मिस्तय्त एम्बुलेन्सय् तया यंकाः अन्डरवेयर तकं त्वकाः जाँच याःगु खः । उबलय् विमानय् थ्यनाच्वंपिं झिगू उडानया मिस्तय्त जाँच याःगु झ्वलय् झिंच्याम्ह अस्ट्रेलियाया नागरिकत लाःगु खः । थ्व जाँचया कारणं गुलिखे मिस्त ग्याःगु व निराश जूगु खनेदुगु खँ प्रत्यक्षदर्शीतय्सं धाःगु दु । अस्ट्रेलियाया सरकारं उबलय् उमिगु मनोबल कुहां मवनेमा धकाः ग्वाहालि तकं यायेमाःगु खँ धाःगु दु। मिस्तय्त वसः त्वकाः याःगु जाँचयात कयाः विवाद तच्वया वयेवं कतार सरकारं छगू वक्तव्य पिथँसें माफी फ्वंगु खः । वक्तव्यय् मचा वांछ्वयाथकूम्ह अपराधी बिसिउँ वनेमफयेमा धकाः तुरुन्त जाँच यायेमाःगु खँ धयातःगु दु। कतार सरकारं मांम्हेसित ज्वने धुनागु व मज्वंनीगु खँ स्पष्ट मयाःनिसां मचाया स्वास्थ्य बांलाःगु खँ धाःगु दु ।
https://nepalbhasatimes.com/35958,अन्तर्राष्ट्रिय,११४२ कछलाथ्व नवमी,भारत-चीन सीमा विवाद : डिसइंगेजमेन्ट प्लानया बुँख गलत जूगु चिनिया अधिकारीतय् दावी,"येँ – भारत व चीनया दथुइ जुयाच्वंगु सीमा विवादया सम्बन्धय् निगू देय्या उच्च सैनिक अधिकारीतय् दथुइ डिसइंगेजमेन्ट प्लानय् सहमति जूगु धाःगु खबर गलत जूगु दावी चिनिया अधिकारीतय्सं याःगु दु ।                                                         बिहीवाः भारतीय पत्रिका ‘टाइम्स अफ इण्डिया’ य् निगूलिं पक्षया सेनां पूर्वी लडाखया फानकोङ छो-छुसुल धाःगु थासं थःपिनिगु सैनिक, ट्यांक लगायत युद्ध सम्बन्धी ल्वाभः व गाडीत चीकेगु सहमति जूगु धकाः समाचार पिहांवःगु खः । तर थुगु खबरयात पूर्ण रुपं सत्य मजूगु धासें चिनिया पत्रिका ‘ग्लोबल टाइम्सं’ समाचार बिउगु दु । ‘ग्लोबल टाइम्स’ नापं खँल्हासें छम्ह उच्च चिनिया अधिकारीं निगू देय्या सैन्य क्रप्स कमाण्डरत दथुइ जुयाच्वंगु च्यागूगु चरणया वार्ता सकारात्मक रुपं न्ह्याः वनाच्वंगु खःसां भारतीय मिडियाय् वःगु खँ धाःसा पूर्णरुपं सत्म मजूगु दावी याःगु दु । वय्कलं धयादी, ‘भारतीय मिडियातय्सं आन्तरिक राष्ट्रवादयात प्रोत्साहित यायेगु निंतिं थःगु देय्या अडान कडा रुपं प्रस्तुत यायेगु याः । तर उकी गुलिं खँ सत्य खःसा गुलिं असत्य दु ।’ ‘ग्लोबल टाइम्स’ या कथं वार्ताय् सैनिक पुचया डिसइंगेजमेन्ट फानकोङ छो तालया दक्षिण वा उतरीपाखें सुरु यायेगु व निगूलिं देय्या सेनायात गुकथं लितहायेगु व गुलि संख्याय् सैनिकत दु धाइगु बारे न्हापाया चरणय् वार्ता जूगु खः । छिङ्वा विश्वविद्यालयया राष्ट्रिय रणनीतिक सांस्थानया निर्देशक छियान फङ्गं भारतीय मिडियाय् वयाच्वंगु बुखँ आधिकारिक मखसें न्हापा जुयाच्वंगु वार्तापाखें वयेफुगु लिच्वःयात कयाः मिडियां थःगु धारणा प्वंकूगु धयादी । वय्कःया कथं भारतीय मिडियाय् वयाच्वंगु समाचारं भारतीय सेनाया बिचाःयात नं छुं हड तक न्ह्यब्वयाच्वंगु बिचाः तयादी । दिपावलीया ई जुयाच्वंगुलिं भारतीय पक्षयात छुं राहत बीत व चिनिया पक्षया दबाव बीत नं थज्याःगु बुखँ वयाच्वंगु शंका निर्देशक छियान फङ्गया दु । भारतीय व चिनिया पक्षं नोभेम्बर ६ तारिक कुन्हु निगू पक्ष दथुइ सैनिक व कुटनीतिक तवरं वार्ता न्ह्याकेगु सहमति जूगुलिं सिमा क्षेत्रय् शान्तिपूर्ण वातावरण दयेकेत मंकाः अपील जारी याःगु खः ।  "
https://nepalbhasatimes.com/34956,अन्तर्राष्ट्रिय,११४० अनलागा षष्ठी,रिया चक्रवर्तीयात जमानत बिल,एजेन्सी – बलिउड अभिनेता सुशान्त सिंह राजपूतया आत्महत्या मामिलाय् वया गर्लफ्रेन्ड धयातःम्ह रिया चक्रवर्तीयात बम्बइ हाइकोर्टं बुधवाः जमानत बिउगु दु। तर रियाया किजा सौविक चक्रवर्तीया जमानतया याचिका धाःसा खारेज याःगु दु ।                                                         सुशान्तया आत्महत्या लिपा अनुसन्धान यानाच्वंपिं सिआईबी रिया व वया किजाया लागू वासः छ्यलाबुलाय् संलग्नता दुगु लुइकेवं नार्कोटिक्स विभागपाखें उमित ज्वंगु खः । अदालतं रियायात छगू लाखतकाया ग्यारेन्टीइ जमानत बिउगु खः ।  थ्वयां छन्हु न्ह्यव जक छगू विशेष अदालतं धाःसा नार्कोटिक्स एन्ड साइक्रोट्रोसिपक सब्स्टेन्ट एक्ट कथं रियायात २० अक्टोवर तक न्यायिक हिरासतय् तयेत अनुमति बिउगु खः । बम्बइ हाइकोर्टं जमानत बीगु झ्वलय् रियायात मुम्बई नं पिहां वनेमाः अनुसन्धान अधिकारीयात जानकारी जक बियाः वनेमाःगु व वयागु पासपोर्ट नं जफत यायेगु आदेश बिउगु खः । रिया आः अदालतया अनुमति मदयेकं देशं पिहां वनेदइमखु। रियाया लिसें सुशान्त सिंहया छेँय् ज्या याइपिं स्यामुअल मिरांडा व दीपेश सांवतयात नं जमानत बिउगु दु । छुं न्हि न्ह्यव जक सुशान्तया अप्टोसी परीक्षण यायेत दयेकूगु एम्स अस्पतालया समितिं सुशान्तया म्हय् विष मदुगु व वं आत्महत्या हे याःगु रिपोर्ट सिबीआईयात बिउगु खः ।
https://nepalbhasatimes.com/35319,अन्तर्राष्ट्रिय,११४० कौलाथ्व चौथी,चीनया अर्थतन्त्रय् तीव्र सुधार,"एजेन्सी – विश्वया हे निगूगु तःधंगु अर्थतन्त्र दयाच्वंगु चीनय् कोरोना भाइरस महामारी नियन्त्रणय् वयेधुंकाः अर्थतन्त्रय् नं तीव्रगतिं सुधार खनेदयावःगु दु । चीनया उपभोक्तात आः सपिब मल वनाः सामान न्यायेगु लिसें गाडी न्यायेगु ज्याय् सक्रिय जुइधुंकूगु दु। तर विश्वया हे दकलय्तः धंगु अर्थतन्त्र जुयाच्वंगु अमेरिका व युरोपेली देय्त धाःसा अर्थतन्त्रय् संकुचनय् न्ह्याः वनेमालाच्वंगु दु ।                                                         चीनं सोमवाः पितबिउगु सरकारी विवरणय् वंगु सेप्टेम्बर महिना क्वचायेवं थ्व दँया लिपांगु स्वलाया अर्थतन्त्र ४.९ प्रतिशतं थहां वंगु दु। खुद्रा उपभोग्य सामानया विक्री तच्वःगु दुसा कारखानापाखें जुइगु उत्पादन नं वृद्धि जूगु दु। मास्क व मेमेगु मेडिकल सामान निर्यातय् नं अप्वःगु कारणं चीनय् रोजगारी व उत्पादन निगुलिं नं सुधार खनेदुगु खः । क्यापिटल इकोनोमिक्स जुलियन इमान्स प्रिचर्डं बिउगु रिपोर्टय् चिनियाँ अर्थतन्त्रया पुनरुत्थान जारी दुगु व सरकारी अनुदानया निर्भरता म्हो जुयावंगु दु। वंगु डिसेम्बरय् दकलय् न्हापां चीनय् हे कोरोना भाइरस खनेदुगु खः । थ्व लिपा चिनियाँ कम्युनिष्ट पार्टीं वंगु मार्चय् कोरोना नियन्त्रणय् वःगु घोषणा याःगु खः । थ्व घोषणा लिसें विश्वया निगूगु तःधंगु अर्थतन्त्र दुगु देय् चीन कारखाना, पसः व ज्याकू चायेकूगु न्हापांगु देय्जू गु खः । आः विश्वया प्रमुख अर्थतन्त्र जुयाच्वंगु देय् मध्ये चीनया जक आर्थिक वृद्धि जुइगु अनुमान जुयाच्वंगु दु। थ्व दँय् अमेरिका, युरोप व जापानया आर्थिक कृयाकलाप संकुचित जुइ । अन्तर्राष्ट्रिय मुद्रा कोषं थ्व दँय् चीनया आर्थिक वृद्धि १.८ प्रतिशतं जुइगु भविष्यवाणी यानातःगु दुसा अमेरिकाया अर्थव्यवस्था ४.३ प्रतिशत, फ्रान्सया ९.८ प्रतिशतं, जर्मनीया ६ प्रतिशतं व जापानया् ५.३ प्रतिशतं संकुचित जुइगु अनुमान कोषं यानातःगु दु ।"
https://nepalbhasatimes.com/35351,अन्तर्राष्ट्रिय,११४० कौलाथ्व पञ्चमी,ट्रम्प फाउचीप्रति आक्रामक,"एजेन्सी – अमेरिकी राष्ट्रपतिया चुनाव न्ह्यःने वःलिसे राष्ट्रपति डोनाल्ड ट्रम्पं संचार माध्यम, निर्वाचन सर्वेक्षण प्रति झन झन आक्रामक जुयावःगु दु । अथेहे वय्कलं अमेरिकाय् तसकं सम्मानित विज्ञ डा. एन्थोनी फाउचीप्रति नं आक्रोस अप्वंकूगु दु । चुनावी अभियानया झ्वलय् देय्या पश्चिम क्षेत्रया भ्रमणय् वनाच्वंम्ह ट्रम्पं तःगू हे विवादास्पद अभिव्यक्ति बियादीगु दु । वय्कलं फाउचीयात कयाः न्ववानादीगु तसकं विवादय् लाःगु दु । डा. फाउचीयात वय्कलं टिभीइ यक्व न्ववाइम्ह व जनतायात भाँडे याइम्ह, सरकारयात ग्वाहालि मयाइम्ह धकाः धयादीगु खः ।"
https://nepalbhasatimes.com/35378,अन्तर्राष्ट्रिय,११४० कौलाथ्व षष्ठी,भारतय् संक्रमितत म्हो जुयावल,एजेन्सी – भारतय् कोरोना भाइरसपाखें न्हिन्हिं संक्रमित जुइपिं मनूतय् ल्याः बुलुहुं म्हो जुयावःगु दु । न्हिं थ्यंमथ्यं छगू लाख तक संक्रमित खने दइगु जुयधुंकूगु भारतय् आः न्हि थ्यंमथ्यं ५० हजारया ल्याखय् संक्रमित खनेदइगु जुयाच्वंगु दु ।                                                         केन्द्रीय स्वास्थ्य तथा परिवार कल्याण मन्त्रालयं बुधवाः बिउगु जानकारी कथं भारतय् मंगलवाः २४ घन्टाया दुने ५४ हजार ४४ म्हेसिके संक्रमण खने दुगु खःसा थ्व अवधिइ ७१७ म्ह कोरोनाया कारणं सीगु खः । भारतय् बुधवाः तक संक्रमित जूपिनि ल्याः ७६ लाख ५१ हजार १०८ म्ह थ्यनेधुंकूगु दु । थुपिं मध्ये ७ लाख ४० हजार ९० म्हेसिके अझं संक्रमण दनि । भारतय् सक्रिय संक्रमिततय् ल्याः नं छुं वाः न्ह्यवनिसें म्हो जुयावःगु दु । ताःई तक सक्रिय संक्रमिततय् ल्याः झिगू लाखया हाराहारी दयाच्वनीगु भारतय् आः न्हय्गू लाखया हाराहारीइ कुहां वःगु दु । संक्रमित जुइधुंकाः कोरोना मुक्त जूपिनि ल्याः ६७ लाख ९५ हजार १०५ म्ह थ्यंगु खँ मन्त्रालयं धाःगु दु । अथेहे भारतय् कोरोनाया कारणं सीपिनि ल्याः १ लाख १५ हजार ९१४ म्ह थ्यंगु दु । भारतय् दकलय् अप्वः महाराष्ट्रय् कोरोनाया प्रभाव लाःगु खः । महाराष्ट्रय् आः नं १ लाख ७४ हजार ७५५ म्ह संक्रमित अवस्थाय् हे दनि ।
https://nepalbhasatimes.com/35058,अन्तर्राष्ट्रिय,११४० अनलागा नवमी,चीनं हिलायंकाच्वंगु आर्थिक रणनीति,"बिबिसी                                                          वंगु प्यंगू दशक न्ह्यव निसें चीनया अर्थव्यवस्था निर्यातय् निर्भर दु। तर आः राष्ट्रपति शी जिनपिंगं थुकिइ हिउपाः हयेगु तयारी याःगु दु। आः वय्कलं थःगु घरेलु बजारयात बांलाकेगु खँय् बः बियादीगु दु, ताकि छगू आत्मनिर्भर अर्थव्यवस्था यायेफयेमा। थःगु न्हूगु योजनायात वय्कलं ‘डुअल सर्कुलेशन’ धयागु नां बियादीगु दु। थ्व शब्दया प्रस्ताव वय्कलं वंगु मे महिनाय् न्हापांखुसी यानादीगु खः । आः थ्व शब्द चीनया आधिकारिक वक्तव्य, भाषण व सरकारी मिडियाय् बांलाक हे छ् यलाबुला जुइधुंकूगु दु । अर्थ व्यवस्थाया थ्व न्हूगु मोडेलया बारे पूवंक जानकारी बिउगु मदुनि । तर थुकिया उद्देश्य विश्वय् निर्यात यायेगु जक मखु घरेलु बजारय् नं खपत यायेगु खः । अर्थात देय् दुने उत्पादन वितरण व खपत अप्वयेकेगु खः । चीनं खपतय् आधातिर विकासया लँपुइ अर्थव्यवस्थाया पुनर्गठन यायेगु ज्या सन् २००८ लिपा निसें हे छगू प्रमुख नीतिगत लक्ष्य कथं न्ह्याकूगु खः । निर्यात व लगानीया नेतृत्व दुगु अर्थव्यवस्थाया मोडलं ताःई तक स्थिरता कायम यानातयेफइमखु धयागु तर्क सहित हिउपाः हयेगु ज्या न्ह्याकूगु खः । आः थ्व कुतःयात तच्वयेका हःगु दु। छाय्धाःसा गुगु अन्तर्राष्ट्रिय माहौलं चीनया विकासय् ग्वाहालि याःगु खः उकी आः बुलुहुं बुलुहुं हिउपाः वयेगु सुरु जूगु दु। चीनयात आः अज्याःगु अर्थव्यवस्थाया आवश्यक जुयाच्वंगु दु, गुकिं पिनें वइगु दबाबया सामना यायेफइ । अमेरिकालिसे जुयाच्वंगु व्यापार व प्रविधि युद्ध, सप्लाइ चेनं चीन पिने लाःवंगु व अप्वया वनाच्वंगु संरक्षणवाद व कोभिड १९या कारणं विश्वय् माग म्हो जुयावंगुलिं चीनयात न्हूगु अर्थव्यवस्थाय् वनेत बाध्य याःगु दु अथे खःसां विश्वया निगूगु दकलय् तःधंगु अर्थव्यवस्था दुगु चीनयात थुकी कायम यानातयेत तसकं थाकुइफु। छगू नाराया भरय् थथे याये सम्भव जुइमखु । आर्थिक हिउपाःपाखे पलाः थःगु भाषण, बैठक व सरकारी अधिकारीतलिसे जानाः जिनपिंगं थःगु न्हूगु मोडलया निंतिं जग तयेगु ज्या यानाच्वंगु दु, अले चीनया अर्थव्यवस्थाय् थःगु छाप तया वनाच्वंगु दु। मे महिनाय् जूगु पोलिटब्यूरोया बैठकं जिनपिंगं देय्या तःधंगु बजाःया पूवंक छ्यलेमाः, गुकिं यानाः विकासया न्हूगु मोडेल दयेकेफइ धयागु निर्णय याःगु खः । अथेहे अगस्त महिनाय् जिनपिंगं ‘आन्तरिक आर्थिक चक्र’ देय्या घरेलु बजाःया भविष्य खः धयादीगु खः । थ्वयांलिपा वय्कलं चीन आः थःगु आन्तरिक बलं हे न्ह्याः वनेमाः धयागु खँ बः बियादिल । जिनपिंग थौंकन्हय् चीनया थीथी थाय्या भ्रमणय् व्यवस्था जुयाच्वनादीगु दु। वय्कः थःगु न्हूगु योजनाय् समर्थन मुंकेत थीथी उद्योग चाःहिला च्वनादीगु दु, किसानतय्त नापलाच्वंगु दु, अले इन्डस्ट्रियल इलाकाय् वनाच्वंगु दु। राष्ट्रपति जिनपिंगया ‘डुअल साइकल’या अवधारण आः चीनया १४ औं पंचवर्षीय योजनाया छगू महत्वपूर्ण ब्व जुइ । सन् २०२१ निसें २०२५ तकया निंतिं आर्थिक व राजनीतिक लक्ष्य निर्धारण यायेगु निंतिं वइगु महिनाय् चीनया कम्युनिष्ट पार्टी (सीसीपी)या बैठकं थुकियात अन्तिम रुप बी । टि शिनजुआ विश्वविद्यालयया प्राध्यापक जियांग शियोजुआं धयादी, ‘चीनया थपाय्धंगु अर्थव्यवस्था आः अन्तर्राष्ट्रिय बजाःया भरोसाय् जक न्ह्याके फइमखु।’ वय्कलं चीनया छगू पत्रिकायात बियादीगु अन्तर्वार्ताय् धयादीगु दु, ‘घरेलु बजाःयात ध्यान बीगु छगू रणनीतिक योजना जक मखु, थ्व आःया ईया आवश्यकता हे खः ।’ थ्व योजना दयेकाच्वंपिं चीनिया अधिकारी व नीति निर्मातातय्सं चीन विश्व बजाःपाखें बिसिउँ वनेत्यंगु मखु, विश्वया अर्थव्यवस्था लिसे नं स्वाना हे च्वनी धाःगु। तर विज्ञतय्सं धाःसा चीनया नीतिइ भतिचा जक हिउपाः वल धाःसां नं विश्वया अर्थव्यवस्थाय् तःधंगु लिच्वः लाइगु खँ धयाच्वंगु दु। जिनपिंगं २४ अगस्तय् जूगु छगू बैठकय् धयादीगु दु, ‘वइगु इलय् झीसं अझ अप्वः खतरा व हाथ्या लिसे ल्वायेमाली तिनि, उकिं तयार जुयाच्वनेमाः ।’ ‘विश्व थ्व शताब्दीया हे दकलय् तःधंगु हिउपाःपाखे न्ह्याः वनाच्वंगु दु’ वय्कलं धयादीगु दु, ‘थुकी लिसे संघर्ष यायेत झी तयार जुयाच्वनेमाः ।’ माओत्से तुंगया इलं निसें हे चीनया आर्थिक आत्मनिर्भरताया अवधारणा सीसीपीया दर्शनय् दुथ्यानाच्वंगु दु, विशेषय यानाः उबलय्, गुबलय् अन्तर्राष्ट्रिय वातावरण शत्रुतापूर्ण जुइ । जिनपिंगं जुलाई महिनाय् नं धयादीगु खः, ‘झीगु न्ह्यःने वइगु गुलिखे समस्या मध्यम व दीर्घकालिक जुइ, उकिं थुकियात छगू ताःहाकःगु युद्ध ल्वायेगु मानसिकतां स्वयेगु यायेमाः ।’ चीनया नेतृत्वं अमेरिकाय् आः राष्ट्रपतिइ सु त्याइ धयागु मस्वसे अमेरिका लिसेया प्रतिद्वन्द्वीतायात आः स्थायी रुपं न्ह्याः वनीगु कथं स्वयेधुंकूगु दु। उकिं चिधंगु सुधार यायेगु पाखे जक मस्वसे रणनीतिक सुधारय् हे ध्यान बीगु यानाहयेधुंकूगु दु। सरकारी अखबार ग्लोबल टाइम्सं १६ अगस्तय् पिथंगु छपु लेखय् न्ह्यथंगु दु, ‘आर्थिक हिउपाःया उद्देश्य अमेरिकाया व्यवहार व आधिपत्यलिसे ल्वायेगु निंतिं खः ।’ अमेरिकाय् ट्रम्प प्रशासनं चीनिया कम्पनी हुवावे व टेनसेन्ट थेंज्याःगु कम्पनी विरुद्ध न्हापा हे मोर्चा चायेका च्वनेधुंकूगु दु। अःपुइ मखु हिउपाः चीनया हिउपाःया रणनीति दस्तावेजय् ला बां हे लाः खनेदु, तर थुकियात लागू याये धाःसा थाकुइगु हे जुइ । थुकिया निंतिं तःतःधंगु सुधारया आवश्यकता जुइ, जिनपिंगपाखें थुखेपाखे धाःसा बांलाःगु संकेत बियाच्वंगु दु । सत्ताय् वयेधुंकाः जिनपिंगं बजाःया महत्वयात कयाः खँ ला ल्हानादीगु दु, तर वय्कःया कार्यकालय् अर्थव्यवस्थाय् सरकारया हस्तक्षेप अप्वःगु दु। कोभिड १९ या महामारी लिपा चीनया अर्थव्यवस्थाय् सुधार ला खनेदया वःगु दु, तर छुं समस्या अझं दनी, गथे आय, असमानता व उपभोक्ताया खर्च । न्हूगु विकास योजना कथं न्ह्याः वनेत घरेलु आय व खपतयात अप्वयेकेगु अनिवार्य जुइ । यदि थ्व फुक्कं चूलाःसां नं लँपु अःपुइ मखु। ज्याला अप्वयेकेबलय् नोक्सान नं दु। थुकिं चीनया प्रतिस्पर्धा व अन्तर्राष्ट्रिय निर्यातयात प्रभावित यायेफु ।"
https://nepalbhasatimes.com/35286,अन्तर्राष्ट्रिय,११४० कौलाथ्व तृतीया,अलकायदा-तालिवान स्वापू दु : सरासं अधिकारी,एजेन्सी – संयुक्त राष्ट्र संघया छम्ह अधिकारीं अफगानिस्तानया तालिवान विद्रोहीतय् आतंककारी संगठन अल कायदा लिसे स्वापू दुगु खँ धाःगु दु । अल कायदाया नेता आइमन अल जवाहारीं तालिवान विद्रोहीतलिसे स्वापू तयाच्वंगु खँ उम्ह अधिकारीं धाःगु खः । अल कायदा व तालिवान सम्बन्धयात कयाः सरांसं यानाच्वंगु अनुगमन सम्बन्धी निकायया छम्ह अधिकारी एडमन्ड फिटन ब्राउनं थ्व खँ धाःगु खः । वय्कलं तालिवान व अलकायदा दथुइ आः नं बांलाःगु स्वापू दुगु व उमिसं आः नं नापं जानाः ज्या यानाच्वंगु खँ धयादीगु दु ।                                                         तालिवानतय्सं धाःसा थःपिनि अलकायदा लिसे छुं नं स्वापू मदु धकाः अमेरिकायात विश्वस्त यायेगु कुतः यानाच्वंगु इलय् संयुक्त राष्ट्र संघया हे अधिकारी थ्व खँ सार्वजनिक याःगु खः । थौंकन्हय् तालिवानतय्सं अमेरिकाया मध्यस्थताय् अफगानिस्तान सरकारलिसे शान्ति वार्ता यानाच्वंगु दु। शान्ति वार्ता यानाच्वंगु इलय् संयुक्त राष्ट्र संघया अधिकारीया थ्व धापू पिहां वःगु खः ।
https://nepalbhasatimes.com/35354,अन्तर्राष्ट्रिय,११४० कौलाथ्व पञ्चमी,रुसी ह्याकरतय्सं टोकियो ओलम्पिक्सय् आक्रमण याःगु दावी,"एजेन्सी – रुसी ह्याकरतय्सं थ्व दँय् जुइमाःगु टोकिया ओलम्पिक्सय् पंगः थनेगु ताः तयाः आक्रमण याःगु खँ बेलायती अधिकारीतय्सं धाःगु दु। बेलायतया विदेश मामिला स्वइगु ज्याकुथिं रुसया जीआरयू सैन्य गुप्तचरतय्सं थःगु प्रभावं पिने लाःपिं अधिकारी व संगठनविरुद्ध साइबर आक्रमण याःगु खँ धाःगु दु ।                                                         कोरोना महामारीया कारणं थ्व ओलम्पिक सन् २०२१ य् यायेगु धकाः सारे याये न्ह्यः थज्याःगु आक्रमण जूगु खँ धाःगु दु। तर बेलायती अधिकारीतय्सं थ्व आक्रमण गज्याःगु प्रकृतियागु व गुलि ग्यानापुगु धयागु धाःसा विस्तृत रुपं धाःगु मदुनि ।  थ्वहे दथुइ अमेरिकाया न्याया मन्त्रालयं खुम्ह रुसी गुप्तचरतय्विरुद्ध रुसयात रणनीतिक फाइदा दइकथं साइबर आक्रमण याःगु द्वपं बिउगु दु। अमेरिकी अभियोजनकर्तातय्सं थ्व पुचलं सन् २०१८ य् दक्षिण कोरियाय् जूगु हिउँदे ओलम्पिक, सन् २०१७ य् फ्रान्सया राष्ट्रपति निर्वाचन व युक्रेनया ऊर्जा ग्रीडय् लिच्वः लाकेगु कुतः याःगु खँ धाःगु दु । युक्रेनया ऊर्जा प्रणाली बन्द यानाबिउगु स्वदँ न्ह्यःया थ्व घटनां विश्वन्यंकं १० अर्ब डलरया क्षति जूगु अनुमान यानातःगु दु। सन् २०१८ या हिउँदे ओलम्पिकया उलेज्या समारोहयात लक्षित यानाः याःगु आक्रमण इंग्ल्यान्डया राष्ट्रिय सुरक्षा केन्द्या ग्वाहालिं विश्लेषण याःगु खः । थुकिय खनेदइकथंया लायेफुगु लिच्वःयात पनेत तालःसां थुकिं थीथी सञ्जालय् धाःसा लिच्वः लाकाः हिउँदे ओलम्पिक व पाराओलम्पिकया कासाय् पंगः थनेगु ताः तयाः आक्रमण जूगु खँ धाःगु दु । अमेरिकी सहायक न्यायाधिवक्ता जोन डमर्सं धयादीगु दु, ‘छुं नं देशं थःगु साइबर अस्त्रया क्षमतायात रुसं थें दुर्भाग्यपूर्ण वा गैरजिम्मेवारीपूर्णढंगं विकास याःगु मदु।’ वय्कलं थ्व आक्रमण छगू हे पुचलं याःगु आःतकया दकलय् अप्वः क्षति लाकीगु कथंया जूगु खँ धाःगु दु ।"
https://nepalbhasatimes.com/34959,अन्तर्राष्ट्रिय,११४० अनलागा षष्ठी,ब्लाय्क होलया अनुसन्धान याःपिंत नोबेल सिरपाः,"एजेन्सी – ब्लायक होलयात थुइकेगु निंतिं उल्लेखनिय ज्या याःपिं स्वम्ह वैज्ञानिकतय्त सन् २०२० या भौतिक विज्ञानया नोबेल पुरस्कार बिइगु जूगु दु ।                                                         स्टकहोमय् म्हिगः जूगु घोषणा कथं वैज्ञानिकत रोजर पेनरोज, रेनहर्ड जेंजेल, व एन्ड्रिया गेजयात नोबेल सिरपाः बीगु घोषणा याःगु खः । घोषणा सभाय् भौतिक विज्ञान पुरस्कार कमिटीया प्रमुख डेविड हेविल्यान्डं धयादीगु दु, ‘थ्व दँया पुरस्कार ब्रम्हाण्डया बारे दकलय् अजूचायापुगु खँ यात कयाः बीगु जूगु दु।’ ब्लाय्क होल ब्रम्हाण्डया अज्याःगु ब्वः खः गन गुरुत्वाकर्षण थुलि अप्वः दइकि थनं प्रकाश तकं लिहां वयेफइमखु । बेलायतया भौतिक वैज्ञानिकत रोजर पेनरोजं ब्लाय्क होल अल्बर्ट आइन्स्टाइनया जनरल रिलेटिबिटीया सिद्धान्तया लिच्वः खः धकाः न्ह्यब्वःगु खः । अथेहे रनेहार्ड व एन्ड्रिया गेजं झीगु आकाश गंगा मिल्की वेया केन्द्रय् छगू सुपरम्यासिभ ब्लाय्क होल दु धयागु दकलय् ठोस प्रमाण बिउगु खः ।"
https://nepalbhasatimes.com/35132,अन्तर्राष्ट्रिय,११४० अनलागा द्वादशी ,हाकनं कोरोना संक्रमण जूम्हेसित गम्भीर समस्या,"एजेन्सी – अमेरिकाय् निक्वःगुखुसी कोरोना संक्रमण खनेदुम्ह छम्ह मिजंयाके गम्भीर समस्या वःगु खँ चिकित्सकतय्सं धाःगु दु। २५ दँया ल्याय् म्हयात दोहरे जुयाः संक्रमण जूबलय् निगलं स्वँय् गाक्क अक्सिजन मथ्यंगुलिं अस्पताल भर्ना यायेमाःगु खः । तर आः धाःसा उम्ह मिजं कोरोना मुक्त जुइधुंकूगु दु ।                                                         कोरोना संक्रमण हतपतं हाकनं जुइमखु धयागु विश्वास यानातःगु दु। तर ‘लासिन्ट इन्फेक्सस डिजिजेज’ नांया छगू जर्नल पिहांवःगु शोधय् थ्व भाइरस संक्रमण जुइधुंकाः गुलि प्रतिरोध क्षमता ब्वलनी धयागु विषयय् न्ह्यसः थनातःगु दु । अमेरिकाया दक्षिण पश्चिम राज्य नभाडाया उम्ह ल्याय्म्हयाके न्हापा स्वास्थ्य सम्बन्धी अज्याःगु छुं समस्या मदुगु खः । अथेहे कोभिडया जोखिम दइगु प्रतिरोध क्षमता सम्बन्धी मेमेगु अवस्था नं मदुगु धाःगु दु। वैज्ञानिकतय्सं उम्ह मनूयाके पुलांगु संक्रमण हे हाकनं लिथ्वया वःगु मखसे निक्वःखुसी नं न्हूगु हे संक्रमण जूगु खँ धाःगु दु। वयापाखें संकलन याःगु फरक फरक नमूनाया परीक्षण याःबलय् भाइरसया आनुवंशिक संरचनाय् हे भिन्नता खनेदुगु खः । ‘जिमिसं पत्ता लगे यानाःगु खं पुलांगु संक्रमणं भविष्यय् जुइगु संक्रमणपाखें बचे यायेफइमखु धयागु संकेत क्यंगु दु’ युनिभर्सिटी अफ नभाडाया डा. मार्क प्यान्डरीं धयादीगु दु। वय्कलं छक्वः कोभिड १९ जुयाः लनेधुंकूम्ह मनुखं नं भौतिक दूरी, मास्क व ल्हाः सिलेगु थेंज्याःगु मापदण्ड पालना यायेमाःगु खँ धयादीगु दु । वैज्ञानिकत आः नं कोरोना भाइरस व प्रतिरोध क्षमता सम्बन्धी जटिल विषययात थुइकेगु कुतः यानाच्वंगु दु। आः फुक्कं संक्रमिततय् प्रतिरोध क्षमता दइ कि दइमखु, अले थज्याःगु सुरक्षा गुलि ताःहाकः तक कायम जुइ धयागु न्ह्यसः वैज्ञानिकतय् दथुइ ब्वलनाच्वंगु दु। कोरोना भाइरसपाखें झीत दीर्घकालतक गुकथं प्रभावित याइ व खोप व हर्ड इम्युनिटी (सामुहिक प्रतिरोध क्षमता) थेंज्याःगु विषयय् थुइकेत थ्व न्ह्यसः तसकं महत्वपूर्ण खः । आः पुलांगु संक्रमण हे लिथ्वया वःगु यक्व खनेदुगु दु, तर आःतक संक्रमित जूपिं ३.७ करोड संक्रमितत मध्ये तसकं म्होयात जक हाकनं न्हूगु हे संक्रमण जूगु खनेदुगु दु ।"
https://nepalbhasatimes.com/35065,अन्तर्राष्ट्रिय,११४० अनलागा दशमी,मंगल ग्रह : थौंकन्हय् छाय् तग्वः व जल्लथीगु खनाच्वंगु,"एजेन्सी – चान्हय् पिहां वयाः आकाशय् स्वयादिसँ सा । पृथ्वी लिसेलिसें सूर्यया छखेपाखे खनेदुगु मंगल ग्रह थौंकन्हय् दकलय् तःधं व त्वाल्ल थिनाच्वंगु खनेदइ । हरेक २६ महिनाय् पृथ्वी व मंगल ग्रहया ज्वः थःथवय् दकलय् सतिक लाःवइ, अले हाकनं थःथःगु हे कक्षय् चाःहिलाः तापाना वनी ।                                                         मंगलवाः चान्हय् थ्व खास क्षण वयेत्यंगु दु,गुकियात खगोलशास्त्रीतय्सं ‘अपोजिसन’ अर्थात् आमनेसामने धकाः धाइ । थ्व स्वंगुलिं ग्रह जीएमटी ई २३ः२० य् छध्वलय् हे लाःवइ । ‘तर थ्व स्वयेत चान्हय् थ्यंक पियाच्वनेमाः धयागु मदु। बहनी हे आकाशय् खनेदइ । छि झुक्के नं जुइमखु, सर्गतय्त सकं थिनाच्वंगु तारा थेंज्याःगु वस्तु खनेदइ’ खगोल फोटोग्राफर ड्यामियन पीचं बिबिसींयात धाल, ‘आकाशय् खनेदइगु थ्व थिनाच्वंगु तारा थेंज्याःगु ग्रह याउँक हे खनेदइ ।’ थ्व वालय् छगू तप्यंगु ध्वलय् पृथ्वी मंगल ग्रह आमने सामने खनेदइगु जूसां वंगु वाःया मंगलवाः मंगल व पृथ्वी २६ महिना लिपा दकलय् सतिक लाःवःगु खः । थुपिं आः ६२ करोड ६९लाख ५७० किलोमिटर दूरीइ दु। सन् २०३५ तक दकलय् म्हो दूरी थ्व हे जुइ । थ्व स्वयां न्ह्यः सन् २०१८ य् आमनसामने जूबलय् पृथ्वी व मंगल ग्रह मुक्कं ५८ करोड किलोमिटरया दूरीइ लाःवःगु खः । तर खगोल फोटोग्राफरतय् निंतिं थ्व पालय्या मंगल ग्रहया दृश्य विशेष जुइ, छाय्धाःसां थ्व अवस्थितिया उचाइ फोटो कायेगु निंतिं उपयुक्त दु। ड्यामियन थेंज्याःगु अनुभवी फोटोग्राफरतय्सं ‘लक्की इमेजिङ्ग’ धयागु प्रविधि छ्यलाः बांलाःगु तस्बिर कायेफइ । उमिसं छक्वलं तःपाः किपा काइ, अले सफ्टवेयर छ्यलाः दकलय् बांलाःगु तस्बिर पिकाइ । ड्यामिनया कयातःगु छपाः किपाय् मंगल ग्रहया सतह खनेदु, थ्व मध्य अन पहाड व समथर मैदान नं खनेदु। दक्षिण व उत्तरी ध्रुर्वया फरक नं बांलाक खनेदु। दक्षिणी धु्रवया कार्बन डाइअक्साइडया च्वापुया द्वँ नं प्रस्ट रुपं खनेदु। थ्व तस्बिर १४ इञ्च सेलेस्ट्रोन टेलिस्कोप छ्यलाः कयातःगु खः । ‘थ्व विशेष उपकरण खः’ ड्यामिनं धाल, ‘तर थ्व स्वयां बछि जक क्षमता दुगु टेलिस्कोपं नं मंगलया विवरणत खनेदइ ।’ पृथ्वी व मंगल आमनसमने जुइ ई लाकाः थीथी देशं पृथ्वीपाखें मंगलग्रहपाखे अन्तरिक्ष यानत छ्वयेगु याइ । आः नं थज्याःगु स्वंगः यान मंगलग्रहपाखे छ्वयातःगु दु। थ्व फुक्कं यानाः जुलाई महिनाय् छ्वःगु खः । न्हापांगु युनाइटेड अरब इमिरेट्सया होप अर्बिटर, चीनया तियानवेन अर्बिटर व रोबर अले अमेरिकाया पर्सिभरेन्स रोब खः । युरोप व रुसं नं यान छ्वयेगु योजना दयेकूगु खः, तर उमिसं इलय् हे यान छ्वयेमफुत । उकिं आः सन् २०२२ तक उमिसं पीमालीगु जुइ । होप तियानवेन व पर्सिभेरेन्स फ्रेबु्रअरी महिनाय् मंगलय् थ्यंकेगु योजना दु। सन् २००३ य् मंगल पृथ्वीया दकलय् सतिक थ्यंकःवःगु खः । उबलय् पृथ्वी व मंगल ग्रह दथुया दूरी मुक्कं ५६ करोड किलोमिटर जक दुगु खः । आमने सामने जुइबलय् थ्व निगः ग्रहया दूरी १०० करोड किलोमिटर तक नं जुइ, गुगु सन् २०१२ य् जूगु खः । थ्व निगू ग्रहया दूरीया फरकपन थ्व निगू ग्रहं चाःहिलीगु अण्डाकार कक्षया आधार जुइ ।"
https://nepalbhasatimes.com/35093,अन्तर्राष्ट्रिय,११४० अनलागा एकादशी,ट्रम्पया पोस्ट ट्विटरं चिइकल,"एजेन्सी – अमेरिकी राष्ट्रपति डोनाल्ड ट्रम्पया छगू ट्विट पोस्टयात ट्विटरं लिकयाबिउगु दु। राष्ट्रपति ट्रम्पं थःगु ट्विटय् थः कोरोनो भाइरसपाखें मुक्त जुइधुंकल धकाः च्वःगु खः ।                                                         थ्व पोस्टयात ट्विटरं कोभिड १९ सम्बन्धया नीति कथं भ्रामक व सम्भवत खतरनाक जानकारी बियातःगु धासें चिइका बिउगु खः । ट्विटरं थ्व पोस्ट ट्विटरया कोभिड १९ सम्बन्धी नियमया उल्लंघन जूगु खँ धाःगु दु। ट्विटरं जनहीतया निंतिं थ्व ट्विट सुनां मस्वःगु हे बांलाः धकाः धाःगु दु । थ्वयां न्ह्यः फक्स न्यूजयात बिउगु छगू अन्तर्वार्ताय् नं ट्रम्पं थःत आः संक्रमण मदयेधुंकूगु थें ताः धकाः धयादीगु खः । वय्कलं थः तन्दुरुस्त दुगु व ज्याय् लिहां वयेत्यनागु खँ धाःगु दु । ट्रम्पं धाःगु खः, ‘जितः ताः कि जि कोरोना संक्रमणपाखें मुक्त जुइधुंकूगु दु। आः जि बेसमेन्टं पिहां वये जिइधुंकूगु दु, गुगु जिं यायेत्यनागु दु। छाय् धाःसां देय् चले यायेमाः । देय् चले यायेगु खःसा बेसमेन्ट पिहां हे वयेमाः ।’ वय्कलं धयादीगु दु, ‘ह्वाइट हाउसया डाक्टरतय्सं आः जिपाखें भाइरस मेपिंत सरे जुइमखु धाःगु दु।’ थ्वयां न्ह्यः राष्ट्रपतिया निजी चिकित्सकं राष्ट्रपतिपाखें आः सुयातं संक्रमण जुइगु खतरा मदयेधुंकल धाःगु दु ।"
https://nepalbhasatimes.com/35090,अन्तर्राष्ट्रिय,११४० अनलागा एकादशी,युद्धविराम सहमतिया छुं ईलिपा हे युद्ध,एजेन्सी – आर्मिनिया व अजरबैजान दथुइ युद्धविराम सुरु जूगु छुं घौ लिपा हे हाकनं ल्वापु सुरु जूगु दु। विवादित नागोर्नाे काराबाख क्षेत्रया राजधानी स्टेपनाकर्टय् स्थानीय ई कथं शनिवाः बहनी बम मूगु प्रत्यक्षदर्शीत व आर्मिनियाया सञ्चारमाध्यमं धाःगु दु ।                                                         निवाःया युद्ध लिपा निगुलिं देशं शुक्रवाः मस्कोय् वार्ता यासें अस्थायी युद्धविराम यायेगु सहमति याःगु खः । शनिवाः निसें हे लागू जुइ धाःगु युद्धविरामया पालना यायेत अन्तर्राष्ट्रिय समुदायं आर्मेनिया व अजरबैजानयात अपील याःगु खः । तर युद्धविरामया सहमति जूगु छुं ई लिपा विस्फोटया सः तायेदुगु खः । युरोपेली युनियनया विदेशनीति प्रमुख जोसेप बोरेलं थप गैरसैनिकत हताहत जूगु समाचारं थः तसकं चिन्तित जूगु खँ धयादीगु दु। निगू देय् दथुइ मध्यस्थता याःम्ह रुसी विदेशमन्त्री सेर्गेइ लाभ्रोभं युद्धविराम पूर्ण पालना जुइमाःगु खँ धयादीगु दु। वय्कलं टर्किया विदेशमन्त्री मेभलुत कोभुसोग्लुलिसे नं खँ ल्हानादीगु दु। टर्कि अजरबैजानया मू समर्थक जुयाच्वंगु दु। आइतवाः नं स्टेपनाकर्टया स्थानीय अधिकारीतय्सं अन हाकनं गोलाबारी जूगु खँ धाःगु दु। थ्वयां न्ह्यः अजरबैजानया राष्ट्रपति इल्हाम अलियभं थःगु देय्या मेगु शहर गान्जाय् रकेट कयेकाहयेवं आर्मिनियायात युद्ध अपराधया द्वपं बिउगु दु। थन गुम्हेसिया ज्यान वंगु खँ स्थानीय अधिकारीतय्सं धाःगु दु । निगू देय् दथुइ ताःई न्ह्यवनिसें विवादय् लानाच्वंगु थ्व क्षेत्रयात कयाः सेप्टेम्बर २७ निसें हाकनं ल्वापु सुरु जूगु खःसा थ्व ल्वापुइ लानाः स्वसःम्हेसिया ज्यान वनेधुंकूगु दु। नगोर्नो काराबाख थौंकन्हय् आर्मिनियाया नियन्त्रणय् दुसा आधिकारिक रुपं थ्व थाय् धाःसा अजरबैजानया भूभाग खः । थ्वहे दथुइ अमेरिकी सेलिब्रिटी किम कार्दशियानं युद्धपीडित आर्मिनियालीतय् निंतिं १०लाख डलर चन्दा बीगु घोषणा सामाजिक सञ्जालय् याःगु दु। कार्दिशनया पुर्खा आर्मिनियाली खः ।
https://nepalbhasatimes.com/35039,अन्तर्राष्ट्रिय,११४० अनलागा नवमी,आर्मिनिया व अजरबैजान अस्थायी युद्धविरामया निंतिं तयार,"एजेन्सी – आर्मिनिया व अजरबैजान अस्थायी युद्धविरामया निंतिं तयार जूगु दु। विवादित नागोर्नो काराबाखयात कब्जाय् कायेगु निंतिं निगू देय् दथुइ तच्वःगु ल्वापु जुयाच्वंगु दु ।                                                         रुसया मध्यस्थताय् झिघौ तक न्ह्याःगु वार्ता लिपा निगुलिं देय् युद्धविराम यायेत तयार जूगु खः । रुसी विदेश मन्त्री सर्गेइ लेभराभं थुकिया जानकारी बियादीगु दु। युद्धविरामया झ्वलय् निगुलिं देसं थःपिनि सीपिं सैनिकत सीम्ह उठे यायेगु लिसें युद्धबन्दी दयेकूपिंत त्वःतेगु ज्या याइ । रुसी विदेशमन्त्री सर्गेइ लेभराभं शान्ति कायम यायेगु निंतिं निगुलिं देलिसे वार्ता जारी जारी हे जुइगु खँ धयादीगु दु। नागोर्नो काराबाख इलाकायात कयाः निवाः न्ह्यवनिसें ल्वापु सुरु जुइधुंकाः निगुलिं देय् या प्रतिनिधिपिं न्हापांखुसी वंगु शुक्रवाः मस्कोय् नापलानाः वार्ता न्ह्याकूगु खः । निगुलिं देय्या विदेशमन्त्री दथुइ जूगु वार्ताय् रुसी विदेशमन्त्री लेभराभं मध्यस्थता यानादीगु खः । २७ सेप्टेम्बर निसें न्ह्याःगु थ्व ल्वापुइ लानाः स्वसलं मल्याक मनूतय् ज्यान वनेधुंकूगु दुसा हजारौं मनूत छेँ त्वःताः बिसिउँ वनेमाःगु खः । नागोर्नो काराबाखं छगू पहाडी लागा खः गुगु आधिकारिक रुपं अजरबैजानया ब्व खः, तर सन् १९९४ य् जूगु युद्धविराम लिपा थ्व लागाय् आर्मेनिया कब्जा जुयाच्वंगु दु। न्हापा सोभियत संघ दुने लानाच्वंगु आर्मिनिया व अजरबैजानं नागोर्नो काराबाख इलाकाया निसें सन् १९८० निसें १९०० या सुरुइ तक संघर्ष याःगु खः ।"
https://nepalbhasatimes.com/43679,अन्तर्राष्ट्रिय,???? ??????? पारू ,अफ्रिकाय् मलेरिया विरुद्धया खोपयात ऐतिहासिक स्वीकृति,"एजेन्सी÷ अफ्रिकाय् छगू दशकया कुतः लिपा तयार जूगु मलेरिया विरुद्धया खोपयात स्वीकृति बिउगु दु । अफ्रिकाय् मलेरियां यानाः यक्व मस्त सिनाच्वंगु खः । खोपया स्वीकृति बिइव मलेरिया विरुद्ध अभियानय् थुकियात ऐतिहासिक सफलताकथं काःगु दु । चिकित्सा क्षेत्रया तःधंगु उपलब्धिकथं थ्व खोपया निर्माणयात काःगु दु ।                                                         विश्व स्वास्थ्य संगठनं अफ्रिकाया थीथी देसय् खोपया परीक्षण याःगु खः । अफ्रिकी देय् घाना, केन्या, मालवीं खोपया परीक्षण यायेधुंकाः विश्व स्वास्थ्य संगठनं खोपयात स्वीकृति बिउगु खः । आः थ्व खोप सब साहारा अफ्रिका व मलेरिया संक्रमण दर उच्चनिसें मध्यम खनेदुगु थासय् वितरण याइगु जुइ । विश्व स्वास्थ्य संगठनया महानिर्देशक डा. टेड्रोस एड्हानोम गेब्रेयससं थुकियात ऐतिहासिक क्षण धाःगु दु । डा. टेड्रोसं ताः ईया कुतः लिपा मस्तय्त जुइगु मलेरियाविरुद्धया खोप स्वीकृत जूगु धयागु विज्ञान, बाल स्वास्थ्य व मलेरिया नियन्त्रणया निंति उपलब्धी खः धाःगु दु । डा. टेड्रोसं खोपं स्वीकृत जूगुलिं द्वलंद्वः मनूतय्त बचे यायेफइगु नं धाःगु दु । अफ्रिकाय् मलेरियां सन् २०१९ य् जक निगू लख व ६०द्वः मस्त सीगु खः ।"
https://nepalbhasatimes.com/43775,अन्तर्राष्ट्रिय,???? ??????? सप्तमी,‘लिंग व जातिया आधारय् नोबेल सिरपाः बीमखु’,"एजेन्सी- रोयल स्वीडस एकाडेमि अफ साइन्सेजया प्रमुख योरान हानसनं छुं नं लिंग वा जातिया आधारय् नोबेल सिरपाः मबीगु खँ धयादीगु दु । थ्व संस्था विज्ञान पाखे नोबेल पुरस्कार बीगु प्रतिस्थान खः । वय्कलं छुं नं लिंग वा जातिया आधारय् मखसे महत्वपूर्ण खोज याःगु कारणं सिरपाः त्याकेमाः धयागु थःपिंसं तायेकागु खँ धयादीगु दु ।                                                         सन् १९०१ निसें नोबेल सिरपाः बीगु याना वयाच्वंगु खःसा सछि व नीदँ थ्यनेधुंकाः आःतक मुक्कं ५९ म्हे मिस्तय्सं जक नोबेल सिरपाः त्याकेत ताःलाःगु दु । थ्व दँय् नं फिलिपिन्सया पत्रकार मारिया रेसा छम्ह हे जक नोबेल त्याकेत ताःलाःम्ह मिसा जूगु दु । रेसायात रुसी पत्रकार दिमित्री मुरातोभलिसें थुगुसीया नोबेल शान्ति पुरस्कार बीगु घोषणा याःगु खः । वय्कःपिंसं थःथःगु देसय् अभिव्यक्ति स्वतन्त्रताया रक्षाया निंतिं याःगु ज्याया निंतिं थ्व पुरस्कार बीगु क्वःछिउगु खः । ‘नोबेल पुरस्कार त्याकूपिं मध्ये मिस्त तसकं म्हो जक दुगु तसकं दुःखद खः, थुकी समाजय् दुगु अनुचित अवस्था क्यनी । तर जिमिसं लिंग वा जातिया आधारय् कोटा मतयेगु निर्णय यानागु दु’ वय्कलं धयादीगु दु । थ्व निणर्य नोबेलया संस्थापक अल्फ्रेड नोबेलया अन्तिम इच्छाया मर्मय् आधारित जूगु खँ नं वय्कलं धयादीगु दु । स्वीडिस उद्योगपति व रसायनशास्त्री अल्फ्रेड नोबेलं थः सी दछि न्ह्यः सन् १८९५ य् थ्व सिरपाः नीस्वनेगु थःगु इच्छापत्रय् च्वयाथकूगु खः ।"
https://nepalbhasatimes.com/43551,अन्तर्राष्ट्रिय,???? ?????? द्वादशी ,अमेरिकाय् गर्भपतनया माग यानाः प्रदर्शन,"एजेन्सी- अमेरिकाया ५० गुलिं राज्यय् गर्भपतनया माग यानाः द्वलंद्वः मनूतय्सं प्रदर्शन याःगु दु । शनिवाः अमेरिकाया ६६० सिबें अप्वः थासय् प्रदर्शन जूगु खः । अमेरिकाया वासिङटन डीसीइ च्वंगु सर्वोच्च अदालत न्ह्यःने नं प्रदर्शन जूगु खः । अमेरिकाया टेक्सस राज्यय् गर्भपतनयात कयाः हःगु न्हूगु नियमयात कयाः अमेरिकाया मिस्तय्सं प्रदर्शन यानाच्वंगु खः । टेक्ससय् गर्भपतनया नियमय् कडाइ यानाः प्वाथय् दुगु खुवाः लिपा गर्भपतन यायेमदइगु नियम हःगु खः ।                                                         अमेरिकाया मेमेगु राज्य नं थ्व नियम हयेत्यंगु इलय् थ्व प्रदर्शन जूगु खः । वासिङटन डीसीइ च्वंगु सर्वोच्च अदालत न्ह्यःने जूगु प्रदर्शनय् मिस्तय्सं ‘जिगु शरीर जिगु अधिकार’, ‘गर्भपतन यायेगु व्यक्तिगत खः , कानूनी बहस मखु’ थेंज्याःगु नारा थ्वयेकूगु खः । प्रदर्शनकारीतय्सं फिनातःगु लनय् सन् १९७३ च्वयातःगु खः । सन् १९७३य् अमेरिकाय् न्हापांखुसी मिस्तय्त गर्भपतनया अधिकार बिउगु खः । न्यूयोर्क राज्यया गभर्नर काथे होकुलं निगू फरक ¥यालीइ सम्बोधन यासें थः गर्भपतनया पक्षय् ल्वाच्वनाःगु व ल्वाल्वां त्यानुइ धुंकूगु धाःगु खः । गभर्नर काथें थःपिंसं न्हूगु छुं माग मयानाःगु व गर्भपतनया अधिकार देसया कानूनय् हे दुगु नं धाःगु खः ।  "
https://nepalbhasatimes.com/43676,अन्तर्राष्ट्रिय,???? ??????? पारू ,टेक्सासय् गर्भपतनया कानूनय् अस्थायी रोक,एजेन्सी÷ अमेरिकाया टेक्सास राज्यय् हःगु विवादास्पद गर्भपतन कानूनयात जिल्ला न्यायाधीशं तत्कालया निंतिं लागु मयायेत आदेश बिउगु दु । कानुनया वैधानिकतायात कयाः थीथी न्ह्यसः वयाच्वंगुलिं बाइडेन प्रशासनया इनापय् जिल्ला न्यायाधीश रोबर्ट पिटम्यानं थ्व आदेश बिउगु खः । जिल्ला न्यायाधीश पिटम्यानं बिउगु आदेशकथंं वैधतायात हाथ्या बियाच्वंगु छुं नं कानून कार्यान्वयन जुइ मखु ।                                                         अमेरिकाया राष्ट्रपति कार्यालयं थ्व फैसलायात टेक्सासय् च्वपिं मिस्तय्गु संवैधानिक अधिकारया पुनःस्थापनाया निंतिं महत्वपूर्ण पलाः जूगु धाःगु दु । थ्व पैmसला धुंकाः टेक्सास राज्यं न्हापांखुसी संवैधानिक पंगःया सामना यायेमालीगु जूगु दु । राज्यया अधिकारीतय्सं फैसला विरुद्ध अपिल यायेफु। राज्यय् रिपब्लिकनया सांसदतय्सं थ्व कानुन हःगु खः । टेक्सास राज्यय् मिस्तय्सं खुवाः लिपा गर्भपतन यायेमदइगु कानुन राज्यया जनप्रतिनिधितय्सं हःगु खः । थ्व कानुन वयेवं अमेरिकाया ५० गू हे राज्यय् विरोध जूगु खः ।
https://nepalbhasatimes.com/43860,अन्तर्राष्ट्रिय,???? ?????? दुतिया,ताइवानयात अमेरिकां सुरक्षा बीः– बाइडेन,"एजेन्सी- अमेरिकाया राष्ट्रपति जो बाइडेनं चीनं ताइवानय् आक्रमण यात धाःसा अमेरिकां ताइवानयात सुरक्षा बिइ धाःगु दु । बाइडेनं ताइवानया रक्षाया निंतिं थःपिं प्रतिवद्ध दु धकाः धाःगु खः । छगू ज्याझ्वलय् पत्रकारतय्सं चीनं ताइवानय् आक्रमण यात धाःसा अमेरिकां छु याइ धयागु न्ह्यसः तःबलय् बाइडेनं थ्व प्रतिक्रिया बिउगु खः ।                                                         बाइडेनया थ्व प्रतिक्रिया लिपा ह्वाटस हाउसं अमेरिकाया ताइवान नीतिइ हिउपा वःगुकथं मकायेत स्पष्ट याःगु दु । ताइवानया रक्षायात कयाः अमेरिकां ‘रणनैतिक अस्पष्टता’ नीति नालाकया वयाच्वंगु खः । थुकिया अर्थ चीनं ताइवानय् आक्रमण यात धाःसा अमेरिकां छुं यायेगु धयागु खँय् चायेकचायेक हे स्पष्ट मजुयाच्वंगु खः । चीनं ताइवानयात थःगु प्रान्तकथं कयाच्वंगु दु, अले माःसा शक्ति छ्यलाः ताइवानयात थःपिनिगु मातहतय् हयेफु धयाच्वंगु दु । ताइवानं धाःसा थःपिंत सार्र्वभौसत्ता राष्ट्र धयावयाच्वंगु दु । बाइडेनं चीनलिसे अन्तर्राष्ट्रिय द्वन्द्व याये माःसां चिन्तित मजुयागु नं धाःगु खः । ‘अमेरिकायाके विश्वया इतिहासय् शतिmशाली सेना दुगु खँ चीन, रुस व विश्वं सिउ’ बाइडेनं धाःगु दु । ताइवान व अमेरिकाया दथुइ कुटनीतिक स्वापू मदुसां अमेरिकां ताइवानयात थीथी ल्वाभः धाःसा मियावयाच्वंगु दु ।"
https://nepalbhasatimes.com/43526,अन्तर्राष्ट्रिय,???? ?????? दशमी,अस्टे्लियां अन्तर्राष्ट्रिय सीमा चायेकीगु,एजेन्सी- अस्टे्लियां वइगु नोभेम्बरं निसें अन्तर्राष्ट्रिय सीमा चायेकीगु जूगु दु । अस्टे«लियां कोरोना विरुद्धया खोप कायेधुंकूपिंत दत्या लिपा न्हापांखुसी अस्टे«लियाय् दुहां वयेगु अनुमति बीत्यंगु खः । सन् २०२० या मार्चनिसें अस्टे«लियां अन्तर्राष्ट्रिय सीमा बन्द यानातःगु खः । अस्टे«लियां थःगु हे देय्या नागरिकतय्त व विशेष छुट दुपिं मनूतय्त जक अस्टे«लियाय् दुहां वयेगु अनुमति बियातःगु खः । अस्टे«लियां विशेष कारण मदयेकं देशं पिहां वनेगुली नं कडाइ यानातःगु दु ।
https://nepalbhasatimes.com/43861,अन्तर्राष्ट्रिय,???? ?????? दुतिया,झिम्ह पश्चिमी राजदूततय्त देशं पितिनेगु टर्कीया ख्याच्वः,"एजेन्सी- टर्कीं झिम्ह पश्चिमी राजदूततय्त थःपिनिगु देशं पितिनेगु ख्याच्वः बिउगु दु । टर्कीया राष्ट्रपति रेसेप एर्र्दोआनं अमेरिकालिसें झिगू देशया राजदूततय्सं जेलय् लानाच्वंम्ह नागरिक समाजया न्ह्यलुवाःया समर्थनय् संयुक्त विज्ञप्ति पिकाःगुलिं राजदूततय्त देशं पितिनेगु ख्याच्वः बिउगु खः । एर्र्दोआनं टर्कीया विदेशमन्त्रीयात राजदूततय्त थःपिनि देशय् तयेमफइगु जानकारी बियागु धकाः धाःगु दु ।                                                         वंगु सोमवाः झिम्ह पश्चिमी राजदूततय्सं नागरिक समाजया न्ह्यलुवाः ओस्मान काभालाया समर्थन यानाः काभालायात जेलय् तःगुलिं टर्कीइ ग्रहण लाःगु धकाः संयुक्त विज्ञप्ति पिकाःगु खः । संयुक्त विज्ञप्तिइ काभालाया मुद्दा न्यायसंगत ढंग समाधान यायेत नं धयातःगु दु । काभालायात बियातःगु द्वपं पुष्टि मजूसां सन् २०१७ निसें जेलय् तयातःगु दु । काभालायात सन् २०१३ य् सरकार विरोधी ज्या याःगु व सन् २०१६ य् असफल कू याःगु द्वपं दु । अमेरिका, जर्मनी, क्यानाडा, डेनमार्क, फ्रान्स, फिनल्याण्ड, न्यूजिल्याण्ड, नेदरल्याण्ड, स्वीडेन व नर्वेया राजदूततय्सं संयुक्त विज्ञप्ति पिकाःगु खः ।"
https://nepalbhasatimes.com/43847,अन्तर्राष्ट्रिय,???? ??????? पारू ,डोनाल्ड ट्रम्पपाखें न्हूगु सामाजिक सञ्जालया घोषणा,"एजेन्सी- अमेरिकाया पूर्व राष्ट्रपति डोनाल्ड ट्रम्पं न्हूगु सामाजिक सञ्जालया घोषणा याःगु दु । ट्रम्पं थःगु हे सामाजिक सञ्जाल ‘ट्रूथ सोशल’ सार्वजनिक यायेगु घोषणा याःगु खः । ट्रम्पं थ्व सामाजिक सञ्जाल ट्विटर व फेसबुक थेज्याःगु तःधंगु प्रविधि दुगु कम्पनीया अत्याचारविरुद्ध दनीगु व अमेरिकाया ‘विद्रोही सः’यात थाय् बिइगु धाःगु दु । डोनाल्ड ट्रम्प अध्यक्ष जूगु कम्पनी ट्रम्प मिडिया एन्ड टेक्नोलोजी ग्रुप (टिएमटीजीं) थ्व सामाजिक सञ्जाल दयेकूगु खः । कम्पनीं भिडियो स्ट्रीमिङ सेवा, पोडकास्ट व समाचार सेवा नं बिइगु जुइ ।                                                         अमेरिकाया पूर्व राष्ट्रपति डोनाल्ड ट्रम्पयात सामाजिक सञ्जाल ट्विटर व फेसबुकं निलम्बन यानातःगु दु । ट्रम्पया समर्थकत अमेरिकाया संसद भवन दुहां वंगु घटनालिपा ट्रम्पयात निगुलिं सामाजिक सञ्जालं वयात निलम्बन याःगु खः । सामाजिक सञ्जालय् निलम्बित जूगु छुं ई लिपा हे ट्रम्प थःगु हे सामाजिक सञ्जाल दयेकेगु धाःगु खः । सामाजिक सञ्जाल ‘ट्रूथ सोशल’ वइगु महिनाय् छुं आमन्त्रित प्रयोगकर्ताया निंतिं तयार जुइगु व सन् २०२२या न्हापांगु स्वलाया दुने अमेरिकाय् उपलब्ध जुइगु ट्रम्पया कम्पनी टिएमटीजीं जानकारी बिउगु दु । ट्रम्पं धाःगु दु ‘तालिबानतय्गु ट्विटरय् तःधंगु उपस्थिति दु, तर अमेरिकाया यःम्ह राष्ट्रपति सुम्क च्वनाच्वनेमाःगु दु । दक्वसिनं जितः न्यनी मेगु तःधंगु प्रविधि दुगु कम्पनी मदुला ? जिपि याकनं हे वयेत्यनागु दु ।’"
https://nepalbhasatimes.com/44388,अन्तर्राष्ट्रिय,११४२ कछलाथ्व पुन्हि,ताइवानया ‘भाइपर’ लडाकु विमान सार्वजनिक,एजेन्सी- ताइवानं चीनलिसे ल्वायेफइगु व थःपिनिगु रक्षाया निंतिं न्हूगु लडाकु विमान ‘भाइपर’ सार्वजनिक याःगु दु ।                                                         ताइवानया दक्षिण–पश्चिमय् च्वंगु चियाइ नांयागु हवाइ अड्डाया आकाशय् अपग्रेड यानातःगु एफ–१६ लडाकु विमान ‘भाइपर’ ब्वयेकूगु खः । विमान ब्वयेकेगु झ्वलय् सैन्य क्षमताया नं प्रदर्शन याःगु खः । सीएनएनं बिउगु जानकारीकथं निगू दर्जनसिबें अप्वः एफ–१६ विमानं ब्वति काःगु खः । ९० या दशकय् अमेरिकायाके न्यानाकाःगु एफ–१६ ए÷बी लडाकु विमानयात अपग्रेड यानाः भाइपर विमान दयेकूगु खः । ताइवानया आधिकारीक समाचार संस्था सेन्ट्रल न्यूज एजेन्सीं बिउगु जानकारीकथं अपग्रेड विमानय् अत्याधुनिक राडार सिस्टम व न्हूगु ‘मिशन कम्प्युटर जडान यानातःगु दु । सन् २०२३ तकया दुने १४१ गः विमान दयेकीगु खँ समाचारय् धयातःगु दु । चीन लिसे थौंकन्हय् तनाव अप्वयाच्वंगु झ्वलय् ताइवानं चीनयात हे लक्षित यानाः थुगु लडाकु विमान सार्वजनिक याःगु खः ।
https://nepalbhasatimes.com/44324,अन्तर्राष्ट्रिय,११४२ कछलाथ्व द्वादशी ,आप्रवासी समस्यायात कयाः रुस व फ्रान्सया दथुइ फोन वार्ता,एजेन्सी- रुसया राष्ट्रपति भ्लादिमिर पुटिन व फ्रान्सया राष्ट्रपति इम्यानुएल म्याक्रोया दथुइ बेलारुस व युरोपियन युनियनया दथुइ जुयाच्वंगु आप्रवासी समस्या व सिमानायात कयाः फोन वार्ता जूगु दु । मंगलवाः सुथय् रुसी राष्ट्रपति भ्लादिमिर पुटिनं फ्रान्सया राष्ट्रपति इम्यानुएलयात फोन याःगु खँ अन्तर्राष्ट्रिय समाचार संस्थातय्सं धाःगु दु ।                                                         रुसया राष्ट्रपति भ्लादिमिर पुटिनं पोल्याण्डया प्रहरीतय्सं बेलारुसया आप्रवासीतय्त बांमलाक व्यवहार यात धकाः धाःगु दु । राष्ट्रपति पुटिनं पोल्याण्ड व युरोपियन युनियनया नेतातय्त बेलारुसया नेतातलिसें प्रत्यक्ष वार्ता यायेत इनाप याःगु दु । वार्ताय् निगू देय्या दथुइ युक्रेनयात कयाः नं खँल्हाबल्हा जूगु दु । पूर्वी युक्रेनय् द्वन्द्वपीडित व्यवस्थापन बांलाक मजूगु खँय् वार्ता जूगु खः ।
https://nepalbhasatimes.com/44194,अन्तर्राष्ट्रिय,११४२ कछलाथ्व षष्ठी,नोबेल शान्ति पुरस्कार विजेता मलालां इहिपा यात,एजेन्सी- नोबेल शान्ति पुरस्कार विजेता मलाला युसुफजइं इहिपा याःगु दु । मलालां मंगलवाः बेलायतया बर्मिङ्घम सहरय् इस्लामिक परम्पराकथं इहिपा याःगु खः । २४ दँ दुम्ह मलालां असर मलिकलिसे इहिपा याःगु खः । सामाजिक सञ्जाल मार्फत मलालां थःगु इहिपाया जानकारी बिसें इहिपा जूगु न्हि जीवनया हे मूल्यवान न्हि धाःगु दु ।                                                         पाकिस्तानया मलाला युसुफजइयात मिसा अधिकार व शिक्षाया निंतिं ल्वानाच्वंगु इलय् सन् २०१२ य् तालिबानतय्सं छ्यनय् गोलीं कयेकाबिउगु खः । मलालायात वासः यायेत बेलायतय् यंकूगु खः । सन् २०१४ य् मलालायात नोबेल शान्ति पुरस्कार बिउगु खः । नोबेल पुरस्कार त्याकूम्ह मलाला आतकया हे दकलय् क्वकालिम्ह खः । मानव अधिकारकर्मी मलालां अक्सफोर्ड विश्वविद्यालयय् राजनीति शास्त्र व अर्थशास्त्र ब्वंगु खः । मलालाया भाःत नं पाकिस्तानी खः । मलालाया भाःत असर मलिक पाकिस्तान क्रिकेट बोर्ड अन्तर्गत नेसनल हाइ परफर्मेन्स सेन्टरय् महाप्रबन्धक खः ।
https://nepalbhasatimes.com/44300,अन्तर्राष्ट्रिय,११४२ कछलाथ्व एकादशी,अस्ट्रियाय् खोप मकाःपिंत लकडाउन,"एजेन्सी- अस्ट्रियाया सरकारं कोरोनाविरुद्ध पुरा खोप मकानीपिं करिब निगू लाख मनूतय्त सोमवाः निसें लकडाउनय् तःगु दु । अन्तर्राष्ट्रिय सञ्चार माध्यमयाकथं खोप मकाःनिपिं मनूत अत्यावश्यक ज्या बाहेक छेँय् नं पिहां वये दइमखु । १२ दँसिबें च्वय्यापिं खोप मकानिपिं सकसितं थ्व नियम लागु जुइ । नयेगु ज्वलं न्याः वनेत, डाक्टरथाय् वनेत व खोप काःवनेत बाहेक पिहां वये मदुगु नियमय् दु ।                                                         अष्ट्रियाया चान्सलर अलेक्जेन्डर शेलेनवर्गं सरकारया थ्व पलाः दुर्भाग्यपूर्ण जूगु तर आवश्यक जूगु धाःगु दु । नियम पालना मयाःपिंत १६६० डलर जरिवाना जुइ । अस्ट्रियाय् ६५ प्रतिशत जनसंख्यां खोप कायेधुंकूगु दु,तर पश्चिम युरोपय् थ्व प्रतिशत दकलय् कम खः । अस्ट्रियाय् कोरोना संक्रमण नं थहां वनाच्वंगु दु । विश्व स्वास्थ्य संगठनं युरोपय् हाकनं कोरोना संक्रमण अप्वयेफुगु धयावयाच्वंगु दु ।"
https://nepalbhasatimes.com/44386,अन्तर्राष्ट्रिय,११४२ कछलाथ्व पुन्हि,भारतया विवादास्पद कृषि कानुन खारेज यात,एजेन्सी- भारतया प्रधानमन्त्री नरेन्द्र मोदीं दछि न्ह्यवंनिसें किसानतय्सं विरोध यानावयाच्वंगु स्वंगू विवादास्पद कानुन खारेजया घोषणा याःगु दु । शुक्रवाः सुथय् राष्ट्रया नामय् सम्बोधन यासें प्रधानमन्त्री मोदीं कानुन खारेज जूगु घोषणा याःगु खः ।                                                         प्रधानमन्त्री मोदीं स्वंगुलिं कानुन लित कयागु व थ्व हे महिनाया अन्तय् जुइगु संसद सत्रय् स्वंगुलिं कृषि कानुन रद्द यायेत संवैधानिक प्रक्रिया पुरा यायेगु नं धाःगु दु । मोदीं किसानया फाइदाया निंतिं हे कानुन हयागु तर किसानतय्त थःपिंसं थुइके मफुगु नं धाःगु खः । किसान संगठनतय्सं थ्व घोषणयात थःपिनिगु विजय धकाः धाःगु दु । दछि न्ह्यवंनिसें विवादास्पद कानुनया विरोध यानाः द्वलंद्वः किसानतय्सं राजधानी दिल्लीया सिमानाय् धर्ना बियाच्वंगु खः । किसानतय्स कानुनं यानाः कृषिइ निजी क्षेत्रया बर्चस्व जुइगु व किसानतय्गु आम्दानीइ असर लाकीगु व थपिनिगु उत्पादनया न्यूनतम मूल्य नं मवइगु धासें विरोध यानावयाच्वंगु खः । भारतया मन्त्रीतय्सं धाःसा कानुन किसानया निंतिं फाइदा जुइगु दाबी याना वयाच्वंगु खः । किसान व सरकारया दथुइ तःक्वः हे वार्ता जूगु खःसां वार्ता असफल जुयाच्वंगु खः । आन्दोनलया नेता राकेश टिकैतं कानुन कथं संसदीय प्रक्रिया पूमवंतले आन्दोलन न्ह्याना हे च्वनीगु नेता टिकैतं धाःगु दु । कानुन लित कायेधुकाः काँग्रेसया नेता राहुल गान्धीं किसानतय्त बधाई बिउगु दु । अथे हे पश्चिम बंगालया मुख्यमन्त्री ममता बनर्जी व दिल्लीया मुख्यमन्त्री अरविन्द केजरीवालं नं किसानतय्त बधाई बिसें लसता प्वंकूगु दु । कानुन लित कायेगु खँय् टसमस हे मजुयाच्वंगु मोदी सरकारं उत्तर प्रदेश व पन्जाबय् जुइत्यंगु विधानसभाया चुनाव न्ह्यः थथे कानुन लित कायेगु घोषणा याःगु धाःसा अर्थपूर्ण खनेदुगु विश्लेषकतय्सं धाःगु दु ।
https://nepalbhasatimes.com/44440,अन्तर्राष्ट्रिय,११४२ कछलागा दुतिया,युरोपय् कोरोना नियम विरुद्ध प्रदर्शन,"एजेन्सी- युरोपया थीथी देसय् कोरोनाया संक्रमण अप्वया वनाच्वंगुलिं तःगु कोरोना नियमया विरुद्ध प्रदर्शन जूगु दु । अस्ट्रिया, क्रोएसिया, नेदरल्याण्ड्स व इटालीइ द्वलंद्वः मनूत सतकय् वयाः प्रदर्शन याःगु खः ।                                                         नेदरल्याण्ड्सय् जूगु लकडाउनया न्हूगु नियमयात कयाः नं विरोध प्रदर्शन जूगु दु । नेदरल्याण्ड्सया हेगय् प्रहरी व प्रदर्शनकारी दथुइ झडपलिपा आपतकालया आदेश जारी याःगु दुसा ७ म्हेसित ज्वंगु दु । हेगय् प्रदर्शनकारीतय्सं साइकलय् मि तःगु खःसा प्रहरीयात मि च्याकाः कयेकूगु खः । झडपय् न्याम्ह प्रहरी घाःपाः जूगु धाःगु दु । नेदरल्याण्ड्सया रोटरडामय् प्रदर्शन हिंसात्मक जुइवं प्रहरीं हवाइफायर याःगु खः । समाचार संस्था रोयटर्सं बिउगु जानकारीकथं प्रहरीं ताके यानाः गोलीं कयेकूगु व गोलीं लानाः स्वम्ह घाःपाः जूगु दु । अस्ट्रियाया राजधानी भियनाय् नं लकडाउनया विरोधय् प्रदर्शन जूगु दु । सोमवाः निसें २० न्हुया निंतिं लकडाउन व कोरोना विरुद्धया खोप काये हे माःगु नियमया विरुद्ध द्वलद्वः मनूतय्सं राजधानीया सतकय् वयाः प्रदर्शन याःगु खः । कोरोनाविरुद्ध खोप अनिवार्य याःगु अस्ट्रिया युरोपया न्हापांगु देय् खः । अथे हे क्रोएसियाय् नं सार्वजनिक क्षेत्रय् ज्या याइपिं कर्मचारीतय्सं खोप काये हे माःगु नियम विरुद्ध राजधानी जाग्रेबय् द्वलंद्वः मनूतय्सं प्रदर्शन याःगु दुसा इटालीइ ज्याकुथि, सार्वजनिक सवारी व थीथी थासय् प्रवेशया निंतिं ग्रिन पास माःगु नियमया विरुद्ध प्रदर्शन जूगु खः । विश्व स्वास्थ्य संगठनं युरोपय् अप्वयाच्वंगु कोरोनायात कयाः चिन्ता क्यसें नियम कडा मयात धाःसा लाबलाया दुने हे न्यागू लाख मनू सीफुगु धाःगु दु । संगठनया निर्देशक डा. हान्स क्लुगें बीबीसीयात थुकिया जानकारी बिउगु खः । डा क्लुगें खोप कायेमाःगु, मास्क तयेमाःगु व कोरोना पास लागु यायेमाःगु नं धाःगु दु । युरोपियन देय् जर्मनी, आयरल्याण्ड, बेलायत, अस्ट्रिया, इटाली, नेदरल्याण्ड्स, क्रोएसिया आदि देसय् कोरोना संक्रमण अप्वयाच्वंगु दु । ८७ प्रतिशत मनूतय्सं खोप कायेधुंकूगु पोर्चुगलय् नं छुं इलंनिसें कोरोना संक्रमण अप्वयावयाच्वंगु दु ।"
https://nepalbhasatimes.com/44782,अन्तर्राष्ट्रिय,११४२ थिंलाथ्व षष्ठी,ओमिक्रोन भेरियन्टयात फाइजरया बुस्टर डोज प्रभावकारी,"एजेन्सी- कोरोना भाइरसया न्हूगु भेरियन्ट ओमिक्रोनविरुद्ध फाइजर खोपया बुस्टर डोज प्रभावकारी जूगु खोप निर्माता कम्पनी फाइजर–बायोएनटेकं धाःगु दु । कम्पनीं बिउगु जानकारीकथं छगू अनुसन्धान लिपा फाइजर खोपं कोरोनाया भेरियन्टविरुद्ध निगू डोजं रोग प्रतिरोधी क्षमता विकास यानाच्वंगु व न्हूगु भेरियन्ट ओमिक्रोन विरुद्ध स्वंगूगु डोजं रोग प्रतिरोधी क्षमता विकास जूगु दु ।                                                         फाइजर निर्माता कम्पनीं छगू विज्ञप्ति पिकयाः फाइजरया स्वंगू डोजं ओमिक्रोन विरुद्ध एन्टीबडीया विकास जुइगु धाःगु खः । कम्पनीं खोपयात कयाः अनुसन्धान जुयाच्वंगु व ओमिक्रोनयात लक्षित यानाः खोपया विकास जुयाच्वंगु व मेगु १०० न्हुया दुने खोप वितरण यायेत तयार जुइगु नं धाःगु दु । विश्व स्वास्थ्य संगठनं आः दुगु खोपं हे ओमिक्रोनविरुद्ध ज्या याइगु धायेधुंकूगु दु । ओमिक्रोन भेरियन्टया कोरोना भाइरस विश्वया ५० गू सिबें अप्वः देसय् खनेदयेधुंकूगु दु । दक्षिण एसियाया न्यागू देसय् थ्व भाइरस खनेदयेधुकलं । नेपाः, भारत, श्रीलंका, माल्दिभ्स व पाकिस्तानय् थ्व भाइरस खनेदुगु खः । थ्व भेरियन्ट दकलय् अप्व भारतय् २० म्हसिबें अप्व मनूतय्के खनेदुगु दु । पाकिस्तानया कराँचीइ बिहिवाः ओमिक्रोन खनेदुगु खः । नेपालय् निम्हेसिके ओमिक्रोन खनेदुगु खःसा निम्हेसिगु रिपोर्ट नेगेटिभ वयेधुंकूगु दु ।"
https://nepalbhasatimes.com/44730,अन्तर्राष्ट्रिय,११४२ थिंलाथ्व तृतीया,"रोहिंग्या शरणार्थीं फेसबुक विरुद्ध मुद्दा तल, १५० अर्ब डलरया क्षतिपूर्ति माग","एजेन्सी- अमेरिका व बेलायतय् च्वनाच्वंपिं रोहिंग्या शरणार्थीतय्सं फेसबुक विरुद्ध मुद्दा तःगु दु । बिबिसीं बिउगु जानकारीकथं फेसबुकं अल्पसंख्यक रोहिंग्या शरणार्थीविरुद्ध घृणात्मक अभिव्यक्ति बिउगु द्वपं बिसें १५० अर्ब डलरया क्षतिपूर्ति माग याःगु दु ।                                                         रोहिंग्या शरणार्र्थीया प्रतिनिधित्व यासें बेलायतया ल फर्मं फेसबुकयात रोहिंग्या शरणार्थीविरुद्ध घृणात्मक अभिव्यक्ति बिउगु व हिंसा अप्वयेकीगु समाग्री फेसबुक एकाउन्टं मलिकाःगु द्वपं बिउगु दु । अमेरिकाया सानफ्रान्सिकोय् नं फेसबुक विरुद्ध मुद्दा दायर जूगु दु । फेसबुकं (मेटा) थुकियात कयाः प्रतिक्रिया बिउगु मदुनि । म्यानमारय् सन् २०१७ य् सेनां याःगु कारवाहीलय् लानाः झिद्वलं मल्याक रोहिंग्या शरणार्थी सीगु खःसा लखंलख शरणार्थी बंगलादेशय् बिसिउँवंगु खः । म्यानमार सेनां हत्या, बलात्कार व मानव अधिकार हनन यानाः रोहिंग्यातय्त लिनाछ्वःगु द्वपं बियातःगु दु । सेनां धाःसा थ्व खँ अस्वीकार यानावयाच्वंगु दु । म्यानमारय् सुचं व समाचारया निंतिं दकलय् अप्वः फेसबुक छ््यलेगु याः । म्यानमारय् निगू करोडसिबें अप्वः फेसबुक प्रयोगकर्ता दु ।"
https://nepalbhasatimes.com/44981,अन्तर्राष्ट्रिय,११४२ थिंलागा पारू ,क्रिसमसया इलय् अमेरिकाय् ओमिक्रोनया संक्रमण अप्वइगु ख्याच्वः,"एजेन्सी( अमेरिकाया राष्ट्रपति जो बाइडेनया प्रमुख चिकित्सा सल्लाहकार व वरिष्ठ संक्रामक रोग विशेषज्ञ डा.एन्थोनी फाउचीं क्रिसमसया इलय् अमेरिकाय् ओमिक्रोनया संक्रमण अप्वइगु ख्याच्वः बिउगु दु ।                                                         डा. फाउचीं कोरोनाया न्हूगु भेरियन्ट ओमिक्रोनया संक्रामक क्षमता अप्वः दुगु खँय् शंका मदु धासें सकसितं सतर्क जुयाच्वनेत नं धाःगु दु । डा.फाउचीं ओमिक्रोनं यानाः अमेरिकाया स्वास्थ्य प्रणालीइ प्रभाव लाकीगु व अवस्था सुधार जुयामवन धाःसा अमेरिकाया स्वास्थ्य प्रणाली व अस्पताल दबाबय् लाइगु नं धाःगुु दु । फाउचीं मास्क तयेत, सामजिक दुरीया पालना यायेत, कोरोनाया मापदण्ड पालना यायेत व बुस्टर डोज कायेत इनाप नं याःगु दु । अमेरिकाया रोग नियन्त्रण व रोकथाम केन्द्रया कथं कोरोना संक्रमित जूपिं मध्ये स्वंगू प्रतिशतयाके ओमिक्रोन खनेदुगु दु ।"
https://nepalbhasatimes.com/44784,अन्तर्राष्ट्रिय,११४२ थिंलाथ्व षष्ठी,न्युजिल्याण्डय् न्हूगु पुस्तायात चुरोटय् प्रतिबन्ध,एजेन्सी- न्यूजिल्याण्डं न्हूगु पुस्तायात धुम्रपानपाखें तापाकेगु निंतिं सूर्तीजन्य पदार्थ व चुरोटय् प्रतिबन्ध तइगु जूगु दु । न्हूगु नियमकथं सन् २००८ लिपा बूपिं सुनां नं चुरोट वा सुर्तीजन्य पदार्थ जीवनभर न्याये दइमखु । बिहिवाः न्यूजिल्याण्डया स्वास्थ्य मन्त्रालयं धुम्रपानय् कडाइ यायेगु घोषणा नं याःगु दु । थ्व नियम मेगु दँनिसें लागु जुइगु बिबिसीं जानकारी बिउगु दु ।                                                         न्यूजिल्याण्डया स्वास्थ्य मन्त्रालयं बिउगु जानकारीकथं चुरोट न्याये मिइगुलिइ कडाइ याइगु जुइ । थांैकन्हय् च्याद्वः थासय् मियावयाच्वंगु चुरोट आः न्यासःगू थासय् जक मिइ दइसा सुपरमार्केट व कर्नर स्टोरय् चुरोट मि दइमखु । न्यूजिल्याण्डया स्वास्थ्य मन्त्रीं न्हूगु पुस्तां धुम्रपान गबलें मयायेमाः धयागु सुनिश्चित यायेगु धाःगु दु । न्यूजिल्याण्डय् सन् २०२५ तकया दुने धुम्रपान दर ५ प्रतिशतय् हयेगु व अन्तय् निर्मूल यानाछ्वयेगु ग्वसाः दु । थांैकन्हय् न्यूजिल्याण्डया धुम्रपान दर १३ प्रतिशत दु ।
https://nepalbhasatimes.com/44506,अन्तर्राष्ट्रिय,११४२ कछलागा पञ्चमी,युरोपय् कोरोनां यानाः ७ लाख मनूत सीफइगु डब्लूएचओया ख्याच्वः,"एजेन्सी- विश्व स्वास्थ्य संगठन ( डब्लूएचओं) युरोपय् सन् २०२२ या मार्च तकया दुने कोरोनाया कारणं थप ७ लाख मनूत सीफुगु ख्याच्वः बिउगु दु । विश्व स्वास्थ्य संगठनं युरोप व एसियाया छुं देय् यानाः ४९ गू देय्या सघन उपचार कक्षया भार उच्च निसें अत्यधिक जुइगु नं धाःगु दु ।                                                         विश्व स्वास्थ्य संगठनया निर्देशक डा. हान्स क्लुगें अनावश्यक त्रास पनेत व कोरोना सीगुपाखें बचे यायेत कोरोनाया खोप कायेत इनाप याःगु दु । युरोपय् कोरोनाया कारणं तयातःगु लकडाउन व थीथी नियमया विरोध यासें जुयाच्वंगु प्रदर्शनया इलय् विश्व स्वास्थ्य संगठनं थज्याःगु ख्याच्वः बिउगु खः । युरोपया नेदरल्याण्ड्स, अस्ट्रिया, क्रोएसिया व इटालीइ लकडाउन व कोरोनाया नियम विरुद्ध प्रदर्शन जुयाच्वंगु दु । कोरोना संक्रमण पनेगु निंतिं फ्रान्स, जर्मनी व ग्रीसं बुस्टर डोज अनिवार्य यायेधुंकूगु दु ।"
https://nepalbhasatimes.com/44549,अन्तर्राष्ट्रिय,११४२ कछलागा सप्तमी,अफ्रिकाय् बुद्ध धर्मया सछिदँ,येँ – राजनीतिक ल्वापुख्यापु बाहेक मेगु कारणं विश्व दबुली खास चर्चा मजुइगु अफ्रिका महादेशय् बुद्ध धर्म प्रवेश जूगु सछिदँ क्यंगु लसतायात विशेष रुपं हनीगु जूगु दु ।                                                         थ्वहे वइगु डिसेम्बर ४ निसें ६ तारिख तक अफ्रिकाया तान्जानियाया दर ए–सलाम नगरय् छगू विश्व सम्मेलन हे यासें थ्व लसता हनेत्यंगु खः । उकी विश्वया थीथी देय्यापिं १०० म्ह वरिष्ठ भन्तेपिंत ब्वनातःगु दु । उकी नेपाःपाखें भिक्षु तपस्सीधम्म महास्थविरं ब्वति कया बिज्याइगु खँ सीदुगु दु । ग्वसाः खलकं नेपाःया अखिल नेपाल भिक्षु महासंघयात नं ब्वनापौ छ्वयाहःगु खः । सम्मेलनय् नेपाःपाखें सम्बोधन यायेगु लिसें नेपाःया चचा प्याखं नं क्यनीगु ग्वसाः दु । सन् १९२० य् तत्कालीन बेलायती उपनिवेशय् लानाच्वंगु तान्जानियाय् ज्या यायेत हयातःपिं श्रीलंकाया ४०० म्ह मनूतय्सं अन बुद्ध धर्मया पुसा पिउगु खः । लिपा श्रीलंकाया भन्तेपिं गुणपाल व लोकनाथ थेरों अन औपचारिक रुपं बुद्ध शासन शुरु यानादिल । आः तान्जानिया लगायत अफ्रिकाया मेमेगु नं देशय् बौद्ध विहारत पलिस्था जुयाच्वंगु दु । उकी मध्ये कंगोया बौद्ध विहारयात बुद्ध जन्म भूमि नेपाःयाम्ह हे बुद्ध मूर्ति माल धाःगुलिं भिक्षु तपस्सीधम्मं ४ फिट जाः दुगु छगू मूर्ति छ्वया बिज्याःगु दु ।
https://nepalbhasatimes.com/44804,अन्तर्राष्ट्रिय,११४२ थिंलाथ्व सप्तमी,तःमि देशं खोप भण्डारण यायेफुगुलिं विश्व स्वास्थ्य संगठन चिन्तित,एजेन्सी- न्हूगु भेरियन्टया कोरोना भाइरस ओमिक्रोन विश्व थीथी देसय् तीव्र गतिं फैले जुयाच्वंगुलिं यानाः तःमिगु देय्तय् कोरोनाविरुद्धया खोप भण्डारण शुरु यायेफु धकाः विश्व स्वास्थ्य संगठनं चिन्ता प्वंकूगु दु । खोप भण्डारण यात धाःसा खोपया आपूर्ति मजुइगुलिं यक्व देसया मनूतय्सं खोप कायेमखनीगु नं विश्व स्वास्थ्य संगठनं धाःगु दु ।                                                         ओमिक्रोनलिसे बचे जुइत तःमिगु देय्तय्सं बुस्टर डोज बिइगु धकाः धयावयाच्वंगु दु । फाइजर खोप उत्पादन यानाच्वंगु कम्पनी फाइजर बायोएनटेकं नं फाइजर खोपं हे ओमिक्रोन विरुद्ध ज्या याइगु तर उकिया निंतिं बुस्टर डोज बीमा धाःगु दु । विश्व स्वास्थ्य संगठनं सुरुवाती मात्रायात नि प्राथमिकता बिइमाः धकाः धाःगु दु । तःमिगु देय्तय्त खोप दानया ज्या मदिकेत संगठनया खोप निर्देशक केट ओ ब्रायनं इनाप याःगु दु । ओमिक्रोन कोराना भाइरसया थीथी भेरियन्ट मध्ये दकलय् अप्वः उत्परिवर्तित भेरियन्ट खः ।
https://nepalbhasatimes.com/44474,अन्तर्राष्ट्रिय,११४२ कछलागा तृतीया,अफगानिस्तानय् मिस्तय्त थप प्रतिबन्ध,एजेन्सी- अफगानिस्तानया तालिबान सरकारं मिस्ततय्त थप प्रतिबन्धया घोषणा याःगु दु । तालिबान सरकारं मिस्तय्सं टेलिभिजनय् प्रसारण जुइगु नाटकय् म्हिते मदइगु नियम हःगु दु । अथे हे मिसा पत्रकार व टेलिभिजनय् मिसापिं प्रस्तोतातय्सं छ्यं त्वपुइगु (हिजाब) अनिवार्य याःगु दु ।                                                         तालिबानतय्सं सत्ता कायेधुंकाः मिस्तय्त नं अधिकार बीगु धाःसां व्यवहारय् धाःसा खनेदयाच्वंगु मदु । अझ तालिबानतय्सं मिस्तय्त थप प्रतिबन्ध तयावयाच्वंगु दु । तालिबानया मिसा मस्त स्कुल वनेखनाच्वंगु मदु । थुखे तालिबानया मिसा कासामितय्त नं प्रतिबन्ध तये धुंकूगु दु । अफगानिस्तानया टेलिभिजन च्यानलया निंतिं तालिबान सरकारं च्यागू नियम जारी याःगु दु । नियमकथं इस्लाम वा शरिया कानुन एवं अफगान मूल्यमान्यताया विपरीत फिल्म वा कमेडी सिरियल क्यनेदइमखु । धर्मयात अपमान याइगु व आम अफगान नागरिकयात अपमान जुइगु हास्य व न्ह्यइपुगु ज्याझ्वलय् नं प्रतिबन्ध तःगु दु । विदेशी संस्कृतियात प्रचार याइगु फिल्म क्यनेदइ मखु । अफगानिस्तानया टेलिभिजन प्रसारण जुयावयाच्वगु अप्वः थें विदेशी नाटकय् मिस्तय्त मुख्य पात्र दयेकातःगु दु । अफगानिस्तानया पत्रकारतय्गु संस्थाया दुजः हुजातुल्लाह मुजाद्देदीं तालिबानं टेलिभिजनय् हःगु प्रतिबन्ध अनपेक्षित जूगु व नियम व्यवहारिक मजूगु धाःगु दु । नियम लाःगु जुल धाःसा टेलिभिजन च्यानल बन्द जुइगु नं मुजाद्देदी धाःगु दु ।
https://nepalbhasatimes.com/44569,अन्तर्राष्ट्रिय,११४२ कछलागा सप्तमी,"अफ्रिकाय् तसकं संक्रामक न्हूगु भेरियन्ट, बेलायत व जर्मनं उडान बन्द यात","एजेन्सी- तसकं संक्रामक कोरोना भाइरसया न्हूगु भेरियन्ट खनेदया वःगुलिं बेलायतं खुगू देय् लिसेया हवाइ उडान निलम्बन याःगु दु । बेलायतया स्वास्थ्य मन्त्री शाजिद जावेदं शुक्रवाः न्हिनय् १२ बजे निसें दक्षिण अफ्रिका, नामिबिया, जिम्बावे, बोत्स्वाना, लेसेथो व इस्वाटीटी यानाः खुगू देय्यात ह्याउँगु धलखय् तयाः अन जुइगु उडान फुक्कं दिकेगु व अन ब्वया वयेधुंकूपिं यात्रुतय्त क्वारेन्टाइनय् तयेगु धाःगु खः ।                                                         अथेहे जर्मनीं नं दक्षिण अफ्रिकां जुइगु उडान प्रतिबन्ध तयेगु निर्णय याःगु दु । जर्मनीया कार्यवाहक स्वास्थ्य मन्त्री जेन्स स्पानं दक्षिण अफ्रिकां जुइगु उडान फुक्क दिकेगु व सम्भवत जःलाखःला देय्लिसेया उडान नं बन्द जुइफुगु खँ धयादीगु खः । लिसें वय्कलं जर्मन नागरिकतय्त धाःसा देशय् दुकायेगु खँ धयादीगु दु । बी १.१.५२९ नांया थ्व भेरियन्टयात आःतक खनेदुगु मध्ये दकलय् खराब धकाः विज्ञतय्सं धाःगु दु । विज्ञतय्सं थ्व भेरियन्टं खोप कायेधुंकूपिं मनूतय्के दुगु प्रतिरोधी क्षमतायात तकं त्वाःथलाबीफुगु खँ धाःगु दु । थ्व भेरियन्ट आःतक दक्षिण अफ्रिका, हंगकंग व बोत्स्वानाय् यानाः ५९ म्हेसिके खनेदयेधुंकूगु दु । बेलायती स्वास्थ्य मन्त्री जावेदं थ्व भेरियन्ट तसकं उत्परिवर्तनशील जूगु व न्हापाया डेल्टा भेरियन्ट स्वयां थुकिया उत्परिवर्तनशील गति निदुगं दयेफुगु खँ वैज्ञानिकतय्सं जानकारी बिउगु खँ नं धयादीगु दु । बेलायतं शुक्रवाः न्हिनय् निसें झिन्हु न्ह्यवनिसें उगु देय् भ्रमण याःपिं विदेशी व आयरल्यान्डया नागारिकतय्त बेलायत प्रवेशय् नं निषेध याःगु दु । थ्व भेरियन्ट दक्षिण अफ्रिकाय् तीव्र गतिं न्यना वनाच्वंगु लुइकूगु खः । थ्व भेरियन्ट न्हापाया स्वयां गुलि घातक धयागु स्पष्ट सीमदुनिगु खँ नं वैज्ञानिकतय्सं धाःगुदु । विश्व स्वास्थ्य संगठनया विज्ञतय्सं थ्व भेरियन्ट बारे दक्षिण अफ्रिकी अधिकारीतलिसे शुक्रवाः निसें सहलह याःगु दु । वैज्ञानिकतय्सं थ्व भेरियन्ट शुरुवाती चरणय् दुगु व आःतक अप्वः थें विरामी दक्षिण अफ्रिकाया छगू प्रान्तय् जक केन्द्रीत जुयाच्वंगु जूसां याकनं हे थुकिया संक्रमण न्यना वनेफुगुखँ धाःगु दु ।"
https://nepalbhasatimes.com/45086,अन्तर्राष्ट्रिय,११४२ थिंलागा पञ्चमी,टिकटकं गुगलयात लिउने लाकल,"एजेन्सी- टिकटक आः दकलय् अप्वः छ्यलाबुला याइगु अनलाइन साइट जूगु दु । टिकटकं गुगुलयात लिउने लाकाः दकलय् अप्वः छ्यलाबुला जुइगु साइट जूगु खः । टिकटकय् वइगु भाइरस भिडियो गुगलया सर्च इन्जिनय् स्वयां नं अप्वः हिट जूगु खनेदुगु खः । थुकिया अर्थ इन्टरनेट प्रयोगकर्तात गुगलय् स्वयां अप्वः टिकटकय् वनाच्वंगु खनेदुगु खः ।                                                         सुचना प्रविधि सुरक्षासम्बन्धी कम्पनी क्लाउडफ्लेअरं पितबिउगु जानकारी कथं टिकटकं वंगु फेबु्रअरी, र्माच व जुनय् गुगलयात लिउने लाकूगु खःसा थ्व लिपा अगस्तं निसें हे मदिक्क हे १ नं. थासय् लानाच्वंगु दु । थगुने तक दकलय् अप्वः प्रयोगकर्ता दुगु साइटय् गुगल लानाच्वंगु खःसा थ्व धुंकाः टिकटक, एमेजन, एपल, फेसबुक, माइक्रोसफ्ट, नेटफ्लिक्सया साइटत शीर्ष झिगू थासय् लानाच्वंगु खः । टिकटक थपाय्सकं लोकंह्वाःगुया छगू कारण कोभिड महामारी नं जूगु अनुमान यानातःगु दु । मनूत लकडाउनया इलय् छेँय् हे च्वनाच्वंगु इलय् न्ह्यइपुकेत थीथी उपाय मालेगु झ्वलय् अप्वः मनूत टिकटकय् थ्यंगु खः । थ्व दँया जुलाइ महिना तकया दुने टिकटक एप स्वंगू अर्ब स्वयां अप्वः डाउनलोड जूगु मेगु छगू डाटा कम्पनी सेन्सर टावरं धाःगु दु । बाइटडान्स नांया चिनियाँ कम्पनीं संचालन यानाच्वंगु टिकटकया थौंकन्हय् नं छगू अर्ब स्वयां अप्वः सक्रिय प्रयोगकर्ता दुसा थ्व ल्याः बुलुहुं अप्वया वनाच्वंगु दु ।"
https://nepalbhasatimes.com/45132,अन्तर्राष्ट्रिय,११४२ थिंलागा अष्टमी,कोरोना संक्रमण अप्वयावगुलिं दिल्लीइ रात्रकालीन कफ्र्यु,"एजेन्सी- भारतया राजधानी न्हू दिल्लीइ कोरोना संक्रमण अप्वयागुलिं राज्य सरकारं सोमवाः निसें रात्रिकालीन कफ्र्युया घोषणा याःगु दु । बिबिसीं बिउगु जानकारीकथं दिल्ली सरकारं बहनी ११ ताःनिसें सुथसिया ५ ताः तक कफ्र्यु तःगु दु ।                                                         भारतीय सञ्चार माध्यमतय्सं बिउगु जानकारीकथं न्हूदँ २०२२ न्यायेकेत जुइगु ज्याझ्वलं यानाः कोरोना संक्रमण अप्वयेफुगु व न्हूगु भेरियन्ट ओमिक्रोनया संक्रमितत नं अप्वया वःगुलिं दिल्ली सरकारं थ्व निर्णय याःगु खः । भारतय् सोमवाः तक ५७८ म्हेसिके ओमिक्रोन खनेदयेधुंकूगु दुसा दकलय् अप्वः दिल्लीइ जक १४२ म्हेसिके ओमिक्रोन खनेदुगु दु । भारतया राजधानी दिल्लीलिसें मेगु खुगू राज्यय् नं रात्रिकालीन कफ्र्यु तःगु दु । दिल्ली, उत्तर प्रदेश, महाराष्ट्र, हरियाणा, गुजरात, मध्य प्रदेश व कर्नाटकय् रात्रिकालीन कफ्र्यु तःगु खः ।"
https://nepalbhasatimes.com/44587,अन्तर्राष्ट्रिय,११४२ कछलागा नवमी,‘न्हूगु भेरियन्ट लुइकागुलिं दण्ड बिल’,"एजेन्सी- थःपिंसं कोरोनाया न्हूगु भेरियन्ट ओमिक्रोन लुइकागु खँय् प्रशंसा यायेमाःथाय् अःखःबतं दण्ड बीगु ज्या जूगु खँ दक्षिण अफ्रिकां धाःगु दु । विश्वन्यंकंया देय्तसें ओमिक्रोन भेरियन्टया जानकारी वयेधुंकाः दक्षिण अफ्रिकां जुइगु यात्रायात प्रतिबन्ध तःगुलिं दक्षिण अफ्रिकां थज्याःगु प्रतिक्रया बिउगु खः । दक्षिण अफ्रिकाया विदेश मन्त्रालयं थीथी देशं तःगु प्रतिबन्धयात कयाः कडा अलोचना नं याःगु दु ।                                                         मन्त्रालयं उत्कृष्ट विज्ञानयात प्रशंसा यायेमाः, दण्डित मखु धासें विश्वया मेमेगु देशय् न्हूगु भेरियन्ट खनेदुबलय् क्यँगु प्रतिक्रिया स्वयां आः क्यंगु प्रतिक्रिया पूर्ण रुपं फरक जूगु नं धाःगु दु । अफ्रिकन युनियनया छम्ह अधिकारीं न्हूगु भेरियन्टया विकास विकसित देय्तय्सं यानाः जूगु दावी नं याःगु दु । बिबिसीलिसे खँल्हाबल्हा यासें युनियनया खोप डेलिभरीया सहअध्यक्ष आयोआडी आलाकिजां धाःगु दु, ‘आः छुं जुयाच्वंगु दु व अपिहार्य खः । थ्व विश्वं समतामुलक, अत्यावश्यक व याकनं खोप बी मफुगुया परिणाम खँ । विश्वया तःमि देय्तय्सं खोप मुनातःगुया लिच्वः खः । स्पष्ट भासं धायेगु खःसा थ्व अस्वीकार्य खँ खः ।’ दक्षिण अप्रिकालिसें थीथी अफ्रिकन देय्यात न्हूगु भेरियन्टया कोरोना खनेदुगुलिं युरोपेली संघ, अमेरिका, अस्ट्रेलिया, जापान, भारतं थीथी प्रतिबन्धया घोषणा यायेधुंकूगु दु । विश्व स्वास्थ संगठनं कोरोनाया थ्व न्हूगु भेरियन्टयात भेरियन्ट अफ कन्र्सन धासें ओमिक्रोन नां बिउगु खः । विश्व स्वास्थ संगठनं थ्व भेरियन्ट तीब्र गतियागु जूगु व थुकी यक्व म्यटेन्ट दुगु धाःगु दु । थ्व भेरियन्ट दकलय् न्हापां नोभेम्बर २४ तारिखय् दक्षिण अफ्रिकाय् खनेदुगु खःसा आःतकया दुने हंगकंग, बेल्जियम, बोल्स्वाना, बेलायत, जर्मनी, अस्टे«लिया व इटालीइ खनेदयेधुंकूगु दु । न्हूगु संक्रमण खनेदयेवं युरोपेली संघ अन्तर्गतयागु देशं सोमवाःनिसें दक्षिण अफ्रिका, जिम्बावे, बोस्वाना आदि देशं वइपिं यात्रुतय्त प्रतिबन्धया घोषणा यायेधुंकूगु दु । अमेरिकां नं सोमवाः निसें च्यागू अफ्रिकी देशयात यात्रा प्रतिबन्ध तःगु दुसा अस्टे«लियां १४ न्हुया निंतिं अफ्रिकी देय्लिसेया उडान बन्द याःगु दु । भारतं नं अफ्रिकी देसं वइपिनिगु निगरानी तयेत व परीक्षण यायेत निर्देशन बिउगु दु । नेपालं नं दक्षिण अफ्रिकां वइपिंत अनिवार्य क्वारन्टिन च्वनेमाःगु निर्देशन बिइधुंकूगु दु ।"
https://nepalbhasatimes.com/45234,अन्तर्राष्ट्रिय,११४२ थिंलागा आमै,दक्षिण अफ्रिकाया संसद भवनय् मि नल,एजेन्सी- दक्षिण अफ्रिकाया केपटाउनय् च्वंगु संसद भवनय् मिं नःगु दु । दक्षिण अप्रिकाया स्थानीय सञ्चार माध्यमय् खनेदुगु भिडियोय् भवनया च्वय्या तँय् च्वंगु कःसिइ तसकं मि च्यानाच्वंगु खनेदुसा सर्गः छपातं कुं जायाच्वंगु दु ।                                                         भवनय् मि स्यायेत दर्जनांै दमकल छ्यःगु दु । छुं कारणं मि च्यात धयागु धाःसा सिमदुनि धाःगु दु । संसदया नापसं च्वंगु थासय् नोबल शान्ति पुरस्कार विजेता डेसमन्ड टुटुया अन्त्येष्टि जूगु छुं ईलिपा मि नःगु खः । थ्व संसद भवनया स्वंगू सेक्सन दु । सन् १८८४ इ थ्व भवनया निर्माण जूगु खःसा सन् १९२० व १९८० न्हूगु सेक्सनया निमार्ण जूगु खः । बिदा जुयाच्वंगुलिं संसद चले जुयाच्वंगु धाःसा मदु ।
https://nepalbhasatimes.com/45098,अन्तर्राष्ट्रिय,११४२ थिंलागा सप्तमी,नोबेल विजेता डेसमन्ड टुटु मंत,एजेन्सी- दक्षिण अफ्रिकाया नोबेल शान्ति पुरस्कार विजेता डेसमन्ड टुटु मंत । टुटु ९० दँया वैशाय् स्थानीय ई कथं आइतवाः सुथयु केप टाउनय् मदुगु खः । दक्षिण अफ्रिकी राष्ट्रपति सिरिल रामाफोसां छगू विज्ञप्ति जारी यासें डेसमण्ड टुटु मदुगु पुष्टि यानादीगु खः ।                                                         दक्षिण अफ्रिकाय् रंगभेद अन्त्य यायेत मू भूमिका म्हितूपिं मध्ये डेसमन्ड टुटु न छम्ह खः । राष्ट्रपति रामाफोसां विज्ञप्तिइ दक्षिण अफ्रिकाय् स्वतन्त्रता चूलाकेत टुटुं अग्रस्थानय् च्वनाः ग्वाहालि याःगु खँ धयादीगु दु । नेसन्ल मन्डेलाया समकक्षी टुटुं सन् १९४८ निसें १९९१ तक दक्षिण अफ्रिकाय् रंगभेद अन्त्य यायेत जूगु आन्दोलनय् मू व्यक्ति जुयाः ग्वाहालि याःम्ह खः । वय्कःयात सन् १९८४ य् नोबेल शान्ति सिरपाः लःल्हाःगु खः । इसाई पादरी टुटुं दक्षिण अफ्रिकाय् तुयुपिं शासकतय् विरुद्धया थःगु संघर्ष छुं राजनीतिक कारणं मखु धाइम्ह खः । वय्कलं जीवंकाछि अश्वेततय् पक्षय् संघर्ष याःसां थःगु उद्देश्य धार्मिक जक जूगु खँ धयादी ।
https://nepalbhasatimes.com/45185,अन्तर्राष्ट्रिय,११४२ थिंलागा दशमी,युरोप व अमेरिकाय् कारोना संक्रमण उच्च,"एजेन्सी- युरोप व अमेरिकाय् कोरोना संक्रमण उच्च विन्दुइ थ्यंगु दु । बीबीसीया कथं कोरोना भाइरसया न्हूगु भेरियन्ट ओमिक्रोन खनेदयेधुकाः अमेरिका व युरोपया थीथी देशय् कोरोना संक्रमण उच्च विन्दुइ थ्यंगु खः । अमेरिकाया सेन्टर फर डिजिज एण्ड प्रिभेसन (सिडिसीं) बिउगु जानकारीकथं अमेरिकाय् छन्हुं हे प्यंगू लाख व पीद्वः सिबें अप्वः मनूतय्के कारोना पुष्टि जूगु खः ।                                                         अधिकारीतय्स थ्व ल्याः अप्वःगु छगू कारण क्रिसमस यानाः बालाकं परिक्षण जुइमफुगु धकाः धाःगु दु । अधिकारीतय्सं क्रिसमस व न्हूदँ २०२२ लिपा परीक्षण न्हापा थें जुइगु व संक्रमण अप्व खनेमदइगु धकाः नं धाःगु दु । युरोपया थीथी देसय् नं कोरोनाया संक्रमण अप्वःगु दु । फ्रान्सय् मंगलवाः छन्हुया दुने छगू लाख न्हय्गुगुद्वः ८०७ म्हेसिके कोरोना पुष्टि जूगु दु । फ्रान्सया स्वास्थ्यमन्त्री ओलिभर भेरानं फ्रान्सय् जनवरीइ न्हि निगू लाख ५० द्वः सिबें अप्वः संक्रमित खनेदइगु ख्याच्वः बिउगु दु । फ्रान्सलिसें इटाली, ग्रीस, पोर्चुगल व इंग्ल्याण्डय् नं संक्रमण अप्वःगु दु । महामारीया कारणं पेरिस, लन्डन व बर्लिनय् जुइगु न्हूदँया ज्याझ्वः रद्द जूगु दु । फ्रान्स व इंग्ल्याण्डया मनूतय्त थःपिनिगु विवेक छ्लेत धाःगु दु । स्पेनं धाःसा सीमित मनूत च्वनाः न्हूदँ न्याकेत धाःगु दु । इटालीइ नं छेँ पिने जुइगु दक्व ज्याझ्वः रद्द यासें नाइट क्लब बन्द याकूगु दु । थुखें भारतय् नं कोरोनाया संक्रमण अप्वयावःगु दु । बुधवाः भारतय् ९,९१५ म्हेसिके संक्रमण खनेदुगु खः । थ्व मंगलवाःसिबें ४४ प्रतिशतं अप्वः खः । अथे हे ओमिक्रोन संक्रमितया ल्याः ७८१ थ्यंगु दु । कोरोना सक्रमणया कारणं भारतया राजधानी दिल्लीलिसें थीथी राज्यय् सोमवाःनिसें रात्रीकालीन कफ्र्यु तयेधुंकूगु दु । अथे हे दिल्लीइ स्कुल, कलेज, सिनेमा हल, जिम आदि नं बन्द याःगु दु । बस व रेष्ट्ररेन्टय् ५० प्रतिशत मनूत जक तयेदइसा इहिपा व अन्त्येष्टिइ २० म्हं अप्वः मनू मुने दइमखु । अथे हे न्हूदँलिसें मेमेगु ज्याझ्वः यायेगुलिइ नं प्रतिबन्ध तयातःगु दु ।"
https://nepalbhasatimes.com/45140,अन्तर्राष्ट्रिय,११४२ थिंलागा अष्टमी,भारतय् करोडौं ध्याबा सुचुकातःम्ह व्यपारी ज्वन,"एजेन्सी÷ भारतया उत्तर प्रदेशया कानपुरय् च्वंम्ह छम्ह अत्तर व्यवसायी पीयुष जैनयात कर छले यानाः थःगु छेँय् करोडौं तका दां सुचुकातःगु द्वपनय् ज्वंगु दु । भारतया केन्द्रीय जाँच एजेन्सीं व्यवसायी पीयुष जैनया छेँ छापा मारे याःगु खः । गुड्स एण्ड सर्भिसेज ट्याक्स (जिएसटीं) बिउगु जानकारीकथं व्यापारीया छें छगू अर्ब व ८७ करोड भारतीय नोट बरामद याःगु खः । शुक्रवाः, शनिवाः व आइतवाः स्वन्हुयंकं छेँय् छापा मारे याःगु खः । ध्याबालिसें लुँ, वह, चन्दनया चिकं व अत्तर नं बरामद याःगु दु ।                                                         भारतीय सञ्चार माध्यमया कथं छापा लिपा व्यापारी जैनयात ज्वंगु दुसा थप कारावाहीया निंतिं अहमदाबाद यंकूगु दु । अत्तर व्यवसायी पीयुष जैन कन्नौजया स्थानीय वासिन्दा खः । जैनयाके ४० गू कम्पनीया दु । जैनं कर छले यायेत हे थीथी कम्पनीया स्थापना याःगु अधिकारीतय्सं धाःगु दु ।"
https://nepalbhasatimes.com/46277,अन्तर्राष्ट्रिय,११४२ चिल्लाथ्व चौथी,रुस व युक्रेन दथुइ सोमवाः मेगु वार्ता,"एजेन्सी- रुस व युक्रेनया दथुइ सोमवाः स्वंगूगु चरणया वार्ता जुइगु जूगु दु । रुस व युक्रेनया दथुइ जुयाच्वंगु युद्धया दथुइ थ्व शान्ति वार्ता जुइत्यंगु खः । थ्वयां न्ह्यः निक्वःतक जूगु शान्ति वार्तां छुं नं निष्कर्ष पिहां मवःगु खः ।                                                         न्हापांगु व निगूगु चरणया वार्ता बेलारुस व युक्रेनया सिमानाय् जूगु खःसा स्वंगूगु चरणया वार्ता गन जुइ धयागु सीमदुनि । युक्रेनया वार्ता पुचःया छम्ह दुजलं सामाजिक सञ्जाल मार्फत रुस व युक्रेनया दथुइ स्वंगूगु चरणया वार्ता जुइत्यंगु जानकारी बिउगु खः । रुस व युक्रेन दथुइ निक्व तक जूगु वार्तां छुं नं लिच्वः मवःगुलिं थ्व वार्तां नं खास हे छुं नं निष्कर्ष वइगु खनेमदु । थ्व हे झ्वलय् युक्रेनया मेरिपोलय् हाकनं युद्धविरामया घोषणा याःगु दु । युक्रेनया मेरिपोल शहरय् स्थानीय ई कथं आइतवाः सुथय् १० ताः ईनिसें बहनी ९ ताः ई तक अस्थायी युद्धविरामया घोषणा याःगु युक्रेनया सिटी काउन्सिलं जानकारी बिउगु दु । सर्वसाधारणतय्त १२ ताः इलय् निसें शहर त्वःतेत अनुमति बिउगु दु । वंगु शनिवाः नं रुसं मेरिपोल व भोल्नोभाखाय् अस्थायी युद्धविरामया घोषणा याःगु खः, तर रुसं युद्धविरामया दथुइ हे आक्रमण याःगु खः । रुस व युक्रेन युद्धया दथुइ रुसयात थीथी प्रतिबन्ध तयेगु ज्या नं जारी हे दु । सामाजिक सञ्जाल फेसबुक, ट्विटर, युट्युबं रुसय् प्रतिबन्ध तयेधुंकूगु दु । गुुगल, एप्पल व माइक्रो स्पटं नं रुसय् थःपिनिगु सेवा बन्द याःगु दु । अथे हे मास्टर कार्ड व भिसा कार्ड सञ्चालनय् प्रतिबन्ध तःगु दु ।"
https://nepalbhasatimes.com/46305,अन्तर्राष्ट्रिय,११४२ चिल्लाथ्व पञ्चमी,रुस व बेलारुसया लँ जुयाः युक्रेन त्वःतकेबीगु प्रस्ताव युक्रेनपाखें अस्वीकार,"एजेन्सी- रुसं युक्रेन त्वःता वनीपिनिगुनिंतिं बेलारुस व रुस जुयाः वनेगु लँ चायेकेगु धकाः तःगु प्रस्तावयात युक्रेनं अस्वीकार याःगु दु । युक्रेनं रुसया थ्व प्रस्ताव पूर्वक अनैतिक जूगु खँ धाःगु दु । युक्रेनया राष्ट्रपति भोलोदिमिर जेलेन्स्कीया छम्ह प्रवक्तां रोयटर्स समाचार संस्था लिसे खँ ल्हासें जनताया पीडायात टेलिभिजनय् क्यनेगु तस्बिर कथं छ्यली, थ्व तसकं अनैतिक ज्या खः धाःगु दु ।                                                         वय्कलं थःगु लिखित सन्देशय् युक्रेनी नागरिकतय्के थःगु हे देय्या लँपु जुयाः थःगु भूमि त्वःतेगु अधिकार दयेमाः धयादीगु दु । रुसं थःपिंसं आक्रमण यानाच्वनागु थाय् किएभ, खार्किभ, मोरिउपोल व सुमी शहरं पिहां वनीपिंत रुस व बेलारुसया लँपु जुयाः छ्वयेगु प्रस्ताव तःगु खः । थ्व हे दथुइ अन्तर्राष्ट्रिय रेडक्रस (आइसीआरसी)या निर्देशक डोमिनिक स्टिलहार्टं बिबिसी रेडियो फोर लिसे खँ ल्हासें युक्रेनया मारिऊपोलं मनूत पिहां वनेगु निंतिं छ्यलेगु धयागु सहमति जूगु करिडोरय् विस्फोटक पदार्थ तयातःगु थःपिंत जानकारी वःगु खँ धयादीगु दु । मनूत सुरक्षित पिहां वनेगु निंतिं ‘मानवीय करिडोर’ संचालनय् मवःगु कारण न्यंगु इलय् वय्कलं थःपिंसं छुं न्हि न्ह्यवनिसें रुस व युक्रेन निगुलिं पक्ष लिसे सहलह यानाच्वनागु, तर युद्धविराम सम्झौता बारेया विवरण पुष्टि याये ल्यंदनिगुलिं देय् त्वःतीपिं युक्रेनीतय्त सहरं पिहावयेत स्वीकृति बीत समस्या जुयाच्वंगु खँ कनादीगु खः ।"
https://nepalbhasatimes.com/44637,अन्तर्राष्ट्रिय,११४२ कछलागा दशमी,भारतया लोकसभा व राज्यसभां कृषि कानून लित कायेगु विधेयक पारित,एजेन्सी- भारतया राज्यसभा व लोकसभां विवादित स्वंगुलिं कृषि कानून लित कायेगु विधेयक पारित याःगु दु । निगुलिं सदनय् विपक्षीया हंगामाया दथुइ ध्वनि मतं विधेयक पारित याःगु खः ।                                                         कांग्रेसलिसें मेमेगु विपक्ष दलतय्सं कानून पारितया विषययात कयाः संसदय् चर्चा जुइमाःगु धाःसां थ्व विषययात कयाः छुं नं चर्चा मयासें कानून लित कायेगु विधेयक ध्वनि मतं पारित याःगु खः । निगुलिं सदनय् विपक्षीया हंगामाया दथुइ विधेयक पारित याःगु खः । कांग्रेसया महासचिव रणदीप सुरजेवालां अलोकतान्त्रिक तरिकां विधेयक हःगु व आः नं अथे हे अलोकतान्त्रिक तरिकां लित कायेगु विधेयक पारित यात धाःगु दु । प्रधानमन्त्री नरेन्द्र मोदीं वंगु मंसिरया ३ गते कृषि कानून लित कायेगु घोषणा याःगु खः । वंगु दछि न्ह्यवंनिसें थ्व कानूनया विरोधय् किसानतय्सं आन्दोलन यानाच्वंगु खः ।
https://nepalbhasatimes.com/44628,अन्तर्राष्ट्रिय,११४२ कछलागा दशमी,पेरुइ ७.५ रेक्टर स्केलया भुखाय् ब्वल,एजेन्सी- पेरुइ ७.५ रेक्टर स्केलया शक्तिशाली भुखाय् ब्वःगु दु । भुखाय् ब्वयाः झिम्ह मनू घाःपाः जूगु दुसा ७५ खा छेँ दुंगु दु । स्थानीय ईकथं आइतवाः सुथय् उत्तरी व मध्य पेरुइ भुखाय् ब्वःगु खःसा वयां लिपा पराकम्पन नं वयांतु च्वंगु दु ।                                                         भुखाय्या लिच्वः जःलाखःला देसय् नं लाःगु दु । भुखाय्या केन्द्रबिन्दु पेरुया सान्ता मरिया डे निवा सहरसिबें ९८ किलोमिटर पूर्वय् लाःगु खः । थ्व अमेजन आदिवासीत च्वनीगु लागा खः । थ्वयां न्ह्यः पेरुया राजधानी लिमाय् ५.२ रेक्टरया भुखाय् ब्वःगु खः । प्यासिफिक रिंग अफ फायरया दुने लाःगुलिं यानाः पेरुइ दँय्दसं ४०० गू सिबें अप्वः भुखाय् ब्वयेगु याः । सन् २००७ य् पेरुइ ब्वःगु ७.९ रेक्टर स्केलया भुखाचय् लानाः न्यासःसिबें अप्वः मनूत सीगु खः ।
https://nepalbhasatimes.com/44586,अन्तर्राष्ट्रिय,११४२ कछलागा नवमी,मचा बुइकेत साइकल गयाः अस्पताल वंम्ह सांसद,"एजेन्सी- न्यूजिल्यान्डया छम्ह सांसद मचा बुइकेत ब्यथा जुइवं साइकल गयाः अस्पताल वंगु दु । अस्पतालय् थ्यंगु घौछि लिपा हे वं मचा बुइकूगु खः । सांसद जुली एन जेन्टरं साइकल गयाः वनाच्वनागु किपा फेसबुकय् पोस्ट यासें च्वःगु दु, ‘ब्यथा जूबलय् साइकलय् गयेगु जिगु छुं योजना ला दुगु मखु, तर अथे हे यायेमाल ।’ सांसद जेन्टर स्वदँ न्ह्यः नं थथे हे साइकल गयाः अस्पताल वनाः मचा बुइकूम्ह खः ।                                                         ग्रीन पार्टीया यातायात मामिलाया प्रवक्ता जुयाच्वंम्ह ४१ दँया सांसद जेन्टर साइकलिङ पक्षय् न्ववाना वयाच्वंम्ह खः । अमेरिकाय् बूम्ह जेन्टरं थः व थः भाःतं साइकल गयाः हे अस्पतालय् वनेगु निर्णय यायेत छुं मछिं मजूगु खँ नं धाःगु दु । न्यूजिल्यान्डय् तःम्ह हे सांसदतय्सं थःगु कार्यकालय् हे मचा बुइकेगु याः । सन् २०१८ य् न्यूजिल्यान्डया प्रधानमन्त्री जसिन्डा आर्डनं पदय् दुगु इलय् हे मचा बुइकूगु खः । थथे प्रधानमन्त्री जुयाच्वंगु इलय् हे मचा बुइकूम्ह जेसिन्दा विश्वया हे निम्हम्ह मिसा खः । थ्व लिपा यक्व हे राजनीतिकर्मी मिस्तय्सं थःगु ज्याय् वनेबलय् मचा ज्वना वनेगु व स्तनपान याकेगु सुरु याःगु खः । तर वंगु मंगलवाः बेलायतया लेबर पार्टीया सांसद स्टेला क्रिजीं स्वला दुम्ह मचा ज्वनाः हाउस अफ कमन्स वंगु खँय् धाःसा विवाद जूगु दु । वयात अन मचा ज्वनाः वनेगु अनुमति मदुगु खँ धाःगु खः । मचा ज्वनाः वनेत तःगु प्रतिबन्धयात कयाः आः छगू समितिं समीक्षा यानाच्वंगु दु ।"
https://nepalbhasatimes.com/44627,अन्तर्राष्ट्रिय,११४२ कछलागा दशमी,यात्रा प्रतिबन्ध लित कायेत दक्षिण अफ्रिकाया आह्वान,"एजेन्सी- दक्षिण अफ्रिकाया राष्ट्रपति सिरिल रामापोसां कोरोनाया न्हूगु भेरियन्ट ओमिक्रोनया कारणं दक्षिण अफ्रिका व अफ्रिकी देय्तय्त तःगु यात्रा प्रतिबन्धया आलोचना यासें प्रतिबन्ध आः थथें लित कायेत आह्वान याःगु दु । ओमिक्रोन पत्ता लगे जुइधुंकाः न्हापांखुसी नवासें दक्षिण अफ्रिकाया राष्ट्रपति रामापोसं यात्रा प्रतिबन्धया पलाः गलत जूगुलिं प्रतिबन्ध आः थथें लित कायेमाः धकाः धाःगु खः ।                                                         राष्ट्रपति रामापोसं यात्रा प्रतिबन्धय् छुं नं वैज्ञानिक आधार मदुगु व दक्षिण अफ्रिकायात भेदभाव याःगु धाःगु खः । प्रतिबन्ध तयाः भाइरसयात पनेगु खँ प्रभावकारी मजूगु नं राष्ट्रपतिं धाःगु दु । यात्रा प्रतिबन्धं यानाः देसया अर्थतन्त्र जक स्यंकीगु व महामारीविरुद्ध प्रतिक्रिया बीगु क्षमतायात कमजोर याइगु राष्ट्रपतिं धाःगु दु । थ्वयां न्ह्यः दक्षिण अफ्रिकाया विदेश मन्त्रालयं न्हूगु भेरियन्ट लुइकागु बापत थःपिंत प्रशंसा यायेगु पलेसा दण्ड बिल धकाः धाःगु खः । दक्षिण अफ्रिकालिसें थीथी अफ्रिकी देय्तय्त युरोपियन संघ दुने च्वंगु देय्, अमेरिका, अस्टे«लिया, जापान, इरान, क्यानाडा आदि देशं प्रतिबन्ध तयेधुंकूगु दु । विश्व स्वास्थ्य संगठनं यात्राय् प्रतिबन्ध तःगु देय्तय्त ख्याच्वः बिसें यात्रा प्रतिबन्ध तयेबलय् जोखिम व वैज्ञानिक आधार स्वयेमाः धाःगु दु । न्हूगु भेरियन्टया थ्व कोरोना भाइरस ओमिक्रोन न्हापायागु भाइरससिबें ग्यानापुगु धाःगु दु । लिसें आः दुगु खोपं थ्व भाइरसयात गुलि तक असर याइ धयागु विषयय् नं अनुसन्धान जुयाच्वंगु दु । थ्व भाइरस आतकया दुने दक्षिण अफ्रिकालिसें इटाली, जर्मनी, अस्ट्रेलिया, इजरायल, बेलायत, नेदरल्याण्ड्स, हङकङ, बेल्जियम, बोत्स्वाना, क्यानाडा, चेक गणतन्त्र, फ्रान्स आदि देसय् खनेदयेधुंकल । ओमिक्रोन भाइरस खनेदुगुलिं थ्व हे डिसेम्बर १ तारिखनिसें विद्यार्थीतय्गु निंतिं अन्तर्राष्ट्रिय सिमाना चायेकेत्यंगु अस्टे«लियां आः सिमाना चायेकेगु खँय् हाकनं बिचाः याइगु जूगु दु । अथे हे जापानं दक्व विदेशी यात्रुतय्त सोमवाः निसें जापानय् दुमकाइगु जूगु दु । इजरायल नं आइतवाःनिसें विदेशी यात्रुतय्त दुमकाये धुंकल ।"
https://nepalbhasatimes.com/46329,अन्तर्राष्ट्रिय,११४२ चिल्लाथ्व षष्ठी,युरोपय् ग्याँसया आपूर्ति बन्द यायेगु रुसया ख्याच्वः,"एजेन्सी- पश्चिमी देय्तय्स चिकं निर्यातय् प्रतिबन्ध तल धाःसा युरोपय् ग्यासया आपूर्ति बन्द यायेगु ख्याच्वः रुसं बिउगु दु । रुसया उपप्रधानमन्त्री अलेक्सान्डर नोभाकं चिकंया आपूर्तिइ प्रतिबन्ध तल धाःसा विश्वन्यकं विनाशकारी लिच्वः लाइगु व चिकंया मू निदुगं जुयाः प्रति ब्यारल ३०० डलर थ्यनीगु ख्याच्वः बिउगु दु ।                                                         अमेरिकां थीथी देय्लिसे जानाः रुसयात चिकंया आपूर्ति प्रतिबन्ध तयेत स्वयाच्वंगु दु, तर जर्मनी व नेदरल्यान्डं थुकियात अस्वीकार यानाच्वंगु दु । युरोपय् ४० प्रतिशत ग्यास व ३० प्रतिशत चिंक रुसं वनाच्वंगु दु । रुसं यदि ग्यासया आपूर्ति बन्द यानाबिल धाःसा युरोपयाके मेगु विकल्प मदु । थ्व हे झ्वलय् राष्ट्र संघं युक्रेनया सर्वसाधारणयात मेगु थासय् सुरक्षित वनेगु लँ चायेका बिइत इनाप याःगु दु । रुसं मेरिपोल, खार्किभलिसें थीथी शहरय् निकास मार्गया प्रस्ताव तःगु खः । तर युक्रेनया अधिकारीतय्सं धाःसा उगु लागाय् रुसं बमबारी यानाच्वंगु धाःगु दु । रुसं मंगलवाः रुसया स्थनीय ई कथं सुथसिया १० बजे निसें राजधानी किएभ लिसें थीथी शहरय् युद्धविरामया घोषणा यानाः युक्रेनी शरणार्थीतय्त मेगु देशय् सुरक्षित वनेत धाःगु खः । युक्रेनं आःतक दकलय् अप्वः शरणार्थी पोल्याण्ड वंगु दु । पोल्याण्डय् झिगू लाखं मल्याक शरणार्थी वनेधुंकूगु दु । रुस व युक्रेन दथुइ जुयाच्वंगु युद्धया दथुइ बिहिवाः टर्कीइ रुस व युक्रेनया विदेशमन्त्री दथुइ वार्ता जुइगु जूगु दु । रुस व युक्रेनया प्रतिनिधि दथुइ स्वंगू चरणया वार्ता जुइधुंकूसां वार्तां छु नं लिच्वः पिहां वःगु मदुनि । बिहीवाः टर्कीया राष्ट्रपति रेचेप तय्यप एर्दोआनया मध्यस्थताय् रुसया विदेशमन्त्री सेर्गेइ लाभरोभ व युक्रेनी विदेशीमन्त्री दिमित्रो कुलेबा दथुइ टर्कीया दक्षिणी शहर अन्तलायाय् जुइत्यंगु दु । रुसी विदेशमन्त्री लाभरोभ व युक्रेनी विदेशमन्त्री कुलेबां नं थीथी सञ्चार माध्यम मार्फत थुकिया पुष्टि याःगु दु ।"
https://nepalbhasatimes.com/46333,अन्तर्राष्ट्रिय,११४२ चिल्लाथ्व षष्ठी,सिड्नीइ खुसीबाः वयाः निम्ह सित,एजेन्सी- अस्ट्रेलियाया सिड्नीइ तसक वा वयाः वःगु खुसीबाःया कारणं द्वलंद्वः मनूत थःगु छेँ त्वःताः वनेत बाध्य जूगु दु । पूर्वी अस्ट्रेलियाय् वःगु खुसिबालं सिड्नी निम्ह मनू सीगु दु । निवाःया दुने अस्ट्रेलियाया न्यू साउथ वेल्स व क्वीन्सल्याण्डय् वा वयाः वःगु खुसीबालय् लानाः आःतक २० म्ह मनू सीधुकंूगु दु ।                                                         खुसीबाःया दकलय् अप्वः प्रभाव सिड्नीइ लाःगु दु । सिड्नीइ च्वनाच्वपिं ४० द्वः मनूतय्त सुरक्षित थासय् वनेत धाःगु दुसा मेपिं २० द्वः मनूतय्त तयारी अवस्था च्वनाच्वनेत धाःगु दु । राज्यया आपतकालीन सेवा बिइगु संस्था बिउगु जानकारीकथं २४ घौया दुने २५०० म्हं मल्याक मनूतय्सं ग्वाहालि यायेत इनाप याःगु दु । अस्ट्रेलियाया सेनां उद्धारया ज्या यानाच्वंगु दु । मौसम विभागया अधिकारीतय्सं बुधवाः तक तसकं वा वइगु व खुसीबाः वयेफुगु धाःगु दु ।
https://nepalbhasatimes.com/44666,अन्तर्राष्ट्रिय,११४२ कछलागा एकादशी,माग्दालेना हाकनं स्वीडेनया प्रधानमन्त्री नियुक्त,एजेन्सी÷ माग्दालेना एन्डर्सन हाकनं स्वीडेनया प्रधानमन्त्री नियुक्त जूगु दु । प्रधानमन्त्री जुयाः १२ घौ मजाःनिबलय् राजीनामा बिइमाःम्ह एन्डर्सनयात छवाः लिपा हाकनं स्वीडेनया संसदं न्हूम्ह प्रधानमन्त्री दयेकूगु खः । वंगु वालय् गठबन्धन पार्टीं समर्थन लित काःगुलिं एन्डर्सनं राजीनामा बीमाःगु खः । माग्दालेना एन्डर्सन स्वीडेनया न्हापांम्ह मिसाम्ह प्रधानमन्त्री जूगु खः ।                                                         सोमवाः एन्डर्सन निक्वखुसी प्रधानमन्त्री जूगु खः । मंगलवाः स्वीडेनया जुजुलिसे नापलाये धुंकाः एन्डर्सनं औपचारिक रुपं प्रधानमन्त्रीया ज्या शुरु याइ ।
https://nepalbhasatimes.com/44265,अन्तर्राष्ट्रिय,११४२ कछलाथ्व दशमी,छ्यंया मू ५० लाख तयातःम्ह भारतीय माओवादी नेता प्रहरी मुडभेडय् सित,एजेन्सी- भारतया महाराष्ट्रया गडचिरोला जिल्लाय् प्रहरी व भारतीय माओवादी दथुइ जूगु ल्वापुइ छ्यंया मू ५० लाख तयातःम्ह भारतीय माओवादी नेता मिलिंद तेलबुंडे लिसें २६ म्ह माओवादी सीगु दु । सीपिं मध्ये २० म्ह मिजं व खुम्ह मिसा दु । घटनाय् प्यम्ह प्रहरी गम्भीर घाःपाः जूगु दु ।                                                         आइतवाः महाराष्ट्र प्रहरीं थ्व जानकारी बिउगु खः । प्रहरीया कथं सी–६० कमान्डों शनिवाः याःगु सर्च अपरेसनय् भिडन्त जूगु खः । प्रहरी ९ गू एसएलआर व ५ गू एके ४७ सहित २९ गू ल्वाभः नं बरामद याःगु दु । भारतीय माओवादी नेता मिलिंदयात प्रहरीं मालाच्वंगु खःसा वयागु छ्ंयया म्र ५० लाख भारु तयातःगु खः । महाराष्ट्रय् हिंसात्मक गतिविधि यायेगुलि मिलिंदया ल्हाः दुगु प्रहरीं धाःगु दु । सन् १९९६ निसें वयात मालाच्वंगु खः ।
https://nepalbhasatimes.com/44688,अन्तर्राष्ट्रिय,११४२ कछलागा त्रयोदशी ,दिल्लीइ दक्व स्कुल अनिश्चितकालया निंतिं बन्द,"एजेन्सी- भारतया राजधानी दिल्लीइ वायु प्रदुषण अप्वगुलिं शुक्रवाः निसेंं दिल्लीइ च्वंगु दक्व स्कुल अनिश्चिकालया निंतिं बन्द याइगु जूगु दु । बिहिवाः दिल्लीया वातावरण मन्त्री गोपाल रायं शहरय् प्रदूषण अप्वया वंगुलिं थ्व निर्णय यायेमाःगु धाःगु दु ।                                                         भारतया सर्वोच्च अदालतं वायु प्रदूषण जूसां मस्तय्त स्कूलय् वनेमाःगु यानातःगुलिं दिल्लीया मुख्यमन्त्री अरविन्द केजरीवालया आलोचना याःगु खः । अदालतं दिल्ली सरकारं वयष्कत छेँय् च्वनाः ज्या यानाच्वंगु, अले मस्त धाःसा स्कूल छाय् वनाच्वंगु धकाः न्ह्यसः तःगु खः । अदालतं केन्द्र सरकारयात वायु प्रदूषण नियन्त्रणया योजना हयाः याकनं कार्यान्वयन यायेत नं धाःगु दु । दिल्ली न्हियान्हिथं प्रदूषित जुयाच्वंगु दुसा नोभेम्बरय् वंगु खुदँ लिपा दकलय् अप्वः प्रदूषित जूगु खः ।"
https://nepalbhasatimes.com/44299,अन्तर्राष्ट्रिय,११४२ कछलाथ्व एकादशी,"सोमालियाय् खाद्य संकट, ३५ लाख मनूत प्रभावित जुइगु",एजेन्सी÷ सोमालियाय् खडेरीया कारणं खाद्य संकट जूगु दु । सोमालियाय् न्हियान्हिथं नागरिकतय्त खाद्यन्नया अभाव जुयाच्वंंगु दु । सोमालियाय् च्वंगु संयुक्त राष्ट्रसंघीय मानवीय निकायं बिउगु जानकारीकथं खाद्य संकट न्हियान्हिथं अप्वःया च्वंगु दु ।                                                         निकायं बिउगु जानकारीकथं सन् २०२२ या मे महिनातकया दुने थ्व समस्या झन् अप्वयावनी । इलय् वा मवःगुलिं देयन्यकं सुख्खा जूगु व थुकिं यानाः आतक १७ म्ह सिबें अप्वः मनूत प्रभावित जुइधुंकूगु व सन् २०२२ या मे तकया दुने ३५ लाख मनूत प्रभावित जुइगु संयुक्त राष्ट्रसंघीय मानवीय निकायं जानकारी बिउगु दु । थ्व हे दँया अप्रिल महिनानिसें बांलाक वा मवयाः उब्जनी मजूगुलिं खाद्यान्न उत्पादन जुइमफुगुलिं खाद्य संकट जूगु खः । सोमालियाया सरकारं अप्रिलय् संयुक्त राष्ट्रसंघीय मानवीय निकायया अधिकारीत लिसे खँल्हाबल्हा याना खडेरीं यानाः खाद्य संकट जूगु घोषणा याःगु खः । निकायं विदेशी देय् व दातातय्त ग्वाहालि यायेत नं इनाप यायेधुंकूगु दु । निकायं इलय् हे ग्वाहालि मयात धाःसा अवस्था गम्भीर जुइगु नं धाःगु दु ।
https://nepalbhasatimes.com/44229,अन्तर्राष्ट्रिय,११४२ कछलाथ्व अष्टमी,म्यानमारय् अमेरिकी पत्रकारयात ११ दँ जेल सजाय,"एजेन्सी- म्यानमारया सैन्य अदालतं अमेरिकी पत्रकार ड्यानी फेन्स्टरयात ११ दँया जेल सजाय बिउगु दु । फेन्स्टरयात अध्यागमन कानुन उल्लंघन याःगु, गैरकानूनी संगठन दयेकूगु व सेनाया विरुद्ध विद्रोह यायेत प्रोत्साहन याःगु द्वपं दु । फेन्स्टरयात देशद्रोह व आतंकवादया द्वपं नं बियातःगु दुसा थ्व मुद्दाया फैसला जूगु मदुनि । थ्व द्वपं पुष्टि जुल धाःसा फेन्स्टरयात आजीवन कारावास जुइ ।                                                         अमेरिकी पत्रकार फेन्स्टर अनलाइन पत्रिका फ्रन्टिअर म्यानमार’या प्रबन्ध सम्पादक खः । फेन्स्टरयात वंगु मे महिनाय् याङ्गुन अन्तर्राष्ट्रिय विमानस्थलं ज्वंगु खः । अनलाइन पत्रिका ‘फ्रन्टिअर म्यानमारं’ बिउगु जानकारीकथं पत्रकार फेन्स्टर न्हापां स्वतन्त्र समाचार साइट ‘म्यानमार नाउ’य् ज्या यानाच्वंम्ह खः । फेन्स्टरयात बिउगु दक्व द्वपं म्यानमार नाउय् ज्या यानाच्वंबलय्यागु खः । फेन्स्टरं सन् २०२० जुलाइलय् म्यानमार नाउपाखें राजीनामा बियाः प्र्रmन्टिअर म्यानमारय् वःगु व मे महिनाय् फेन्स्टरयात ज्वंबलय् फ्रन्टिअरया निंतिं ज्या यानाच्वंगु ९ महिना दुगु नं ‘फ्रन्टिअर म्यानमारं’ धाःगु दु । फेन्स्टरयात लाःगु द्वपनं वयात दोषी ठहर यायेगु आधार मदुगु नं फ्रन्टिआरं धाःगु दु । म्यानमारय् च्वंगु अमेरिकी दुतावासं धाःसा छुं नं प्रतिक्रिया बिउगु मदुनि । म्यानमारय् फेबु्रअरी २०२१ य् सेनां कू याःगु खः । कू लिपा म्यानमारया नेतातय्त ज्वना जेलय् तयातःगु दु । कूया विरोधय् जूगु प्रदर्शनय् ११७८ म्ह मनू सीधुंकूगु दुसा न्हय्द्वः सिबें अप्वः मनूतय्त ज्वनातःगु दु ।"
https://nepalbhasatimes.com/44236,अन्तर्राष्ट्रिय,११४२ कछलाथ्व अष्टमी,युरोपय् ग्यासया आपूर्ति पनेगु बेलारुसया ख्याच्वः,"एजेन्सी-  बेलारुसं आप्रवासी संकटया मामिलाय् युरोपेली संघं थःपिंत प्रतिबन्ध तल धाःसा ग्यासया आपूर्ति पनेगु ख्याच्वः बिउगु दु । पोल्याण्डलिसे स्वानाच्वंगु बेलारुसया पश्चिमी सिमानाय् इराक, सिरिया व यमनं वःपिं द्वलंद्वः शरणार्थीत तसकं ख्वाउँगु मौसमय् अलपत्रय् लानाच्वंगु दु । सिमानाय् हिमपात जुयाच्वंगु दुसा तापक्रम शून्य डिग्रीसिबें क्वय् दु । युरोपेली संघया अधिकारीतय्सं बेलारुसं संकटयात ल्ह्वनाच्वंगु, मानवअधिकारया हनन याःगु व सुरक्षा अवस्था स्यंकूगु द्वपं बिउगु दु, तर बेलारुसं धाःसा थ्व द्वपं अस्वीकार यानाच्वंगु दु ।                                                         आप्रवासी संकटयात कयाः बेलारुसयात युरोपेली संघं सोमवाः निसें प्रतिबन्ध तइगु अन्तर्राष्ट्रिय सञ्चार माध्यमं जानकारी बिउगु दु, तर बेलारुसया राष्ट्रपति लुकासेन्कों थःपिंत प्रतिबन्ध तल धाःसा कडा लिसः बीगु ख्याच्वः बिउगु दु । बेलारुसं युरोपय् वनीगु ग्यास पाइपलाइनयात संकेत यासें राष्ट्रपति लुकासेन्कों युरोपय् जिमिसं यानाः मत च्यानाच्वंगु दु, लुमुयाच्वंगु दु धासें उकिं जिमित ख्याच्वः बीमते धासें अःखःबतं ख्याच्वः बिउगु खः । ‘जिमिसं ग्यासया आपूर्ति पनाबिल धाःसा छु जुइ ? अथे जुयाः पोल्याण्ड, लिथुआनिया व खालि ल्हा च्वनाच्वंपिं देय्या नेतृत्वं नवाये न्ह्यः छकः बिचाः यायेत जिं सल्हा बी’ राष्ट्रपति लुकासेन्कों धाःगु दु । रुसं युरोपय् बेलारुसया लः जुयाः निगू पाइपलाइन वनाच्वंगु दु ।"
https://nepalbhasatimes.com/44256,अन्तर्राष्ट्रिय,११४२ कछलाथ्व दशमी,कोप–२६ य् जलवायु परिवर्तन पनेगु निंतिं न्हूगु सम्झौता,"एजेन्सी- स्कटल्याण्डया ग्लास्गोय् सम्पन्न जूगु कोप–२६ सम्मेलनय् जलवायु परिवर्तनयात पनेगु निंतिं न्हूगु सम्झौता जूगु दु ।                                                         ‘ग्लास्गो क्लाइमेट प्याक्ट’ नांयागु सम्झौताकथं हरितगृह ग्यासया उत्सर्जन यानाच्वंगु कोइला छ्यलेगु बुलुहुं म्हो यानायंकेगु धयातःगु दु । सहमतिइ न्हापां कोइलायात छसीकथं चिइका छ्वयेगु धाःगु खःसा भारत, चीन, अस्ट्रेलिया व मेमेगु थीथी देसं विरोध यायेवं कोइला छ्यलेगु म्हो यायेगु खँय् सहमति जूगु खः । सहमतिइ उत्सर्जन गतियात म्हो यानायंकेगु व विकासशील देसय् जलवायु परिवर्तनया असर म्हो यानाः थप ग्वाहालि यायेगु सहमति दु । सहमतिइ पृथ्वीया तापक्रम १.५ डिग्रीइ सीमित यायेगु धकाः धाःसां बांलाक ज्या जूगु खनेमदु । थुकियात कयाः मेगु दँय् जक छलफल जुइसा आःयात पृथ्वीया तापक्रम वृद्धि २.४ डिग्रीइ सीमित यायेगु धकाः धयातःगु दु । वैज्ञानिकतय्सं धाःकथं पृथ्वीया तापक्रम १.५ डिग्रीसिबें अप्वः थहां वन धाःसा लखंलख मनूत तांन्वयेक च्वनेमाली । कोइलाया विषयय् शब्दावली कमजोर जूसां थ्व सहमतियात छगू विजय कथं काःगु दु । ग्रीनपीसया अन्तर्राष्ट्रिय कार्यकारी निर्देशक जेनीफर मोर्गनया कथं सहमतिइ शब्द परिवर्तन जूसां कोपं वःगु संकेत परिवर्तन जुइमखुगु व कोइला युगया अन्त्य जुइगु धाःगु दु । थुखें एक्सन एडया नीति निर्देशक लार्च कोचं सहमतिइ कोइला जक उल्लेख जूगु, तर पेट्रोलियम पदार्थ व ग्यासया विषयय् प्रतिबद्धता मवःगुलिं दुःख प्वंकूगु दु । नीति निर्देशक लार्च कोचं पेट्रोलियम पदार्थ व ग्यासं पृथ्वीयात प्रदू्रषित यानाच्वंगु धाःगु दु ।"
https://nepalbhasatimes.com/44684,अन्तर्राष्ट्रिय,११४२ कछलागा त्रयोदशी ,"विश्वया २५ गू सिबें अप्वः देसय् ओमिक्रोन, भारतय् नं थ्यन","एजेन्सी- कोरोना भाइरसया न्हूगु भेरियन्ट ओमिक्रोन न्हियान्हिथं विश्वया थीथी देसय् खनेदयाच्वंगु दु । अन्तर्राष्ट्रिय सञ्चार माध्यमं बिउगु जानकारीकथं विश्वया २५ गू सिबें अप्वः देसय् ओमिक्रोन खनेदयेधुंकूगु दु । दकलय् न्हापां दक्षिण अफ्रिकाय् थ्व भेरियन्टया कोरोना भाइरस खनेदुगु खःसा आःतकया दुने थ्व भाइरस बोत्सवाना, अस्टे्लिया, अस्ट्रिया, अमेरिका, ब्राजिल, फ्रान्स, क्यानाडा, डेनमार्क, इजरायल, नाइजेरिया, बेलायत, दक्षिण कोरिया, जापान आदि देसय् पुष्टि जुइधुंकूगु दु ।                                                         अथेहे भारतय् न‌‌ निम्हेसिके ओमिक्राेन भाइरस खनेदुगु पुष्टि जूगु दु । बिहीवाः कर्नाटकय् निम्हेसिके ओमिक्राेन खनेदुगु जानकारी बिउगु खः । ओमिक्रोन भेरियन्ट खनेदयेधुंकाः अमेरिका, युरोप व थीथी देशं दक्षिण अफ्रिकाया थीथी देय्यात यात्रा प्रतिबन्ध तयेधुंकूगु दु । थीथी अफ्रिकन देशं नं दक्षिण अफ्रिकायात यात्रा प्रतिबन्ध तःगु दु । अथे हे इजरायल व जापानं विदेशी यात्रुतय्त हे प्रतिबन्ध तःगु दु । भारतं थ्व हे डिसेम्बर १५ निसें शुरु यायेत्यंगु अन्तर्राष्ट्रिय उडान स्थगित याःगु दु । थ्व भेरियन्ट खनेदयेवं विश्वन्यकं हे खोप बीगु ज्यायात तीव्रता बीगु दु । निगुलिं डोज कायेधुंकूपिंत बुस्टर डोज कायेत नं राष्ट्र प्रमुखतय्सं इनाप यानाच्वंगु दु । थ्व हे झ्वलय् चीनया वैज्ञानिकतय्स कोरोनाया दक्व भेरियन्टयात सखाप याइगु एन्टिबडीया विकास यानाःगु दाबी याःगु दु । रुसं नं ओमिक्रोन विरुद्धया खोप दयेकेगु शुरु यायेधुंनागु धाःगु खः ।"
https://nepalbhasatimes.com/45018,अन्तर्राष्ट्रिय,११४२ थिंलागा दुतिया,बिदा न्याकेत दयेकातःगु ज्याझ्वः रद्द यायेत विश्व स्वास्थ्य संगठनया इनाप,"एजेन्सी÷ कोरोनाया ओमिक्रोन भेरियन्ट न्यना वनाच्वंगुलिं विश्व स्वास्थ्य संगठनं सर्वसाधारणयात जनस्वास्थ्य रक्षाया निंतिं क्रिसमसया इलय् बिदा न्याकेत दयेकातःगु ज्याझ्वः रद्द यायेत इनाप याःगु दु । विश्व स्वास्थ्य संगठनया प्रमुख डा. टेड्रोस एड्हानोम गेहबे्रयससं धाःगु दु ‘जीवन रद्द जुइगुसिबें छगू ज्याझ्वः रद्द यायेगु बांलाः’ । डा. टेड्रोसं ओमिक्रोन भेरियन्ट डेल्टासिबें तीव्र गतिं न्याना वनाच्वंगु खँ नं धाःगु दु । न्हूगु भेरियन्टयात पनेत फ्रान्स व जर्मनीइ कडा नियम हःगु दुसा यात्रा प्रतिबन्ध नं तयेधुंकूगु खँ डा. टेड्रोसं न्ह्यथंगु खः ।                                                         अमेरिकया प्रमुख संक्रामक रोग विशेषज्ञ डा. एन्थोनी फाउचीं नं क्रिसमसया इलय् याइगु यात्राया झ्वलय् कोरोनाया खोप कायेधुंकूपिंत नं संक्रमण जुइफु धाःगु खः । ओमिक्रोन भेरियन्टयात पनेत अमेरिकाया सेन्टर फर डिजिज कन्ट्रोल एण्ड प्रिभेन्सन व अमेरिकाया विदेश मन्त्रालयं स्पेन, फिनल्याण्ड, लेबानानलिसें च्यागू देसय् यात्रा मयायेत अमेरिकाया सर्वसाधारणयात इनाप याःगु दु । अमेरिकाय् नं ओमिक्रोनया संक्रमण अप्वयाच्वंगु दु । अमेरिकाया ४८ गू राज्यय् ओमिक्रोन खनेदयेधुंकल । युरोपय् ओमिक्रोनया कारणं युरोपेली देय्तय्सं कोरोनाया थीथी नियम लागु याःगु दुसा प्रतिबन्धात्मक व्यवस्था नं लागु यानाच्वंगु दु । नेदरल्याण्ड्सय् आतकया हे कडा लकडाउनया घोषणा याये धुंकूगु दु । अथे हे लन्डनय् न्यु इएर इभय् जुइगु दक्व ज्याझ्वः रद्द याःगु दु । बेलायतय् कोरोनाया विरुद्ध न्हूगु नियम हयेत्यंगु दु । अमेरिकालिसें थीथी देसं थः नागरिकतय्त बुस्टर डोज कायेत नं इनाप यानाच्वंगु दु । थ्व हे झ्वलय् न्युजिल्याण्डं विदेशी नागरिकतय्गु निंतिं जनवरी १६ तारिखनिसें चायेकेत्यंगु अन्तर्राष्ट्रिय सीमाना फेब्रुअरीया अन्ततकया बन्द हे यायेगु निर्णय याःगु दु । मंगलवाः न्युजिल्याण्डया शिक्षा मन्त्री क्रिस हिपकिन्सं ओमिक्रोनया कारणं सिमाना चायेकेगु निर्णय लित छ्वयेमाःगु धाःगु खः । न्यूजिल्याण्डय् कोरोनाया नियम छ्वासुका यंकाच्वंगु दु ।"
https://nepalbhasatimes.com/44172,अन्तर्राष्ट्रिय,११४२ कछलाथ्व पञ्चमी,चीनं पाकिस्तानयात अत्याधुनिक युद्धपोत बिल,"एजेन्सी- चीनं पाकिस्तानयात अत्याधुनिक युद्धपोत बिउगु दु । चीनं पाकिस्तानयात बिउगु युद्धपोत आतकया हे दकलय् तःधंगु व उन्नत युद्धपोत खः । चीनया स्टेट सिप बिल्डिङ कर्पाेरेसन लिमिटेडं (सिएसएससी) डिजाइन यानाः दयेकूगु तःधंगु अत्याधुनिक युद्धपोत सोमवाः चीनया सांघाई राज्यय् जूगु छगू ज्याझ्वलय् पाकिस्तानया नौसेनायात लःल्हाःगु खः । चीन व पाकिस्तानया स्वापूयात विशेष दयेकेगु व मौसमी रणनीतिक साझेदारीयात बल्लाकेगु निंतिं चीनं पाकिस्तानयात योगदानकथं युद्धपोत बिउगु खः ।                                                         चीनया सरकारी सञ्चार माध्यम थुकियात निगू देय् दथुया स्वापूया तःधंगु उपलब्धि धकाः धाःगु दु । अथेहे पाकिस्तानया नौसेनां छगू विज्ञप्ति पिकयाः चीनं बिउगु युद्धपोत टाइप ०५४ए÷ पिया नां पिएनएस तुगरिल तयागु जानकारी बिउगु दु । चीनं पाकिस्तानयात बिउगु थ्व युद्धपोतं जमिनं जमिन, जमिनं आकाश व लखय् दुने नं मिसाइल कयेकेफइ । चीनं थज्याःगु हे मेगु प्यंगः युद्धपोत पाकिस्तानयात बिइत्यंगु दु । थ्व युद्धपोत न्हापांखुसी सन् २००८ य् चीनं नौसेनाय् दुथ्याकूगु खः ।"
https://nepalbhasatimes.com/44023,अन्तर्राष्ट्रिय,???? ?????? एकादशी,अस्टेलियाया प्रधानमन्त्रीं मखुगु खँल्हाःगु फ्रान्सया राष्ट्रपतिया द्वपं,"एजेन्सी- पनडुब्बी सम्झौतायात कयाः अस्टे्लियाया प्रधानमन्त्री स्कट मोरिसनं थःत मखुगु खँ ल्हाःगु धकाः फ्रान्सया राष्ट्रपति इम्यानुएल म्याक्रों द्वपं बिउगु दु । प्रधानमन्त्री मोरिसनं मखुगु खँ ल्हानाच्वंगु थें च्वंलाः धकाः तःगु छगू न्ह्यसलय् राष्ट्रपति इम्यानुएल म्याक्रों ‘थें च्वः जक मखु, जिं स्यू’ धकाः लिस बिउगु खः । रोमय् जूगु पत्रकार सम्मेलनय् राष्ट्रपति म्याक्रोयात छम्ह अस्टे्लियन पत्रकारं हाकनं मोरिसनयात विश्वास यायेफइ ला धकाः तःगु न्ह्यसलय् म्याक्रों ‘वय्कलं छुं याइ व स्वये मानि’ धकाः लिसः बिउगु खः ।                                                         अस्टे्लियाया प्रधानमन्त्री स्कट मोरिसन व फ्रान्सया राष्ट्रपति इम्यानुएल म्याक्रो रोमय् जुयाच्वंगु जी २० या शिखर सम्मेलनय् नापलाःगु खः । अस्टे्लिया, अमेरिका व बेलायतया दथुइ जूगु सुरक्षा सम्झौता ओकस लिपा अस्टे«लिया व फ्रान्सया दथुइ तनाव शुरु जूगु खः । थ्व हे सम्झौतां यानाः अस्ट्रेलिया व फ्रान्सया दथुइ जूगु अरबौं डलरया पनडुब्बी सम्झौता रद्द जूगु खः । अस्टे्लियाया प्रधानमन्त्री स्कट मोरिसनं धाःसा फ्रान्सया राष्ट्रपतिया द्वपं अस्वीकार याःगु दु । प्रधानमन्त्री मोरिसनं थःम्हं मखुगु खँ मल्हानागु बरु परम्परागत पनडुब्बी अस्ट्र्ेलियाया प्रतिरक्षाया निंतिं पर्याप्त मजूगु धकाः फ्रान्सया राष्ट्रपति म्याक्रोयात धयागु धाःगु दु । मोरिसनं निगू देय्या दथुइ हाकनं विश्वास स्थापित यायेगु कुतः शुरु जुइधुकूगु नं धाःगु दु ।"
https://nepalbhasatimes.com/44025,अन्तर्राष्ट्रिय,???? ?????? एकादशी,जापानय् सत्तारुढ दलयात एकल बहुमत,एजेन्सी- जापानय् आइतवाः जूगु आमनिवार्चनय् प्रधानमन्त्री फुमियो किशिदाया सत्तारुढ दल लिबरल डेमोक्रेटिक पार्टीं (एलडीपी) एकल बहुमत वःगु दु । सत्तारुढ पार्टी एलडीपिं क्वय्यागु सदनय् ४६५ सिट मध्ये २६१ सिट त्याकूगु खः । सरकार गठनया निंतिं माःगु २३३ सिटसिबें अप्वः सिट त्याकूगु एलडीपिं आः मेगु दलया समर्थन मदुसां सरकार गठन यायेफइ । एलडीपिं दशकौं निसें जापानय् सरकार न्ह्याकाच्वंगु खःसा कोरोना महामारी नियन्त्रणयात कयाः धाःसा आलोचित जुयाच्वंगु खः ।                                                         एलडीपिया अध्यक्ष किशिदा लछि न्ह्यः तिनि प्रधानमन्त्री जूगु खः । पूर्व प्रधानमन्त्री योशिहिदे सुगां राजीनामा बीधुंकाः फुमियो किशिदा जापानया प्रधानमन्त्री जूगु खः । प्रधानमन्त्री फुमियो किशिदा सन् २०१२ निसें सन् २०१७ तक जापानया विदेशमन्त्री नं जुइधुंकल ।
https://nepalbhasatimes.com/44979,अन्तर्राष्ट्रिय,११४२ थिंलागा पारू ,चिलीइ ३५ दँ दुम्ह नेता ग्याब्रियल बोरिक राष्ट्रपति,एजेन्सी- चिलीइ ३५ दँ दुम्ह कम्युनिष्ट नेता ग्याब्रियल बोरिक राष्ट्रपतिइ निर्वाचित जूगु दु । दक्षिणपन्थी नेता जोस एन्टोनियो कास्टयात १२ प्रतिशत मतं बुकाः ग्याब्रियल बोरिक राष्ट्रपतिइ निर्वाचित जूगु खः । मतगणना बछि जक क्वचाःगु स्थितिइ कास्टं थः बूगु स्वीकार याःगु खः । बोरिकं चुनावय् ५६ प्रतिशत व कास्टं ४४ प्रतिशत मत काःगु खः । चुनाव त्याकूम्ह ग्याब्रियल बोरिक विश्वया हे आतकयाम्ह दकलय् क्वाकालिम्ह राष्ट्रपति जूगु दु ।                                                         बोरिकं विद्यार्थी राजनीतिं थहांवःम्ह नेता खः । सन् २०१९ व सन् २०२० य् चिलीइ असमानता व भ्रष्टाचारया विरोधय् जूगु आन्दोलनय् बोरिकं मू भुमिका म्हितूगु खः । वयां न्ह्यः सन् २०११–१२ य् बोरिकं विश्वविद्यालय् शिक्षा सितिकं जुइमाःगु माग तयाः आन्दोलनय् न्ह्यलुवाः जुया ज्या याःगु खः । सन् २०१३य् बोरिक स्वतन्त्र उम्मेदवार जुयाः क्वय्या सदनय् त्याकूगु खः । लिपा बोरिक सोशल कन्भर्जेन्स पार्टीेइ दुहां वंगु खः । संयुक्त राष्ट्र संघया कथं चिलीया २५ प्रतिशत सम्पतिइ छगू प्रतिशत मनूतय्सं कब्जाय् कयातःगु दु । बोरिकं थ्व समस्या ज्या याना सुधार हयेगु धासें चुनावया प्रचार याःगुु खः ।
https://nepalbhasatimes.com/44160,अन्तर्राष्ट्रिय,११४२ कछलाथ्व पञ्चमी,नीला लिपा अमेरिकाया सीमा चाल,"एजेन्सी- अमेरिकां नीला लिपा सकलें विदेशीतय्गु निंतिं थःपिनिगु सीमा चायेकूगु दु । पुलांम्ह राष्ट्रपति डोनाल्ड ट्रम्पं कोभिड १९या कारणं २०२० या मार्चय् तयातःगु आवागमन प्रतिबन्ध सोमवाः निसें चिइकूगु खः । थ्व प्रतिबन्ध चिइकेवं आः पूर्ण खोप कायेधुंकूपिं अमेरिका दुहां वनेफइगु जूगु दु ।                                                         प्रतिबन्धया कारणं बेलायत व युरोपील संघया छुं छुं देय् लिसें स्वीगू देय्या नागरिक अमेरिकाय् वनेमफयाच्वंगु खः । थुकिं यानाः अमेरिकाया पर्यटन क्षेत्रय् तकं बांमलाक लिच्वः लाकूगु खः । अमेरिकी अधिकारीतय्सं अमेरिका दुहां वइपिं विदेशीतय्सं खोप काःगु मकाःगु सजगतापूर्वक स्वइगु खँ धाःगु दु । अमेरिका दुहां वने चाहे जूपिंसं अन वने न्ह्यः हे पूर्ण मात्राया खोप कायेधुंकूगु प्रमाणपत्र, यात्राया स्वन्हु न्ह्यःया कोभिड नेगेटिभ जूगु रिपोर्ट व थःगु सम्पर्क विवरण बीमाली । अमेरिका थ्यनेधुंकाः उपिं क्वारेन्टिनय् धाःसा च्वने माली मखु । अमेरिका दुहां वइपिं विदेशीतय् निंतिं न्हय्गू खोपयात मान्यता बिउगु खः । अमेरिकां सीमा चायेकेवं थन वनीपिं यात्रुतय् चाप तसकं अप्वःगु दु । अमेरिकाया डेल्टा एयरलाइन्सया प्रमुखं अमेरिकाय् ब्वयेगु निंतिं यात्रुतय्सं पाः पीमालीगु अवस्था वयेफुगु खँ धाःगु दु ।"
https://nepalbhasatimes.com/44187,अन्तर्राष्ट्रिय,११४२ कछलाथ्व षष्ठी,आप्रवासी समस्याय् पुटिनया मुख्य ल्हाः दु ः पोल्याण्ड,"एजेन्सी- पोल्याण्डया प्रधानमन्त्री माट्युस मोराभियस्कीं बेलारुसलिसे स्वानाच्वंगु सिमानाय् खनेदयाच्वंगु आप्रवासी समस्याय् रुसया राष्ट्रपति भ्लादिमिर पुटिनया ल्हाः दुगु द्वपं बिउगु दु । प्रधानमन्त्री माट्युस मोराभियस्कीं बेलारुसया राष्ट्रपति एलेक्जेन्डर लुकाशेन्कां आप्रवासी समस्याया सिर्जना याःगु खःसा थुकिया मुख्य योजनाकार मस्कोय् दु धाःगु खः ।                                                         मंगलवाः सिमानाय् च्वपिं सैनिकतय्त नापलाये धुंकाः पोल्याण्डया प्रधानमन्त्रीं संसद्या आपत्कालीन सत्रय् न्ववासें थ्व समस्याया सञ्चालन लुकाशेन्कां यानाच्वंगु व थुकिया मास्टरमाइन्ड मस्कोय् च्वनाच्वंम्ह रुसया राष्ट्रपति पुटिन खः धाःगु खः । प्रधानमन्त्री माट्युस मोराभियस्कीं ३० दँ लिपा पोल्याण्डया सीमा सुरक्षाय् निर्दयी हमला जूगु नं धाःगु खः । पोल्याण्ड व बेलारुसया पूर्वी सिमानां थ्यंमथ्यं निद्वः आप्रवासी पोल्याण्डय् दुहां वयेत स्वयाच्वंगु दु । आप्रवासीत अप्वः थें मध्यपूर्व, अफगानिस्तान व अफ्रिाकां वयाच्वंपि खः । सामाजिक सञ्जालय् तयातःगु भिडियोय् सलंसः मनूत पोल्याण्डय् दुहां वयेत स्वयाच्वंगु खनेदु । मनूत तार बार चानाः, सिमा क्वःथलाः व सामूहिक बल छ्यलाः जर्बजस्ती दुहां वयेत स्वयाच्वंगु दुसा पोल्याण्डया सेनां उमित पनाच्वंगु दु । बेलारुसं पोल्याण्डयात ब्वला सायेत आप्रवासीतय्त ल्ह्वंगु द्वपं युरोपेली संघं बिउगु दु । थःपिंत प्रतिबन्ध तयातःगुया ब्वला सायेत बेलारुसं आप्रवासीत छ्वयाहःगु द्वपं युरोपेली संघं बिउगु खः । बेलारुसया राष्ट्रपति एलेक्जेन्डर लुकाशेन्कां धाःसा थुगु द्वपयात अस्वीकार याःगु द । तर अवस्था बांमलानावन धाःसा थःपिंसं रुसयाके ग्वाहालि कायेगु ख्याच्वः बिउगु दु । पोल्याण्ड व बेलारुसया सिमानाय् थानाच्वपिं मनूत पाल ग्वयाः अन हे च्वनाच्वंगु दु । नर्वेली शरणार्थी परिषदया महासचिव यान एगल्याण्डं आप्रवासीतय्त जुयाच्वंगु व्यवहारया निन्दा याःगु दु ।"
https://nepalbhasatimes.com/44152,अन्तर्राष्ट्रिय,११४२ कछलाथ्व चौथी,फुक्क कथंया प्रतिबन्ध चिकेमाः- इरान,एजेन्सी- इरानया विदेश मन्त्रालयया प्रवक्ता सईद खतीबजादेहं अमेरिकां इरानयात तयातःगु फुक्क कथंया प्रतिबन्ध चिकेमाःगु खँ धाःगु दु । थुकिया लिसें वय्कलं अमेरिकां न्हापा थें परमाणु सम्झौता पाखें लिचिले मखु धकाः ग्यारेन्टी बीमाःगु खँ नं धाःगु दु ।                                                         अमेरिका व इरान दथुइ छुं ई लिपा जुइत्यंगु परमाणु वार्ताया सन्दर्भय् प्रवक्ता खतीबजादेहं थ्व खँ धाःगु खः । थ्वयां छुं ई न्ह्यव इरानया मेपिं वरिष्ठ अधिकारीतय्सं नं आः जुइगु न्हूगु सम्झौतायात कयाः अमेरिकां ग्यारेन्टी बीमाःगु खँ धाःगु दु । अमेरिका व युरोपेली देय्तय्सं सन् २०१५ य् इरानलिसे छगू परमाण सम्झौता याःगु खः । थ्व सम्झौता कथं इरानं थःपिनिगु परमाणु हतियार दयेकेगु कार्यक्रम दिकेमाःगु खः । तर अमेरिकाय् डोनाल्ड ट्रम्प राष्ट्रपति जुइधुंकाः अमेरिका एकपक्षीय रुपं थ्व सम्झौतां पिहां वःगु खः । सोमवाः इरानया प्रवक्तां यदि हाकनं सम्झौता यायेगु खःसा अमेरिकां सम्झौतां पिहां मवनेगु ग्यारेन्टी बीगु क्षमता व इच्छाशक्ति क्यनेमाः धाःगु खः ।
https://nepalbhasatimes.com/44475,अन्तर्राष्ट्रिय,११४२ कछलागा तृतीया,अस्टे्लियां विद्यार्थीतय्गु निंतिं अन्तर्राष्ट्रिय सिमाना चायेकीगु,"एजेन्सी- अस्टे्लियां विद्यार्थीतय्गु निंतिं अन्तर्राष्ट्रिय सिमाना चायेकीगु २० ला लिपा विद्यार्थीतय्गु निंतिं अन्तर्राष्ट्रिय सिमाना चायेकीगु जूगु दु । कोरोना महामारीया कारणं बन्द जुयाच्वंगु सिमाना थ्व हे वइगु डिसेम्बर १ तारिख निसें चायेकेत्यंगु खः । सोमवाः पत्रकार सम्मलेनय् नवासें अस्टे«लियाया प्रधानमन्त्री स्कट मोरिसनं विद्यार्थी, शरणार्थी, व्यापारिक भिसा दुपिं व दक्ष ज्यामितय्त अस्टे«लियाय् प्रवेशया अनुमति बिइगु धाःगु दु । अथे हे दक्षिण कोरिया व जापानया पयर्टकतय्त अस्टे«लिया प्रवेशया अनुमति बिउगु दु ।                                                         अस्टे्लिया वनेत अस्टे्लिया सरकारं मान्यता बिउगु कोरोना विरुद्धया खोप कायेधुंकूपिं जुइमाः । अस्टे्लियां फाइजर, जोन्सन एण्ड जोन्सन, एस्ट्रजेनेका व मोर्डेना खोपयात मान्यता बिउगु दुसा चीनं दयेकूगु खोपयात मान्यता बिउगु मदु । अस्टे्लिया वइपिं विद्यार्थीतय्सं क्वारेन्टाइनय् च्वनेमाः कि म्वाः धयागु निर्णय धाःसा स्थानीय सरकारं याइगु जुइ । क्यापिटल टेरिटोरी, न्यू साउथ वेल्स व भिक्टोरिया राज्यं पूर्ण खोप कायेधुंकूपिंसं क्वारेन्टाइनय् च्वनेम्वाः धकाः निर्णय यायेधुंकूगु दु । अस्टे्लियाया गृहमन्त्रालयं पिकाःगु सुचंकथं २८गू थीथी शीर्षकया भिसावाहक विदेशी नागरिकतय्सं डिसेम्बर १ तारिखनिसें अस्टे«लियाय् वनेखनी । मन्त्रालयं पिकाःगु सुचनय् विद्यार्थी, दक्ष ज्यामि, शरणार्थी, मानवीय, वर्क एण्ड होलिडे आदि शीर्षक दु । अस्टे्लिया सरकारं थःपिनिगु अर्थतन्त्र बांलाकेगु निंतिं थ्व पलाः ल्ह्वंगु खः । प्रधानमन्त्री मोरिसनं अर्थतन्त्र व ज्यामितय्गु परिपुर्ति यायेत थ्व पलाः आवश्यक जूगु धाःगु दु । अस्टे्लियाय् विद्यार्थीतय्सं जक २५ अर्ब अमेरिकी डलर योगदान यानावयाच्वंगु दु । थौकन्हय् नेपालय् च्वंपिं थ्यंमथ्यं न्याद्वः नेपाली विद्यार्थीतय्सं नेपालय् च्वना हे अस्टे«लियाया विश्वविद्यालयपाखें अनलाइन क्लास कया वयाच्वंगु दु ।"
https://nepalbhasatimes.com/45065,अन्तर्राष्ट्रिय,११४२ थिंलागा चौथी,चीनय् पूवंक संरक्षित अवस्थाय् डाइनोसोरया भ्रूणलुइकल,"एजेन्सी- माखां कुकु च्वनीबलय् खनेदइम्ह खाचा थेंज्याःगु अव स्थाय् डाइनोसरया पूवंक संरक्षित अवस्थाया भ्रूण लूगु खँ वैज्ञानिकतय्सं धाःगु दु । थ्यंमथ्यं खुगू करोड ६० लाख दँ पुलांगु अनुमान यानातःगु थ्व भ्रूण दक्षिण चीनया गान्जोय् लुइकूगु खः । थ्व ‘टुथलेस थीरपोड डाइनासोर’ वा ‘ओभारटोरसोर’या भू्रण जुइमाः धकाः अनुमान यानाच्वंगु दु । थ्व भ्रूणयात आः ‘बेबी यिङगलियाङ’ धकाः नां छूगु दु ।                                                         अनुसन्धानकर्ता डा. फिओन वाइसम मालें थ्व भ्रूण आःतक लूगु मध्य दकलय् बांलाःगु डाइनोसरया भ्रूण जूगु खँ धयादीगु दु । थ्व खोजं डाइनोसोर व आधुनिक पंक्षीतय् दथुया सम्बन्ध बारे अझ अप्वः जानकारी मुंकेफइगु खँ अनुसन्धानकर्तातय्सं धाःगु दु । खाचा खेँचं पिहां वये न्ह्यः गुकथं च्वनाच्वनीगु खः, अज्याःगु हे डाइनोसोरया भ्रूणया जीवाष्म लुइकूगु खः । डा. मालें थुकिं आधुनिक पंक्षीतय्के थज्याःगु व्यवहार उमिगु डाइनासोर पूर्खापाखें विकसित व उत्पत्ति जूगु धयागु संकेत यानाच्वंगु खँ धयादीगु दु । अनुसन्धान पुचलय् दुथ्याःम्ह प्रा. स्टिभ बु्रसाटीं छगू ट्विट यासें थःम्हं आःतक खनागु मदये दकलय् आश्चार्यजनक डाइनासोरया जीवाष्म मध्ये छगू जूगु खँ धयादीगु दु । थ्व भ्रूणया नाप छ्यनं निसें न्हिप्यंतक २७ सेन्टिमिटर ताःहाकः दुगु खँ धाःगु दु । थ्व भ्रूण चीनय् च्वंगु यीङगलियाङ्ग स्टोन नेचर हिस्ट्री म्युजिमय् च्वंगु ६.८ इन्च ताःहाकःगु ख्येँय् लुइकूगु खः ।"
https://nepalbhasatimes.com/45064,अन्तर्राष्ट्रिय,११४२ थिंलागा चौथी,चीनया शियान शहरय् लकडाउन,"एजेन्सी- कोरोना भाइरसया संक्रमण तच्वया वयेवं उत्तरी चीनया शियान शहरय् लकडाउन तःगु दु । थनया छगू करोड ३०लाख मनूतय्त छेँय् हे वनेत स्थानीय अधिकारीतय्सं निर्देशन बिउगु दु ।                                                         डिसेम्बर ९ निसें म्हिगः तक अन १४३ म्हेसिके कोरोना पुष्टि जुइवं सरकारं लकडाउन तःगु खः । बुधवाः घोषणा याःगु लकडाउन लिपा आः छखा छेँ नं छम्ह मनू निन्हुअतः जक आवश्यक सामान न्यायेत पिहां वये दइगु जूगु दु । चीनं कोभिड पूवंक नियन्त्रण यायेगु निंतिं कडा रणनीति नाला वयाच्वंगु दु । वइगु फेबु्रअरीइ शीतकालिन ओलम्पिकया ग्वसाः ग्वयेत्यंगु चीनं आवंनिसें कोभिडयात कयाः उच्च सतर्कता नाला वयाच्वंगु दु । आःया प्रतिबन्ध कथं शीयान निवासीत विशेष परिस्थितिइ व स्थानीय अधिकारीतय्के अनुमति कयाः बाहेक मेबलय् सहरं नं पिहां वनेदइमखु । थ्व लकडाउन गुबलय् तक कायम जुइ धयागु नं धाःगु मदुनि । शीयानया शान्शी प्रान्तय् च्वंपिं लखौं मनूतय् परीक्षण याःगु दु । ताःहाकःगु दूरीया बस स्टेशनत बन्द जुइधुंकूगु दुसा सहरपाखे वनेगु लँय् नं कडा जाँच जुयाच्वंगु दु । अथेहे शीयान विमास्थलं जुइगु फुक्क उडान नं स्थगित यायेधुंकूगु दु । अथेहे अत्यावश्यक बाहेकया फुक्क व्यापार, व्यवसाय बन्द जुइधुंकूगु दुसा सरकारी कर्मचारीतय्त छेँय् नं हे ज्या यायेत धायेधुंकूगु दु । स्थानीय अधिकारीतय्सं शीयानं आः न्यनाच्वंगु कोरोना भाइरस डेल्टा भेरियन्टया खः । अन ओमिक्रोन दु कि मदु धयागु बारे धाःसा स्पष्ट रुपं छुं धाःगु मदुनि । सरकारी सञ्चारमाध्यमतय्सं थ्व वालय् शीयानय् निगू महामारी न्यंगु धाःगु दु । थन कोभिड बाहेक रक्तस्राव जुइगु व ज्वरो वइगु नं न्यना वनाच्वंगु दु । थ्व ज्वरोयात स्थानीय रुपं इलय्ब्यलय् खनेदइगु ल्वय् कथं कयातःगु दु । अथे खःसां थुकिया मृत्युदर धाःसा उच्च दु । थुकियात उत्तरी चीनय् न्यनीगु मौसमी ल्वय् धयातःगु दुसा थ्व अप्वः थें ग्रामीण इलय् खनेदइ ।"
https://nepalbhasatimes.com/45066,अन्तर्राष्ट्रिय,११४२ थिंलागा चौथी,बेलायतय् छन्हुं छगूलाख मनूतयके कोरोनाया संक्रमण,एजेन्सी बेलायतय् छन्हुं हे छगूलाखं मल्याक मनूतय्के कोरोनाया संक्रमण लुइकूगु दु । स्थानीय अधिकारीतय्सं बिउगु जानकारी कथं बुधवाः जक थन १ लाख ६ हजारस्वयां अप्वः मनूतय्के कोरोना संक्रमण खनेदुगु खः ।                                                         बेलायतय् कोरोना भाइरस संक्रमण जुइधुंकाः निसें छन्हुं हे खनेदुगु थ्व आःतकया दकलय् अप्वः संक्रमण खः । बेलायतय् छुं वा न्ह्यवनिसें कोरोना भाइरसया प्रकोप अप्वया वयाच्वंगु दु । न्हियान्हिथं द्वलंद्वः मनूतय्के संक्रमण खने दया वयाच्वंगु दु । छुं ई न्ह्यवनिसें थन न्हियान्हिथं ओमिक्रोन भेरियन्टया संक्रमण नं अप्वः खने दया वयाच्वंगु दु । बेलायतय् आःतकया दुने १ करोड १६ लाखं मल्याक मनूतय्त कोरोना संक्रमण जुइधुंकूगु दुसा कोरोना संक्रमणं थन आःतकया दुने १ लाख ४७ हजार म्ह मनूत सीधुंकूगु दु ।
https://nepalbhasatimes.com/45085,अन्तर्राष्ट्रिय,११४२ थिंलागा पञ्चमी,बंगलादेशय् डुंगाय् मिं नयाः ३६ म्ह सीत,एजेन्सी- बंगलादेशय् छगः यात्रु ज्वना वनाच्वंगु डुंगाय् मि नयेवं म्होतिं नं स्वीखुम्हेसिया ज्यान वंगु दु । थनया सुगन्धा खुसिइ न्ह्याः वनाच्वंगु डुंगाय् मि चयाःगु खः ।                                                         घटना जूगु झालकोटी जिल्लाया प्रहरी उपरीक्षक मोइनुल हकं बिबिसी बंगलादेशलिसे खँ ल्हासें शुक्रवाः सनिल तकया दुने ३६ म्हेसिया सीम्ह लुइधुंकूगु व मेपिनिगु नं सीम्ह लुइफुगु खँ धाःगु दु । स्वतँ जाःगु डुंगाय् मि च्यायेवं गुलिखे मनूतय्सं खुसिं तिंन्हूगु खः । खुसिइ तिंन्हुपिं मध्ये नं गुलिखे मनूत लखय् दुनाः सीगु खँ धाःगु दु । उगु डुंगाय् न्यासःम्हं मल्याक यात्रुत दुगु खः । एमभी अभियान नांया थ्व डुंगा बिहिवाः चान्हय् ढाकां बर्गुनापाखे वनाच्वंगु इलय् थ्व घटना जूगु खः । शुक्रवाः सुथ न्हापनं डुंगाय् मि च्याःगु खःसा छु कारणं मि च्याःगु धयागु धाःसा सीकेमफुनि । बंगलादेशय् डुंगाया सुरक्षाया निंतिं ध्यान मबीगु व सुरक्षा मापदण्ड बेवास्ता याइगु लिसें क्षमता स्वयां अप्वः यात्रु कुबिइगुलिं यानाः इलय् ब्यलय् डुंगा दुर्घटनाया घटना जुइगु याः । दुर्घटना जूगु डुंगाय् यात्रा यानाच्वंपिंसं धाःकथं यात्रा न्ह्याः न्ह्यः हे डुंगा सामान्य स्वयां क्वानाच्वंगु अनुभव याःगु खः । यात्रुतय्सं धायेवं डुंगाया कर्मचारीतय्सं कार्पेट लानाबिउगु खःसा लिपा क्वाःगु अप्वया वनाः मि हे च्याःगु खः ।
https://nepalbhasatimes.com/43877,अन्तर्राष्ट्रिय,???? ?????? चौथी,छ्यंया मू ५० लाख डलर तयातःम्ह कुख्यात तस्कर ज्वन,"एजेन्सी- कोलम्बियाया कुख्यात लागुपदार्थ तस्कर व तःधंगु आपराधिक पुचःया नायःयात ज्वंगु दु । ओटोनियल धकाः नांजाःम्ह कुख्यात लागुपदार्थ तस्कर डायरो एन्टोनियो उसागायात कोलम्बियाया छगू ग्रामीण लागां ज्वंगु अन्तर्राष्ट्रिय समाचार माध्यमं जानकारी बिउगु दु । ओटोनियलयात शनिवाः सेना, वायुसेना व प्रहरीं संयुक्त अपरेशन यानाः ज्वंगु खः । कोलम्बियाया सरकारं ओटोनियलया जानकारी बिउम्हेसित च्यागू लाख सिरपाया घोषणा यानातःगु खः । अमेरिकां उसागाया छ्यंया मू ५० लाख डलर तयातःगु खः ।                                                         कोलम्बियाया राष्ट्रपति इभान ड्युकं ओटोनियलयात ज्वने धुंकाः टेलिभिजनपाखें सम्बोधन याःगु खः । राष्ट्रपति इभानं लागू वासः तस्कर विरुद्ध थ्व शताब्दीया हे तःधंगु सफलता जूगु नं धाःगु खः । । राष्ट्रपति इभानं ओटोनियलया तुलना सन् १९९०या लागू वासःया कुख्यात नाय पाब्लो एस्कोबारया पतनलिसे याःगु खः । राष्ट्रपति इभानं ओटोनियलयात ज्वंगुलिं ‘गल्फ क्लानया अन्त्य’ शुरु जूगु धाःगु दु । झिदँ न्ह्यः ओटोनियलं थः दाजुयात प्रहरी स्यानाबिइ धुकाः गल्फ क्लानया स्थापना याःगु खः । थ्व पुचःयात कोलम्बियां शक्तिशाली आपराधिक संगठनकथं कयातःगु खःसा अमेरिकां थुकियात सशस्त्र हिंसात्मक पुचःकथं कयातःगु खः । थ्व पुचलय् १८०० सिबें अप्व सदस्य दु । ओटोनियलयात मेगु राष्ट्रयात सुपुर्दगी यायेगु तयारी जुयाच्वंगु दु । ओटोनियलयात अमेरिकायात लःल्हाइगु सम्भावना दु ।"
https://nepalbhasatimes.com/43893,अन्तर्राष्ट्रिय,???? ?????? पञ्चमी,चीनय् हाकनं कोरोना संक्रमण अप्वल,एजेन्सी- चीनय् हाकनं कोरोना संक्रमण अप्वयावःगु दु । चीनया सरकारी सञ्चार माध्यमया कथं छवाःया दुने चीनया ११ गू प्रान्तय् कोरोना भाइरस हाकनं खनेदुगु खः । चीनया अधिकारीतय्सं वइगु इलय् संक्रमण अझ अप्वया वनेफुगु व थप क्षेत्रय् नं महामारी खनेदइगु धाःगु दु ।                                                         चीनया राष्ट्रिय स्वास्थ्य आयोगया प्रवक्ता मि फेङं बिउगु जानकारीकथं अक्टोबर १७ निसें ११ गू प्रान्तय् अन्तरक्षेत्रीय यात्रा लिपा संक्रमण खनेदुगु खः । प्रवक्ता फेङं महामारी खनेदुगु प्रान्तय् आपतकालीन उपाय छ्यलेत नं अपिल याःगु दु । कोरोना संक्रमण नियन्त्रण यायेत चीनया यातायात मन्त्रालयं गङसु व इनर मंगोलियाया छुं शहरय् बस व ट्याक्सी सेवा बन्द याःगु दु । अथे हे इनर मंगोलियाया एजिना लागाय् च्वपिं मनूतय्त सोमवाः निसें छेँय् नं पिहां मवयेत आदेश बिउगु दु । चीनया छम्ह वरिष्ठ स्वास्थ्य अधिकारीं चीनय् खनेदुगु डेल्टा भेरियन्टया कोरोना भाइरस विदेशं वःगु धाःगु दु । अथे हे चीनया महामारी विशेषज्ञतय्सं थ्व महामारी सन् २०२० य् वुहानय् खनेदुगु संक्रमण लिपा ग्यानापुगु जूगु धाःगु दु । वंगु छवाःया दुने चीनय् १३३ म्हेसित कोरोना खनेदुगु खः उकि मध्ये १०३ म्ह मेगु देशं वःपिं पर्यटक खः ।
https://nepalbhasatimes.com/43922,अन्तर्राष्ट्रिय,???? ?????? षष्ठी,"सुडानय् ‘सैन्य कू’ विरुद्ध प्रदर्शन, न्हय्म्ह सित","एजेन्सी-सुडानय् सोमवाः सेनां याःगु ‘कू’ विरुद्ध प्रदर्शन जूगु दु । सेनां प्रदर्शन यानाच्वंपित गोलीं कयेकूगु दुसा गोलीं लानाः न्हय्म्ह मनू सीगु दु । घटनाय् १४० म्हं मल्याक मनूत घाःपाः जूगु धाःगु दु । सेनां सतकय् कुहां वयाः प्रदर्शन याःवःपिं प्रदर्शनकारीतय्त छेँय् छेँय् वनाः हे ज्वनाच्वंगु दु । सुडानया राजधानी खार्तुम व थीथी शहरय् द्वलंद्वः मनूत सेनाया विरोधय् सतकय् कुहां वःगु खः ।                                                         प्रदर्शनकारीतय्सं लँय् पंगः थनाः विरोध यासें ‘सैन्य शासन म्वाः’ धकाः नारा थ्वयेकूगु खः । सुडानया केन्द्रीय बैंकया कर्मचारीतय्सं नं विरोध यासें ज्या दिकूगु दुसा डाक्टरतय्सं नं सेनाया अस्पतालय् आकस्मिक सेवा बाहेकया ज्या मयायेगु धाःगु दु । सुडानय् सोमवाः सेनां ‘कू’ यानाः सत्ता ल्हातय् काःगु खः । अन्तर्राष्ट्रिय सञ्चार माध्यमया कथं सेनां प्रधानमन्त्री अब्दुल्लाह हमदोकलिसें सुडानया मन्त्रीत, वरिष्ठ अधिकारी ,गभर्नर व नेतातय्त नियन्त्रणय् काःगु खः । सेनां सुडानय् संकटकालया घोषणा नं यायेधुंकूगु दु । अथे हे सेनां इन्टरनेट व टेलिफोन नं बन्द याःगु दुसा अन्तर्राष्ट्रिय विमानस्थल नं बन्द यानातःगु दु । संकटकालया घोषणा यायेधुकाः सेना प्रमुख जनरल अब्देल फतह अल बुरहानं राजनीतिक ल्वापुया कारणं सैन्य कारवाही यानागु धाःगु दु । सेना प्रमुख जनरल बुरहानं सन् २०२३ या जुलाइलय् चुनाव यायेगु व निर्वाचित सरकारयात सत्ता हस्तान्तरण यायेगु बचं बिउगु दु । सुडानय् जूगु ‘कू’यात कयाः विश्वन्यकं विरोध जुयाच्वंगु दु । अमेरिकां सुडानयात बियावयाच्वंगु ७० करोड डलर ग्वाहालि दिका बिउगु दु । बेलायत, युरोपेली संघ, संयुक्त राष्ट्र संघ व अफ्रिकन युनियनं नं ‘कू’या विरोध याःगु दुसा सेनां ज्वंपिं दक्व नेतातय्त त्वःतेत इनाप नं याःगु दु ।"
https://nepalbhasatimes.com/43929,अन्तर्राष्ट्रिय,???? ?????? षष्ठी,चीनया गाङ्सू प्रान्तया राजधानीइ लकडाउन,एजेन्सी- कोरोना संक्रमण अप्वयेवं चीनया गाङ्सू प्रान्तया राजधानी लान्झोउय् लकडाउन तःगु दु । अन्तर्राष्ट्रिय सञ्चार माध्यमं धाःकथं ४० लाख जनसंख्या दुगु लान्झोउ शहरय् मंगलवाः निसें लकडाउन तःगु खः । लान्झोउया अधिकारीतय्सं विज्ञप्ति पिकयाः लकडाउनया इलय् अति आवश्यक मजुइकं छेँय् नं पिहां मवयेत इनाप याःगु दु । विज्ञप्तिइ माःगु सामान व वासः कायेत बाहेक पिहां मवयेत धयातःगु दु । उत्तरी चीनय् नं मनूतय्त छेँय्नं पिहां मवयेत कडा आदेश बिइ धुंकूगु दु ।                                                         चीनय् सोमवाः २९ म्ह मनूतय्के कोरोना खनेदुगु खःसा लान्झोउलय् खुम्हेसिके कोरोना खनेदुगु खः । अधिकारीतय्सं चीनय् संक्रमण अप्वयेफु धयावयाच्वंगु दु ।
https://nepalbhasatimes.com/43966,अन्तर्राष्ट्रिय,???? ?????? षष्ठी,सुडानय् अपदस्थ प्रधानमन्त्रीयात त्वःतल,एजेन्सी- सुडानय् ‘सैन्य कू’ यानाः सेनां नजरबन्दय् तयातःम्ह सुडानया प्रधानमन्त्री अब्दल्लाह हमदोकयात त्वःतूगु दु । अन्तर्राष्ट्रिय सञ्चार माध्यमया कथं प्रधानमन्त्री हमदोक व हमदोकया कलाःयात सेनां मंगलवाः बहनी लिबाक त्वःतूगु खःसा हमदोक कडा सुरक्षाया दथुइ थःगु छेँय् लिहां वःगु दु । अन्तर्राष्ट्रिय दबाब लिपा सेनां प्रधानमन्त्री हमदोकयात त्वःतूगु खः । सेनां नजरबन्दय् तयातःपिं मन्त्री व वरिष्ठ अधिकारीतय्त धाःसा त्वःतूगु मदुनि । सेनां कूया विरोध याःपिं प्रदर्शनकारीतय्त नं त्वःतूगु मदुनि ।                                                         प्रधानमन्त्री हमदोकयात त्वःते न्ह्यः सुडानया सेना प्रमुख जनरल अब्देल फतह अल बुरहानं थःगु छेँय् तयातयागु धाःगु खः । सत्ता ल्हातय् कायेधुंकाः याःगु पत्रकार सम्मलेनय् सेना प्रमुखं प्रधानमन्त्रीयात खतरा दुगुलिं थःगु छेँय् यंकागु धाःगु खः । सेना प्रमुख अल बुरहानं देश गृहयुद्धपाखे वनेत्यंगुलिं सेनां थ्व पलाः ल्ह्वने माःगु धाःगु खः । सुडानय् सोमवाः निसें सेनां याःगु ‘कू’या विरुद्ध प्रदर्शन जुयाच्वंगु दु । सेनां ‘कू’या विरुद्ध प्रदर्शन यानाच्वंपित गोलीं कयेकूगु खःसा गोलीं लानाः न्हय्म्ह मनू सीगु खः । सुडानय् सेना विरुद्ध प्रदर्शन दिउगु मदुनि ।
https://nepalbhasatimes.com/43577,अन्तर्राष्ट्रिय,???? ?????? त्रयोदशी ,"लखिमपुर हिंसा लिपा अर्धसैनिक बल तैनाथ, प्रियंका गान्धी व अखिलेश यादव ज्वन",एजेन्सी÷ भारतया उत्तर प्रदेशया लखिमपुर जिल्लाय् निम्ह मन्त्रीतय्सं याःगु भ्रमण लिपा जूगु हिंसात्मक घटना लिपा अन अर्धसैनिक बल छ्वःगु दु । केन्द्रीय गृह मन्त्रालयं लखिमपुरय् शान्ति व्यवस्था कायम यायेत धकाः अर्धसैनिक बलया प्यंगू कम्पनीं उखे छ्वःगु खः ।                                                         लखिमपुर जिल्लाय् आइतवाः केन्द्रीय गृह राज्यमन्त्री अजय मिश्र टेनी वःगु इलय् किसानतय्सं याःगु विरोध प्रदर्शनया झ्वलय् हिंसात्मक घटना जूगु खः । थ्व घटनाय् लानाः प्यम्ह किसान व प्यम्ह भाजपा कार्यकर्ता यानाः च्याम्ह मनू सीगु खः । भारतीय सञ्चार माध्यमया कथं किसानतय्सं यानाच्वंगु कृषि कानूनया विरोधयात राज्यमन्त्री मिश्रं विरोध यानाच्वंगुलिं किसानत मिश्र खनाः तम्वयाच्वंगु खः । उकिं मिश्र वयेवं विरोध यानाच्वंपिं किसानतय्त नेतात च्वनावःगु निगः जीपं क्यःगु खः । थुकी लानाः छम्ह किसान घटनास्थलय् व निम्ह वासः याकुयाकुं सीगु खः । थ्व घटना लिपा तंचाःपिं आन्दोलनकारीतय्सं जिपय् मि तयाबिउगु खः । जिपय् मन्त्री अजय मिश्राया काय नं दुगु खँ किसानतय्सं धाःगु दु । मन्त्री मिश्रं धाःसा थ्व द्वपं अस्वीकार याःगु दु । मन्त्री मिश्रां भाजपाया स्वम्ह कायकर्ता सीगु व जिप चालक सीगु धाःगु दु । थ्व घटना लिपा लखिमपुर वनेत्यंम्ह कांग्रेसया नेतृ प्रियंका गान्धी व उत्तर प्रदेशया पुलांम्ह मुख्यमन्त्री अखिलेश यादवयात ज्वनाः हिरासतय् तःगु दु । लखिमपुर वनेत्यंम्ह नेतृ गान्धीयात पनेत प्रहरीं गान्धी च्वनावःगु गाडीयात पनेवं छझाः झडप जूगु खःसा थ्व हे इलय् गान्धी गाडीं पिहां वयाः न्यासि वनाः मेगु गाडीं च्वंवंगु खः । थ्व लिपा प्रहरीं गान्धीयात ज्वनाः सितापुर थानाय् यंकूगु खः । मेखे पुलांम्ह मुख्यमन्त्री यादवयात नं प्रहरीं लखिमपुर वने मबिइवं वय्कः धर्नाय् च्वनादीगु खः । धर्नाय् च्वंम्ह यादवयात प्रहरीं ज्वंगु खः ।
https://nepalbhasatimes.com/43931,अन्तर्राष्ट्रिय,???? ?????? षष्ठी,मतिनामिलिसे इहिपा यायेत शाही पद त्याग,एजेन्सी÷ जापानया राजकुमारी माकों शाही पद त्याग यानाः मंगलवाः कलेजया पासा व मतिनामि कोमुरोलिसे इहिपा याःगु दु । जापानया स्थानीय ईकथं सुथसिया १० ताः इलय् इहिपा दर्ता याःगु खः । कोमुरो अमेरिकाय् वकिल जुया च्वंगुलिं इहिपाः धुंकाः उपिं अमेरिकाय् वनीगु अनुमान दु ।                                                         इहिपा धुंकाः राजकुमारी माकों शाही पद त्वःतूगु खः । जापानया राजपरिवारया नियमकथं शाही परिवारया मिसा छेँजलं सर्वसाधारणलिसे इहिपा यात धाःसा शाही पद त्वःतेमाः । मिजं छेँजःतय्त धाःसा थ्व नियम लागू जुइमखु । माकों राजपरिवारया छेँजःपिंसं इहिपाबलय् याइगु परम्परागत विधि नाला मकाःगु खः । अथे हे इहिपाः जुइधुंकाः मिस्तय्त बिइगु ध्यबा कायेत नं माकों अस्वीकार याःगु खः । थ्व निगुलिं विधि त्याग याःम्ह माको जापानया न्हापांम्ह राजपरिवारया मिसा छेँजः खः । राजकुमारी माको जापानया तत्कालिन शासक अकिहितोया छय् खः । माको व कोमुरोया इहिपाया घोषणा स्वदँ न्ह्यः जूगु खःसा थीथी कारणं लिज्यानाच्वंगु खः । राजकुमारी माको व कोमुरोया इहिपा बेलायतया राजकुमार ह्यारी व मेघन मर्केेलया इहिपानाप तुलना जुयाच्वंगु दु ।
https://nepalbhasatimes.com/43683,अन्तर्राष्ट्रिय,???? ??????? पारू ,कश्मीरया स्कुल दुने गोलीं कयेकाः निम्ह शिक्षक स्यानाबिल,एजेन्सी- भारतया कश्मीरया श्रीनगरय् च्वंगु छगू सरकारी स्कुल दुने बिहिवाः संदिग्ध चरमपन्थीतय्सं निम्ह शिक्षकयात स्यानाबिउगु दु । सीपिं निम्ह मध्ये छम्ह स्कूलया प्रधानअध्यापक खः । पुलिसं बिउगु जानकारीकथं गोलीं लायेधुंकांः निम्हेसितं अस्पताल यंकूगु खःसा अस्पतालं उमित मृत घोषणा याःगु खः । जम्मु कश्मीरया पुलिसं छुं न्हि न्ह्यवंनिसें सर्वसाधारणयात लक्षित यानाः थज्याःगु घटना जुयाच्वंगु धाःगु दु । थ्व घटना पाकिस्तानया एजेन्सीया निर्देशनय् जुयाच्वंगु नं पुलिसं धाःगु खः ।                                                         श्रीनगरय् वंगु मंगलवाः तिनि स्वम्ह सर्वसाधारणयात स्यानाबिउगु खःसा छवाःया दुने न्हय्म्ह मनूत थज्याःगु घटनाय् लानाः सीधुकूगु दु ।
https://nepalbhasatimes.com/43638,अन्तर्राष्ट्रिय,???? ?????? आमै,फेसबुकं यानाः लोकतन्त्र कमजोर,"एजेन्सी- फेसबुकया छम्ह पुलांम्ह कर्मचारीं अमेरिकाया सांसदतय्त कम्पनीया वेबसाइट व एपं यानाः मस्तय्त हानि यानाच्वंगु, समाजय् विभाजन हयाच्वंगु व लोकतन्त्रयात कमजोर यानाच्वंगु धाःगु दु । फेसबुकया पुलांम्ह कर्मचारी फ्रान्सिस हाउगनं बिउगु जानकारीकथं कम्पनीयाके थ्व विषययात कयाः जानकारी दुसां कम्पनीया वरिष्ठ कर्मचारीतय्सं फाइदायात प्राथमिकता बियाच्वंगु दु । हाउगन फेसुबकय् प्रोजेक्ट म्यानेजर जुयाः ज्या यायेधुंकूम्ह कर्मचारी खः । अमेरिकाया संसद च्वनीगु क्यापिटल हिलय् हाउगनं फेसबुकया आलोचना याःगु खः ।                                                         फेसबुकया संस्थापक मार्क जुकरवर्गं धाःसा हाउगनया द्वपं अस्वीकार याःगु दु । फेसबुकं हाउगनं थःत जानकारी मदुगु विषयय् नवाःगु धाःगु दु । हाउगनं कम्पनीया मखुगु छवि क्यनेत स्वःगु व हाउगनया दाबीया मतलब मदुगु खँ नं फेसबुकं धाःगु दु । तर फेसबुकं इन्टरनेटय् परिष्कृत नियम हयेमाःगु खँया धाःसा समर्थन याःगु दु । मंगलवाः अमेरिकाया सदनय् जूगु बहसय् अमेरिकाया निगुलिं पार्टी रिपब्लिकन व डेमोक््रयाटिकया सांसदतय्सं फेसबुकय् हिउपाः हयेमाःगु खँय् समर्थन याःगु खः । फेसबुकया विश्वन्यंक २.७ अर्ब सक्रिय प्रयोगकर्ता दु । अथे हे फेसबुकया इन्स्टाग्राम व ह्वाट्स एपया नं करोडौं प्रयोगकर्ता दु । फेसबुकयात प्रयोगकर्तातय्सं थःपिनिगु गोपनीयता तयेमफुग द्वपं बियाच्वंगु दुसा फेसबुकं गलत जानकारीया प्रचार यनाच्वंगु धकाः आलोचना नं जुयाच्वंगु दु ।"
https://nepalbhasatimes.com/43313,अन्तर्राष्ट्रिय,???? ?????? दुतिया,अमेरिकां ५० करोड डोज खोप अनुदान बिइगु,एजेन्सी- अमेरिकां विकासशील व आम्दानी बमलाःपिं देय्तय्त ५० करोड डोज खोप अनुदान बिइगु घोषणा याःगु दु । संयुक्त राष्ट्रसंघया महासभाय् अमेरिकाया राष्ट्रपति जो बाइडेनं ५० करोड डोज फाइजर खोप आकिवं निसें इनेगु शुरु यायेगु धाःगु दु । राष्ट्रपति जो बाइडेनं विश्वया सछिगू देय्यात खोप अनुदान बिइगु नं धाःगु दु ।                                                         राष्ट्रपति बाइडेनं संयुक्त राष्ट्रसंघया महासभाय् सम्बोधन यासें विश्वं कोरोनाया अन्त्य जुइमाःगु व कोरोना अन्त्यया निंतिं मेगु दँया सेप्टेम्बरया दुने विश्वया ७० प्रतिशत नागरिकयाथाय् खोप थ्यनेमाः धाःगु दु । राष्ट्रपति बाइडेनं खोप थ्यकेत सकसित ग्वाहालि यायेत नं इनाप याःगु दु । राष्ट्रपति बाइडेनं थ्व लक्ष्य महत्वाकांक्षी खःसां तसकं महत्वपूर्ण जूगु धाःगु दु । अमेरिकाया छगू अर्ब व १० करोड डोज खोप अनुदानय् वितरण यायेगु योजना दुसा १६ करोड डोज वितरण यायेधुंकूगु दु । राष्ट्रपति बाइडेनं धाःथें विश्वया ७० प्रतिशत नागरिकतय्त खोप बिइत ११ अर्ब डोज खोप माः । आःतक विश्वन्यंकं खुगू करोड डोज खोप जक वितरण जूगु दु । विश्व स्वास्थ्य संगठनया अध्ययनकथं आतक तःमिगु देय्तय्सं सालाखाला ८० प्रतिशत खोप काःगु दुसा चिमिगु देय्तय्सं सालाखाला २० प्रतिशत जक खोप काःगु दु । विश्व स्वास्थ्य संगठनया आज्जुकथं विश्वया हरेक देसं सन् २०२१या अन्त तकया दुने ४० प्रतिशत मनूतय्त खोप थ्यंकेमाःगु दुसा अथे यायेगु सम्भावना तसकं हे म्हो जक दु ।
https://nepalbhasatimes.com/43643,अन्तर्राष्ट्रिय,???? ?????? आमै,चीन व ताइवानया दथुइ वंगु ४० दँया दुने दकलय् खराब सैन्य सम्बन्ध,एजेन्सी- ताइवानया रक्षामन्त्री चिउ कुओ चेंग वंगु ४० दँया दुने चीन व ताइवान दथुया सैन्य सम्बन्ध दकलय् बांमलाःगु स्थितिइ थ्यंगु धाःगु दु । प्यंन्हु न्ह्यवंनिसें ताइवानया रक्षा क्षेत्रय् चीनया सैनिक विमान दुहां वयाच्वंगुलिं रक्षामन्त्री चिउया थ्व प्रतिक्रिया वःगु खः । रक्षामन्त्री चिउं सन् २०२५ तकया दुने चीनं ताइवानय् हमला यायेफइगु नं धाःगु दु । रक्षामन्त्री चिउ चीनयाके क्षमता दुसां युद्ध सहज मजुइगु व यक्व खँय् बिचाः यायेमाःगु धाःगु दु । ताइवानं थःपिंत स्वतन्त्र मुलुक धयाच्वंसां चीनं धाःसा ताइवानयात थःपिनिगु प्रदेश थें व्यवहार यानाच्वंगु दु ।                                                         चीनं अक्टोबर शुरु जुसांनिसें थःपिनिगु १५० गः विमान ताइवानया रक्षा क्षेत्रय् छ्वयेधुंकल । चीनिया मिडियां थुकियात शक्ति प्रदर्शन धाःगु दु । विश्वया थीथी देसं धाःसा चीनया थ्व ज्यायात मेगु देशयात ख्यायेत स्वःगु व आक्रामकता क्यंगु धाःगु दु । ताइवानया राष्ट्रपति साइ इंग वानं फरेन अफेयर्सबारे छपु च्वसु च्वयाः चीनं ताइनवानयात थःपिनिगु नियन्त्रणय् कायेत स्वल धाःसा उकिया लिच्व विनाशकारी जुइगु ख्याच्वः बिउगु दु । ताइवानया प्रधानमन्त्री सु सेंग चाँगं नं चीनया आक्रामकता क्षेत्रीय शान्तिया निंतिं खतरा जूगु व ताइवान सतर्क जुयाच्वनेमाःगु धाःगु दु । थ्व हे झ्वलय् अमेरिका व चीनया दथुइ वार्ता जूगु दु । अमेरिकाया राष्ट्रपति जो बाइडेन व समकक्षी सी जिङपिङया दथुइ जूगु वार्ता लिपा बाइडेनं चीनलिसे ताइवानया विषययात कयाः खँल्हाबल्हा जूगु धाःगु दु ।
https://nepalbhasatimes.com/43344,अन्तर्राष्ट्रिय,???? ?????? तृतीया,भारतय् झिंन्यादँ दुम्ह मिसामचायात बलात्कार याःगु द्वपनय् २८ म्हेसित ज्वन,"एजेन्सी- भारतया मुम्बइलय् झिंन्यादँ दुम्ह मिसामचायात सामूहिक बलात्कार याःगु द्वपनय् पुलिसं ३३ म्ह अरोपित मध्ये २८ म्हेसित ज्वंगु दु । प्रहरीं ज्वंपि निम्ह नाबालक खः । प्रहरीं बिउगु जानकारीकथं वंगु जनवरीनिसें उम्ह मिसामचाया बलात्कार जुयाच्वंगु खः ।                                                         भारतीय सञ्चार माध्यमतय्सं बिउगु जानकारीकथं मिसाया ययेकातःम्ह मिजनं दकलय् न्हापां बलात्कार याःगु व उकिया भिडियो दयेकूगु खः । वया लिपा उम्ह मिजं व मिजंया पासापिंसं मिसायात भिडियो क्यनाः ब्ल्याकमेल यानाः लगातार बलात्कार याना वयाच्वंगु खः । प्रहरीं बिउगु जानकारीकथं मिसायात डोम्बीभिली, बदलापुर, मुर्वाद व राबालेय् बलात्कार याःगु खः । मिसामचां बलात्कार याःपिं अप्वथें न्हापानिसें म्हसिउपिं जूगु प्रहरीं धाःगु दु । वंगु जनवरीनिसें थःत बलात्कार जुयाच्वंसां मिसामचां वंगु बुधवाः तिनि प्रहरीइ उजुरी तःगु खः । सन् २०१२ य् जूगु निर्भया बलात्कार घटना लिपा भारतय् बलात्कारया मुद्दाय् कडा कानून हःगु खःसां बलात्कारया घटना धाःसा म्हो जूगु मदुनि । भारतया राष्ट्रिय अपराधया तथ्यांककथं सन् २०२० य् जक २८ द्वः व ४६ गू मुद्दा दर्ता जूगु दु । यक्व घटना ला दर्ता मजुइगुलिं थ्व ल्याः अझ अप्वइगु निश्चित दु ।"
https://nepalbhasatimes.com/43402,अन्तर्राष्ट्रिय,???? ?????? षष्ठी,तलिबानं दारि खायेगुलि नं प्रतिबन्ध तल,एजेन्सी- अफगानिस्तानया हेलमन्ड प्रान्तय् तालिबानं दारि खायेगुलि नं प्रतिबन्ध तःगु दु । दारि सुचुक खायेत वा चिहाकः जुइक चायेत प्रतिबन्ध तःगु खः । तालिबानया धार्मिक प्रहरीं अथे यायेगु इस्लामिक कानुनया अःखः जुइगु व थ्व कानून हाचां गाःपिंत कारवाही जुइगु धाःगु दु ।                                                         हेलमन्ड प्रान्तया दक्व सैलुनय् सँ व दारि चाःवइपिंसं शरिया कानूनया पालना यायेत निर्देशन बियाः सुचं तिकातःगु दु । अफगानिस्तानया राजधानी काबुलय् च्वंगु सैलुनय् नं थ्व निर्देशन वःगु सैलुनया सञ्चालकतय्सं धाःगु दु । तालिबानं हःगु थ्व कानूनं यानाः हजामतय्गु ज्याय् लिच्वः लाःगु दुसा अफगानिस्तानय् च्वंपिं मिजतय्सं मयः मयः हे दारि लहिनातयेमालीगु जूगु दु । तालिबानं न्हापा शासन याःबलय् नं थ्व नियम दयेकातःगु खः । तालिबानं न्हापासिबें फरक शासन यायेगु धाःसां व्यवहारय् धाःसा अथे खनेमदयाच्वंगु दु । तालिबानं आः नं न्हापा थें हे शासन याइगु खनेदु । निन्हु न्ह्यः तिनि तालिबानं अपहरण याःगु द्वपनय् प्यम्हेसित मृत्युदण्ड बियाः सार्वजनिक थासय् यखाःगु खः । अथे हे तालिबानं महिला मन्त्रालय नं खारेज यायेधुंकूगु दु । मिस्तय्त आखः ब्वंकेगु धाःसां नं तालिबानं व्यवहारय् लागु याःगु खनेमदुनि ।
https://nepalbhasatimes.com/43391,अन्तर्राष्ट्रिय,???? ?????? षष्ठी,जर्मनीया चुनावय् एसपिडी त्यात,एजेन्सी- जर्मनीइ जूगु संघीय चुनावय् सेन्ट्रल लेफ्ट सोसियल डेमोक््रयाट्स पार्टी (एसपिडी) त्याःगु दु । चान्सलर एन्जेला मर्केलया पार्टी क्रिष्टियन डेमोक््रयाटिक युनियन (सिडियु) निगूगु थासय् वःगु दु । बिबिसीं बिउगु जानकारीकथं चुनावया अन्तिम चरणया मतगणनाय् एसपिडीं २५.७ प्रतिशत मत हःगु दुसा सत्तारुढ पार्टी सिडियुं २४.१ प्रतिशत मत हःगु दु । स्वंगूगु थासय् ग्रिन पार्टी दु । ग्रिन पार्टीं १४.८ प्रतिशत मत हःगु दु । ग्रिन पार्र्टीया इतिहासय् थ्व दकलय् अप्व मत खः । मतगणनाया लिच्वः लिपा जर्मनीइ गठनबन्धन सरकार गठन जुइग निश्चित जूगु दु ।                                                         एसपीडीं जर्मन जनतां बांलाःगु सरकार दयेकेत थःपिंत मत बिउगु धाःगु दु । न्हूगु सरकारया नेतृत्व थःपिनिगु पार्टीं यायेगु नं एसपीडीया नेता ओलाफं धाःगु दु । सिडियुं सुयातं स्पष्ट बहुमत मवःगुलिं चुनावय् सुं नं मत्याःगु धाःगु दु । सिडियुं थःपिंसं हे नेतृत्व यायेगु धयाच्वंगु दु । निगुलिं पार्टीया दथुइया मत अन्तर कम जक जूगुलिं निगुलिं पार्टीं नेतृत्वया दाबी यानाच्वंगु खः । चान्सलर एन्जेला मर्केलं प्यंगूगु कार्यकाल तक नेतृत्व याःगु खः ।
https://nepalbhasatimes.com/43482,अन्तर्राष्ट्रिय,???? ?????? अष्टमी,फुमिओ किशिडा जापानया न्हूम्ह प्रधानमन्त्री जुइगु,एजेन्सी- फुमिओ किशिडा जापानया न्हूम्ह प्रधानमन्त्री जुइगु निश्चित जूगु दु । जापानया सत्तारुढ पार्टी लिबरल डेमोक्रेटिक (एलपिडी)या नेता फुमिओ किशिडा बुधवाः जूगु आन्तिरक निवार्चनय् पार्टीया प्रमुख नेता चयन जूगु खः । बुधवाः जूगु आन्तरक निर्वाचनय् किशिडां खोपमन्त्री तारो कोनोयात बुकूगु खः ।                                                         निर्वाचनय् किशिडां २५७ मत व कानों १७० मत हःगु खः । न्हापांगु चरणय् निम्हेसिनं नं स्पष्ट बहुमत महःगुलिं निगूगु चरणया निवार्चन जूगु खः । किशिडां जापानय् वइगु नोभेम्बरय् जुइगु आम निर्वाचनया नेतृत्व याइ । जापानया निगुलिं सदनय् सत्तारुढ पार्टी लिबरल डेमोक्रेटिकया बहुमत दु । एलपिडीया नेता फुमिओ किशिडायात संसदीय प्रक्रिया लिपा जापानया प्रधानमन्त्रीया जिम्मेवारी बिइगु जुइ । प्रधानमन्त्री सुगाया राजीनामाया घोषणा लिपा न्हूम्ह प्रधानमन्त्री ल्यःगु खः ।
https://nepalbhasatimes.com/43430,अन्तर्राष्ट्रिय,???? ?????? सप्तमी,दक्षिण कोरियाय् खिचाया ला प्रतिबन्ध तयेगु तयारी,"एजेन्सी- दक्षिण कोरियाया राष्ट्रपति मून जे इनं खिचाया लाय् प्रतिबन्ध तयेगु बारे सल्हा यानादीगु दु । प्रधानमन्त्री लिसे नापलायेगु झ्वलय् राष्ट्रपति मूनं खिचाया ला प्रतिबन्ध तयेग बारे बिचाः यायेगु ई वल ला धकाः न्ह्यसः तयादीगु खः ।                                                         दक्षिण कोरिया खिचाया ला नइगु देय् कथं म्हसीका दुगु देय् खः । अथे खःसां थनया यक्वस्यां गुबलें खिचाया ला नःगु मदु । तर दँय् १०लाख म्ह खिचा लाया निंतिं हे स्यायेगु जुयाच्वंगु दु । दक्षिण कोरियाय् खिचा व भौचित क्रूरढंगं स्यायेमदुगु कानून दु, तर ला नयेत धाःसा प्रतिबन्ध मदु । खिचाया ला नइगु देय् धाःसां छगू सर्वेक्षणय् थनया ८४ प्रतिशतं गुबलें नं खिचाया ला मनयागु व लिपा नं मनयेगु धाःगु दु । उगु सर्वेक्षणय् ५९ प्रतिशत कोरियालीत खिचाया लाय् प्रतिबन्ध तयेमाः धयागु पक्षय् दु । खिचायात माया याइम्ह राष्ट्रपति मूनया खिचाया लाय् प्रतिबन्ध तयेफइगु धापूयात अनया पशु अधिकारवादी संस्थातय्सं लसकुस याःगु दु । वइगु दँय् दक्षिण कोरियाय् जुइगु राष्ट्रपतिया निर्वाचनया इलय् थ्व मुद्दा चर्चा वइगु अनुमान जुयाच्वंगु दु । राष्ट्रपतिइ उम्मेदवारी बीत तयार जुयाच्वंपिंसं खिचाया ला प्रतिबन्ध तयेमाः धकाः धायेगु यानाच्वंगु दु ।"
https://nepalbhasatimes.com/45230,अन्तर्राष्ट्रिय,११४२ थिंलागा आमै,"विश्वन्यंक ४४०० उडान रद्द, अमेरिकाय् जक २५००","एजेन्सी- कोरोनाभाइरस व खराब मौसमया कारणं विश्वन्यकं शनिवाः छन्हुं थ्यंमथ्यं ४४०० गू उडान रद्द जूगु दु । अमेरिकाय् च्वंगु एयर ट्राफिक साइट फ्लाइट अवेरं बिउगु जानकारीकथं अमेरिकाय् जक २५०० सिबें अप्वः उडान रद्द जूगु दु । क्रिसमसया इलय् अमेरिकाय् हवाइ उडान रद्द जुइगु क्रम उच्च विन्दुइ थ्यनाच्वंगु दु ।                                                         एयरलाइन्सय् ज्या यानाच्वंपिं कर्मचारीत कोरोना संक्रमित जुयाच्वंगुलिं यानाः अप्वः धयाथे कर्मचारी क्वारिन्टेनय् लानाच्वंगुलिं नं समस्या तच्वःगु खः । अथे हे मध्य अमेरिकाय् जुयाच्वंगु हिमपातं नं यात्रुतय्त थप समस्या जूगु दु । अमेरिकाय् रद्द जूगु द्वःछिसिबें अप्वः उडान सिकागो व मिडवेलय् जूगु खः । उडान रद्द जूगुलिं युनाइटेड एयरलाइन्सं छगू विज्ञप्ति पिकयाः उडान रद्दया कारण कर्मचारीतय्त ओमिक्रोनं असर लाःगु व खराब मौसम जूगु धाःगु दु । आइतवाः तक क्रिसमसया बिदा सिधेयेकाः मनूत थःपिनि छेँय् लिथ्यनेमाःगु खःसां यात्रुत विमानस्थलय् अलपत्र लानाच्वंगु दु । एयरलाइन्सतय्सं कर्मचारीया अभाव जूगुलिं दुपिं कर्मचारीतय्त थप ध्याबा बियाः ज्या याकेत स्वायच्वंगु दु, तर कर्मचारी युनियनं कोरोना संक्रमण व तंचायाच्वंपिं यात्रुतय् न्ह्यने वनेत कर्र्मचारीत ग्यानाच्वंगु धाःगु दु । अमेरिकाय् न्हियान्हिथं कोरोनाया संक्रमण अप्वयाच्वंगु दु । न्यूयोर्कय् च्वंपिं अप्वसिनं खोप कायेधुुंकूसां संक्रमण म्हो जूगु मदुनि । अस्पतालय् नं बुलुहुँ संक्रमिततय् चाप अप्वया वनाच्वंगु दु ।"
https://nepalbhasatimes.com/45701,अन्तर्राष्ट्रिय,११४२ सिल्लाथ्व दुतिया,अमेरिकां युरापय् थप स्वद्वः सैनिक तैनाथ याइगु,"एजेन्सी- युक्रेनय् रुसं हमला यायेफुगु धासें अमेरिकां युरोपया थीथी देशय् थप स्वद्वः सैनिक छ्वइगु जूगु दु । अमेरिकाया पेन्टागनं बिउगु जानकारीकथं २००० म्ह सैनिक नर्थ क्यारोलिनां पोल्याण्ड व जर्मनी छ्वइगु व जर्मनीइ दुपिं द्वःछिम्ह सैनिकयात रोमानियाय् छ्वइगु बिबिसीं जानकारी बिउगु दु ।                                                         ‘युरोपय् अमेरिकां छ्वयेत्यंपिं सैनिकत युक्रेनय् लडाइ यायेत वनेत्यंगु मखु, नेटो आबद्ध देय्या सुरक्षाया निंतिं जक वनेत्यंगु खः’ अमेरिकां धाःगु दु । अमेरिकां नेटो गठबन्धन सेनायात युरोपय् ग्वाहालि यायेत थ्वयां न्ह्यः च्याद्वः व न्यासः सैनिकतय्त हाइ अलर्टय् च्वेनत धाःगु खः । रुसं अमेरिकाया थ्व निर्णययात विनाशकारी पलाः धाःगु दु । मस्काें युक्रेनय् हमला यायेगु थःपिनि छुं योजना मदुु धयावयाच्वंगु दु, अथेखःसां रुसं युक्रेनया सीमाय् छगू लाख हतियारधारी सैनिक तैनाथ यनातःगु दु । युक्रेनं नं पश्चिमा देय्तय्त थःपिंथाय् आक्रमण जुइ धकाः ख्याच्व मबित इनाप यानाच्वंगु दु । पश्चिमा देय्तय्सं रुसं युक्रेनय् आक्रमण याइ त्यंगु दु ख्याच्व बियाच्वंगुलिं युक्रेनया अर्थव्यवस्थाय् असर लाःगु खँ युक्रेनी सरकारं धाःगु दु । रुसं युक्रेनया दक्षिणी लागा क्रिमिया कब्जा याःगु च्यादँलिपा थ्व संकट खनेदुगु खः । मस्कों युक्रेन सरकारयात पूर्वी लागाय् शान्ति पुनस्र्थापनाया निंतिं अन्र्तराष्ट्रिय सम्झौता लागु यायेत असफल जूगु द्वपं बियावयाच्वंगु दु । उगु लागाय् थ्यंमथ्यं १४ द्वः मनूत सीधुंकूगु दुसा रुस समर्थित विद्रोहीतय्सं यक्व हे लागाय् नियन्त्रण यानातःगु दु ।"
https://nepalbhasatimes.com/45257,अन्तर्राष्ट्रिय,११४२ पोहेलाथ्व पारू ,अस्ट्रियाय् मेपिनिगु ग्वाहालि कयाः आत्महत्या याये दइगु कानुन पारित,"एजेन्सी- मध्य युरोपेली देय् अस्ट्रियाय् मेपिनिगु ग्वाहालि कयाः आत्महत्या यायेदइगु कानुन कार्यान्वयनय् वःगु दु । तसकं रोगी व कमजोर शारीरिक अवस्थायापिं वयस्कतय्सं थ्व हे वाःनिसें मेपिनिगु ग्वाहालिं आत्महत्या यायेदइगु प्रावधान हःगु खः । संवैधानिक अदालतया निर्देशनय् वंगु महिनाय् अस्ट्रियाया संसदं थ्व कानुन दयेकूगु खः ।                                                         थःगु इच्छा, मेपिनिगु ग्वाहालिं आत्महत्या याये दुसां थुकिया निंतिं कडा नियम दयेकूगु दु । नियमकथं आत्महत्या याये चाहे जूपिंत निम्ह चिकित्सकतय्सं मूल्याङ्कन यानाः स्वीकृृति बिइमाःसा निम्ह मध्ये छम्ह चिकित्सकं प्यालप्लीअटिभ केयर (गम्भीर ल्वय् जुइबलय् विशेष हेरचाह याइम्ह विशेषज्ञ) जुइमाः । मनूतय्सं मेगु विकल्प दतले आत्महत्याया लँय् मवनेमाः धकाः अनया सरकारं अज्याःपिं मनूतय्त स्वयेगु निंतिं कोष दयेकाः ध्यबा तयातःगु दु । अस्ट्रियासिबें न्ह्यः स्विट्जरल्याण्डय् थुकियात वैधानिकता बिउगु खः । स्पेन, बेल्जियम, नेदरल्याण्डलिसें थीथी युरोपेली देसय् नं आत्महत्याया थ्व तरिकायात अपराधकथं कयातःगु मदु । तर चिकित्सकया अनुमति मदेयकं मेपिनिगु ग्वाहालि कयाः याइगु आत्महत्या धाःसा अस्ट्रियाय् गैरकानूनी खः । न्हूगु कानुनकथं मस्त व मानसिक ल्वय् दुपिंसं आत्महत्या यायेदइमखु । कानुनकथं थःगु जीवनया अन्त याये चाहे जूपिं वयस्कं थःपिनिगु स्वास्थ्य परीक्षण यानाः थःगु निर्णय थम्हं यायेत सक्षम जुइमाः । थुगु ईया दुने आत्महत्या यायेगु धकाः निश्चित जूपिंसं वाकिल वा नोटरीयात जानकारी बियाः प्राणघातक वासः नयेदइ । प्राणघातक वासःया दुरुपयोग मजुइमा धकाः आत्महत्या यायेत स्वःपिंसं वकिल वा नोटरीयात वासः पसःया जानकारी बिइमाःगु जुइ । थज्याःगु वासःया विज्ञापन यायेमदु । अस्ट्रियाय् आत्महत्या यायेत ग्वाहालि याइपिंत न्यादँया जेलया कानुनी व्यवस्था दु, तर संघीय अदालतं दछि न्ह्यः मनूतय्गु आत्मनिर्णय अधिकार कुण्ठित जूगु ठहर यासें मेपिनिगु ग्वाहालि कयाः थःत स्यायेगु पूर्ण प्रतिबन्ध चिकेत आदेश बिउगु खः । अस्ट्रियाया संसदं न्हूगु कानूनी व्यवस्था पारित जुइ न्ह्यः विपक्षीतय्सं आत्महत्या यायेत कानुनी झन्झट दुगु धकाः धाःगु खः । अथे हे छम्ह जक मनोचिकित्सकया मुल्याङ्कनं यायेगु निर्णय पर्याप्त मजू धासें थप प्रतिबन्ध तयेत मेमेगु दलतय्सं धाःगु खः । ( बीबीसी)"
https://nepalbhasatimes.com/45846,अन्तर्राष्ट्रिय,११४२ सिल्लाथ्व दशमी,हिजाब विवाद ः– सर्वोच्च अदालतं तत्काल निर्णयया याचिका अस्वीकार,"एजेन्सी- कर्नाटकय् जुयाच्वंगु हिजाब विवादया मुद्दा सर्वोच्च अदालतय् थ्यंगु दु । उच्च अदालतं बिहिवाः हिजाब विवादयात कयाः बिउगु अन्तरिम आदेशया विरुद्ध कर्नाटकया सर्वोच्च अदालतय् विवादयात कयाः तुरुन्त सुनुवाइ जुइमाःगु माग तयाः याचिका दायर जूगु खः, तर सर्वोच्च अदालत तत्काल निर्णय यायेत अस्वीकार याःगु दु । याचिकाय् अन्तरिम आदेशय् मुुस्मां मिस्तय्त भेदभाव जूगु धकाः धयातःगु दु ।                                                         बिहिवाः उच्च अदालतया स्वम्ह न्यायाधीशया बेञ्चं थ्व मामिलाया सुनावाइ याःगु खः । अदालतं थ्व मुद्दायात कयाः सोमवाः छलफल जुइ धाःगु दु । अदालतं थ्व विवादयात कयाः मेगु आदेश मवःतले स्कुल व कलेजय् हिजाब वा छुं नं धार्मिक वसः पुनावये मदइगु निर्णय याःगु खः । विवादया कारणं बन्द जुयाच्वंगु स्कुल सोमवाः निसें चायेकत नं अदालतं आदेश बिउगु दु । कर्नाटकया उडुपीइ च्वंगु कलेजय् मुस्मां मिस्तय्त हिजाब पुनाः दुहां वयेत अनुमति मबिइवं शुरु जूगु थ्व विवादं धार्मिक तनाव ब्वलंकूगु दुसा मुस्मां व हिन्दु विद्यार्थीतय् दथुइ झडप नं जुइधुंकूगु दु ।"
https://nepalbhasatimes.com/45906,अन्तर्राष्ट्रिय,११४२ सिल्लाथ्व चतुर्दशी,युक्रेन संकटया कूटनीतिक समाधानया आश दनि – अमेरिका–बेलायत,एजेन्सी- अमेरिका व बेलायतया नेतातय्सं युक्रेन संकटया कूटनीतिक समाधानया नितिं अझं आशा दनिगु खँ धाःगु दु । लिसें उमिसं रुस व युक्रेन दथुया स्वापू तसकं बांमलायेधुंकूगु नं धाःगु दु । रुसं युक्रेनय् आक्रमण याइगु ख्याच्वःया दथुइ अमेरिकाया राष्ट्रपति जो बाइडेन व बेलायतया प्रधानमन्त्री बोरिस जोनसन दथुइ जूगु ४० मिनेट ताःहाकःगु फोनवार्ताय् निम्हं नेतात सम्झौताया सम्भावना अझं दनिगु खँय् सहमत जूगु खः ।                                                         बेलायतया प्रधानमन्त्री बोरिस जोनसनं बाइडेनलिसे जानाः थ्व संकटय् ग्वाहालि यायेत थःपिं तयार दुगु धाःगु खःसा अमेरिकी राष्ट्रपति बाइडेनं बेलायतया ग्वाहालि मकासें थःपिंसं छुं नं मयाःगु बचं बिउगु खः । थ्वहे दथुइ अमेरिकाया विदेशमन्त्री एन्थोनी ब्लिङ्कनं युक्रेनयात छगू बिलियन अमेरिकी डलर ग्वाहालि यायेगु घोषणा यायेधुंकूगु दु । थुखे रुसया विदेशमन्त्री सर्गेइ ल्याभरोभं नं कूटनीतिक वार्ता यानाः युक्रेन संकटया सामाधान यायेत तयार दुगु खँ धाःगु दु । अथेहे क्रेमिलिनया प्रवक्ता दिमित्री पेस्कोभले नं थुगु समस्यायात कयाः पश्चिमी देय्तलिसे वार्ता यायेत रुस तयार दुगु व थःपिंसं याकनं हे सैन्य अभ्यास क्वचायेके त्यनागु खँ धाःगु दु । राष्ट्रसंघया महासचिव एन्टोनियो गुटरेसं नं युक्रेन संकटयात वार्तां ज्यंकेमाःगु खँय् बः बिउगु दु । थ्व हे झ्वलय् युक्रेनया राष्ट्रपति जेलेस्कीं युक्रेनय् आक्रमण जुइफुगु न्हि धकाः अमेरिकां धयातःगु न्हि फेब्रुअरी १६ तारिख कुन्हु एकता दिवस न्याकेत्यंगु दु । राष्ट्रपति जेलेस्कीं राष्ट्रया नामय् सम्बोधन यासें थुकिया जानकारी बिउगु खःसा समाजिक सञ्जाल मार्फत नं थुकिया जानकारी बिउगु खः ।   अमेरिकालिसें छगू दर्जनं मल्याकं देशं थः नागरिक व कूटनीतिक अधिकारीतय्त युक्रेन त्वःतेत धायेधुंकूगु दु । भारतं नं मंगलवाः छगू वक्तव्य पिकयाः युक्रेनय् च्वनाच्वंपिं थः नागरिकतय्त युक्रेन त्वःतेत आह्वान याःगु दु ।
https://nepalbhasatimes.com/46356,अन्तर्राष्ट्रिय,११४२ चिल्लाथ्व सप्तमी,अस्ट्रेलियाय् राष्ट्रिय आपतकालया घोषणा,एजेन्सी- अस्ट्रेलियाया प्रधानमन्त्री स्कट मोरिसनं बुधवाः अस्ट्रेलियाय् राष्ट्रिय आपतकाल घोषणा याःगु दु । थनया निगू राज्यय् तसकं वा वयाः वःगु खुसीबालं २० म्ह मनू सीगु व द्वलद्वः मनूत थःगु छे त्वःतााः वनेमाःगुलिं आपतकाल घोषणा याःगु खः ।                                                         वंगु निवाः न्ह्यवनिसें तसक वा वयाः यक्व हे छेँ डुबानय् लाःगु दु । गुकिं यानाः द्वलंद्वः मनूत छेँ त्वःताः सुुरक्षित थासय् वनेमालाच्वंगु दु । अस्ट्रेलियाया न्यू साउथ वेल्स व क्वीन्सल्याण्डय् रेकर्ड स्तरया वा वःगु खः । प्रधानमन्त्री मोरिसनं बुधवाः राष्ट्रिय आपतकालया घोषणा याःगु खः । मोरिसनं ५०० दँ लिपा थज्याःगु घटना जूगु धाःगु दु । स्थानीय मनूतय्सं इलय् हे उद्धार मयाःगु धासें राज्य सरकारया विरोध याःगु दु ।
https://nepalbhasatimes.com/46805,अन्तर्राष्ट्रिय,११४२ चौलागा दुतिया,सांघाईलय् कोरोना संक्रमणं स्वम्ह सित,"एजेन्सी- चीनया सांघाइलय् कोरोना संक्रमणं यानाः स्वम्ह मनू सीगु दु । सांघाइया स्वास्थ्य आयोगं बिउगु जानकारीकथं ८९ निसें ९१ दँ दुपि स्वम्ह ज्याथपिं कोरोना संक्रमण जुयाः सीगु खः ।                                                         सांघाइलय् कोरोना संक्रमण यानाः न्हापांखुुसी मनू सीगु चीन सरकारया दाबी दु, तर अन्तर्राष्ट्रिय समुदायं थ्व दाबी शंकास्पद धयाच्वंगु दु । सीपिं स्वम्हेसिनं कोरोना विरुद्धया खोप मकाःनीगु खँ धाःगु । अधिकारीतय्सं बिउगु जानकारीकथं सांघाइलय् ६० दं च्वय्यापिं ३८ प्रतिशतं जक कोरोनाया खोप कायेधुंकूगु दु । वंगु मार्च १ तारिखनिसें कोरोना संक्रमण अप्वया वःगु कारणं थन लकडाउन तयातःगु दु । गुन्हुया नितिं धकाः तःगु लकडाउन लछि पुले धुंकूगु दु । चीनया प्रमुख अर्थिक शहर सांघाइलय् न्हियान्हिथं औसत २५ द्वलं मल्याक मनूतय्त कोरोना संक्रमण खनेदयाच्वंगु दु । चीनं थौकन्हय् जिरो कोभिड नीति नालाः ज्या यानाच्वंगु दु । चीनय् गनं नं कोरोना संक्रमण खनेदत धाःसा प्ररा सहरया नागरिकतय्गु कोरोना परिक्षण यायेगु, थीथी प्रतिबन्ध तयेगु व लकडाउन तयेगु जुयाच्वंगु दु । तर सरकारया थ्व नीतिं स्थानीय मनूत धाःसा आक्रोशित जुयाच्वंगु खनेदु । मनूतय्सं सामाजिक सञ्जालपाखें प्रतिबन्ध व लकडाउनं यानाः खाद्यान्न आपूर्तिया समस्या जुयाच्वंगु धयाच्वंगु दु । विश्लेषकतय्सं धाःकथं सांघाइ नगरवासीतय्सं मुनातःगु खाद्यान्न ज्वलं फुइगु अवस्थाय् थ्यनेधुंकूगु दु । भारतय् नं संक्रमण थहां वन एजेन्सी- भारतय् कोरोना संक्रमण दर हाकनं थहांवंगु दु । छवाः न्ह्यःनिसें भारतय् कोरोना संक्रमण थहां वनाः सोमवाः थ्यंमथ्यं ९० प्रतिशत वृद्धि जूगु दु । भारतया स्वास्थ्य मन्त्रालयं बिउगु जानकारीकथं सोमवाः निद्वः १८३ म्हेसिके कोरोना खनेदुगु खः । आइतवाः सिबें थ्व ८९.८ प्रतिशतं अप्वःगु खः । आइतवाः ११५० म्हेसिके कोरोना खनेदुगु खः । भारतय् आः कोरोना संक्रमण दर ०.३१ प्रतिशतं थहां वनाः ३ प्रतिशत थ्यंगु दु । दिल्ली व दिल्लीलिक्कसं लाःगु थीथी शहरय् कोरोना संक्रमण थहां वंगु खः ।"
https://nepalbhasatimes.com/47389,अन्तर्राष्ट्रिय,११४२ तछलाथ्व दशमी,महिमा चौधरीयात ब्रेस्ट क्यान्सर,"एजेन्सी÷ बलिउड फिल्म अभिनेत्री महिमा चौधरीयात ब्रेस्ट क्यान्सर जूगु दु । भारतीय अभिनेता अनुपम खेरं सामाजिक सञ्जालपाखें महिमाया भिडियो सेयर यासें थुकिया जानकारी बिउगु खः ।                                                         भिडियोय् खेरं न्यंगु न्ह्यसलय् महिमां बे्रस्ट क्यान्सरविरुद्ध ल्वायेत थः छम्ह मचा पाखें प्रेरित याःगु खँ धाःगु दु । ‘क्यान्सर जूगु सिइवं जि अप्वः थें ख्वया हे च्वनेगु । थ्व हे झ्वलय् जिं छम्ह मचायात नापलात । वयालिसे खँ ल्हानाः हे थःत क्यान्सरलिसे ल्वायेत शक्ति वःगु खँ कँसे महिमां धाःगु दु, ‘किमो कयाच्वनागु इलय् जिं अस्पतालय् उम्ह मचा नापलाःगु खः । वयात जिं धया, छंगु वासः ला गुलिचा, जिगु वासः थुलिमछि दु । तर वं धाल, ‘थुकिं हे ला लनीगु खः नि ।’ मचाया धापुतिं जितः साहस बिल ।’"
https://nepalbhasatimes.com/48669,अन्तर्राष्ट्रिय,११४२ यंलागा दुतिया,महारानी एलिजाबेथ द्वितीय- कर्तव्यया ताःहाकःगु यात्राय्,"बेलायती महारानी एलिजाबेथ द्वितीया वंगु बिहिवाः मंत । बेलायती प्रभाव म्हो जुया वनाच्वंगु व समाज म्हसीके हे मफइकथं हिला वनाच्वंगु व राजतन्त्रया भूमिकायात कयाः हे न्ह्यः दनाच्वंगु इलय् एलिजावेथ विश्वया निंतिं छगू स्थायी विन्दू जुल । तसकं कठीन इलय् नं राजतन्त्र कायम यानातयेत वं चूलाकूगु सफलता अझ न्ह्यथनेबहःगु जुल । उकिसनं एलिजावेथ बूबलय् वयागु भाग्य राजगद्दी लिसे दइ धकाः ला सुनां बिचाः तकं मयाःगु खः ।                                                         एलिजावेथ एलेक्जेन्ड्रा मेरी विन्डसरया जन्म सन् १९२६ अप्रिल २१ य् लन्दनया बर्कली स्क्वारय् जुजु जर्ज न्याम्हम्हया निम्हम्ह काय अल्बर्ट व वया कला एलिजाबेथ बाउज लायोनया न्हापांम्ह सन्तान कथं जूगु खः । एलिजाबेथ थः अबु व बाज्या जर्ज न्याम्हम्ह लिसे तसकं सतिम्ह खः । मचां निसें हे न्ह्यथनेबहःकथं जिम्मेवारीबोध खनेदुम्ह एलिजावेथं खुदँ दुबलय् छक्वः थः सल गयेगु प्रशिक्षकयात थः यक्व हे सल व खिचा दुम्ह ‘कन्ट्री लेडी’ जुइ चाहे जुया धाःम्ह खः । स्कूल मवंसां एलिजावेथ तःगु भाषाय् दक्षता दुम्ह खः । वं संवैधानिक इतिहासया विस्तृत अध्ययन यात । सन् १९३६ य् जर्ज न्याम्हम्ह मदयेवं वया तःधिकःम्ह काय डेभिड धाइम्ह एडवर्ड च्याम्हम्ह जुजु जुल । तर निक्वःतक पारपाचुके धु.कूम्ह अमेरिकी नागरिक वालिस सिम्पसनलिसे ब्याहा यायेवं वयात राजनीतिक व धार्मिक आधारय् जुजु जुइत अस्वीकार्य ठहर यात, अले ब्याहा याःगु दँया अन्तपाखे गद्दी त्याग यात । अथे जुइवं एलिजावेथया अबु ड्युक अफ योर्क जर्ज खुम्हम्ह जुजु जुल । जर्ज खुम्हम्हं गद्दी आरोहण याःबलय् हे एलिजावेथया भाग्यया पूर्वानुमान जुइधुंकूगु खः । युरोपय् अप्वयाच्वंगु तनावया पृष्ठभूमिइ जुजु जर्ज खुम्हम्ह थः रानी एलिजावेथ लिसे जानाः राजतन्त्रय् जनआस्था पुनस्र्थापित यायेगु अभियानय् लगे जुल । थुकी वया तःधिकःम्ह म्ह्याय् नं लगे जुल । सन् १९२९ य् झिंस्वदँ दुम्ह राजकुमारी जुजु व लानि लिसें रोयल नेभल कलेजय् वन । अन वया केहेँ मार्गरेटलिसे ब्वनाच्वंम्ह ग्रीसया राजकुमार फिलिपं वयात साथ बिल । थ्व उमिगु न्हापांगु भेट धाःसा मखु । तर राजकुमारीया फिलिपपाखे नुगः क्वसाःगु न्हापांखुसी खः । सन्१९४४ य् थः झिंच्यादँ दुबलय् एलिजाबेथ फिलिपया मतिनाय् तक्यनेधुंकल । थ्व इलय् तक एलिजाबेथं फिलिपया तस्वीर थःगु क्वथाय् तयेगु याःगु जक मखु, निम्ह दथुइ पौ कालबिल जुइधुंकल । युद्धया अन्त्यपाखे राजकुमारी ब्रिटिस सेनाया महिला शाखा ‘अक्जिलरी टेरिटोरियल सर्भिस’य् भर्ना जुल, अन व गाडी चले यायेगु व लरी मर्मत यायेगु ज्या सयेकल । युद्ध लिपा एलिजाबेथया राजकुमार फिलिपलिसे ब्याहा यायेगु इच्छाय् यक्व हे पंगः वल, अय्सां सन् १९४७ नोवेम्भर २० य् वेस्टमिनस्टर याबीइ निम्हेसिया दथुइ इहिपा जुल । राजकुमारीलिसे इहिपा लिपा फिलिप ‘ड्युक अफ एडिनबरा’ जुल, अय्सां वं थम्हं याना वयाच्वनागु नौसेनाया ज्या धाःसा मत्वःतू । सन् १९४८ य् उमि न्हापांम्ह सन्तान चाल्र्सया जन्म जुल, अले सन् १९५० य् म्ह्याय् यानया जन्म जुल । युद्धया इलय् तनावय् लानाच्वंम्ह जुजु जर्जयात यक्व चुरोट त्वनेगु बानीं यानाः स्वँया क्यान्सर जुल । सन् १९५२या जनवरीइ २५ दँया एलिजाबेथ व फिलिप विदेशय् यात्रा वन । उबलय् उमित बिदा यायेत म्हंमफुम्ह जुजु नं एयरपोर्ट वन । एलिजाबेथं थः अबुयात खंगु थ्व हे दकलय् लिपांगु जुल । उपिं केन्याय् च्वनाच्वंबलय् हे जुजु मदुगु खबर वल, अले महारानीया रुपं तुरुन्त हे लन्दन लिहां वल । थुकियात कयाः महारानी एलिजाबेथं छक्वः धाःगु खः, ‘छगू कथं धायेगु खःसा उबलय् जिके छुं अनुभव हे मदु । जिमि अबु म्हो उमेरय् हे मंत । उकिं थ्व जिम्मेवारी कायेगु थःम्हं फयांफतले बांलाक निर्वाह यायेगु छगू कथं आकाझाकां धयाथें जुल ।’ सन् १९५३ य् महारानी एलिजाबेथया राज्यारोहण टेलिभिजनय् प्रत्यक्ष प्रसारण जुल । प्रधानमन्त्री विन्स्टन चर्चिचया विरोध दुसां प्रत्यक्ष प्रशारण जूगु एलिजाबेथया शपथ ग्रहण लखौं मनूतय्सं टेलिभिजनपाखें स्वल । युद्ध लिपा मितव्ययीता नालाच्वंगु बेलायतय् जूगु थ्व राज्यारोहणयात न्हूगु ‘एलिजाबेथ’ युगया उदयया रुपय् काल । निक्वःगु विश्वयुद्ध लिपा बेलायती साम्राज्य धमाधम अन्त्य जुयावन, न्हूम्ह महारानी १९५३ या नोभेम्बरय् राष्ट्रमण्डलीय देय्तय् ताःहाकःगु भ्रमणय् वंगुबलय् तक बेलायतया नियन्त्रणय् दुगु भारतलिसे तःगू हे देय् स्वतन्त्र जुइधुंकल । सन् १९५० या दशकय् हे तःगू देय् बेलायती नियन्त्रणं मुक्त जुइधुंकल । थुपिं देय्त छगू संगठन राष्ट्रमण्डलमार्फत एकताबद्ध जुल । यक्व राजनीतिकर्मीतय्सं नकतिनि उदय जूगु न्हूगु राष्ट्रमण्डलपाखें युरोपेली आर्थिक समुदाययात टक्कर बीगु तायेकल । छुं हद तक बेलायती नीति उखेपाखे हे स्वल । सन् १९५६ या सुयज प्रकरण लिपा बेलायती प्रभाव झन म्हो जुयावन । थ्व घटनां संकटया इलय् राष्ट्रमण्डलयाके एकीकृत जुयाः ज्या याये फुगु मंकाः इच्छाशक्ति मदुगु क्यन । सुयज नहर राष्ट्रियकरण यायेगु इजिप्टया कुतः पनेगु निंतिं बेलायती सैनिक छ्वयेगु निर्णय लज्यास्पदढंगं लित कायेमायेवं क्वचाल । थ्व लिपा प्रधानमन्त्री एन्थोनी इडेनं राजीनामा बिल । थ्व घटनां महारानी एलिजाबेथयात राजनीतिक संकटय् लाकाबिल । कन्जर्भेटिभ पार्टीइ न्हूम्ह नेता ल्ययेगु छुं हे संयन्त्र मदु । उकिं ताःहाकः छलफल लिपा रानी ह्यारोल्ड म्याकमिलनयात न्हूगु सरकार गठन यायेत सःतल । थ्व इलय् लर्ड अल्ट्रिनमं रानीयात व्यक्तिगत रुपं हे आलोचना यात । अखबारय् प्रकाशित छपु लेखय् अल्ट्रिनमं एलिजोबथया अदालत ‘तसकं ब्रिटिस’ व ‘उच्च वर्ग’या जूगु दाबी यात, अले लिखतबिना छगू सामान्य भाषण नं रानी यायेमफु धकाः द्वपं बिल । थ्व टिप्पणीं सञ्चारमाध्यमय् व्यापक विवाद व बहस जुल । थ्व घटना लिाप लर्ड अल्ट्रिनमयात लिग अफ एम्पायर लोयलिस्टस धाइगु राजतन्त्र पक्षधर पुचःया दुजःतय्सं सडकय् भौतिक आक्रमण तकं यात । तर थ्व घटना लिपा राजतन्त्रयात स्वयेगु बेलायती समाजया मिखाय् तीव्र गतिं हिउपाः वल । थ्व लिपा थः भाःत फिलिपया हःपालं रानीं न्हूगु सुधार हयेगु सुरु यात । ‘द मोनार्की’ पदावलीयात बुलुहुँ ‘द रोयल फेमिल’ धायेु यानाहल । सन् १९६३ इ ह्यारोल्ड म्याकमिलनं प्रधानमन्त्री पदं राजीनामा बीवं महारानी हाकनं राजनीतिक विवादय्लात । थ्व इलय् तक न कन्जर्भेटिभ पार्टीं न्हूम्ह नेता ल्ययेगु संयन्त्र हे मदयेकूनिगु जुयाच्वन । वयागु थासय् गृहमन्त्रीयात प्रधानमन्त्रीया रुपय् नियुक्त यायेगु म्याकमिलनया सल्लाह महारानीं नालाकाल । थ्व ई महारानीया निंतिं तसकं मछिंगु ई खः । संविधान पालना व तत्कालिन सरकारपाखें राजतन्त्रयात तापाक हे तयेगु रानीया शासनया म्हसीका जुयाच्वंगु खः । रानीं थः सुसूचित जुइगु, थःम्हं सल्लाह बीगु व चेतावनी बीगु थःगु अधिकारयात गम्भीर रुपं काल । रानीयात मछिंगु अवस्था वःगु थ्व हे अन्तिम जुल, छाय्धाःसां थ्व धुंकाः कन्जर्भेटिभतय्सं पार्टीया नेता ल्ययेगु निंतिं व्यवस्थित बिधि नालेगु सुरु यात । सन् १९६० दशकया अन्त्यपाखे बकिङ्घम राजदरवारं शाही परिवारयात म्हो औपचारिक व याउँक पहुँच दइगु कथं सकारात्मक पलाः ल्ह्वनेगु आवश्यक दुगु निर्णय यात । थुकिया लिच्वः खः ऐतिहासिक वृत्तचित्र ‘रोयल फेमिली’ । बिबिसीयात राजदरवार दुनेया गतिविधि खिचे यायेगु अनुमति बिल । अले दरवार दुने क्रिसमसया इलय् सिमा सजे यानातःगु, खुलाथासय् मि च्याकाः ला छुयाच्वंगु, मस्तय्त गाडीइ तयाः चाःहिके यंकाच्वंगु किपात पिहां वल । राजपरिवारया थज्याःगु सामान्य गतिविधिया किपा थ्वयां न्ह्यः गुबलें हे खनेमदुनिगु खः । रिचर्ड कस्टनया उगु वृत्तचित्रं शाही परिवारया सहस्य ध्वस्त यानाबिउगु आलोचकतय् दावी दु । तर थ्व वृत्तचित्रं उबलय्या तनावमुक्त मनोदशायात न्ह्यब्वल, थुकिं राजतन्त्रप्रति जनआस्था पुनस्र्थापित यायेत यक्व ग्वाहालि यात । सन् १९७७ य् महारानीया राज्यारोहणया रजत महोत्सव देय्न्यंकं उत्साहपूर्वक हन । थुकिं राजतन्त्रप्रति जनतां स्नेह क्यंगु खनेदत । थ्वयां निदँ लिपा बेलायतय् मार्गरेट थ्याचर न्हापांम्ह मिसाम्ह प्रधानमन्त्री जुल । थुबलय् मिसाम्ह राष्ट्र प्रमुख व मिसाम्ह हे सरकार प्रमुख दथुइ स्वापू बांलाः मजू धयागु खँत पिहां हे वयाच्वन । थुकी छगू जटिल क्षेत्र धयागु राष्ट्रमण्डल जुल । थुकिया प्रमुख रानी खः, अले थुकी रानीया नुगः क्वसाः । एलिजाबेथ अफ्रिकी नेतातलिसे बांलाक परिचितम्ह खः, अले उमिगु उद्देश्यप्रति सहानुभूति तइम्ह खः । महारानीं थ्याचरया शैली थुइके हे मफुगु कथं तायेकीगु खः । विशेषतः रंगभेदी दक्षिण अफ्रिकाविरुद्ध प्रतिबन्ध तयेगु विपक्षय् प्रधानमन्त्री वंगु लिसें मेमेगु यक्व खँय् महारानीं प्रधानमन्त्रीयात थुइके हे मफुगु जुयाच्वन । सन् १९९१ य् खाडी युद्धलिपा महारानी एलिजाबेथ अमेरिकी संसदया मंकाः सत्रय् सम्बोधन याःम्ह न्हापां बेलायती शाही दुजः जुल । राष्ट्रपति जर्ज बुसं उबलय् थःपिंसं लुमंके फुगु इलं निसें स्वतन्त्रताया मित्र धकाः धाःगु खः । थ्वयां दछि लिपा शृङ्खलाबद्ध रुपं खनेदुगु विवाद व दुर्घटनां शाही परिवारयात प्रभावित यात । रानीया निम्हम्ह काय ड्युक अफ योर्क व वया कलः सारहं पारपाचुके काल । अथे महारानीया म्ह्याय् यानं नं मार्क फिलिप्सलिसे पारपाचुकल । थ्व हे इलय् वेल्सया राजकुमार व राजकुमारी नं थःथवय् लय्मताःगु धयागु खँ पिहां वल । थुपिं निम्ह दथुइ नं अन्तय् पारपाचुके हे जुल । अथे थुगु दँया अन्तपाखे रानीया च्वनेगु निंतिं यःगु थाय् ‘विन्डसोर क्यासल’य् तसकं मि नल । थ्व दरवार मर्मतया निंतिं करदाताया ध्यबा छ्यलेगु कि रानी थःम्हं हे खर्च यायेगु धयागु विवाद तच्वल । महारानीं सन् १९९२ यात थःगु निंतिं दुर्भाग्यं जाःगु दँ धकाः ब्याख्या यायेगु याः । सिटी अफ लन्डनय् जूगु थःगु संवोधनय् म्हो आलोचक सञ्चार माध्यम स्वयां थप खुला राजतन्त्रया आवश्यकताय् बः बिल । थ्व इलय् राजतन्त्र तसकं रक्षात्मक अवस्थाय् दुगु खः । विन्डसोर क्यासल मर्मतया निंतिं ध्यबा मुंकेत बकिङ्घम राजदरबार सर्वसाधारणया निंतिं चायेकल, अले महारानी व वेल्सया राजकुमारं लगानीया आम्दानीइ कर पुलेगु घोषणा यात । देशं पिने धाःसा एलिजाबेथया सुरुवाती शासनकालय् राष्ट्रमण्डलया निंतिं खनेदुगु आशा धाःसा पूमवन । युरोपय् न्हूगु व्यवस्था वयेवं बेलायतं थः पुलांपिं सहयात्रीतय् पाखें फस्वयाबिल । अथे खःसां रानीं राष्ट्रमण्डलया महत्व तायेका हे च्वंम्ह खः । दक्षिण अफ्रिकां रङ्गभेदी प्रणाली अन्त्य यायेबलय् महारानी तसकं लय्ताःगु खः । थ्व लसता सन् १९९५ या मार्चय् दक्षिण अफ्रिकाया भ्रमण यानाः प्वंकल । बेलायतं न्हूगु गन्तव्य मालेत संघर्ष यानाच्वंगु इलय् सकसितं आश्वस्त यायेफुम्ह व्यक्तित्व कथं थःत तयातयेगु कुतः यानाच्वन । तर सन् १९९७ या अगस्टय् पेरिसय् जूगु कार दुर्घटनाय् लानाः वेल्सया राजकुमारी डायना मदयेवं राजसंस्था स्तब्ध जुल । थ्व इलय् महारानी एलिजाबेथया बांमलाक आलोचना जुल । तर छम्ह मतिनां जाःम्ह अजिया ल्याखं डायनाया मस्तय्त सान्त्वना बीमाःगु आवश्यक तायेकल । थ्व हे झ्वलय् छगू प्रत्यक्ष प्रसारण मार्फत थः भौयात श्रद्धाञ्जली प्वंकुसें राजसंस्थां नालेमाःगु विषयय् प्रतिबद्धता प्वंकल । सन् २००२ इ महारानीया मां व केहेँय् सित, तर थ्व हे दँय् महारानीया राज्यारोहणया ५० दँ थ्यंगु लसताय् ज्याझ्वः यायेगु कि मयायेगु धयागु अन्योल जुल । अथे खःसां बकिङ्घम राजदरवार न्ह्यःनेया सतक ‘द मल’य् महारानीया राज्यारोहणया ५० दँया उत्सव हनेत थ्यंमथ्यं झिगू लाख मनूत मुंवल ।   सन् २००६ या अप्रिलय् थःगु ८० दँ बुन्हिया लसताय् महारानी अनौपचारिक रुपं सर्वसाधारणयात नापलायेत पिहां वःबलय् द्वलंद्वः मनूत विन्डसोरया सतकय् खनेदत । अथेहे सन् २००७ या नोवेम्भरय् वेस्टमिनस्टर याबीइ निद्वःम्ह मनूतय् उपस्थितिइ महारानी व राजकुमार फिलिपया इहिपा जूगु ६० दँ क्यंगु लसता तःजिक हन । सन् २०११ या अप्रिलय् थः छय् अर्थात क्याम्ब्रिजया ड्युक विलियम व क्याथ्रिन मिड्लटनया ब्याहालय् उपस्थित जुयाः आइरिस भासं भाषणं बिसें सकसितं मेलमिलापया आह्वान यात । थ्वयां दछि लिपा आयरल्यान्डया भ्रमणया इलय् महारानीं आइआरएया पुलांम्ह कमान्डर मार्टिन म्याकगिनिसलिसे ल्हाः मिले यात । सन् १९७९ य् आइआरएया बम आक्रमणय् थःथिति लर्ड लुइ माउन्टब्याटेनयात गुमे यायेमाःम्ह महारानीया निंतिं थ्व क्षण तसकं मार्मिक जुल । सन् २०१४ या सेप्टेम्बरय् स्कटल्यान्ड स्वतन्त्रता सम्बन्धी जनमत संग्रह महारानीया निंतिं छगू परीक्षणया ई जुयाबिल । सन् १९७७ य् महारानीं संयुक्त अधिराज्यप्रति प्रतिबद्धता प्वंकुसें संसदय् याःगु भाषण यक्वस्यां ल्वःमंकूगु खइमखु । स्कटिस जनमत संग्रह छन्हु न्ह्यः महारानी बाल्मोरलय् शुभेच्छुकतलिसे खँ ल्हासें जनतां थःगु भविष्ययात तसकं सावधानीपूर्वक बिचाः याइगु अपेक्षा यानागु खँ धाल । जनमत संग्रहया लिच्वः वयेवं पिहां वःगु महारानीया वक्तव्यय् संयुक्त अधिराज्यं छप्पं जुयाच्वने फुगुलिं राहत चूलाःगु महसुस याःगु खनेदत । अथे खःसां हिला वनाच्वंगु राजनीतिक अवस्थायात महारानीं थू । सन् २०१५ या सेप्टेम्बर ९ य् ब्रिटिस इतिहासय् हे दकलय् ताःहाकः राजगद्दी च्वंम्ह महारानी जुल । थ्व झ्वलय् वया तापाअजिया नं अजि महारानीया भिक्टोरियां तयातःगु इतिहासयात त्वाःथल । सन् २०१६या अप्रिलय् महारानीं ९० औं बुन्हि हन । महारानीया शासनकालया सुरुवातय् थें आः राजतन्त्र बल्लाः मजूसां बेलायती जनताया नुगलय् महारानीप्रति स्नेह व सम्मान खने हे दयाच्वन । विशेषत ड्यूक अफ एडिनबरां सन् २०१७ य् अवकाश कायेधुंकाः नं महारानीं नब्बेया दशकया उमेरय् नं थःगु सार्वजनिक दायित्व निर्वाह हे यानाच्वन । थ्व दथुइ राजपरिवार दुने तनाव ब्वलनीगु ज्या नं जुयाच्वन, गथे कि महारानीया जहान प्रिन्स फिलिपया कार दुर्घटना, द ड्युक्र अफ योर्कया अपराधी घोषित यानातःम्ह अमेरिकी ब्यापारिलिसे वया मित्रता व प्रिन्स ह्यारीया शाही जीवन प्रतिया अस्पष्टता । अथे खःसां स्थितियात थःगु नियन्त्रणय् तयातःम्ह महारानीया नेतृत्वया इलय् थ्व छुं व्यग्र याइगु घटनात खः । थःगु हीरक जयन्तीया इलय् महारानीं थःम्हं न्हापांखुसी दक्षिण अफ्रिका भ्रमणया इलय् यानाः प्रतिबद्धता लुमंकुसें धाःगु खः, ‘जिं जि २१ दँ दुबलय् जिगु जीवन झी जनताप्रति समर्पित यायेगु प्रतिबद्धता यानागु खः, अले ईश्वरयाके जिगु प्रतिबद्धताय् कायम जुयाच्वने फयेक धकाः प्रार्थना यानागु खः । जिगु जवानीया इलय् यानाःगु थ्व प्रतिबद्धतापाखें जि छपलाः नं लिचिलागु मदु, अले थुकी जितः पश्चाताप नं मदु ।’"
https://nepalbhasatimes.com/47563,अन्तर्राष्ट्रिय,११४२ तछलागा आमै,टेक्सासय् लरी दुने ४६ म्ह मनू सीनाच्वंगु लुइकल,"एजेन्सी÷ अमेरिकाया टेक्सास राज्यया सान एन्टोनियोया पिने लाःगु थासय् दिकातःगु छगः लरी (ताःहाकःगु ट्रक)य् ४६ म्ह सीम्ह लुइकूगु दु । थ्व सीम्ह फुक्कं आप्रवासीतय्गु जूगु खँ धाःगु दु । उद्धारकर्तातय्सं लरीइ दुपिं मेपिं प्यम्ह मस्त सहित झिंखुम्हेसित अस्पताल यंकागु खँ धाःगु दु ।                                                         लरीइ जीवित अवस्थाय् लूपिनि म्ह नं तसकं क्वानाच्वंगु खः । तसकं तांन्वःगुलिं उमित ‘हीट स्ट्रोक’ जूगु खँ धाःगु दु । सान एन्टोनियो अमेरिका व मेक्सिकोया सीमा स्वयां २५० किमि तापाक लाःगु थाय् खः । मानव तस्करतय्सं आप्रावासीतय्त अमेरिका दुत हयेगु निंतिं थ्व सहरया लँ छ्यला वयाच्वंगु दु । तस्करतय्सं अवैधानिक रुपं अमेरिका दुहां वइपिं आप्रवासीतय्त दुर्गम थासय् नापलानाः लरीइ तयाः शहरय् दुत हइगु खः । थथे हे शहरय् दुत हयाच्वंगु इलय् थुपिं सीगु अनुमान याःगु दु । सान एन्टोनियायो नगर प्रमुख रोन निरेन्बर्गं सम्भवतः बांलाःगु जीवन मालेगु झ्वलय् वःपिनिगु थ्व अवस्था छगू भयानक, मानवीय वियोग खः धाःगु दु । मंगलवाः छम्हेसिया सीम्ह लूगु खबर वयेवं आपतकालीन सेवाया कर्मचारीतय् सनिलय् ६ बजे घटनास्थलय् थ्यंगु खः । केएसएट टेलिभिजनया कथं उगु ट्रक रेलया लिक लिक्कसं लुइकूगु खः । प्रहरीं आः थ्व लरीया चालकयात मालाच्वंगु खँ धाःगु दु । शहरया दमकल सेवा प्रमुख चाल्र्स हुडया कथं लरी वातानुकूल दयेकातःगु व अन दुने त्वनेगु लः नं दुगु खँ धाःगु दु । तर ट्रक चायेका स्वयाबलय् सीम्हया सीम्ह खंगु धासें धाःगु दु, ‘जिमिसं थज्याःगु घटनाया कल्पना तकं मयानागु खः ।’ गर्मीया इलय् सान एन्टोनियोय् तसकं तांन्वइ । सोमवाः अनया तापक्रम ३९.४ डिग्री थ्यंगु खः । लुरी लुइकूपिं मध्ये अस्पताल यंकूपिं निम्ह ग्वाटेलमालाया नागरिक जूगु मेक्सिकोया विदेशमन्त्रीं धाःगु दु । मेपिं गन गनयापिं धयागु सीमदुनि । प्रहरीं थ्व घटनाय् स्वम्हेसित अनुसन्धानया निंतिं ज्वनातःगु खः । मेक्सिकोया महावाणिज्यदूतं यदि सीपिं मेक्सिकोया नागरिक जूसां माःगु फुक्कं ग्वाहालि यायेगु खँ धाःगु दु । थ्व शहरय् न्हापा नं थथे आप्रवासीत सिनाच्वंगु अवस्थाय् लुइकेधुंकूगु दु । सन् २०१७ य् सहरया दक्षिणय् लाःगु वालमार्टया पिने दिकातःगु थज्याःगु हे छगः लरीइ झिम्हेसिया सीम्ह लुइकूगु खः । घटनास्थल स्वयाः भचा तापाक सुरक्षाकर्मी कथं ज्या यानाच्वंम्ह एड्वर्ड रेनां थज्याःगु घटना जूगु खं थःत अजू मचाःगु खँ धाःगु दु । वया कथं लरी लूगु थासय् थःम्हं अप्वः धयाथें आप्रवासीत रेलं तिंन्हुया च्वंगु खनागु धाःगु दु । ‘गुगुं नं इलय् सुं मनू बांमलाक घाःपाः जुइ धकाः जितः तायाच्वंगु खः । उमित हइपिं तस्करतय्सं थुपिं मनूत न्ह्यागु जूसां वास्ता हे याइमखु’, रेनां धाःगु दु । सान एन्टोनियोया सुदूर दक्षिण क्षत्रय् निपु मू राजमार्गया करिडोर दु, गुकिं टेक्सासया सीमाय् लाःगु नगरयात सहरलिसे स्वाइ । अप्वः थें गां लागा लाःगु थन पुलांगु सामान तयातःगु थाय् व भचाभचा विकास जुया वयाच्वंगु वस्ति जक दु । उकिं सान एन्टोनियायो उगु थासय् थज्याःगु लरी हःसां खास हे निगरानी मतइगु जूगुलिं तस्करतय्सं थ्व लँपु छ्यला वयाच्वंगु खः । थ्व घटनायात कयाः अमेरिकाया आन्तरिक सुरक्षा मन्त्रालय होमल्यान्ड सेक्युरिटी मन्त्री अलिहान्ड्रो माइयोर्कासं मानवतस्करतय्सं नाफा कमे याये ताः तयाः कमजोर मनूतय् शोषण यानाच्वंगु व उमित जोखिमय् लाकाच्वंगु खँ धाःगु दु । टेक्ससया गभर्नर ग्रेग याबटं थ्व मृत्युया निंतिं अमेरिकी राष्ट्रपति जा बाइडेनयात दोष बिउगु दु । एबोटों थ्व घटनायात बाइडनया ग्यानापुगु सीमानीतिया लिच्वः खः धाःगु दु । मध्य अमेरिकाया गरिबी व हिंसाया कारणं अनया मनूत तस्करतय्त कुगाक्क ध्यबा बियाः अमेरिका दुहां वयेगु कुतः याइगु खः । तस्करतय्सं मेक्सिकोया लँपु जुयाः जोखिमपूर्वक उमित अमेरिका दुत हयेगु याना वयाच्वंगु दु । थथे अमेरिका दुत हयेगु झ्वलय् न्हापा न्हापा नं आप्रवासीतय्सं यक्व सास्ति नयेमाःगु घटनात पिहां वःसां थुकथं छक्वलं हे तःम्ह मनूत सीगु घटना धाःसा जूगु मदुनि । यदि थ्व घटना मानव तस्करलिसे सम्बन्धित जूसा थ्व अमेरिकाया इतिहासया हे दकलय् खराब घटना प्रमाणित जुइगु खँ स्थानीय पत्रकारतय्सं धाःगु दु ।"
https://nepalbhasatimes.com/47694,अन्तर्राष्ट्रिय,११४२ दिल्लाथ्व एकादशी,न्हाय्पं ताःहाकःम्ह दुगुया चर्चा,"एजेन्सी- पाकिस्तानय् लहिनातःम्ह छम्ह मचाम्ह दुगुचा न्हाय्पंया कारणं विश्वय् चर्चित जुयाच्वंगु दु । कराँचीइ लहिनातःगु सिम्बा नांया थ्व दुगुचिया छपा न्हाय्पं हे २१ इञ्च ताःहाकः । सिम्बायात लहिनातःम्ह मोहम्मद हसन नारेजों गिनिज बुक अफ वल्र्ड रेकर्डय् सिम्बाया नां आःतकया हे दकलय् बांलाःम्ह दुगुचा कथं दुथ्याकेगु कुतः यानाच्वनागु खँ धाःगु दु ।                                                         ताःहाकः न्हाय्पं दयाः सिम्बाया चर्चा ला जुयाच्वंगु दु, तर थ्व ताःहाकःगु न्हाय्पं हे वयागु निंतिं समस्या नं जुयाच्वंगु दु । न्हापांगु समस्या ला थ्व ताःहाकःगु न्हाय्पनय् हे तक्यनाः व दइगु जुयाच्वंगु दु । उकिं नारेजों वयागु न्हाय्पं लिउने म्हय् यंकाः चिनातयेत छपु पेटी हे दयेकातःगु दु । सिम्बा लहिनातःम्ह नारेजोया मेगु तनाव धयागु थः प्रतिद्वन्द्वी पशुपालकत पाखें दु । सिम्बाया न्हाय्पं खनाः ल्वः वंपिं उमिसं वयागु सुन्दरताय् मिखा तइ धकाः नारेजो तसकं ग्याः । ‘थज्याःगु खराब दृष्टिं बचे जुइ यायेगु निंतिं जिमिसं न्हिं न्हिं कुरान पाठ यानाच्वनागु दु’ नारेजों एएफपीयात धाःगु दु ।"
https://nepalbhasatimes.com/45755,अन्तर्राष्ट्रिय,११४२ सिल्लाथ्व षष्ठी,अस्ट्रेलियाय् खोप कायेधुंकूपिं पर्यटकयात प्रवेश अनुमति,एजेन्सी- अस्ट्रेलियाय्  कोरोना विरुद्धया पूर्ण मात्रा खोप कायेधुंकूपिं विदेशी पर्यटकतय्त प्रवेशया अनुमति बिउगु दु । अस्ट्रेलियाय् प्रधानमन्त्री स्कट मोरिसनं फेब्रुअरी २१ तारिखनिसें अस्ट्रेलियाय् वइपिं विदेशी पर्यटकतय् निंतिं अन्तर्राष्ट्रिय सिमाना चायेकेगु घोषणा याःगु खः ।                                                         प्रधानमन्त्री मोरिसनं सोमवाः सञ्चार माध्यमत लिसे खँ ल्हायेगु झ्वलय् पर्यटकतय्त लसकुस यायेगु जानकारी बिसें धाःगु दु ‘जिमिसं अस्ट्रेलियाया सिमाना बन्द यानागु थ्यंमथ्यं निदँ दत । यदि छिकपिंसं कोरोनाया निगुलिं मात्रा खोप कयादीधुनसा छितः अस्ट्रेलियाय् लसकुस यायेत जिपिं च्वंच्वनाःगु दु ।’ अन्तर्राष्ट्रिय हवाइ यातायात संघं मोरिसनया घोषणायात लसकुस याःगु दु । अस्ट्रेलिया‌ं आप्रवासी ज्यामि व विद्यार्थीतय् निंतिं सिमाना चायेकेधुंकूगु दु । अस्ट्रेलियाय् छुं ई न्ह्यः कोरोना संक्रमण दर थहां वनाच्वंगु खःसा आः धाःसा संक्रमण दर कुहां वयाच्वंगु दु । सोमवाः अस्ट्रेलिया‌ं २३ द्वः संक्रमित थप जूगु दु ।
https://nepalbhasatimes.com/45433,अन्तर्राष्ट्रिय,११४२ पोहेलाथ्व चतुर्दशी,रूसय्र साइबर आक्रमणकारी तःधंगु पुचः ‘रिभिल’विरूद्ध तःधंगु कारवाही,"एजेन्सी- विश्वय् साइबर आक्रमण यानाः ‘ब्लाय्कमेल’ याइगु छगू तःधंगु पुचःयात छिन्नभिन्न यायेत ताःलाःगु खँ रुसं धाःगु दु । रुसी अधिकारीतय्सं साइबर आक्रमणकारीतय्गु तःधंगु पुचः ‘रिभिल’या यक्व दुजःतय्त ज्वनाः मुद्दा न्ह्याकागु खँ धाःगु दु ।                                                         अमेरिकां साइबर अक्रमणय् ल्हाः दुपिं थ्व पुचःया दुजःतय्त ज्वनेत ग्वाहालि याःपिंत छगू करोड अमेरिकी डलर सिरपाः बीगु घोषण यानातःगु दु । रुसी गुप्तचर निकाय एफएसबीं आः थुगु पुचःया ‘अस्तित्व हे मदयेक सफाया’ जूगु धाःगु दु । रुसी गुप्तचर निकायं अमेरिकां छ्वयाहःगु सुचंया अधारय् हे रिभिलविरुद्ध कारवाही न्ह्याकूगु खः । अथे खःसां रुसं थ्व पुचःया सुं नं दुजःतयात अमेरिकाय् सुपुर्दगी याइगु सम्भावना धाःसा मदु । रुसया सरकारी समाचार एजेन्सी तासं रिभिलं ‘खराब सफ्टवेयर दयेकाः विदेशी नागरिकतय् बैंक खातां संगठीत रुपं ध्यबा खुयाक कया वयाच्वंगु’ धकाः च्वंगु दु । एफएसबीं उगु पुचःपाखें ४० करोड रुसी मुद्रा रुबल (६६ करोड नेपाली) व न्हय्गू करोड नेपाली ध्यबा बराबरया क्रिप्टोकरेन्सी बरामद यानागु खँ धाःगु दु । उमिसं बैंकं ध्यबा खुयाः न्यानातःगु नीगलं मल्याक थिकेथिकेगु कार नं बरामद याःगु खः । एफएसबीं छगू वक्तव्य पिकासें धाःगु दु, ‘थ्व संगठीत आपराधिक पुचःया अस्तित्व समाप्त ज ूगु दु व उमिसं आपराधिक ज्याया निंतिं छ्यला वयाच्वंगु सूचंया पूर्वाधारयात नं छ्यले हे मफइगु यानाबी धुंकूगु दु ।’ अमेरिका व रुस दथुइ स्वापु ख्वाउँयाच्वंगु इलय् रुसपाखें तःधंगु साइबर आक्रमणकारी पुचःया अस्तित्व मदयेकाबियागु घोषणा वःगु खः । रिभिल पुचःयात ज्वनेत ताःलाःगु धयागु अमेरिका व रुस दथुइया साइबर स्वापू व साइबर अपराधय् महत्वपूर्ण पलाः जूगु खँ धाःगु दु । ताःई न्ह्यवनिसें पश्चिमा देय्तय्त निशाना दयेकाच्वंपिं ह्याकरतय्त रुसं सुरक्षा यानातःगु धकाः बिया वयाच्वंगु द्वपंयात रुसं अस्वीकार यासें थुकियात बेवास्ता याना वयाच्वंगु खः । तर जेनेभाय् जूगु छगू सहलहय् रुसी राष्ट्रपति भ्लादिमिर पुटिन व अमेरिकी राष्ट्रपति जो बाइडेन दथुइ ¥यान्समवेयरविरुद्ध गुकथं ल्वायेगु धयागु बारे खँ न्ह्याकेगु सहमति जूगु खः । थ्व सहमति जूगु छुं ई लिपा हे रुस व अमेरिकां साइबर अपराधविरुद्ध ताःई लिपा न्हापांगु मंकाः कारवाही न्ह्याकूगु खः । थुकिं निगू देय् दथुया स्वापू बांलाना वनीगु संकेत नं क्यंगु दु ।"
https://nepalbhasatimes.com/45499,अन्तर्राष्ट्रिय,११४२ पोहेलागा पारू ,ज्वालामुखी विस्फोट लिपा टोङ्गालिसे स्वापू त्वाःदल,"एजेन्सी- प्रशान्त महासागरय् शनिवाः छगू ज्वालामुखी विस्फोट जुइवं टोङ्गाय् पूवंक सञ्चार स्वापू त्वाःदःगु दु । अथेहे ज्यालामुखी विस्फोट जुयाः वःगु खरानीं राजधानी नुकु आलोफाया विमानस्थल त्वपुइवं थन राहात ज्वलं यंकेत नं समस्या जूगु दु ।                                                         राजधानी नुकु आलोफां ६५ किलोमिटर तापाक उत्तरपाखे समुद्र तःलय् शनिवाः तःधंगु ज्वालामुखि विस्फोट जूगु खः । थ्व ज्वालामुखी विस्फोट जूबलय् अमेरिकाय् थ्यंक हे सः वःगु व थुकिं टोङ्गाय् थ्यंक छगू मिटर स्वयां च्वय् लबू दंगु खः । थ्व विस्फोटं प्रशान्त क्षेत्रया टापुयात स्वाइगु समुद्र तःलं यंकातःगु महत्वपूर्ण तारय् क्षति जूगुलिं टोङ्गा पूवंक सम्पर्कविहिन जूगु खः । फोन व इन्टरनेटया स्वापू मदुगुलिं थन गुलि क्षति जुल धयागु पूवंक विवरण वयेफुगु मदुनि । अथे खःसां अस्ट्रेलिया व न्यूजिल्यान्डं यानास्वःगु हवाइ अनुगमनं न्ह्यथनेबहःगु क्षति जूगु विवरण पितबिउगु दु । रेडक्रसं आः थन स्वच्छ लःया आपूर्ति मू प्राथमिकता जूगु खँ धाःगु दु । तर रेडक्रसं थःपिंसं न्हापा बिचाः यानाकथं तःधंगु क्षति जूगु खनेमदु धकाः नं धाःगु दु । रेडक्रसं थ्व विस्फोटं ८० हजारं मल्याक मनूत प्रभावित जूगु खँ धाःगु दु । टोङ्गाया जनसंख्या थ्यंमथ्यं छगूलाख दुसा थन च्वंगु १७० गू टापु ७ लाख वर्ग किलोमिटर क्षेत्रय् न्यनाच्वंगु दु । समुद्री सतहया चिजाःगु भूभागय्लाःगु निगू टापु फोनोइ व मान्गों वयाच्वंगु खबर बांलाः मजूगु खँ राष्ट्र संघं धाःगु दु । सर्गतय् कुँ त्याः त्याः पिहां वयाच्वंगुलिं ग्वाहालि बीगु संस्थातय् स्याटलाइट फोनं नं ज्या याना मच्वंगु खँ धाःगु दु । शनिवाः तःधंगु विस्फोट जुइ न्ह्यवनिसें ज्वालामुखी सक्रिय जुयाच्वंगु खः । टोङ्गाया मौसम विभागं छुं क्षेत्रय् सल्फर व एमोनियाया बास वयाच्वंगु जानकारी वःगु धासें ख्याच्वं नं बिउगु खः । विज्ञतय्सं धाःकथं हुङ्गा टोङ्गा, हुङ्गा हा’आपाइ ज्वालामुखी दशकौं लिपा उगु क्षेत्रय् विस्फोट जूगु छगू शक्तिशाली ज्वालामुखी खः । थ्व ज्वालामुखी विस्फोटया कारणं जापान व अमेरिका लिसें तःगू देशय् सुनामी वयेफुगु ख्याच्वः नं बिउगु खः ।"
https://nepalbhasatimes.com/45497,अन्तर्राष्ट्रिय,११४२ पोहेलागा पारू ,वैश्विक तनावया लिच्वः बांलाइमखु,"एजेन्सी- चिनियाँ राष्ट्रपति शी जिनपिङ्ग वैश्विक ल्वापुया लिच्वः तसकं ग्यानापुइगु ख्याच्वः बियादीगु दु । डावोस वल्र्ड इकोनोमिक फोरमया सोमवाः जूगु बैठकय् न्ववासें राष्ट्रपति जिनपिङ्गं थ्व ख्याच्वः बियादीगु खः ।                                                         कोरोना महामारीया कारणं थ्व बैठक भर्चुअल माध्यमं जुयाच्वंगु दु । भर्चुअल बैठकय् न्ववासें राष्ट्रपति जिनपिङ्गं ल्वापु समस्याया समाधान जुइमखु धयागु इतिहासं प्रमाणित यानाच्वंगु दु धासें कोरोना नियन्त्रणया निंतिं मंकाः कुतः याये आवश्यक दुगु खँ धयादीगु दु । विश्वया प्रमुख शक्तितय् दथुया स्वापू स्यना वनाच्वंगुयात संकेत यासें वय्कलं भविष्ययात स्वयेमाःगु खँ धयादीगु खः । अथेहे वय्कलं विश्वन्यंकंया अर्थव्यवस्था स्यनीगु पाखें पनेगु निंतिं आर्थिक नीतिया खँय् बांलाक समन्वय यायेत नं आह्वान यानादीगु दु । थ्व झ्वलय् वय्कलं कोरोना महामारीयात नियन्त्रण यायेत चीन सफल जूगु खँ नं न्ह्यथँसें महामारीया इलय् नं अर्थव्यवस्था बल्लाःगु चीन विश्वया छगू जक देय् जूगु दावी नं याःगु खः । वय्कलं ख्याच्वः बिइगु भासं समृद्ध देय्तय्सं थःपिनिगु गतिविधिया कारणं विकासशील देय्तय्त जुइग समस्यायात ध्यानय् तयाः जिम्मेवार आर्थिक नीति नालेमाःगु खँ धाःगु खः । राष्ट्रपति जिनपिङ्गं चीनं सुरु निसें हे कोरोना शून्य नीति नाला वयाच्वंगु व थुकिं यानाः पिनेयापिनिगु निंतिं सीमा बन्द जुयाच्वंसां महामारीया इलय् विश्वया निंतिं हे उत्पादनया केन्द्र जूगु खँ नं धयादिल । थ्व झ्वलय् वय्कलं विश्वय् सलंसः दँय् छक्वः वइगु महामारीया विरुद्ध तसकं कठीन लडाइ ल्वानागु खँ नं धाःगु खः । लिसें जिनपिङ्गं थ्व महामारी ताःई तकः न्ह्याइगु, भाइरसया न्हूगु भेरियन्ट न्हापाया तुलनाय् अझ तेज गतिं न्यना वनाच्वुंलिं विश्वया अर्थव्यवस्थाय् झन तःधंगु हाथ्या वयाच्वंगु खँ नं धाःगु दु । ‘विश्वया आयात निर्यातया ज्याय् पंगः वयाच्वंगु दु, गुकिं यानाः भाः थहां वनाच्वंगु दु, ऊर्जा आपूर्ति नं लिच्वः लानाच्वंगु दु’ जिनपिङ्गं धाःगु दु । चीन व अमेरिका दथुइ राजनीतिक व व्यावसायिक तनाव अप्वया वनाच्वंगु इलय् राष्ट्रपति जिनपिङ्ग वल्र्ड इकोनोमि फोरमय् सम्बोधन यायेगु झ्वलय् धाःगु दु, ‘संरक्षणवाद व थः यःयःथे ज्या यानां सुयातं बांलाइमखु । थुकिं अन्तय् थःथवय् नोक्सान जुइगु खः । उकिं झीसं छुं ल्वापुख्यापु मदयेकः वार्ताया माध्यमं न्ह्याः वनेमाः ।’ स्वीटजरल्यान्डया डोवोस शहरय् दँय्दँस जनवरीइ जुइगु वल्र्ड इकोनोमिकि फोरमया बैठकय् विश्वन्यंकं व्यवसायी व राजनीतिक व्यक्तित्वपिं मुनीगु खः । तर कोरोना महामारीया कारणं थुगुसी नं थ्व बैठकं भर्चुअल माध्यमं सीमित जूगु दु ।"
https://nepalbhasatimes.com/45700,अन्तर्राष्ट्रिय,११४२ सिल्लाथ्व दुतिया,चिकुं पुनाः झिंनिम्ह आप्रवासीत सीवं ग्रीसया दथुइ कूटनीतिक विवाद,"एजेन्सी- ग्रीसया सिमाना न्ह्यःने लाःगु टर्कीया छगू शहरय् चिकुंपुनाः १२ म्ह आप्रवासीत सीगु खँय् टर्की व ग्रीस दथुइ कूटनीतिक विवाद ब्वलंगु दु । आप्रवासीत उगु थासय् छु जुयाः थात व गथे जुयाः थःपिं हे च्वापु जुइक ख्वयाः सित धयागु खँ बांलाक सीमदुनि, तर ग्रीस व टर्किंं थ्व घटनायात कयाः वं वयात वं वयात दोष बियाच्वंगु खँ सीएनएनं धाःगु दु ।                                                         टर्कीया आन्तरिक मन्त्री सुलेमान सोयुलं युरोपेली युनियनय् दुहां वयेत आप्रवासी छ्यलीगु सीमावर्ती शहर इप्सालाय् १२ म्ह आप्रवासी चिकुं पुनाः सीगु धाःगु दु । सोयुलं ट्विट यासें धाःगु दु, ‘ग्रीक अधिकारीतय्सं उमिगु लाकां व लं लाकाःगु खः ।’ मन्त्री सोयुलं याःगु ट्विटय् बुलुगु किपाय् म्होतिं नं च्याम्ह सीपिनीगु म्हय् आंशिक जक लं दुगु व चाय् ग्वतुलाच्वंगु सीएनएनया रिपोर्टय् खनेदु । सोयुलं ग्रीक सीमा गस्ती व एकाइतय्त ठगया संज्ञाबिसें युरोपेली संघ ‘उपचारविहिन, कमजोर व मानवीय भावना शून्य’ जूगु धकाः नं धाःगु दु । ग्रीसया अध्यागमन मन्त्री नोटिस मिताराचीं सोयुलं बिउगु द्वपं अस्वीकार याःगु खु । मन्त्री मिताराचीं छगू विज्ञप्ति पिकयाः धाःगु दु, ‘इप्साला न्ह्यःने लाःगु टर्कीया सीमाय् १२ म्ह आप्रवासी सीगु दुःखद् घटना जूगु दु, तर थुकिया लिउनेया सत्य समकक्षी याःगु मखुगु प्रचार नाप ज्वःमलाः ।’ मिताराचीया कथं आप्रवासीत सीमाय् थ्यंगु हे मदु । मिताराचीं टर्कीं याःगु दावी पूवंक बकवास जूगु व अज्याःगु दावा यायेगु सट्टा थःपिनिगु दायित्व पूवंकेत व थज्याःगु खतरनाक यात्रा पनेत ज्या यायेमाः धाःगु दु । क्षेत्रीय अधिकारीतय्सं पिकाःगु विज्ञप्तिकथं सीपि १२ म्ह आप्रवासी दुथ्याःगु पुचलय् २२ म्ह दुगु व मेपिं झिम्हेसित मालेगु ज्या जुयाच्वंगु दु ।"
https://nepalbhasatimes.com/45714,अन्तर्राष्ट्रिय,११४२ सिल्लाथ्व तृतीया,अर्बौं दँ पुलांगु हाकुगु हिरा लिलामी जुइगु,"एजेन्सी÷ अर्बौ दँ पुलांगु धयातःगु हिरा लिलामी जुइगु जूगु दु । द एनिग्मा नांया थ्व हिरायात पृथ्वी लूगु दकलय् तग्वःगु चानातःगु हिरा नं धयातःगु दु ।                                                         ‘हाकुगु हिरा’ धकाः नं धाइगु थ्व हिरा अर्बौं दँ न्ह्यः बने जूगु धयातःगु दु । थ्व हिराया उत्पत्तियात कयाः थीथी मान्यता नं दया वयाच्वंगु दु । थुपिं मध्ये छगू थ्व हिरा अन्तरिक्षं पृथ्वी वःगु खः धयागु नं खः । थ्व हिरा ५५५.५५ क्यारेटया खः, गुगु तसकं अस्वाभाविक खः । छपु केरा बराबरया तौल दुगु थ्व हिराया लिलामीं ६० लाख डलर स्वयां अप्वः ध्यबा वइगु अनुमान यानातःगु दु । थुकियात तिसा व कला ज्वलंया तःधंगु विक्रेता सथवीं लन्दनय् लिलाम यायेत्यंगु खः । हिराया लिलामी अनलाइन माध्यमं जुइ । थ्व हिरा कार्बनेडो अर्थात प्राकृतिक हिराया दकलय् कडा स्वरुपमध्ये छगू खः । कार्बनेडा तसकं दुर्लभ जुइ । आःतक ब्राजिल व मध्य अफ्रिकी देशय् जक थ्व लूगु दु । थुकी उल्कापात जुइबलय् जक दइगु ओस्बर्नाइट नांया छगू कथंया खनिज दइ । उकि थ्व हिरायात अन्तरिक्षय् उत्पन्न जूगु विश्वास यानातःगु खः । तर थ्वया उत्पत्ति गन जूगु धयागु धाःसा आःतकं रहस्य हे जुयाच्वंगु दनि । हाकुगु हिरा सामान्यतयाः थ्यंमथ्यं २.४ निसें ३.२ अर्ब वर्ष वा डाइनसोरया अस्तित्व दुगु ई स्वयां पुलांगु जुइ । झी च्वंच्वनागु पृथ्वी थ्यंमथ्यं ४.६५ अर्ब दँ न्ह्यः उत्पन्न जूगु खः । थ्व ल्याखं पृथ्वीया आयुलिसे थ्व हिराया आयुया तुलना याना वयाच्वंगु दु । लस एञ्जल्सया प्राकृतिक इतिहास संग्रहालयया भूवैज्ञानिक आरोन सेलेस्टिअनया कथं कार्बनेडो पृथ्वीया आन्तरिक ब्वया गहिराइलय् दयेफु, गुगु हिरा लुइगु थाय् स्वयां तसकं क्वय् जुइ । सथवीं थ्व हिरा लिलामयात ‘मानव जातिं आःतक सिउगु दकलय् पुलांगु, अर्बौं दँ पुलांगु आश्चार्य मध्य् छगू थःगु ल्हातय् लाकेगु अवसर’ धकाः व्याख्या यानातःगु दु । थ्याक्क ५५५.५५ क्यारेट दुगु थ्व हिरायात न्यय्न्याखेरं हे चानातःगु दु ।"
https://nepalbhasatimes.com/45715,अन्तर्राष्ट्रिय,११४२ सिल्लाथ्व चौथी,फेसबुकया प्रयोगकर्ता म्हो जुल,एजेन्सी- सामाजिक सञ्जाल फेसबुकया न्हियान्हिथंया सक्रिय प्रयोगकर्तातय् ल्याः कुहां वंगु दु । फेसबुक सुरु जुसां निसेंया १६ दँया इतिहासय् दकलय् न्हापांखुसी सक्रिय प्रयोगकर्ताया ल्याः म्हो जूगु खँ धाःगु दु ।                                                         फेसबुक संचालन यानाच्वंगु कम्पनी मेटाया कथं सन् २०२१ या लिपांगु स्वलाय् दैनिक सक्रिय प्रयोगकर्ताया ल्याः १ अर्ब ९२ करोड ९० लाख थ्यंगु खः । थ्वयां न्ह्यःया स्वलाय् छगू अर्ब ९३ करोड सक्रिय प्रयोगकर्ता दुगु खः । मेटां टिकटक व युट्युब थें ज्याःगु प्रतिद्वन्द्वीतय्सं विज्ञापन यंकाच्वंगुलिं थःपिनिगु आम्दानी म्हो जुइफुगु खँ नं धाःगु दु । थ्व विवरण पिहां वःगु छुं घौ लिपा हे न्यूयोर्कय् मेटाया शेयरया भाः २० प्रतिशत स्वयां अप्वः कुहां वंगु खः । थुकिं कम्पनीया मुलय् थ्यंमथ्यं निसः अर्ब डलर नं म्हो जूग्ु दु । फेसबुकया प्रमुख कार्यकारी अधिकृत मार्क जकरबर्गं कम्पनी बिस्तारय् पंगः वयाच्वंगु कारण प्रतिस्पर्धी माध्यमय् ल्याय्म्हतय् आकर्षण अप्वया वनाच्वंगुलिं खः धाःगु दु । गुगल लिपा विश्वया निगूगु तःधंगु डिजिटल विज्ञापन प्लेटफर्म मेटा जुयाच्वंगु दु । तर एपलया अपरेटिङ सिस्टमं लागू याःगु गोपनीयता सम्बन्धी हिउपालं नं थःपिनि विज्ञापनय् प्रभाव लाःगु खँ मेटां धाःगु दु । एपलं हःगु हिउपालं ब्रान्डतय्त थः लक्षित समुदाय म्हसिइकेत व फेसबुक व इन्स्टाग्रामय् याःगु विज्ञापनयामापन यायेत थाकुका बिउगु खः । थुकिं यानाः थुगुसी मेटाय् १० अर्ब डलर तकया प्रभाव लायेफुगु मेटाया प्रमुख वित्तीय अधिकारी डेभ वेह्वनर धाःगु दु । मेटाया आम्दानी फुक्क धयाथें विज्ञापनपाखें वइगु खः । सन् २०२१ या लिपांगु स् वलाय् बजारया अनुमान अःखः ३३ अर्ब ६७ करोड डलर जक विज्ञापन वःगु खः । वइगु स्वलाय् थ्व आम्दानी म्हो जुयाः २७ अर्ब निसें २९ अर्ब डलरया दथुइ जक थ्यनीगु अनुमान दु । मेटां थौंकन्हय् टिकटकलिसे प्रतिस्पर्धा यायेत भिडियाय् लगानी यानाच्वंगु दु ।
https://nepalbhasatimes.com/45722,अन्तर्राष्ट्रिय,११४२ सिल्लाथ्व पञ्चमी,लता मंगेश्कर मंत,"एजेन्सी- नांजाःम्ह भारतीय गायिका लता मंगेश्कर ९२ दँया वैशय् आइतवाः मंत । छुं न्हि न्ह्यव कोभिड संक्रमण जुयाः अस्पताल भर्ना जूम्ह मंगेश्करयात हप्तौंतक आइसीयुलय् तयाः उपचार यानाच्वंगु खःसां वय्कःयात बचे याये मफुत ।                                                         लता मंगेश्करया निधनयात कयाः भारतीय प्रधानमन्त्री नरेन्द्र मोदी ट्विट यासें देशं गुबलें पूवंके मफइगु ह्याकिं वंगु खँ धाःगुदु । न्यय्दँ मल्याक ईया सांगीतिक यात्राया झ्वलय् मंगेश्करं ३६ गू भासं ३० हजारं मल्याक म्येँ हालेधुंकूगु दु । वय्कलं नेपाली भासं नं म्ये हालातःगु दु । वय्कःया जन्म सन् १९२९ या सेप्टेम्बर २८ य् भारतया मध्यप्रदेशस्थित इन्दोर सहरय् जूगु खः । न्यादँ दुबलय् हे थः अबु दिनानाथ मंगेश्करपाखें संगीत स्यनाकाःम्ह मंगेश्करं किशोरावस्थाय् हे मराठी फिल्मय् म्येँ हालेगु सुरु याःगु खः । अबुम्ह मदयेधुंकाः मुम्बइ वःम्ह मंगेश्करं उबलय् ध्यबाया निंतिं छुं फिल्मय् अभिनय नं याःगु खःसां लिपा अभिनय याये मंमदु धासें म्येँय् हे केन्द्रीत जूगु खः । सन् १९४९ य् वःगु फिल्म महलया म्येँ ‘आएगा, आने वाला…’ पाखें वयात हिन्दी फिल्मया संसारय् सफलताया लँपु चायेकाबिउगु खः । मंगेश्करं हाःगु न्हापांगु हिन्दी भाय्या म्येँ नं थ्व हे खः । थ्व लिपा मंगेश्करं थीथी पुस्ताया अभिनेत्रीतय् निंतिं द्वलंद्वः म्येँ हाःगु दु । सन् २००१ य् वय्कःयात भारत रत्न सम्मान लःल्हाःगु खः । थ्व सम्मान भारतीय नागरिकतय्सं कायेखनीगु दकलय् उच्च सम्मान खः । मंगेश्करया केहेँपिं आशा व उषा नं भारतया लोकंह्वाःपिं म्येँ हालामिपिं खः ।"
https://nepalbhasatimes.com/45560,अन्तर्राष्ट्रिय,११४२ पोहेलागा दशमी,इंग्ल्यान्डय् कोरोनाया प्रतिबन्ध चिकल,"एजेन्सी- इंग्ल्यान्डय् कोरोना भाइरसयात कयाः तयातःगु थीथी प्रतिबन्ध चिकूगु दु । बेलायत सरकारं कोरोना खोपया बुस्टर डोज बिइधुंकाः कोरोना संक्रमण दर म्हो जुयावंगुलिं व अस्पतालय् गम्भीर विरामीया चाप नं म्हो जुयावंगुलिं कोरोना सम्बन्धी थीथी प्रतिबन्ध चिकूगु खः । थन बिहिवाः निसें लागु जुइकथं अनिवार्य मास्क तयेमाःगु नियम चिकूगु दु । अथे हे नाइट क्लब व तःधंगु सभा वा ज्याझ्वलय् वनेत कोभिड पास क्यनेमाःगु नियम नं चिकूगु दु ।                                                         सरकारं वंगु वालय् तिनिं छेँय् च्वनाः ज्या यायेगु व स्कुलया क्लासय् च्वनेबलय् मास्क तयेमाःगु नियम चिकूगु खः । कोरोना संक्रमित मनू न्यान्हु तक सेल्फ आइसोलेसनय् च्वनेमाःगु नियम धाःसा कायम हे तिनि । सरकारं थीथी प्रतिबन्ध चिकूसा छुं व्यवसायी व सार्वजनिक सञ्चालकतय्सं धाःसा मास्क तयेत इनाप याःगु दु । लन्डनया मेयर सदिक खानं बस व भुमिगत रेलय् मास्क तयेमाः धाःगु दु । वंगु डिसेम्बरनिसें बेलायतय् खनेदुगु कोरोनाया न्हूगु भेरियन्ट ओमिक्रोनं यानाः संक्रमण दर तसकं थहां वंगु खः । थुकिं यानाः अस्पतालय् अप्वःगु चापयात पनेत व मनूतय्त बुस्टर डोज कायेत ई बिइगु निंतिं सरकार ‘प्लान बी’ प्रतिबन्धात्मक नियम लाःगु याःगु खः । बेलायतया स्वास्थ्य अधिकारीतय्सं बिउगु जानकारीकथं १२ दँ सिबें च्वय्यापिं ८४ प्रतिशत मनूतय्सं कोरोना विरुद्धया निगू डोज कायेधुंकूगु व निगू डोज कायेधुंकूपिं ८१ प्रतिशतं बुस्टर डोज कायेधुंकूगु धाःगु दु । इंग्ल्यान्डय् थें आः स्कटल्याण्ड, वेल्स व नर्थ आइरल्याण्डय् नं कोरोनाया प्रतिबन्ध चिकेगु तयारी यानाच्वंग दु ।  "
https://nepalbhasatimes.com/45592,अन्तर्राष्ट्रिय,११४२ पोहेलागा एकादशी,रुस मेगु महिनाय् युक्रेनय् आक्रमण याइगु बाइडेनया ख्याच्वः,"एजेन्सी- अमेरिकाया राष्ट्रपति जो बाइडेनं मेगु महिनाय् रुसं युक्रेनय् आक्रमण यायेफुगु ख्याच्वः बिउगु राष्ट्रपति कार्यालय ह्वाइट हाउसं जानकारी बिउगु दु । अमेरिकाया राष्ट्रपति बाइडेनं युक्रेनया राष्ट्रपति भोलोडिमिर जेलेन्स्कीलिसे बिहिवाः जूगु टेलिफोन वार्ताय् रुसं फ्रेबुअरीइ युक्रेनय् आक्रमण यायेफुगु ख्याच्वः बिउगु खः । वार्ताय् बाइडेनं रुसं आक्रमण यात धाःसा अमेरिकालिसें थः साझेदार देय्तय्सं युक्रेनया साथ बिइगु आश्वासन नं बिउगु खः । युक्रेनया राष्ट्रपति भोलोडिमिरं वार्ताया इलय् अमेरिकालिसे जानाः भविष्यय् माःगु पलाः न्ह्याकेगु धाःगु खः ।                                                         थ्व हे दथुइ रुसं थःपिनिगु प्रस्ताव अमेरिकां अस्वीकार मयाःगुलिं युक्रेनलिसेया तनावया समाधानया सम्भावना म्हो जक दुगु धाःगु दु । रुसं युक्रेनयात नेटोया सैन्य गठबन्धनय् दुहां वनेगु पाखें पनेगु प्रस्तावयात अमेरिकां अस्वीकार याःगु खः । रुसं युक्रेनया सिमानाय् छगू लाख सैनिक तैनाथ यानातःगु दु, तर आक्रमण यायेत्यगु खँयात धाःसा अस्वीकार यानाच्वंगु दु । अथे हे दथुइ अमेरिकां युक्रेनय् आक्रमण यात धाःसा रुसी ग्यास पश्चिम युरोपय् छ्वइगु प्रमुख पाइपलाइन बन्द यानाबिइगु ख्याच्वः बिउगु दु । नोर्ड स्ट्रिम टु पाइपलाइन रुस निसें जर्मनीतक दयेकेगु ज्या पनेगु ख्याच्वः अमेरिकां बिउगु खः । बिहिवाः जर्मनीया अधिकारीतय्सं रुसं युक्रेनय् आक्रमण यात धाःसा पाइपलाइन दयेकेगु परियोजना प्रतिबन्ध लाइ धाःगु खः । पश्चिमा साझेदारतय्सं आक्रमण जुल धाःसा रुसया अर्थतन्त्रयात निशाना दयेकेगु धकाः धाःगु दु । अमेरिकाया विदेश मन्त्रालयया प्रवक्ता नोर्ड प्राइसं रुसं युक्रेनय् आक्रमण यात धाःसा नोर्ड स्ट्रिम टु न्ह्याः वनीमखु धाःगु खः । जर्मनीया विदेश मन्त्री एनालेना बेअरबोकं नं नोर्ड स्ट्रिम टु लिसें मेमेगु प्रतिबन्धयात कयाः पश्चिमा देशय् ज्या जुयाच्वंगु धाःगु दु, तर मन्त्री एनालेनां रुसलिसें खँ ल्हायेगु धकाः नं धाःगु दु ।"
https://nepalbhasatimes.com/45751,अन्तर्राष्ट्रिय,११४२ सिल्लाथ्व षष्ठी,क्यानाडाया राजधानी ओटावाय् संकटकालया घोषणा,"एजेन्सी- क्यानाडाया राजधानी ओटावाय् कोरोनाविरुद्धया खोेप अनिवार्य याःगु विरोधय् जुयाच्वंगु प्रदर्शन तच्वया वंगुलिं ओटावाया मेयर जीम वाट्सनं थन संकटकाल घोषणा याःगु दु । छवाः न्ह्यः कोरोनाया खोप अनिवार्य याःगु विरोधय् अमेरिका–क्यानाडा सिमानाया ट्रक चालकतय्सं राजधानी ओटावाय् न्ह्याकूगु आन्दोलन अराजक जुयावःगु धासें संकटकाल घोषणा याःगु खः ।                                                         फ्रिडम कन्भोइ धकाः नां बियातःगु आन्दोलनं यानाः राजधानीया यातायात अवरुद्ध जुयाच्वंगु दुसा आन्दोलनय् हिंसा व दुव्र्यवहार जूगु समाचार नं वयाच्वंगु दु । क्यानाडाया रेडियो सीएफआएलिसे खँल्हाबल्हा यायेगु झ्वलय् मेयर वाट्सनं प्रदर्शनकारीतय्सं असंवेदनशील व्यवहार याःगु धाःगु दु । प्रदर्शनकारीतय्सं हर्न व साइरन न्यकेकेगु, बारा मुइकेगु यानाच्वंगु दु । ट्रक चालकतय्सं सतकय् हे टेन्ट व गाडी तयाः अवरोध यानाच्वंगु दुसा थ्व समस्या ज्यकेत आः छु यायेगु धकाः मेयरं स्पष्ट विवरण बिउगु मदुनि । प्रहरीं धाःसा प्रदर्शनकारीतय्त ग्वाहालि यानाच्वंपित ज्वनाच्वंगु दु ।"
https://nepalbhasatimes.com/45531,अन्तर्राष्ट्रिय,११४२ पोहेलागा पञ्चमी,पुटिनयात समर्थन याःम्ह जर्मनीया नौसेना प्रमुखपाखें राजीनामा,"एजेन्सी- युक्रेनय् रुसं आक्रमण यायेत्यंगु धयागु खँ सही मखुगु धकाः धाःम्ह जर्मनीया नौसेना प्रमुखं राजीनामा बिउगु दु । जर्मन नौसेना प्रमुख के–खिम स्योनबाखं रुसं युक्रेनय् आक्रमण यायेत्यंगु धकाः वयाच्वंगु खँ बकवास जूगु टिप्पणी याःगु खः । वय्कलं रुसी राष्ट्रपति भ्लादिमिर पुटिनं रुसया सम्मान जक चाहे जूगु खः, आक्रमण यायेत्यंगु खनेमदु धयादीगु खः ।                                                         वंगु शुक्रवाः भारतया छगू थिंक ट्यांकं ग्वसाः ग्वःगु सहलहय् थःगु बिचाः तयेगु झ्वलय् जर्मन नौसेना प्रमुखं थ्व खँ धयादीगु खः । थुगु ज्याझ्वःया भिडियो सामाजिक सञ्जालय् तःगु खः । उगु भिडियोय् नौसेना प्रमुख स्योनबाखं पश्चिमा राष्ट्रतय्सं पुटिनयात समान रुपं व्यवहार याये आवश्यक जूगु धकाः धयाच्वंगु खनेदुगु खः । ‘वय्कलं माग याःथें सम्मान बीत थाकु मजू, सम्भवतः थुकिया निंतिं वय्कः योग्य नं दु’ स्यामबाखं धयादीगु दु । युक्रेनया विदेश मन्त्रालयं थ्व भिडियो सार्वजनिक जुइवं स्योनबाखया धापू अस्वीकार्य धकाः टिप्पणी याःगु खः । वय्कःया धापू कथं रुसी राष्ट्रपतिं पश्चिमा देय्तय् समक्ष छुं माग तःगु खः, गुगु रुसी सुरक्षाया निंतिं आवश्यक खः । पुटिनं सैन्य गठबन्धन उत्तर एटलान्टिक सन्धि संगठन (नेटो)य् युक्रेनयात दुमथ्याकेत पश्चिमा देय्तय्त धयाच्वंगु खः । थुकिं रुसय् प्रत्यक्ष रुपं सुरक्षा खतरा अप्वइगु धासें पुटिनं नेटों पूर्वी युरोपय् सैन्य अभ्यास यायेगु दिकेत व हतियार छ्वया महयेत धया वयाच्वंगु खः । युक्रेनयात थौंकन्हय् अमेरिका, बेलायतलिसें मेमेगु युरोपेली देय्तय्सं हतियार उपलब्ध याका वयाच्वंगु दु । तर जर्मनी धाःसा युक्रेनयात हतियार बीत अस्वीकार याःगु दु । अमेरिकां बिउगु थ्यंमथ्यं ९० टन बराबरया हातहतियार युक्रेन थ्यनेधुंकूगु दुसा बेलायतं युक्रेनयात प्रतिरक्षाया निंतिं छ्यलीगु हतियार व तालिमया निंतिं थप सैन्य बल छ्वयेगु घोषणा याःगु दु । नेटोय् संलग्न मेमेगु देशं नं सैन्य सामग्री व सेना युक्रेनय् छ्वयाच्वंगु दु । थ्वहे दथुइ बेलायतं युक्रेन सरकारय् मस्को समर्थक मनूयात हयेगु निंतिं पुटिनं षडयन्त्र यानाच्वंगु द्वपं नं बिउगु दु ।"
https://nepalbhasatimes.com/45517,अन्तर्राष्ट्रिय,११४२ पोहेलागा दुतिया,युक्रेनय् अक्रमण यात धाःसा रुसयात प्रतिबन्ध तयेगु ख्याच्वः,"एजेन्सी- युक्रेनय् रुसं आक्रमण यायेफुगु खँयात ध्यानय् तयाः अमेरिकी विदेशमन्त्री एन्टनी ब्लिंकन बुधवाः युक्रेनय् वंगु दु । अमेरिकी विदेशमन्त्री ब्लिंकनं शुक्रवाः जेनेभाय् रुसी समकक्षी सर्गेई लेभरावलिसे नापलायेत्यंगु दु । थ्व झ्वलय् अमेरिकां रुसयात यदी युक्रेनया तनाव म्हो मयात धाःसा आर्थिक रुपं क्षति फयेमालीगु ख्याच्वः बीफुगु खँ धाःगु दु ।                                                         मेखे रुसं धाःसां थःपिनि युक्रेनय् आक्रमण यायेगु छुं योजना मदु धयाच्वंगु दु । रुसं छगू लाखं मल्याक सैनिक युक्रेनया सीमाय् तैनाथ यानातःगु दु । ह्वाइट हाउसं धाःसा रुसं युक्रेनया तःधंगु ल्याखय् सेना तैनाथ याःगु व छुं नं इलय् युक्रेनय् आक्रमण यायेफुगु धाःगुदु । ह्वाइट हाउसया प्रवक्ता जेन साकीं बुधवाः युक्रेनया अवस्था तसकं खतरनाक दुगु खँ धयादीगु खः । साकिं धाःगु दु, ‘जिमित ताःकथं स्थिति तसकं खतरनाक अवस्थाय् दु । हालात गुगुं नं इलय् रुसं युक्रेनय् आक्रमण यायेफुगु अवस्थाय् थ्यनेधुंकूगु दु ।’ साकिं विदेशमन्त्री ब्लिंकनं रुसी समकक्षीलिसे नापलायेगु झ्वलय् कुटनीतिक माध्यमं समस्या ज्यंकेत इनाप याइगु खँ धासें आः रुसया राष्ट्रपति भ्लादिमिर पुटिन व रुसी नागरिकतय्सं आर्थिक प्रतिबन्ध चाहे जुयागु खः कि मखु धयागु क्वःछिइमाः धयादीगु खः । मेखे नेटों नं यदि रुसं युक्रेनविरुद्ध कारवाही यात धाःसा उकिया मू पुलेमालीगु ख्याच्वः बिउगु दु । नेटोया महासचिव जेन्स स्टोल्टनबर्गं छगू पत्रकार सम्मेलनय् न्ववासें नेटों युक्रेनया साथ बीगु व वयागु आत्मरक्ष यायेगु हकया समर्थन याइ धाःगु खः । वय्कलं नं रुसं आक्रमण यात धाःसा आर्थिक व राजनीतिक प्रतिबन्ध फयेमालीगु ख्याच्वः बिउगु खः । लिसें वय्कलं थःपिं रुस लिसे वार्ता चाहे जुयागु व रुसया सुरक्षा चिन्तायात सम्बोधन याये चाहे जुयागु खँ धयादीगु दु । थुगु पत्रकार सम्मेलनय् दुम्ह जर्मनया चान्सलर ओल्फ शोल्जं नं रुसं सीमाय् तनाव म्हो यायेगु कुतः यायेमाः धयादीगु खः । मेखे युक्रेनया रक्षामन्त्री ओलेक्सी रेजनिकोफं पश्चिमा देय्तय्त रुसयात तुरुन्त प्रतिबन्ध तयेत इनाप याःगु दु । रुसं आक्रमण यात धाःसा थ्व तसकं कठीन समस्या जुइफुगु धासें रक्षा मन्त्री रेजनिकोफं रुसयात तुरुन्त प्रतिबन्ध तयेत इनाप यानादीगु खः ।"
https://nepalbhasatimes.com/45515,अन्तर्राष्ट्रिय,११४२ पोहेलागा दुतिया,"सिंहयात नं कोरोना, न्हूगु भेरियन्ट वइगु खतरा","एजेन्सी÷ दक्षिण अफ्रिकाया छगू चिडियाखानाय् च्वंम्ह सिंह व प्युमायात कोरोना भाइरस खनेदयेवं उमिपाखें कोरोनाया न्हूगु भेरियन्ट उत्पत्ति जुइफइगु खतरा खनेदुगु दु । सिंह व भौचा प्रजातिया जनावर प्युमायात चिडियाखानाय् ज्या याइपिं कर्मचारीतय् पाखें कोभिड सरे जूगु अनुमान वैज्ञानिकतय्सं याःगु दु । प्रीटोरिया विश्वविद्यालयया वैज्ञानिकतय्सं भाइरस जनावरतय्त सरे जुयाः उमिपाखें हाकनं मनूयात सरे जुल धाःसा न्हूगु भेरियन्ट उत्पत्ति जुइगु खतरा दुगु खँ धाःगु दु ।                                                         चिडियाखानाय् दुपिं थुपिं जनावरतय्त मनूतय्त कोभिड जुइबलय् थेंज्याःगु हे लक्षण खनेदुगु खः । उमित सासः ल्हाये थाकुगु, न्हासं न्हि तुलुतुलु वइगु व सुख्खा मुसु वइगु जूगु खः । उमित कोभिडया लक्षण खनेदयेवं यानास्वःगु अनुसन्धान कथं चिडियाखानाय् ज्या याइपिं मनूतय्पाखें हे उमित कोभिड सरे जूगु खनेदुगु खः । तर अन ज्या याइपिं मनूतय्के धाःसा लक्षण खनेमदुगु खः । वैज्ञानिकतय्सं जनावरतय् हेरबिचाः यायेबलय् नं मास्क तया जुइत व मेमेगु सुरक्षा उपाय नालेत धाःगु दु ।"
https://nepalbhasatimes.com/46811,अन्तर्राष्ट्रिय,११४२ चौलागा दुतिया,श्रीलंकाय् राष्ट्रपति राजापाक्षेपाखें न्हूगु मन्त्रिपरिषद् गठन,"एजेन्सी- गंभीर आर्थिक संंकटय् लानाच्वंगु श्रीलंकाय् न्हूगु मन्त्रिपरिषद्या गठन जूगु दु । श्रीलंकाया राष्ट्रपति गोेटबाया राजापाक्षें १७ म्ह मन्त्री दुगु न्हूगु मन्त्रिपरिषद् गठनया घोषणा याःगु खः ।                                                         श्रीलंकाय् सरकार विरोधय् जूगु आन्दोलनलिपा मन्त्रिपरिषद्या सकलें दुजःपिंसं राजीनामा बिउगु खः । राष्ट्रपति गोेटबाया राजापाक्षें न्हूगु सरकार गठनया निंतिं विपक्षी पार्टीतय्के ग्वाहालि फ्वंगु खः, तर विपक्षीतय्सं राजापाक्षेया प्रस्ताव अस्वीकार याःगु दु । विदेशी मुद्राया अभावं श्रीलंकाय् आःतकया दकलय् तःधंगु आर्थिक संकट वःगु खः । थुकिं यानाः खाद्यान्नया आभाव जुयाच्वंगु दुसा वासः व इन्धनया नं अभाव जुयाच्वंगु दु । अथे हे न्हियान्हिथं लोडसेडिङ्ग नं अप्वयाच्वंगु दु । सरकारया विरोधय् न्हियान्हिथं प्रर्दशन जुयाच्वंगु दु ।"
https://nepalbhasatimes.com/46632,अन्तर्राष्ट्रिय,११४२ चौलाथ्व तृतीया,युक्रेनया बुचाय् ‘नरसंहार’,"एजेन्सी- रुसी सेनां युक्रेनया चिधंगु नगर बुचाय् आमहत्या याःगु धासें अन्तर्राष्ट्रिय समुदायं थुकिया भत्सर्ना याःगु दु । अमेरिकी विदेशमन्त्री एन्टोनी ब्लिन्कनं बुचाय् उखेथुखे मनूतय् सीम्ह हे सीम्ह जक खनेदुगु दृश्य तसकं निराशजनक धाःगु दु । अथेहे जर्मनी, फ्रान्स, ब्रिटेन व नेटोया नेतात स्तब्ध जूगु प्रतिक्रिया बिउगु दुसा युरापेली आयोगया प्रमुखं रुसविरुद्ध थप प्रतिबन्ध तयेगु प्रतिबद्धता प्वंकूगु दु ।                                                         नरसंहार जूगु थाय्या दृश्य धकाः सार्वजनिक जूगु भिडियो क्लिपय् बुचा शहरया गल्लीइ अथें वांछ्वातःगु सीम्ह खनेदुगु खःसा सीपिं मनूतय् ल्हातय् खिपतं चिनातःगु खनेदुगु खः । रुसं धाःसा थ्व तस्बिरया सत्यतायात कयाः न्ह्यसः थंगु दु । रुसं बुचाय् युक्रेनी कट्टरपन्थीया उत्तेजनात्मक ज्यायात कयाः छलफल यायेत सुरक्षा परिषद्या आपतकालीन बैठक सःतेमाःगु माग याःगु दु । रुसी राष्ट्रपति भ्लोदिमिर जेलेन्स्कीं रुसं युक्रेनया सर्वसाधारणयात निशाना दयेकूगु खँ न्ह्यथँसें जेलेन्स्कीं रुसं थःगु क्षेत्रं लिहां वनेगु झ्वलय् नरसंहार यानावंगु व रुसी अपराधयात दण्डित यायेत प्रतिबन्ध जक तयां मगाः धाःगु खः । युक्रेनी विदेशमन्त्रीं रुसीं फौजं योजनाबद्ध ढंगं नरसंहार यानावंगु दाबी याःगु दु । बिबिसीया कथं युक्रेन फौजं बुचा शहरय् म्होतिं नं नीम्ह मिजंतय् सीम्ह लुइकेधुंकूगु दुसा उपिं मध्ये तःम्हेसिया ल्हाः लिउने यंकाः चिनातःगु अवस्थाय् दुगु खः । थ्वहे दथुइ छगू अमेरिकी प्रविधि कम्पनीं बुचाय् छगू सामूहिक चिहान लुइकागु व अन ४५ फुट तजाःगु गाः दुगु भूउपग्रह तस्बिरय् खनेदुगु धाःगु दु ।  "
https://nepalbhasatimes.com/46607,अन्तर्राष्ट्रिय,११४२ चौलाथ्व दुतिया,"श्रीलंकाय् संकटकाल, सामाजिक संजाल नं बन्द","एजेन्सी- खाद्यान्न व इन्धनया अभावया कारणं तःधंगु विरोध प्रदर्शन सुरु जुइवं श्रीलंकाय् ३६ घौया निंतिं कफ्र्यू घोषणा याःगु दु । थुकिया लिसें सरकारं सामाजिक संजालय् नं पंगः थनाबिउगु दु । राष्ट्रपति गोटाबय राजपक्षं सम्बन्धित निकायया लिखित अनुमति मकासे सुं नं सतक, पार्क, रेल वा समुद्री तटय् वने मदइकथं प्रतिबन्ध तःगु खः ।                                                         शनिवाः सनिलय्निसें कफ्र्यू लागु याःगु श्रीलंकाय् फेसबुक, ट्विटर व इन्स्टाग्राम थेंज्याःगु सामाजिक संजाल चायेके मफइ कथं यानाबिउगु खः । बिहिवाः आन्दोलनकारीतय्सं राष्ट्रपतिया राजपक्षया निजी निवास पिने सवारी साधनय् मि तयाबिइवं थप विरोध प्रदर्शन मजुइमा धकाः कडा प्रतिबन्ध तःगु खः । सरकारं आः श्रीलंकाय् संकटकाल घोषणा यायेधुंकूगु दुसा आः सेना परिचालन यायेधुंकूगु दु । सेनायात पक्राउपूर्जी मबिसे शंकास्पद मनूतय्त ज्वनेत आदेश बियातःगु दु । श्रीलंकाय् विदेशी मुद्राया अभावया कारणं तच्वःगु आर्थिक संकट खने दयाच्वंगु दु । विदेशी मुद्रा मदुगुलिं इन्धन न्याये फयाच्वंगु मदुसा मत नं उत्पादन याये फयाच्वंगु दु । इन्धन, खाद्यान्न व वासःया अभाव जुइवं सर्वसाधारण सतकय् कुहां वःगु खः । राष्ट्रपति राजपक्षया कोलम्बोय् च्वंगु निवासपिने शान्तिपूर्ण विरोध सुरु जूगु खःसां प्रहरीं अश्रुग्यास कयेकेगु व लखं छ्वाकेगु यायेवं प्रदर्शन हिंसात्मक जूवंगु खः ।"
https://nepalbhasatimes.com/46597,अन्तर्राष्ट्रिय,११४२ चौलाथ्व दुतिया,पाकिस्तानय् संसद विघटन,येँ -पाकिस्तानया प्रधानमन्त्री इमरान खानं संसद भंगया सिफारिस याःगु दु । थःविरुद्ध वःगु अविश्वासया प्रस्तावयात संसदं पनाबीधुंकाः खानं संसद भंग यायेत सिफारिस याःगु खः । खानं आः चुनावया तयारी न्ह्याकेगु घोषणा याःगु दु ।                                                         पाकिस्तानी संसदं अविश्वासया प्रस्ताव खारेज यानाबीवं प्रधानमन्त्री खानं राष्ट्रया नामय् संशोधन यासें राष्ट्रपति समक्ष संसद भंग यायेत सिफारिस यानागु जानकारी बिउगु खः । प्रधानमन्त्री बुइगु खनेदुगु अविश्वासया प्रस्तावय् मतदान याकेत संसदया उपसभामुखं अस्वीकार याःगु खः । खानं थःत प्रधानमन्त्रीपाखें चिइकेगु निंतिं अन्तर्राष्ट्रियस्तरं हे षडयन्त्र जूगु धासें अमेरिकां थुकिया योजना दयेकूगु द्वपं नं बिउगु खः । थःगु विदेश नीतिसम्बन्धी निर्णयया कारणं अमेरिकां थःत चिइकेत स्वयाच्वंगु खँ खानं धाःगु दु । थ्व झ्वलय् वय्कलं रुसी राष्ट्रपति भ्लादिमिर पुटिनयात नापलायते मस्को वनागु व अमेरिकाया आतंकवादविरुद्धया लडाइँया आलोचना यानागुलिं अमेरिका थः खनाः तंचायाच्वंगु प्रधानमन्त्री खानया दावी दु । विपक्षीतय्सं धाःसा खानया द्वपं हास्यास्पद जूगु व खानविरुद्ध अविश्वासया प्रस्ताव हयेगु निंतिं अमेरिकाया ल्हाः दु धयागु द्वपं असत्य खः धाःगु दु । विपक्षीत प्रधानमन्त्री खानया गठबन्धन दुनेया तःम्ह हे सांसदतय्त थःपाखे सालेत ताःलायेवं खान अविश्वासया प्रस्तावय् पराजित जुइगु खनेदुगु खः ।
https://nepalbhasatimes.com/46549,अन्तर्राष्ट्रिय,११४२ चिल्लागा द्वादशी ,शान्तिवार्ताया रुसी मध्यस्थकर्तायात विष आक्रमण जूगु दावी,एजेन्सी- युक्रेन व रुस दथुइ जुयाच्वंगु युद्धया झ्वलय् न्ह्यानाच्वंगु शान्ति वार्ताय् मध्यस्थता यानाच्वंम्ह रुसी अर्बपति रोमन अब्रामोभिचयात शंकास्पद विषं लिच्वः लाकूगु समाचार पिदंगु दु । वय्कःलिसे सतिगु स्रोतं युक्रेन व बेलारुसया सीमाय् जूगु शान्ति वार्ताय् वय्कःयात विषया असरं लाइगु लक्षण खनेदुगु खँ धाःगु खः ।                                                         बेलायती फुटबल क्लब चेल्सीया थुवाः अब्रामोभिचयात आः लनेधुंकूगु खँ धाःगु दु । विषया कारणं वय्कःया मिखा व छ्यंगुलिइ समस्या वःगु खँ धाःगु दु । थ्व विषं निम्ह युक्रेनी वार्ताकारतय्त नं लिच्वः लाकूगु खँ समाचारय् पिदंगु दु । रुस व युक्रेन दथुइ वार्ता चाहे मजूपिं रुसया कट्टरपन्थीतय्सं वार्ता स्यंकेगु निंतिं विष छ्यःगु खँ नं थीथी समाचारय् पिदंगु दु । तर थज्याःगु समाचार पिदनेवं छम्ह अमेरिकी अधिकारीं समाचार संस्था रोयटर्सयात प्रतिक्रिया बीगु झ्वलय् अब्रामोभिचयात खनेदुगु लक्षण विषया कारणं मखुकि वातावरणया कारणं जूगु थःपिनि गुप्तचरतय्सं सुचं बिउगु धाःगु दु । युक्रेनं नं थः वार्ताकारतय्त विषया प्रभाव लाःगु धयागु समाचार सत्य मखु धकाः धाःगु दु । युक्रेनी राष्ट्रपति कार्यालयया छम्ह अधिकारीं थः प्रतिनिधिपिंसं अब्रामोभिचलिसे खँ मल्हाःगु व थः प्रतिनिधिमण्डलया दुजःपिं सकलें ठीक जूगु धासें विषया असर लाःगु धयागु समाचार मिथ्या खः धकाःगु दु । बिबिसीया समाचारदाता फ््रयांक गार्डनरं अब्रामोभिचया सतिगु स्रोतयात उद्ढृत यासें थ्व धाथें जूगु व अनुसन्धानकर्तातय्सं नियतवश रासायनिक तत्व छ्यःगु निष्कर्ष पिकाःगु खँ धाःगु दु । मेखे थ्व घटनां यानाः युक्रेन व रुस दथुया वार्ताय् अब्रामोभिचं मध्यस्थकर्ताया भूमिका म्हिताच्वंगु खँ धाःसा सार्वजनिक जूगु दु । रुस युक्रेन युद्ध लिपा अमेरिका व युरोपेली देय्तय्सं प्रतिबन्ध तःपिं रुसी अर्बपतितय् धलखय् अब्रामोभिचया नां नं दुथ्याः । अब्रामोभिचं थ्व महिना जूगु वार्ताया निंतिं तःक्वःगु हे छगू थासं मेथाय् यात्रा याःगु व वं युक्रेनी राष्ट्रपति भोलोदिमिर जेलेन्स्कीयात नं नापलायेधुंकूगु दावी यानाः समाचार पिदनाच्वंगु दु ।
https://nepalbhasatimes.com/46050,अन्तर्राष्ट्रिय,११४२ सिल्लागा षष्ठी,"रुसं युक्रेन निगू राज्ययात स्वतन्त्र घोषणा यात, शान्ति स्थापनाया निंतिं रुसी सेना दुहां वनेत आदेश","एजेन्सी- रुसया राष्ट्रपति भ्लादिमिर पुटिनं युक्रेनया पूर्वी लागाय् च्वंगु विद्रोही पुचःया नियन्त्रण दुगु निगू राज्य डोनेट्स्क व लुहान्सकयात स्वतन्त्र राज्यया मान्यता बीगु घोषणा यायेवं युक्रेन संकट झन् तच्वःगु दु । थुकिया लिसें पुटिनं उगु लागाय् शान्ति स्थापनाया निंतिं प्रवेश यायेत रुसी सेनायात आदेश बीवं विश्वय् तनाव तच्वःगु दु ।                                                         अमेरिका, बेलायतलिसें पश्चिमी देय्तय्संं पुटिनया थ्व पलाःयात युक्रेनय् थःगु सेना प्रवेश याकेगु निंतिं आधार दयेकूगु धाःगु दु । संयुक्त राष्ट्र संघ व युरोपेली संघं नं थ्व पलाःया आलोचना याःगु दु । अथेहे नेटों नं रुसी पलाःया विरोध यासें समस्या समाधानया कुतःयात कमजोर यायेगु ज्या याःगु धाःगु दु । रुसया थ्व घोषणालिपा मंगलवाः युक्रेनया राष्ट्रपति भोलोदिमर जेलेन्स्कीं राष्ट्रया नामय् सम्बोधन यासें थज्याःगु ज्यां थःपिं मग्याःगु व थःपिनिगु भुमिया छगू इञ्च नं त्वःतेगु जुइमखु धाःगु दु । राष्ट्रपति जेलेन्स्कीं रुसं शान्ति स्थापनाया कुतः व अन्तर्राष्ट्रिय वार्ताया प्रक्रियायात ध्वस्त याःगु द्वपं नं बिउगु दु । जेलेन्स्की युक्रेनं शान्ति चाहे जूगु व राजनीतिक व कूटनीतिक सामाधानयात समर्थन यानागु नं धाःगु खः । युक्रेनया विदेशमन्त्री दिमित्रो कुलेबां रुसयात कडा प्रतिबन्ध तयेत आह्वान याःगु दु । मेखे रुसया थ्व घोषणालिपा अमेरिका व युरोपेली देय्तय्सं रुसयात कडा प्रतिबन्ध तयेगु तयारी याःगु दु । राष्ट्रपति जो बाइडेनं रुसी पलाःया कडा निन्दा याःगु दु । अमेरिकां युक्रेनय् सक्रिय जुयाच्वंपिं विद्रोहीतय्त आर्थिक नाकाबन्दी तयेगु व माःसा थप शतिm परिचालन यायेगु धाःगु दु । अमेरिकाया विदेशमन्त्री एन्टोनी ब्लिङ्कनं रुसं युक्रेनय् रुसी चरमपन्थीतय्सं नियन्त्रणय् कयातःगु पृथकतावादी लागायात समर्थन याःगु द्वपं बिउगु दु । अथेहे बेलायतं युक्रेनय् रुसी हमला शुरु जुइधुंकूगु धाःगु दु । अस्टे«लियां नं रुसया थ्व पलाःयात बकवास धासें विरोध यःगु दु । अथे हे जर्मनीं रुसं आत्मघाती निर्णय याःगु धाःगु दु । फ्रान्सं रुसं थःपिं लिसे याःगु प्रतिबद्धताया उल्लघंन याःगु धाःगु दु । जापानं नं रुसया विरोधयासें युक्रेनयात साथ बिइगु धाःगु दु । युक्रेन तनावयात कयाः संयुक्त राष्ट्र संघीय सुरक्षा परिषद्या बैठकय् चीनं दक्व पक्षयात संयमित जुइत इनाप याःगु दु । चीनं कूटनीतिक सामाधानयात लसकुस यायेगु चीन धाःगु दु । भारतं युक्रेनया सिमाना विवाद गम्भीर चिन्ताया विषय जूगु धाःगु दु । दक्व पक्ष संयमित जुयाः कूटनीतिक कुतः यानाः निगुलिं पक्षयात मान्य जुइकथंया समाधान मालाः शान्ति व सुरक्षा कायम यायेत भारत बः बिउगु खः । युक्रेन संकट तच्वया वंगुलिं नेपाःया परराष्ट्र मन्त्रालयं युक्रेनय् दुपिं नेपालीतय्गु विवरण कायेगु शुरु याःगु दुसा जर्मनीइ च्वंगु दुतवासं युक्रेनय् सछि मल्याकं नेपाली दुगु जानकारी बिउगु दु । युक्रेनय् च्वपिं नेपालीतय्सं बिबिसीयात थःपि त्रासय् म्वाना च्वनागु धाःगु दु । जर्मनीइ च्वंगु नेपाःया दुतवासं थःपिनिगु उद्धार जुइगु जानकारी बिउगु नं उम्ह नेपाली विद्यार्थीं धाःगु दु । रुसया लिपाःगु पलाखं विश्व व्यापारय् नं लिच्वः लाःगु दु । विश्वया शेयर बजारय् भाः कुहा वंगु दुसा चिंकया भाः आःतकया हे उच्च विन्दुइ थ्यंगु दु । विश्वन्यकं तरङ्गित जुयाच्वंगु इलय् मस्कों धाःसा थपिं वार्ताया निंतिं तयार दु धयाच्वंगु दु ।"
https://nepalbhasatimes.com/46102,अन्तर्राष्ट्रिय,११४२ सिल्लागा अष्टमी,"युक्रेनय् रुसया आक्रमण, न्हय्म्ह सीधुंकूगु दावी","एजेन्सी- रुसया राष्ट्रपति भ्लादिमिर पुटिनं बिहिवाः पूर्वी युक्रेनया डोनबास लागाय् सैन्य कारवाहीया घोषणालिपा छुं ई लिपा हे युक्रेनया राजधानी किभय् न्यागू निसें खुगू विस्फोट जूगु दु । सम्बोधनय् पुटिनं युक्रेनया सेनायात हतियार दिकेत व लिहां वनेत इनाप याःगु खः । लिसें वय्कलं युक्रेन कब्जाय् कायेगु थःपिनि योजना मदु, रुसं आत्मरक्षाया निंतिं जक थ्व पलाः ल्ह्वनाःगु धाःगु दु ।                                                         युक्रेनया राष्ट्रपति भोलादिमिर जेलेन्स्कीं रुसं युक्रेनय् क्षेप्यास्त्र प्रहार याःगु धासें सैन्य कानूनया घोषणा याःगु दु । अन्तर्राष्ट्रिय सञ्चार माध्यमतय्कथं युक्रेनया साउथ कोस्टय् रुसी सेनांं प्रवेश यायेधुंकूगु दु । अथेहे युक्रेनया प्रमुख विमानस्थलय् गोलाबारी जूगु दु । युक्रेनया विदेशमन्त्री दिमित्रो कुलेबां रुसं ‘पूर्ण स्तरया आक्रमण याःगु’ धाःगु दु । अथेहे युक्रेनया सेनां न्यागः रुसी विमान व छगः हेलिकप्टर कुर्कागु दावी याःगु दु । विद्रोहीतय्सं नियन्त्रणय् तयातःगु एन्क्लेभ विमान कुर्कागु खँ युक्रेनी सेनां धाःगु खः । युक्रेनी प्रहरी जानकारी बिउकथं रुसया बमबारीइ लानाः म्हिगः सनिलय् तक न्हय्म्ह मनू सीगु दुसा यक्व मनू घाःपाः जूगु दु । थ्वया दथुइ किभया बासिन्दातय्स राजधानी त्वःतेगु शुरु याःगु दु । अथेहे युक्रेनया यात्रुवाहक उडान नं बन्द जूगु दु । रुसया पलाः लिपा राष्ट्रसंघं रुसयात आक्रमण पनेत इनाप याःगु दुसा राष्ट्र संघया महासचिव एन्टोनियो गुन्टेरसं पुटिनयात शान्तिया ह्वःताः बिइत इनाप याःगु दु । नेटों नं रुसया पलाःया निन्दा यासें थ्व अन्तर्राष्ट्रिय कानूनया उल्लघंन जूगु व युरो–एट्लान्टिकयात गम्भीर खतरा जूगु धाःगु दु । अमेरिकाया राष्ट्रपति बाइडेनं रुसया पलाः अकारण व अनुचित जूगु व विश्व युक्रेन नाप दु धाःगु दु । बेलायतया प्रधानमन्त्री बोरिस जोनसन पुटिन रक्तपात व विध्वंसया लँय् वंगु धाःगु दु । चीनं युक्रेन संकटया समाधान यायेगु शान्तिपूर्ण लँ बन्द मजुनीगु व बन्द यायेमजिउ धाःगु दु ।"
https://nepalbhasatimes.com/46125,अन्तर्राष्ट्रिय,११४२ सिल्लागा नवमी,रुसी सैनिक राजधानी किभय् थ्यन,"एजेन्सी- युक्रेनय् रुसं मदिक्क आक्रमण यानाच्वंगु दु । बिहिवाः निसें युक्रेनया थीथी थासय् आक्रमण यानाच्वंगु रुसी सेना राजधानी किभय् प्रवेश याःगु युक्रेनी अधिकारीतय्सं पुष्टि याःगु दु । युक्रेनया रक्षा मन्त्रालयं ट्विट यानाः शत्रु ओबालान लागा थ्यंगु जानकारी बिउगु खः । युक्रेनया अधिकारीतय्सं स्थानीयतय्त प्रतिकार यायेत प्रोत्साहित नं याःगु दु । बिबिसीं बिउगु जानकारीकथं राजधानीइ ततसःगु विस्फोटया सः तायेदयाच्वंगु दु । रुसी सेनालिसें द्वलद्वः बेलारुसया सेना नं दुगु खँ धाःगु दु ।                                                         युक्रेनय् रुसी सेनाया प्रवेश लिपा एयर रेड साइरन न्याकेगु जुयाच्वंगु दु । युक्रेनं चार्नोबिल आणविक भट्टी नं रुसी सेनां कब्जाय् कायेधुंकूगु धाःगु दु । युक्रेनया राष्ट्रपति भोलोदिमिर जेलेन्स्कीं प्यन्हुया दुने रुसं किभयात कब्जा कायेफइगु आशंका याःगु दु । राष्ट्रपति भोलोदिमिर जेलेन्स्कीं रुसया निशानाय् थः व थःगु परिवार दुगु नं धाःगु दु । युक्रेनय् आतकया दुने १३७ म्ह युक्रेनी सीगु व ३१६ म्ह घाःपाः जूगु धाःगु दु । अथेहे ३३ गू गैरसैनिक स्थलय् रुसं बमबारी याःगु द्वपं युक्रेनं बिउगु दु । रुसं युक्रेनय् याःगु आक्रमणया विरुद्ध अमेरिका, बेलायतलिसें युरोपेली संघं थप प्रतिबन्धया घोषणा याःगु दुसा युक्रेनं थप ग्वाहालि यायेत इनाप याःगु दु । जेलेन्स्कीं रुसया प्रतिरोध मयासे नाटों रुसया आक्रमण स्वयाजक च्वंगु धाःगु दु । युक्रेनय् याःगु हमलाया विरुद्ध रुस दुने नं विरोध प्रदर्शन जूगु दु । रुसया द्वलंद्वः मनूत सतकय् कुहां वःगु दु । रुसया राजधानी मस्को, सेन्ट पिटर्सबर्ग व थीथी सहरय् आक्रमणया विरोधय् प्रदर्शन जूगु दु । प्रदर्शनय् वःपिं १७०० म्ह मनूतय्त ज्वंगु दु । रुसी पलाःयात कयाः भारत, पाकिस्तान, इरान व टर्कीं रुसलिसे वार्ता याःगु दु । भारतया प्रधानमन्त्री नरेन्द्र मोदी, पाकिस्तानया प्रधानमन्त्री इमरान खान, इरानया राष्ट्रपति सय्यद इब्राहिम रैसी व टर्कीया राष्ट्रपति रेचेप एर्दोआनलिसे रुसी राष्ट्रपति भ्लादिमिर पुटिनं युक्रेन आक्रमणयात कयाः वार्ता याःगु खः ।"
https://nepalbhasatimes.com/46030,अन्तर्राष्ट्रिय,११४२ सिल्लागा पञ्चमी,अस्ट्रेलियाया अन्तर्राष्ट्रिय सिमाना चाल,"एजेन्सी- कोरोना संक्रमणया कारणं बन्द जुयाच्वंगु अस्ट्रेलियाया अन्तर्राष्ट्रिय सिमाना निदँ लिपा चायेकूगु दु । अस्ट्रेलियाया सरकारं कोरोना भाइरसविरुद्धया पूर्ण मात्रा खोप कायेधुंकूपिं अन्तर्राष्ट्रिय यात्रुतय्त प्रवेशया अनुमति बिउगु खः ।                                                         पूर्ण मात्रा खोप मकाःनीपिंत धाःसा वैध छुट आवश्यक जुइ । खोपया पूर्ण मात्रा कायेधुंकूपिं क्वारेन्टिनय् च्वनेमालीमखु, तर खोप मकानीपिं धाःसा थःगु खर्चय् १४ न्हु होटेलय् क्वारेन्टिन च्वेमाली । पश्चिमी अस्टे«लियाय् धाःसा मार्च ३ तारिखलिपा जक प्रवेशया अनुमति बिइसा कोरोनाविरुद्धया बुस्टर डोज नं काःगु जुइमा । सन् २०२० मार्चनिसें अस्ट्रेलियाय् यात्रायात कयाः कडा प्रतिबन्ध तयातःगु खः । सोमवाः जक सलंसः मनूतय्सं अस्ट्रेलिया प्रवेश याःगु दु । अस्ट्रेलियाया अन्तर्राष्ट्रिय विमानस्थलय् ५० सिबें अप्वः विमान अवतरण याःगु दु । अस्ट्रेलियाया पर्यटनमन्त्रीं थुगु निर्णय पर्यटन व्यवसायया निंतिं सुखद जूगु धाःगु दु । कोरोना महामारी जुइ न्ह्यः सन् २०१९ य् जक अस्ट्रेलियाय् थ्यमथ्यं ९५ लाख विदेशी पर्यटक थ्यंगु खः ।"
https://nepalbhasatimes.com/46026,अन्तर्राष्ट्रिय,११४२ सिल्लागा पञ्चमी,रुसलिसें सम्मेलन यायेत अमेरिका तयार,एजेन्सी- अमेरिकाया राष्ट्रपति जो बाइडेन रुसी राष्ट्रपति भ्लादिमिर पुटिनलिसे युक्रेन तनावयात कयाः शिखर सम्मेलन यायेत तयार जूगु दु । ह्वाइट हाउसं बिउगु जानकारीकथं रुसं युक्रेनय् हमला मयात धाःसा अमेरिकां रुसलिसे युक्रेन तनावयात कयाः सम्मेलन याइगु जुइ । फ्रान्सया प्रस्तावय् अमेरिका रुसलिसे वार्ता यायेत तयार जूगु खः । बिबिसिं धाःकथं निम्ह नेता दथुइ सम्मेलन जुल धाःसा युरोपय् दशकौंलिपा खराब सुरक्षा संकटया समाधानया निंतिं कुटनीतिक लँ चाली ।                                                         फ्रान्सया राष्ट्रपति इमानुयल म्याक्रो व रुसी राष्ट्रपति पुटिनया दथुइ स्वघौ तक जूगु फोन वार्ता लिपा फ्रान्सं थ्व प्रस्ताव तःगु खः । पुटिनलिसे वार्ता यायेधुंकाः म्याक्रों बाइडेनलिसे १५ मिनेट वार्ता याःगु खः । फ्रान्सया राष्ट्रपति कार्यालयया कथं सम्मेलनयात कयाः बिहिवाः अमेरिकाया विदेशमन्त्री एन्टोनी ब्लिङ्कन व रुसया विदेशमन्त्री सर्गेइ लावरोफ दथुइ बैठक जुइ । अमेरिका व युरोपया थीथी देसं रुसं युक्रेनय् हमला यायेत्यंगु धकाः न्हियान्हिथं द्वपं बिया वयाच्वंगु दुसा रुसं धाःसा थुकियात अस्वीकार याना वयाच्वंगु दु ।
https://nepalbhasatimes.com/46001,अन्तर्राष्ट्रिय,११४२ सिल्लागा चौथी,चीनं अस्ट्रेलियाया सैन्य विमानय् लेजर आक्रमण याःगु द्वपं,"एजेन्सी- अस्ट्रेलिया रक्षा मन्त्रालयं चीनया नौसेनाया जहाजं थःपिनिगु सैन्य विमानय् लेजर प्रकाश प्रहार याःगु द्वपं बिउगु दु । अस्ट्रेलियाया रक्षा मन्त्रालयं बिउगु जानकारीकथं चिनियाँ जहाज उत्तर अस्ट्रेलियाया आराफुरा समुद्रय् थ्यंबलय् थ्व घटना जूगु खः । रक्षा मन्त्रालयं थज्याःगु ज्यां यानाः सेनाया जीवन जोखिमय् लाइ धाःगु दु । मन्त्रालयं घटनाया कडा निन्दा याःगु दु ।                                                         अस्ट्रेलियाया प्रधानमन्त्री स्कट मोरिसनं चीनया सेनां ख्यायेगु थेंज्याःगु ज्या याःगु धाःगु दु । चीनं धाःसा थुकियात कयाः छुं नं कथंया प्रतिक्रिया वःगु मदुनि । अस्ट्रेलियाया पी–८ए पोसेइडन नांया जासुसी विमानय् लेजर प्रहार जूगु खः । अस्ट्रेलियाया दकलय् तःधंगु व्यापारिक साझेदारी चीनलिसे ताःई न्ह्यवनिसें विवाद खने दया वयाच्वंगु खःसा आः वयाः निगू देय् दथुया स्वापू झन्झन् ख्वाउँया वनाच्वंगु दु । अस्टे«लिया अमेरिकालिसे सतिनावःगुलिं यानाः निगू देय् दथुइ तनाव ब्वलानाच्वंगु खः । वंगु सेप्टेम्बरय् अस्टे«लिया, अमेरिका व बेलायतया दथुइ जूगु सुरक्षा सम्झौतां चीन तंचाःगु खः । व इलय् चीन सरकारया मुखपत्र ग्लोबल टाइम्सं अस्टे«लिया चीनया शत्रुइ परिणत जूगु धकाः समाचार बिउगु खः ।"
https://nepalbhasatimes.com/45979,अन्तर्राष्ट्रिय,११४२ सिल्लागा तृतीया,झिंन्हय्म्हेसित ब्याहा यानाः ठगे याःम्ह ज्वन,"एजेन्सी- भारतय् झिन्हय्म्ह मिस्तलिसे ब्याहा यानाः लखौं तका ठगे याःम्ह छम्ह ६६ दँया मिजंयात ज्वंगु दु । उम्ह मिजनं थःत गनं डाक्टर, गनं स्वास्थ्य मन्त्रालयया वरिष्ठ अधिकारी धकाः म्हसीका बियाः मिस्तय्त जालय् तक्यंकाः ब्याहा यानाः ठगे याःगु खँ भारत भुवनेश्वरया प्रहरी अधिकारीं धाःगु दु ।                                                         उम्ह मिजनं भारतया च्यागू राज्यया झिंन्हय्म्ह मिस्तलिसे ब्याहा याःगु खः । थुकी मध्ये ओडिशाया प्यम्ह, दिल्ली व असमया स्वम्ह स्वम्ह, मध्ये प्रदेश व पञ्जाबया निम्ह–निम्ह व उत्तर प्रदेश, झारखण्ड व छत्तीसगढया छम्ह छम्ह मिस्तलिसे ब्याहा याःगु खः । उम्ह मिजनं थुपिं झिंन्हय्म्ह मिस्तबाहेक मेपिंत नं फसे याःगु सम्भावना दुगु खँ भुवनेश्वरया डिएसपी उमाशङ्कर दासं धाःगु दु । वय्कलं धाःगु दु, ‘झिंन्हय्म्ह मिस्त ला वयात ज्वनेधुंकाः जक सिल, थ्व बाहेक मेपिंत नं फँसे याःगु दु कि मदु धयागु बारे न्यनेकने जुयाच्वंगु दु ।’ दिल्लीया छगू विश्वविद्यालयय् ब्वंकीम्ह छम्ह मिसा रमेशया अन्तिम शिकार ज ूगु खः । थःत स्वास्थ्य मन्त्रालयया उपमहानिर्देशक धकाः म्हसीका बियाः सन् २०२० य् उम्ह मिसा लिसे ब्याहा याःगु खः । लिपा वं न्हापा हे ब्याहा यानातयेधुंकूगु सिया मिसां प्रहरीइ उजुरी बिउगु खः । प्रहरीइ उजुरी बिइवं उम्ह मिजं बिसिउँ वनाः गुवाहाटीइ च्वंम्ह कलाःलिसे च्वनाच्वंगु खः । न्हय्ला लिपा थःविरुद्ध तःगु उजुरी सामसुम जुल जुइ धकाः भुवनेश्वरय् लिहां वःबलय् वयात ज्वंगु खः । ओडिशाया पाटकुराय् च्वंम्ह रमेशं सन् १९८२ य् न्हापांखुसी ब्याहा याःगु खः । न्हापांम्ह कलाःपाखें स्वम्ह काय दुसा स्वम्हं डाक्टर खः, अले उपिं विदेशय् च्वनाच्वंगु दु । न्हापांगु ब्याहा जूगु नीदँ लिपा वं हाकनं ब्याहा यानाः ठगे यायेगु सुरु याःगु खः । न्हापांगु शिकार जूम्ह मिसा झारखण्डया छम्ह चिकित्सक जूगु खँ प्रहरीं धाःगु दु । धूर्तम्ह रमेशं मिस्तय्त फँसे यायेत म्याट्रिमोनिअल वेबसाइटया ग्वाहालि काइगु खः । व उगु वेबसाइटय् स्वयाः भचा उमेर वनेधुंकूपिं, याकःमिसा व पारपाचुके कयाच्वंपिं मिस्तय्त ल्ययाः शिकार दयेकेगु यानाच्वंगु खः । थथे शिकार दयेकेबलय् नं मिस्तय् जागिर दुपिं, ध्यबा दुपिं खः कि मखु बांलाक स्वयाः जक फँसे यायेगु यानाच्वंगु खँ प्रहरीं धाःगु दु । मिस्तय्त ब्याहा यानाः ठगे यायेगु बाहेक नं वं तःम्ह हे ल्याय्म्हतय्त मेडिकल कलेजय् भर्ना यानाबी धकाः, मेडिकल कलेज चायेकेत स्वीकृति कयाबी धकाः नं ठगे याःगु खः । अथेहे वयात छगू बैंंकं मेडिकल विद्यार्थीतय्त त्यासा बीगु धकाः छगू करोड भारु नं ठगे याःगु द्वपं नं बियातःगु दु ।"
https://nepalbhasatimes.com/46228,अन्तर्राष्ट्रिय,११४२ सिल्लागा आमै,खेरसनय् रुसया कब्जा जूगु दाबी,"एजेन्सी- युक्रेनया राजधानी किभ, निगूगु तःधंगु शहर खार्किभ, राजधानीया पश्चिमय् लाःगु जोटेमोर, दक्षिणय् च्वंगु खेरसनलिसें थीथी शहरय् रुसी सेनां हमला यानाच्वंगु दु । राजधानी किभय् च्वंगु टेलिभिजन कन्ट्रोल रुमय् नं आक्रमण याःगु दु ।                                                         युक्रेनया अधिकारीतय्सं बिउगु जानकारीकथं खार्किभय् रुसी सेनां याःगु बमबारीइ लानाः २१ म्ह सीगु दुसा ११२ म्ह घाःपाः जूगु दु । खार्किभय् रुसी सेना प्यारासुटं दुहां वःगु खः । अथेहे जोटेमारय् जूगु हमलाय् निम्ह सीगु व १६ म्ह घाःपाः जूगु युक्रेनया अधिकारीतय्सं धाःगु दु । थ्व हे झ्वलय् रुसं युक्रेनया खेरसन शहरयात थःपिनिगु कब्जाय् कयागु दाबी याःगु दु । रुसया रक्षा मन्त्रालयं थुकिया पुष्टि याःगु दु । रुसं दाबीया कथं थ्व शहरय् नियन्त्रणय् वल धाःस रुसं युक्रेनया लःया प्रमुख स्रोतयात नियन्त्रणय् कायेफइ । संयुक्त राष्ट्र संघं बिउगु जानकारीकथं युक्रेनय् आःतक ५२६ म्ह मनू सीधुंकूगु दु । राष्ट्र संघ बिउगु जानकारीकथं १३ म्ह मस्तसहित १३६ म्ह सर्वसाधारण सीगु दुसा प्यसलं मल्याक घाःपाः जूगु दु । राष्ट्र संघं पूर्वी युक्रेनया डोनत्स्क व लुहान्स्कय् जक २५३ म्ह मनू सीगु धाःगु दु ।"
https://nepalbhasatimes.com/45927,अन्तर्राष्ट्रिय,११४२ सिल्लाथ्व पुन्हि,डिस्को किङ बप्पी लहरी मंत,"एजेन्सी- भारतया नांजाःम्ह म्येहालामि व संगीतकार बप्पी लहरी मंत । मंगलवाः बहनि भारतया मुम्बइया जूहुइ च्वंगु क्रिटी केयर अस्पतालय् लहरी ६९ दँया वैंशय् मदुगु खः । लछि तक अस्पताल वासः याकेधुंकाः लहरी सोमवाः तिनि अस्पतालं डिस्चार्ज जूम्ह खः । तर हाकनं मफयावयेवं वयात अस्पातालय् यंकूगु खः ।                                                         सन् १९५२ य् बूम्ह लहरीया खास नां आलोकेश लाहिडी खः । लहरीं सत्तरी व असीया दशकय् यक्व हे चर्चित फिल्मया चर्चित म्येँय् संगीत बिउगु खः । डिस्को डान्सर, चलते चलते, सराबी लहरीया छुं हिट फिल्म खः । लहरीं दकलय् लिपा बागी ३ य् संगीत बिउगु खः । बलिउड जक मखुसें लहरीं हलिउडय् नं संगीत बिउगु दु । बलिउड संगीतयात डिजिटल यायेत लहरीया तःधंगु योगदान दु । लहरी सन् २०१४य् बीजेपीं राजनीतिइ दुहा वंगु खः । सन् २०१४ य् जूगु लोक सभा चुनावय् लहरीं उम्मेदवारी बिउगु खः तर चुनाव धाःसा मत्यात ।"
https://nepalbhasatimes.com/45938,अन्तर्राष्ट्रिय,११४२ सिल्लागा पारू ,"रुसं सेना लित सतःगु मखु, थप याःगु खः – अमेरिका",एजेन्सी- रुसं युक्रेनया सिमानाय् तैनाथ यानातःपि सेना लित सतागु धकाः धाःगु खँ गलत जूगु अमेरिकां दाबी याःगु दु । अमेरिकी अधिकारीं धाःकथं रुसं सेना लित सतूगु मखुसे अःखबतं न्हय्द्वः सेना  थप याःगु खः । युक्रेनय् गुगुं नं इलय् हमला यायेत रुसं सेना लित सतागु धकाः हल्ला जक याःगु दावी अमेरिकाया दु । नेटों नं रुसं सेना लित यंकूगु प्रमाण मदुगु व युक्रेनय् आक्रमण यायेत सेनां तयारी यानाच्वंगु धाःगु दु ।                                                         पश्चिमी अधिकारीतय्सं रुसं युक्रेनया सिमानां सेना लितयंकूगु प्रमाण मदु धयावयाच्वंसां  रुसं धाःसाः युक्रेनया सिमानां सैन्य अभ्यास क्वचायेकाः थःपिनिगु सेना लिहां वयाच्वंगु धाःगु दु । रुसया रक्षा मन्त्रालयं क्रिमियां मस्कोय् हतियार ज्वनाः लिहां वयाच्वंगु सैन्य गाडीया भिडियो नं सार्वजनिक याःगु दु । युक्रेनं नं सेना लित यंकूगु धाःगु खालि वक्तव्य जक जूगु धाःगु दु । रुसया छम्ह कूटनीतिज्ञं धाःसा थ्व धापूयात रुसं हमला याइ धकाः ग्यानाच्वंगु युक्रेनयात हिस्टेरिया जूगु संज्ञा बिउगु दु ।
https://nepalbhasatimes.com/46229,अन्तर्राष्ट्रिय,११४२ सिल्लागा आमै,४००० गः कार ज्वानावःगु जहाज आन्ध्र महासागरय् डुन,"एजेन्सी- पोर्चुगलया अजोर्ज द्वीपसमूह नापसं आन्ध्र महासागरय् प्यद्वःगः विलासी कार ज्वानावःगु छगः पानीजहाज डुबे जूगु दु । फेलिसटी नांयाःगु जहाजय् पोर्श व बेन्ट्लीया लिसें मेमेगु कार यानाः थ्यमथ्यं प्यद्वः कार दुगु खः । जर्मनीया बन्दरगाह एम्डेनं अमेरिकाया आइल्यान्डय् वनाच्वंगु जहाजय् निवाः न्ह्यः मिं नःगु खः । जहाजय् वंगु फेब्रुअरी १३ तारिखय् मिं नःगु खः । जहाजय् दुपिं चालक दलनिसें दक्वः कर्मचारीतय्गु उद्धार जुइधुंकूगु दु ।                                                         जहाज आन्ध्रमहासागरया ३५०० मिटर क्वयेतक थ्यंगु बिबिसिं जानकारी बिउगु दु । फाइअल टापु बन्दरगाहया प्रमुख जोआओ मेन्जिस कोबिसं समचार संस्था रोयर्टसयात धाःकथं समुद्रय् चिंक ज्वःगु सिमदुनी, तर जहाजया इन्धनया ट्याङ्की क्षति जूगु शंका याःगु दु । पोर्चुगलया जलसेनां जहाजय् मिं नःगु जूसां सुं घाःपाः मजूगु व जहाजय् दुपि दक्वः २२ म्ह कर्मचारीतय्गु उद्धार जुइधुंकूगु धाःगु दु । उगु लागाय् वनाच्वंगु मेगु प्यंगः जहाज व पोर्चुगलया वायुसेना उद्धारय् ब्वति काःगु खँ धाःगुदु । कार निर्माता कम्पनी भक्सवागनया कथं समुद्रय् दुंगु फुक्कं कारया बीमा दु । रोयटर्सया कथं उगु कारया मू फुक्कं यानाः १५.५ करोड डलर थ्यंवः । जहाजय् १८९ गः थःपिनिगु कार दुगु बेन्ट्लीं धाःगु दुसा पोर्शया ११०० गः कार दुगु खँ धाःगु ।"
https://nepalbhasatimes.com/46200,अन्तर्राष्ट्रिय,११४२ सिल्लागा चर्हे,"रुसया ७५ प्रतिशत सैनिक युक्रेनय्, राजधानी किभया वासिन्दा त्रासय्",एजेन्सी- रुसं ७५ प्रतिशत सैनिक युक्रेनय् तैनाथ याःगु बेलायतया सैनिक एकेडेमीं दाबी याःगु दु । रुसं युक्रेनय् न्हापा दुपिं ४० प्रतिशत सेनायात ७५ प्रतिशत थ्यंकूगु खः । बेलायतया रोयल युनाइटेड सर्भिस इन्स्टियुटया अनुसन्धानकर्ता डा. ज्याक वाट्लिङ्गं रुसं थःगु तीन चौथाइ सेना युक्रेनय् तैनाथ याःगु खँ धाःगु खः ।                                                         युक्रेनया राजधानी किभया वासिन्दा त्रसित जुयाच्वंगु बिबिसिं धाःगु दु । सञ्चार माध्मयय् करिब ६५ किलोमिटर ताहाकः झ्वः छुनाः रुसी सेना राजधानी किभपाखे वयाच्वंगु समाचार वःगु दु । सोमवाः स्याटेलाइटं काःगु किपाय् बेलारुसया सिमाना किभपाखें रुसी सेना वयाच्वंगु खनेदुगु खः । युक्रेनया उत्तर पूर्वी शहर ओख्तिर्काय् ७० म्ह युक्रेनी सैनिक सीगु नं स्थानीय अधिकारीतय्सं धाःगु दु । दक्षिण युक्रेनय् च्वंगु शहर खेरनासय् नं रुसी सेनां घेरे याःगु दु । खारकिभं नं हमला जुयाच्वंगु अन्तर्राष्ट्रिय सञ्चार माध्यमतय्सं धाःगु दु । खारकिभं गोलीबारीनिसें मिसाइल आक्रमण तक जुयाच्वंगु दु । आक्रमणय् गुम्ह स्थानीय मनूत सीगु बिबिसिं धाःगु दु । युक्रेनया राष्ट्रपति भोलोदेमिर जेलेन्स्कीं थुकियात युद्ध अपराध धाःगु दु । युक्रेनय् रुसी सेना दुहां वये धुकाः ३५२ म्ह नागरिक सीधुंकूगु दु । अथेहे न्यागू लाख सिबें अप्वः मनूत मेगु देसय् शरण काःवने धुंकूगु दु । मेखे रुस व युक्रेन दथुइ बेलारुसया सीमानाय् जूगु शान्तिवार्ता निष्कर्षविहिन जूगु दु । थ्वहे दथुइ रुसयात थीथी प्रतिबन्ध तयेगु ज्या नं जुयाच्वंगु दु । थ्व हे झ्वलय् फिफा व युइएफएं रुसया फुटबल गतिविधिइ प्रतिबन्ध तःगु दु । रुसया अन्तर्राष्ट्रिय टिम व दक्व क्लबयात प्रतिबन्ध तयागु फिफा व युइएफएं जानकारी बिउगु दु । आइतवाः फिफां रुसी ध्वाँय् व राष्ट्रिय गानयात जक प्रतिबन्ध तःगु खःसा उकिया आलोचना जूगुलिं फुटबल टिमयात हे प्रतिबन्ध तःगु खः ।
https://nepalbhasatimes.com/46146,अन्तर्राष्ट्रिय,११४२ सिल्लागा एकादशी,रुसपाखें युक्रेनयात वार्ताया प्रस्ताव,"एजेन्सी- रुसं युक्रेनयात वार्ताया प्रस्ताव तःगु दु । रुसया राष्ट्रपति भ्लादिमिर पुटिनया प्रवक्ता दिमित्री पेसकोवं आइतवाः मस्कोय् पत्रकारतय्त रुसया प्रतिनिधि मण्डलं युक्रेनलिसे वार्ता यायेत बेलारुसया गोमेलय् वंगु धाःगु खः । तर युक्रेनया राष्ट्रपति भोलोदिमिर जेलेन्स्कीं बेलारुसया भूमिइ रुसलिसे वार्ता यायेत अस्वीकार याःगु दु । जेलेन्स्कीं बेलारुसया भुभागं युक्रेनय् आक्रमण मजूगु खःसा मिन्स्कय् वार्ता जुइफइगु खः तर आः अथे जुइफइमखु धाःगु खः ।                                                         जेलेन्स्की धाःगु दु ,‘जिमित शान्ति माःगु दु, जिपि नापलायेत तयार दु, जिमिसं युद्धया अन्त चाहे जुया ।’ जेलेन्स्कीं वार्सा, ब्रटिस्लाभा, बुडापेस्ट, इस्तानबुल, बाकु आादि सहरय् वार्ता यायेत प्रस्ताव तसें धाःगु दु ‘युक्रेनय् क्षेप्यास्त्र प्रहार मयाःगु मेगु शहर वार्ताया थाय् जुइफइ, थ्व जक इमानदारितापूर्वक वार्ता यायेगु व युद्धया अन्तया लँ खः ।’ युक्रेन व रुस दथुइ युद्ध जूगु प्यन्हुया न्हिकन्हु रुसया सेना युक्रेनया निगूगु तःधंगु शहर खार्किभय् प्रवेश याःगु दु । स्थानीय अधिकारीतय्सं बिउगु जानकारीकथं सैन्य सवारीसहितया रुसी सेना खार्किभय् दुहां वःगु खः । खार्किभया अधिकारीतय्सं अन दुपिं नागरिकतय्त छेँ नं पिहां वयेत इनाप याःगु दु । थ्व शहरया जनसंख्या १५ लाख दु । युक्रेनया सञ्चार माध्यमतय्सं बिउगु जानकारीकथं रुसी सेनां युक्रेनया दक्षिणी शहर नोभा काखोभ्कायात कब्जाय् काःगु दु । क्राइमिया नापसं लाःगु चिकिचाधंगु थ्व सहर रणनीतिक रुपं महत्वपूर्ण शहर खः । सी सेनां सहरया प्रमुख सरकारी भवन नियन्त्रणय् कयाः रुसी ध्वाँय् ब्वयेकूगु खः । राजधानी किभय् नं विस्फोट जुयाच्वंगु दिउगु मदुनि । अथेहे रुसी सेनां युक्रेनया चिकंया खानी, ग्याँस पाइपलाइनय् आक्रमण याःगु दु । बिबिसीं बिउगु जानकारीकथं सेनां वासिलकिभ आयल टर्मिनलय् मिसाइल प्रहार याःगु खः । अथेहे युक्रेनया रोभेंकी शहरय् च्वंगु आयल टर्मिनलय् नं हमला जूगु दु । रुसी सेनां खार्किभय् च्वंगु ग्याँस पाइपलाइनयात नं ध्वस्त याःगु खः ।"
https://nepalbhasatimes.com/46820,अन्तर्राष्ट्रिय,११४२ चौलागा तृतीया,पाकिस्तानय् श्रीलंकाया नागरिकयात दा जक दायाः स्याःपिं खुम्हेसित मृत्युदण्ड,एजेन्सी- पाकिस्तानय् ईशनिन्दा (छुं नं धर्मया अपमान जुइकथं नवायेगु) याःगु द्वपनय् छम्ह श्रीलंकाया नागरिकयात भिडं दा जक दायाः स्याःगु खः । उगु भिडय् दुथ्याःपिं खुम्हेसित पाकिस्तानय् मृत्युदण्ड बिउगु दु । उगु घटनाय् मुक्कं ८८ म्ह दोषी ठहर जूगु खः । घटनाय् दुथ्याःपिं ९ म्हेसित आजीवन कारावासया सजाय बिउगु दुसा मेपिंत निदँ निसें न्यादँ जेल सजाय बिउगु दु ।                                                         वंगु डिसेम्बरय् पाकिस्तानया सियालकोट च्वंगु कारखानाया प्रबन्धकय् ज्या यानाच्वंम्ह ४८ दँ दुम्ह प्रियन्त दियावादानागेयात ईशनिन्दा याःगु द्वपं बिसें दा जक दायाः स्याःगु खः । वयात स्याये धुंकाः सीम्ह नं च्याकाबिउगु खः । सामाजिक सञ्जालय् खनेदुगु भिडियोय् भीडं श्रीलंकाया नागरिक दियावादानागेयात ज्याकुथिं लुया हयाः दाःगु खः । छुं मनूतय्सं सिम्ह मनू नाप च्वनाः सेल्फी नं काःगु खः । सीम्ह दियावादानागेया कलाः निलुशी दियावादानागें घटनायात अत्यन्त अमानवीय धाःगु दु । थ्व घटनायात कयाः पाकिस्तान स्तब्ध जूगु दु । पाकिस्तानया पुलांम्ह प्रधानमन्त्री इमरान खानं उगु घटना जूगु न्हियात ‘लज्जाया न्हि’ धाःगु दु ।
https://nepalbhasatimes.com/46813,अन्तर्राष्ट्रिय,११४२ चौलागा तृतीया,डोन्बासय् रुसया भिषण आक्रमण,"एजेन्सी- रुसं युक्रेनया पूर्वय्लाःगु डोन्बास क्षेत्रय् भिषण आक्रमण सुरु याःगु दु । युक्रेनी राष्ट्रपति भोलोदिमिर जेलेन्स्कीं रुसी फौजं थःपिंसं अनुमान यानागु स्वयां तःधंगु स्तरं अक्रमण याःगु खँ धाःगु दु ।                                                         छगू टेलिभिजन सम्बोधनय् जेलन्स्कीं रुसं डोन्बासया आक्रमणय् तःधंगु ल्याखय् सेना खटे याःगु खँ धाःगु दु । ‘रुसं न्ह्याक्व हे सेना हःसां छुं मदु, जिपिं ल्वाना हे च्वने, जिमिसं थःगु प्रतिरक्षा याना हे च्वन’ जेलेन्स्कीं धाःगु दु । डोन्बासय् लाःगु लुहान्स्कया गभर्नरं छुं शहरय् निरन्तर आक्रमण जुयाच्वंगु व आः अनया स्थिति नर्क थें जूगु धाःगु दु । डोन्बासय् जूगु आक्रमणयात रुसं न्ह्याकूगु निगूगु चरणया युद्धया सुरुवात कथं कयाच्वंगु दु । मेखे सोमवाः युक्रेनया मेमेगु शहरय् रुसी सेनां कयेकूगु बमय् लानाः गुम्हेसिया ज्यान वंगु दु । रुसं युक्रेनया सैन्य बन्दोबस्ती केन्द्रय् आक्रमण यानागु धाःगु दु । थ्वहे दथुइ युक्रेनी अधिकारीतय्सं रुसी सेनाया घेराबन्दीइ लानाच्वंगु बन्दरगाहया शहर मारिऊपोलय् च्वंगु छगू स्टिल कारखानाय् च्वनाच्वंपिं युक्रेनी सेना व सर्वसाधारणयात रुसं विध्वंसक बमं आक्रमण याःगु द्वपंबिउगु दु । मारिऊपोलया नगरपरिषद्या कथं थ्व भूमिगत आश्रयस्थलय् द्वःछिम्हं मल्याक सर्वसाधारण नं दु । मारिऊपोलय् ल्यनाच्वंपिं युक्रेनी सेनाया अन्तिम पुचःया प्रमुखं सर्वसाधारण व घाःपाः जूपिं सैनिकतय्त सुरक्षित पिहां वनेगु लँ चायेकाबीत छगू भिडियोपाखें अपील याःगु दु । थनं थानाच्वंपिं मनूतय्त पिने छ्वयेगु खँय् युक्रेन व रुसी सेना दथुइ निन्हु न्ह्यवनिसें छुं सहमति जुइ फयाच्वंगु मदुनि ।"
https://nepalbhasatimes.com/47396,अन्तर्राष्ट्रिय,११४२ तछलाथ्व दशमी,पब्जी म्हितके मबिउगुलिं मांम्हेसित गोलीं कयेकल,"एजेन्सी- भारतय् अनलाइन कासा पब्जी म्हितके मबिल धकाः छम्ह झिंखुदँ दुम्ह नचाल्याय्म्ह थः हे मांयात गोलीं कयेकाः स्यानाबिउगु दु । भारतया उत्तर प्रदेशया लखनऊलय्लाःगु यमुनापुरम कोलोनीं थ्व घटना जूगु खः ।                                                         स्थानीय प्रहरीं धाःकथं घटना जूगु परिवारय् मांम्ह थः निम्ह मस्त लिसे कोलोनी च्वनाच्वंगु खःसा अबुम्ह धाःसा जागिरया कारणं पश्चिम बंगालय् च्वनाच्वंगु जुयाच्वन । मांम्हेसिनं झिंखुदँया कायम्हेसित न्ह्याबलें पब्जी म्हितेत पनीगु जुयाच्वन । पब्जीया कुलतय् लाःम्ह कायम्हेसिनं आइतवाः सुथय् थः अबुया लाइसेन्स कयातःगु पिस्तोलं मांम्हेसित गोलीं कयेकाः स्यानाबिउगु जुयाच्वन । मांम्हेसिया सीम्ह मंगलवाः जक लुइकूगु खः । क्षतविक्षत अवस्थाय् दुगु सीम्ह पोस्टमार्टमया निंतिं अस्पताल यंकूगु दुसा कायम्हेसित प्रहरीं ज्वनेधुंकूगु दु । प्रहरीं धाःकथं मांम्हेसित स्यायेधुंकाः कायम्हेसिनं सीम्ह निन्हु तक क्वथाय् हे तयातःगु जुयाच्वन । मांम्हेसित गोलीं कयेकूबलय् वया गुदँ दुम्ह केहेँम्ह नं न्ह्यःने हे दुगु खः । दाजुम्हं केहेँम्हेसित सुयातं धायेमते धकाः ख्यानातःगु खः । निन्हु लिपा सीम्ह नवयावयेवं रुम फ्रेसनर तयाः नवःगु तंकेगु कुतः नं याःगु जुयाच्वन । सीम्ह तसकं नवयावयेवं काम्हं अबुम्हेसित फोन यानाः घटनाबारे जानकारी बिउगु खःसा अबुम्हं तुरुन्त जःलाखःलायात फोन यातसा जःलाखःलां प्रहरीयात सःतूगु खः । प्रहरीया कथं सुरुइ कायम्हेसिनं घटनायात कयाः मखुगु खँ ल्हाःगु खः । वं हत्या थःम्हेसिनं यानागु मखुसे छेँय् मत दयेकः वयाच्वंम्हेसिनं याःगु धकाः धाःगु खः । उम्ह मनूयात न्यनेकने यायेधुंकाः कायम्हं मखुगु खँ ल्हानाच्वंगु सिइकूगु खः । भारतय् पब्जी प्रतिबन्ध तयातःगु दु । तर थ्व प्रतिबन्ध मोबाइल भर्सनय् जक दु, डेस्कटपय् म्हिते जिउ ।"
https://nepalbhasatimes.com/49049,अन्तर्राष्ट्रिय,११४२ कौलागा तृतीया,भारतया केरलाय् निम्ह मिस्तय्गु बलि,एजेन्सी÷ दक्षिण भारतय् च्वंगु केरला राज्यया पथानामथिट्टा जिल्लाय् निम्ह मिस्तय्त आर्थिक समृृद्धिया निंतिं धकाः बलि बिउगु घटना सार्वजनिक जूगु दु । भारतया अंग्रेजी पत्रिका ‘द हिन्दू’ इ पिहां वःगु समाचार कथं केरलाया निगू जिल्लां तंपिं निम्ह मिस्तय् बलि बिउगु खः ।                                                         प्रहरीं पद्म व रोसली नांयापिं थुपिं निम्ह मिस्त मालेगु झ्वलय् भगवत सिंह व लैला नांयापिं कलाः–भाःत व शफी (रशिद) नांया छम्ह मिजंयात ज्वंगु खः । उमिके न्यनेकने याःबलय् थुपिं निम्हेसितं बलि बिउगु सीदुगु खः । पद्माया हत्या सेप्टेम्बरया अन्तिम वालय् व रोसलीया हत्या जुनय् जूगु खँ पत्रिकाय् न्ह्यथनातःगु दु । कोच्ची नगर प्रहरी अधिरक्षक सीएच नागाराजं धाःकथं थुपिं स्वम्हं जानाः निम्ह मिस्तय्त स्यानाः लाशयात थःगु छेँय् हे थुनाबिउगु खः । अभियुक्ततय्सं अपराध स्वीकार याःगु प्रहरीं पुष्टि यायेधुंकूगु दु । प्रहरीं बिउगु जानकारीकथं शफी व भगवल सिंहयात अर्थिक समस्या जुयाच्वंगु खः । अर्थिक संकट म्होयात भगवल सिंहयात शफिं मानव बलि बिइगु सल्लाह बिउगु खः । शफी तन्त्रमन्त्र याइम्ह खः धाःगु दु । थ्व धुंकाः शफीं हे ५७ दँया पद्मा व ४९ दँया रोसलीयात जागिर नकेगु व आर्थिक लोभ बियाः ब्वनाहःगु खः । उमिगु सीम्ह थुनातःथासं लिकयाः उमि परिवारयात क्यंबलय् म्हसीके हे मफयेक ध्वगिना वनेधुंकूगुलिं प्रहरीं डीएनए जाँच यानाः सीपिं म्हसीकूगु खः । भारतया थीथी थासय् अन्धविश्वासया कारण थथे मानव बलि बीगु घटना बारम्बार जुइगु याः । थज्याःगु घटना अप्वः धयाथें मिस्त व मस्त हे पीडित जुइगु याः ।
https://nepalbhasatimes.com/46814,अन्तर्राष्ट्रिय,११४२ चौलागा तृतीया,रोनाल्डोया नकतिनि बूम्ह काय सित,"एजेन्सी- पोर्चुगलया स्टार कासामि क्रिष्टियानो रोनाल्डोया नकतिनि बूम्ह ह्याउँमचा सीगु दु । रोनाल्डों बिउगु जानकारीकथं छक्वलं बूपिं काय व म्ह्याय् मध्ये कायम्ह सीगु खः ।                                                         म्याचेस्टर युनाइटेडया कासामि रोनाल्डो व रोनाल्डोया प्रेमिकाया जोर्जिना रोड्रिगेजं छक्वल बूपिं निम्ह मस्त मध्ये छम्ह सीगु जानकारी सोमवाः बहनी समाजिक सञ्जाल मार्फत बिउगु खः । रोनाल्डाें धाःगु दु, ‘छ जिमि ऐन्जल खः । जिमिसं छन्त माया यानाच्वने ।’ रोनाल्डो थः तसकं दुःखी जूगु धाःगु खः । म्ह्याय् बूगुलिं थःपिं लय्ताःगु नं रोनाल्डाें धाःगु दु । रोनाल्डोया मेपिं स्वम्ह मस्त दु ।"
https://nepalbhasatimes.com/46139,अन्तर्राष्ट्रिय,११४२ सिल्लागा एकादशी,नेपालभाषा संकिपा ‘कर्म’या प्रदर्शन सुरु,"यल – बौद्ध बाखनय् आधारित नेपालभाषा संकिपा ‘कर्म’या प्रदर्शन सुरु जूगु दु । संकिपाया प्रिमियर यल ग्वार्कोया गुण सिनेमा हलय् शनिवाः प्रिमियर जुल । गुण सिनेमाय् हे न्हियान्हिथं लछितक संकिपा क्यनी ।                                                         रामकृष्ण खड्गीया निर्देशन दुगु थ्व संकिपा बौद्ध बाखनय् आधारित संकिपा खः । संकिपाय् मदनकृष्ण श्रेष्ठ, नारायणदेवी श्रेष्ठ, कर्म शाक्य, आशिष्मा नकःमि, यमन श्रेष्ठ, लुनिभाः तुलाधर, कृष्णभक्त महर्जन, अन्नपूर्णेश्वरी श्रेष्ठ, रजनी खड्गी, वत्स शाक्यपिनि मू भूमिका दु । संकिपाया निर्माण गुण सिनेमाया राजेन्द्र शाक्यं यानादीगु खः । संकिपाया छायाँकन लुजः सिंहं यानादीगु दुसा संगीत रामकृष्ण खड्गी, बालकृष्ण वंशी, राजु तुलाधरया दु । अथेहे सम्पादन व पाश्र्वसंगीत बालकृष्ण वंशीया दु । बाखं, धकिंबाखं, संवाद, म्ये निर्देशक खड्गीया हे दु । न्हापायागु जन्म यानागु कर्मया फल लिपायागु जन्म नं चुलायेफु धयागु क्यनातःगु थ्व संकिपा प्रदर्शन पाखें वःगु ध्यबा थीथी बौद्ध विहारयात हे ग्वाहालि कथं बीगु खँ निर्देशक खड्गीं धयादीगु दु ।"
https://nepalbhasatimes.com/46490,अन्तर्राष्ट्रिय,११४२ चिल्लागा तृतीया,चीनय् विमान दुर्घटना,एजेन्सी- चाइना इस्टर्न एयरलाइन्सया छगः विमान चीनया गुआंक्सी प्रान्तय् दुर्घटना जूगु दु । दुर्घटना जूगु विमानय् १२३ म्ह यात्रु व गुम्ह चालक दलया दुजः दुगु खँ धाःगु दु । सोमवाः सनिलय तकया दुने दुर्घटनाय् लानाःगु गुलि क्षति जुल धयागु स्पष्ट जानकारी मवःनि । सरकारी समाचार संस्थां धाःकथं बोइंग ७३७ विमान छगः पहाडी लागाय् कुतुं वंगु खः ।                                                         स्थानीय ई कथं न्हिनय् सवा १ बजे कुनमिङ्गं गुआंजुया निंतिं ब्वःगु एमयु ५७३५ फ्लाइट दुर्घटना जूगु खः । चीनया नागरिक उड्डयन प्राधिकरणं नं दुर्घटनाया कारण बारे सीमदुनिगु खँ धाःगु दु । सरकारी टेलिभिजन सिसिटिभिं दुर्घटना जूगु थासय् राहतकर्मीत वनेधुंकूगु खँ धाःगु दु । दुर्घटना जूगु बोइंग ७३७–८०० विमान खुदँ पुलांगु जूगु खँ धाःगु दु । उड्डयन प्राधिकरणया कथं बुझो जिल्लाया सर्गतय् ब्वयाच्वंगु इलय् विमानलिसे स्वापू त्वाःदःगु खः । विमान दुर्घटना लिपा चाइना इस्टर्न एयरलाइन्सं थःपिनि वेबसाइटयात ब्लाय्क एण्ड ह्वाइट यानाबिउगु दु । एयरलाइन्स कम्पनीं दुर्घटनाय् सीपिंत श्रद्धाञ्जली देछाय् कथं थथे वेबसाइटयात ब्लाय्क एण्ड ह्वाइट याइगु खः ।
https://nepalbhasatimes.com/47616,अन्तर्राष्ट्रिय,११४२ दिल्लाथ्व षष्ठी,श्रीलंकाय् छन्हुया निंतिं नं चिकं मदयेधुंकल,"एजेन्सी- न्हय्गू दशक लिपा दकलय् तःधंगु आर्थिक संकटय् लानाच्वंगु श्रीलंकाय् छन्हुया निंतिं नं गाक्क पेट्रालियम पदार्थ मदयेधुंकूगु दु । देय्या ऊर्जामन्त्री कञ्चन विजेशेकरं यदि न्ह्याब्लें थें चिकं इनेगु खःसा छन्हुयात नं चिकं मदयेधुंकूगु खँ धाःगु दु । मन्त्री विजेशेकरं मेगु चिकं निवाः जक वइगु खँ नं धाःगु दु ।                                                         मन्त्री विजेशेकरया कथं श्रीलंकाय् सोमवाः तक मुक्क्ं १२ हजार ७७४ टन डिजेल व ४ हजार ६१ टन पेट्रोल ल्यं दुगु खः । मन्त्रीया कथं पेट्रोल वइगु २२–२३ तारिखय् जक श्रीलंका थ्यनीसा डिजेल मेगु वालय् वयेफु । तर थ्व चिकं न्यायेत नं गाक्क विदेशी मुद्रा मदुगु खँ मन्त्री विजेशेकरं धाःगु दु । श्रीलंकाया केन्द्रीय बैंकं चिकं न्यायेत मुक्कं १२ करोड पचास लाख डलर बीगु जूगु दु, तर आः हयेत्यंगु चिकंया निंतिं जक हे ५८ करोड ७० लाख डलर आवश्यक दु । अथेहे थ्व वालय् न्याःगु चिकंया जक ८० करोड डलर पुले अझं ल्यं दनि । विदेशी मुद्राया अभावं श्रीलंकाय् तःधंगु आर्थिक संकट वयाच्वंगु दु । न्हियान्हिथंयात माःगु सामान आयात यायेत तकं ध्यबा मदुगुलिं इन्धन जक मखु, खाद्य पदार्थ व वासः तकं आयात याये मफयाच्वंगु दु । सरकारं छुं ई न्ह्यवनिसें हे अत्यावश्यक सेवा बाहेक मेमेगु गाडीयात डिजेल व पेट्रोल मबीधुंकूगु दु । सन् १९७०या दशकय् इन्धन आपूर्ति संकट वःगु ई धुंकाः चिकं मीगु हे दिकेमाःगु श्रीलंका न्हापांगु देय् जूगु खँ विज्ञतय्सं धाःगु दु । उबलय् अमेरिका व युरोपय् तकं चिकं मीगु निंतिं कोटा प्रणाली लागू यायेमाःगु खः । श्रीलंका सन् १९४८ य् बृटिस साम्राज्यपाखें स्वतन्त्र जूगु देय् खः । स्वतन्त्रता लिपा श्रीलंकां न्हापांखुसी थथे चरम आर्थिक संकट फयेमालाच्वंगु खः । उद्धारया कुतः वंगु बिहिवाः अन्तर्राष्ट्रिय मुद्रा कोष (आइएमएफ)या छगू पुचलं श्रीलंकाया आर्थिक संकट ज्यंकेगु निंतिं स्वंगू अर्ब डलर ग्वाहालि बीगु निंतिं खँ न्ह्याकूगु खः, तर थ्व प्याकेजय् अझं सहमति मजूनि । तर आइएमएफया वार्ता पुचलं थ्व प्याकेजया निंतिं महत्वपूर्ण प्रगति जुयाच्वंगु खँ धाःगु दु ।श्रीलंकां दंगु भावं चिकं न्याये दइ ला धकाः रुस व कतारय् थः प्रतिनिधितय्त छ्वयातःगु दु ।"
https://nepalbhasatimes.com/50232,अन्तर्राष्ट्रिय,११४३ पोहेलाथ्व द्वादशी ,‘ह्यूमन कम्पोस्टिङ’यात न्यूयोर्कय् मान्यता,"एजेन्सी- संयुक्त राज्य अमेरिकाया न्यूयोर्कय् मनूया सीम्ह ध्वगीका प्राङ्गारिक मल दयेकीगु विधि ‘ह्यूमन कम्पोस्टिङ’यात वैधानिक मान्यता बिउगु दु । आः मनू सीगु छुं ईलिपा न्यूयोर्कय् मनूया म्हयात चा दयेके फइगु जुइ । मनू सीधुंकाः सीम्हेसित ल्हानाछ्वयेगु वा च्याकाछ्वयेगु सिबें थ्व विधि पार्यवरणीय दृष्टिकोणं उपयुक्त खनेदुगु धाःगु दु ।                                                         थ्व विधियात नेचुरल अग्र्यानिक रिडक्सन अर्थात प्राकृतिक प्राङ्गारिक अपचयन धाइ । थ्व प्रविधिकथं छगू पुसा तिनातःगु थलय् मनूया सीम्ह तयाः ध्वगीकेगु याइ । सन् २०१९ य् अमेरिकाया वाशिङ्टनय् थ्व विधियात कानूनी मान्यता बिउगु खःसा व धुंकाः कोलराडो, ओरिगन, भर्भोन्ट व क्यालिफोर्नियाय् नं मान्यता बिउगु खः । ‘ह्यूमन कम्पोस्टिङ’ दयेकीबलय् सिँया कुचा, घाँय् व सु तयाः सीम्ह मनूया म्हयात छगू प्वाः तिनातःगु थलय् तइ । थ्वयां छुं ई लिपा सुक्ष्मजीवतय्सं म्हयात ध्वगिका यंकी । लत्यालिपा कीटाणु निष्क्रिय यायेत ल्यंदनिगु पदार्थ क्वाकी । वं धुंकाः सीम्ह चा जुइ । थ्व चा सीम्हेसिया छेँजःपित बिइ । अमेरिकाया रिकम्पोज नांयागु कम्पनीया कथं पराम्परागत कथं दाहसंस्कार याइबलय् सिबें थ्व विधिं छगू टन अप्वः कार्बन बचे याइ । जलवायु परिवर्तनय् कार्बन डाइअक्साइडया मू भूमिका दु । मेगु फाइदा धयागु सीम्ह ल्हायेत सीमित थाय् जक दःसां गाइ । थुकियात मान्यता बिउसां न्यूयोर्कया छुं क्याथोलिक विशपतय्सं धाःसा थुकिया विरोध यानाच्वंगु दु । थ्व विधि यायेत ७००० डलर तू वः । अमेरिकी नेशनल फ्युनरल एसोसियनकथं सन् २०२१ य् अन्तिम संस्कार यायेगु औसत खर्च ७८४८ तूगु खःसा विद्युतीय दाहसंस्कार यायेत ६९७१ डलर तूगु खः ।"
https://nepalbhasatimes.com/50798,अन्तर्राष्ट्रिय,११४३ सिल्लागा तृतीया,भुखाचं दुंगु छेँय् ल्हानाच्वंम्ह नकतिनि बूम्ह मचाया उद्धार,"एजेन्सी- सिरियाय् भुखाचं यानाः छेँ दुनाः ल्हानाच्वंम्ह छम्ह नकतिनि बूम्ह ह्याउँमचाया उद्धार जूगु दु । टर्कि व सिरियाय् सोमवाः ब्वःगु भुखाचं यानाः छेँय् दुंगु खः । छम्ह प्वाथय् दुम्ह मिसां छेँय् ल्हानाच्वंगु अवस्थाय् हे उम्ह मचा बुइकूगु अनुमान दु । मचाया मांम्ह धाःसा सीधुंकूगु दु ।                                                         अन्तर्राष्ट्रिय सञ्चार माध्यमतय्सं बिउगु जानकारीकथं भुखाचं यानाः न्यागू तल्ला दुगु छेँ दुनाः ल्हानाः च्वंम्ह मचाया उद्धार जूगु खः । मचाया मां, अबु व मेपि छेँजः धाःसा छेँय् ल्हानाः सीगु खः । मचायात लिकागु भिडियो सामाजिक सञ्जाल दु । भुखाय् ब्वःगु ३० घौ लिपा मचाया उद्धार जूगु खः । मचाया अवस्था स्थिर जूगु समाचार संस्था एएफपीं जानकारी बिउगु दु । ख्वाउँगु कारणं मचायात हाइपोथर्मिया जूगु दु । सामाजिक सञ्जालय् थज्याःगु यक्व हे उद्धारया पीडादायी भिडियो वयाच्वंगु दु । सीपिनि ल्याः अप्वयाच्वन भुखाचय् लाःपिनि उद्धारया ज्या मदिक्क जुयाच्वंगु दु । थीथी देशया उद्धारकर्तात टर्की व सिरियाय् थ्यनेधुंकूगु दुसा उद्धारया क्रम जारी जुयाच्वंगु दु । निगुलिं देशय् यानाः सीपिनि ल्याः गुद्वः थ्यनेधुंकूगु दु । टर्कीइ जक ६२०० म्हं मल्याक मनूत सीगु दुसा सिरियाय् आःतक २५०० म्ह सिबें अप्व मनूत सीधुंकूगु बिबिसीं जानकारी बिउगु दु । विश्व स्वास्थ्य संगठनं थ्व भुखाचय् लानाः २० द्वः मनूत सीगु अनुमान यानातःगु दु । चिकुलाया मौसम जूगुलिं तसकं ख्वाउँसे च्वनाच्वंगुलिं उद्धार यायेत नं थाकुयाच्वंगु दु । अथे खःसां छें ल्हानाच्वपिं मालेगु ज्या जुयाच्वंगु दु । भुखाचं यानाः खुद्वलं मल्याक भवन दुंगु दु । भुखाय् कर विरुद्ध जनता तम्वल  थ्व हे दथुइ टर्की सरकार निगू दशक न्ह्यवनिसें कयावयाच्वंगु भुखाय् कर सरकारं गन खर्च यानाच्वन धकाः जनतां न्ह्यसः थनाहःगु दु । भुखाय् करयात कयाः टर्कीया जनता तंम्वयाच्वंगु दु । अनुमानित ८८ बिलियन लिरा (४.६ अर्ब अमेरिकी डलर) प्रकोप रोकथाम व आपतकालीन सेवाया विकासया निंतिं खर्च जुइमाःगु खः, तर थ्व खर्च गन जुयाच्वन धयागु खँ टर्की सरकारं मधाःनिगु बिबिसीं धाःगु दु । अधिकारीतय्सं थुकियात विशेष संचार कर धायेगु याना वयाच्वंगु दु । सन् १९९९ या भुखाय् लिपा थ्व कर कायेगु शुरु याःगु खः, तर खर्च गन जुयाच्वन धाःसा सीमदुनि । जनतां सन् १९९९ निसें बियाच्वनागु कर गन वन धकाः न्ह्यसः तयाच्वंगु खः ।"
https://nepalbhasatimes.com/50614,अन्तर्राष्ट्रिय,११४३ सिल्लाथ्व षष्ठी,अर्बपति हिरा ब्यापारीया च्यादँ दुम्ह म्ह्याय् भिक्षुणी जुल,"एजेन्सी÷ भारतय् छम्ह हिरा ब्यापारीया च्यादँ दुम्ह म्ह्याय् जैन धर्म कथं भिक्षुणी जूवंगु दु । अर्बौंया हिरा ब्यापारीया उत्तराधिकारी जुयाच्वंम्ह देवांशी संघवीं फुक्क कथंया सुखसयल त्वःताः भिक्षुणीया कठीन जीवन हंवंगु खः । छेँय् च्वनाः धाःधाःगु नयेत्वने दुम्ह, धाःधाःगु वसः पुने दुम्ह देवांशी आः तुयुगु वसः फुनाः खाली तुतिं छेँय् छेँय् चाःहिलाः भिक्षा फ्वनाः थःगु जीवन यापन यानाच्वंगु दु ।                                                         वंगु वालय् हिरा ब्यापारी धनेश संघवी व वया कलाः अमी संघवीया निम्ह म्हयाय् मध्ये तःधिकःम्ह म्ह्याय् दिवांशी जैन धर्मकथं भिक्षुणी जूवंगु खः । भारतय् जैन धर्म माने याइपिं संघवीतय् जनसंख्या ४५ लाख दु । जैन धर्म २५०० दँ स्वयां न्ह्यः स्थापित धर्म खः । थौंकन्हय् भारतय् थथे जैन धर्मय् दुहां वनाः भिक्षु–भिक्षुणी जुइपिं ल्याः अप्वया वयाच्वंसां देवांशीं थें मचा इलय् हे भिक्षुणीया लँपु लिइगु धाःसा असामान्य जूगु खँ धाःगु दु । देवांशी वंगु बुधवाः गुजरातया सुरत शहरय् जैन भिक्षुभिक्षुणी व हजारौं अनुयायीतय् उपस्थितिइ दीक्षा कयाः गृहत्याग यायेगु प्रण याःगु खः । दीक्षा काःवःबलय् थः मांअबु लिसें रत्नया तिसां तियाः रेशमया वसः पुनाः, हिरा थुनातःगु मतू पुयावःम्ह देवांशी दीक्षा कायेधुंकाः सँ फुक्क चानाः तुयुगु वसः पुनाः भिक्षुणी जूवंगु खः । जैन धर्म थः लँय् जुइबलय् नं की छम्ह नं स्याये मजिउ धयागु मान्यता दुगु धर्म खः । उकिं आः देवांशीं थः लँय् जुइबलय् नं झुके जुयाः नं कीयात मन्हुइमा धकाः बँ पुयाः वनेत तुफि छपु नं ज्वना जुइ । आः देवांशी मेमेपिं जैन भिक्षुभिक्षुणीपिं च्वना वयाच्वंगु उपाश्रय धाःगु आश्रमय् च्वना वयाच्वंगु दु । संघवी धयापिं जैन धर्म दुनेया नं थज्याःगु सम्प्रदाय खः, गन मस्तय्त नं भिक्षु–भिक्षुणीया रुपय् स्वीकार याइ । देवांशीया अभिभावकपिं ‘तसकं धार्मिक’ कथं म्हसीका दुपिं खः । उमि छेँजःपिंसं धाःकथं देवांशी नं मचांनिसें हे अत्यात्मिक जीवनपाखें झुकाव दुम्ह खः । उमिगु कथं देवांशीं गुबलें नं टिभी वा संकिपा मस्वः, अले गुबलें नं मल वा रेष्टुराँय् मवं । टाइम्स अफ इडिण्याया कथं देवांशीं मचांनिसें हे न्हि स्वक्वः प्रार्थना यायेगु याना वयाच्वंगु दु, अले निदँ दुबलय् निसें हे व्रत च्वनेगु याना वयाच्वंगु दु । देवांशी संन्यास ग्रहण याये छन्हु न्ह्यः वया छेँजःपिंसं सुरतय् किसि, सल, गोरुगाडाय् थीथी झाँकीतयाः तःधंगु ¥याली नं पिकाःगु खः । उबलय् देवांशी व वया छेँजःपिं किसि सालाहःगु रथय् च्वनावःगु खः । देवांशीं संन्यास ग्रहण याःगु लसताय् मुम्बईया लिसें बेल्जियमया एन्टवर्पय् च्वनाच्वंपिं संघवी सम्प्रदायं उत्सव न्यायेकूगु खः । देवांशीया संन्यासयात जैन समुदाययापिंसं समर्थन याःसां अधिकारकर्मीतय्सं धाःसा मचा अधिकारया हनन जूगु धासें कुंखिउँगु दु । अधिकारकर्मीतय्सं मचां संन्यासी जुइ धकाः सहमति हे बिउसां कानुनी सहमति जुइमखु धाःगु दु । कानुनी रुपं थःम्हं थःगु बारे निर्णय यायेफइ धयागु १८ दँ दयेधुंकाः जुइ धासें उमिसं देवांशीं संन्यास काःगु निर्णय वया मांअबुपिंसं याःगु निर्णय जूगु व थुकिं वयागु हित दु कि मदु धयागु बिचाः मयाः धयाच्वंगु दु । ‘थज्याःगु निर्णयं मचायात शिक्षा व मनोरञ्जनं बञ्चित यात धाःसा थ्व अधिकारया उल्लंघन खः’ छम्ह अधिकारकर्मीं धाःगु दु । तर मुम्बई विश्वविद्यालयय् जैन दर्शन ब्यंका वयाच्वंम्ह डा. विपिन दोषीं धाःगु दु, ‘देवांशी परम्परागत मनोरञ्जनपाखें बञ्चित जुइफु, तर छु थ्व धाथें दक्वसितं माः हे धयागु दु ला ? व प्रेम व शिक्षापाखें बञ्चित जुइ धयागु खँय् जि सहमत मदु । वं थः गुरुया माया चूलाकी, अले इमान्दार जुयाः असंलग्न जुइगु सयेकी । थ्व छु झन् बांलाःगु खँ मखुला ?’ यदि देवांशी लिपा थःगु बिचाः हिलाः भिक्षुणी जीवन त्याग यानाः पुलांगु जीवनय् लिहां वये चाहे जूसा वयेफइ धाःगु दु । भाररतय् सन् २००९ य् छम्ह २१ दँ दुम्ह जैन भिक्षुणी आश्रमं बिसिउँ वयाः थः प्रेमीलिसे ब्याहा याःगु खः । व नं गुदँ दुबलय् हे भिक्षुणी जूवंम्ह खः ।"
https://nepalbhasatimes.com/50617,अन्तर्राष्ट्रिय,११४३ सिल्लाथ्व पञ्चमी,‘भारत–पाकिस्तान दथुइ झन्डै परमाणु युद्ध जुइत्यंगु’,"एजेन्सी÷ अमेरिकाया पुलांम्ह विदेशमन्त्री माइक पोम्पिओं सन् २०१९ य् भारत व पाकिस्तान दथुइ झन्डै परमाणु युद्ध जुइत्यंगु दावी याःगु दु । थःगु संस्मरण सफू ‘नेभर गिभ एन इन्च ः फाइटिङ फर दि अमेरिका आइ लभ’य् पोम्पिओं धयातःगु दु, ‘सन् २०१९या फेब्रअरी महिनाय् भारत व पाकिस्तान दथुइ परमाणु युद्धया निंतिं गज्याःगु तकया अवस्था थ्यनेधुंकूगु धयागु खँ मेपिं सिउथें जितः मताः ।’ ’सत्य छु धाःसा गुलि सतिक थ्यन धयागु जिं नं थ्याक्क हे मसिउ, तर जिं थ्व सिउ कि तसकं सतिक थ्यनेधुंकूगु खः ।’                                                         हनोई छगू शिखर वार्ताया इलय् उत्तर कोरियाया प्रतिनिधितलिसे परमाणुअस्त्र बारे वार्ता जुयाच्वंगु चान्हय् भारत व पाकिस्तानं कश्मिरया विषयय् थःथवय् ख्याच्वः बिइगु सुरु याःगु थःम्हं गुबलें ल्वःमंके मफइगु खँ पोम्पिओं सफुलिइ न्ह्यथनातःगु दु । उबलय् भारत प्रशासित कश्मिरय् भारतीय सुरक्षाकर्मीतय्त हिंस्रक आक्रमण जुइवं दिल्लीं पाकिस्तानया भूभागय् हवाई आक्रमण सुरु यात । थ्व लिपा ब्वलंगु तनाव दथुइ परमाणु अस्त्र छ्यलीगु जोखिम तच्वया वःगु खः । उबलय् पृथकतावादी लडाकुतय्सं आक्रमण यानाः भारतया पीम्हं मल्याक सैनिकतय्त स्यानाबिउगु खः । थुकियात पोम्पिओं ‘सम्भवतः पाकिस्तानया प्रतिआतंकवादसम्बन्धी कमजोर नीतिया कारणं सम्भव जूगु छगू इस्लामिक आतंकवादी आक्रमण’ धाःगु दु । पोम्पिओं सफुलिइ न्ह्यथनातःकथं हनोई द्यनाच्वंगु इलय् छम्ह भारतीय समकक्षीलिसे खँ ल्हाये माल धकाः थंवल । वं पाकिस्तानीतय्सं कयेकेगु निंतिं थःपिनि परमाणुअस्त्र तयार यानाच्वंगु दु धयागु थःपिंत ताःगु व थःपिंसं नं थुकिया बारे बिचाः यानाच्वनागु खँ कन । पोम्पिओं उबलय् आःयात छुं यायेमतेनि, खँ मिले यायेत छुं ई बीत इनाप यात । पोम्पिओं अबलय् थःलिसें दुम्ह तात्कालिन अमेरिकी राष्ट्रिय सुरक्षा सल्हाकार जोन बोल्टनलिसे सहलह यात, अले तुरुन्त पाकिस्तानी सेना प्रमुख जनरल कमद जावेद बाज्वायात स्वापू तयाः भारतीय पक्षं धाःगु खँ कन । उबलय् पाकिस्तानी सेनाप्रमुखं थःपिंसं परमाणु अस्त्र छ्यलेत्यन धयागु खँय् सत्यता मदुगु बरु भारतं थःगु परमाणु अस्त्र परिचालन यायेत तयार यानाच्वंगु धयागु थःपिंत जानकारी वःगु धयागु खँ कंगु पोम्पिओं सफुलिइ न्ह्यथनातःगु दु । ‘दिल्ली व इस्लामाबादय् च्वंपिं अमेरिकी पुचलं बांलाक ज्या याःगुलिं छुं घौ दुने निगुलिं पक्षयात परमाणु युद्धया तयारी याना च्वंगु मदु धयागु खँय् विश्वस्त यायेफत’ पोम्पिओं धयातःगु दु । अथेहे वय्कलं उबलय् ग्यानापुगु लिच्वः वयेके मबिइत थःपिंसं गुगु ज्या याना व मेमेगु देशं यायेमफइगु खँ नं सफुलिइ धयातःगु दु । पोम्पिओं थःगु सफुलिइ यानातःगु दावीयात धाःसा भारत व पाकिस्तान निगुलिं पक्षं छुं प्रतिक्रिया बिउगु मदुनि । पोम्पिओ उबलय् राष्ट्रपति डोनाल्ड ट्रम्पया क्याबिनेटय् विदेशमन्त्री जुयाच्वंगु खः ।"
https://nepalbhasatimes.com/50733,अन्तर्राष्ट्रिय,११४३ सिल्लागा पारू ,टर्कीइ ७.८ रेक्टरया शक्तिशाली भुखाय् ब्वल,"एजेन्सी- टर्कीइ सोमवाः सुथय् तःधंगु भुखाय् ब्वःगु दु । दक्षिण पूर्वी टर्कीया गाजियान्टापयात केन्द्रविन्दु दयेकाः सोमवाः सुथय् स्थानीय ई कथं ४ः१७ ताः इलय् ७.८ म्याग्निच्युडया भुखाय् ब्वःगु खः । भुखाय्या धक्का टर्कीया राजधानी अकंरालिसें झिगू शहर काहमानमार्श, हाते, गाजियान्टाप, ओस्मानी, आदियमान, सानपलउर्फा, मालत्या, अडाना, दियारबाकिर व किलिसय् लाःगु खः । अथेहे सिरिया, लेबनान, साइप्रस, प्यालेस्टाइन व इजरायलय् तकं भुखाय्या धक्का लाःगु खः । भुखाय् लिपा इटालीं सुनामी वइगु खतरा दुगु धकाः सचेत याःगु खः ।                                                         भुखाचय् लानाः टर्की व सिरियाय् यानाः द्वलंद्वः मनूत सीगु दु । राष्ट्रपति रेसेप इर्डोगनं सोमवाः सनिलय् तकया दुने टर्किइ जक गुसः व झिंनिम्ह मनूत सीधुंकूगु व ५३८३ म्ह मनूत घाःपाः जूगु खँ धाःगु । भु्खाय् लानाः सिरियाय् नं प्यसलं मल्याक मनूत सीगु दु । भुखाचं यानाः यक्व हे छेँ दुनाच्वंगु व उकी यक्व हे मनूत ल्हानाच्वंगुलिं सीपिनि ल्याः अप्वया वनाच्वंगु दनि । टर्किया राष्ट्रपतिया कथं भुखाचय् लानाः टर्किइ जक २ हजार ८१८ खा छेँ दुंगु दु । वय्कःया कथं टर्किइ जूगु थ्व विनाशकारी भुखाय् सन् १९३९लिपा न्हापांगु खः । सामाजिक सञ्जालय् खनेदुगु किपाय् यक्व हे छेँ दुनाच्वंगु खनेदुसा अस्पताल घाःपाः जूपिंसं जायाच्वंगु दु । तःभुखाय् ब्वःगु ११ मिनेट लिपा हाकनं ६.७ या लिभुखाय् ब्वःगु खःसा वयां १९ मिनेट लिपा हाकनं ५.६ म्याग्निच्युडया भुखाय् ब्वःगु खः । थ्व धुंकाः नं यक्व हे लिभुखाय् ब्वयाच्वंगु दनि । टर्कीया प्रकोप तथा आपतकालीन व्यवस्थापनया अधिकारीतय्सं बिउगु जानकारीकथं थ्यंमथ्यं ४० क्वलं मल्याक लिभुखाय् ब्वयेधुंकूगु दु । भुखाय् लिपा टर्की व सिरियां संकटकालया घोषणा याःगु दुसा अन्तर्राष्ट्रिय ग्वाहालिया निंतिं नं अपिल याःगु दु । अमेरिकी राष्ट्रपति जो बाइडेनं ग्वाहालि थ्यंकेगु निंतिं अमेरिकाया अन्तर्राष्ट्रिय ग्वाहालि निकाययात निर्देशन बिउगु दु । इजरालय व युक्रेनं नं माःगु ग्वाहालि यायेत थःपिं तयार दु धाःगु दु । अथेहे बेलायती प्रधानमन्त्री ऋषि सुनक, फ्रान्सया राष्ट्रपति इमानुएल म्याक्रों नं टर्कि राहत छ्वयेगु घोषणा यासें विश्वयात नं ग्वाहालिया निंतिं इनाप याःगु दु । अथेहे टर्किया रेडक्रसं उपचारया निंतिं हि आवश्यक जुइगुलिं हिदान यायेत आह्वान याःगु दु । टर्कि सरकारं भुखाचं प्रभावित झिगू शहरय् छवाःया निंतिं स्कूल बन्द यायेधुंकूगु दु ।    "
https://nepalbhasatimes.com/48059,अन्तर्राष्ट्रिय,११४२ गुंलाथ्व दशमी,क्युबाया चिकं भण्डारय् मल जुयाः सलसं घाःपाः,एजेन्सीऔ क्युबाया मातान्जास शहरय् च्वंगु आयल निगमया डिपोय् मलः जुयाः सलंसः मनूत घाःपाः जूगु दु । चिकं भण्डार यानातःथाय् मलः जुयाः थ्यंमथ्यं सछि व २० म्ह मनूत घाःपाः जूगु दु । अथेहे मि स्यायेत वःपिं १७ म्ह अग्निनियन्त्रक बेपत्ता जुयाच्वंगु अधिकारीतय्सं धाःगु दु ।                                                         चिकं भण्डारय् मल जुयाः नःगु मि आइतवाः तक नियन्त्रण कायेफयाच्वंगु मदुनि । मियात नियन्त्रणय् कायेमफुगुलिं क्युबाया सरकारं जःलाखःला देय्लिसे ग्वाहालि नं फ्वंगु दु ।
https://nepalbhasatimes.com/48416,अन्तर्राष्ट्रिय,११४२ यंलाथ्व चौथी,सोभियत संघया अन्तिम नेता मिखाइल गोर्बाचोभ मंत,"एजेन्सी- सोभियत संघया अन्तिम नेता मिखाइल गोर्बाचोभ ९१ दँया वैंशय् मंत । सन् १९८५ निसें १९९१ तक तत्कालीन सोभियत संघया नेतृत्व याःम्ह मिखाइल गोर्बाचोभं अमेरिकालिसे जुयाच्वंगु शीतयुद्धया अन्त यायेत तःधंगु भूमिका म्हितूगु खः, तर गोर्बाचोभं सोभियत युनियनयात विघटन जुइपाखें धाःसा बचे यायेमफुत । सोभियत संघया विघटनलिपा आधुनिक रुसया उदय जूगु खः । पश्चिमा देय्लिसे सम्बन्ध सुधार याःगुलिं गोर्बाचोभयात सन् १९९१ य् नोबेल शान्ति पुरस्कार नं बिउगु खः ।                                                         गोर्बाचोभं निगू मू मू सुधार यासें सोभियत संघया भविष्यय् हिउपा हःगु खः । गोर्बाचोभं ग्लासनोस्ट नीति अथे धयागु अभिव्यक्ति स्वतन्त्रता व पेरेस्त्रोइ नीति अर्थात पुनर्संरचना नीति हःगु खः । थ्वलिसें सोभियत संघया जनतायाके सरकारया आलोचना यायेदइगु अधिकार वःगु खः । गोर्भाचोभ स्वयां न्ह्यः थथे सरकारया आलोचना याये मदुगु खः । गोर्बाचोभ मदुगुलिं विश्वन्यंकंया नेतातय्सं समवेदना प्वंकूगु दु । रुसया राष्ट्रपति भ्लादिमिर पुटिनं गोर्बाचोभ मदुगुलिं दुःख व्यक्त याःगु खँ प्रवक्ता दिमित्रो पेस्कोभं धाःगु दु । संयुक्त राष्ट्र संघया प्रमुख एन्टोनियो गुटेरेसं गोर्बाचोभयात इतिहास परिवर्तन याःम्ह नेता धाःगु दु । बेलायतया प्रधानमन्त्री बोरिस जोनसोनं गोर्बाचोभया साहस व इमानया प्रशंसक जूगु धाःगु दु । अमेरिकाया राष्ट्रपति जो बाइडेन नं गोर्बाचोभ मदुगुलिं दुःख व्यक्त यासें गोर्बाचोभ विश्वया छम्ह दुर्लभ नेता खः धाःगु दु ।"
https://nepalbhasatimes.com/48442,अन्तर्राष्ट्रिय,११४२ यंलाथ्व पञ्चमी,प्वाथय् दुम्ह पयर्टक सीगुलिं पोचुर्गलया स्वास्थ्यमन्त्री पाखें राजीनामा,"एजेन्सी- पोर्चुगलया स्वास्थ्य मन्त्री मार्टा टेमिडों प्वाथय् दुम्ह पर्यटक सीगुलिं राजीनामा बिउगु दु । प्रसुति वार्डया अभावया कारणं छम्ह प्वाथय् दुम्ह भारतीय पर्यटक सीगुलिं स्वास्थ्य मन्त्री टेमिडों राजीनामा बिउगु खः । ३४ दँ दुम्ह उम्ह मिसा प्रसुति वार्डया अभावया कारणं छगू अस्पतालं मेगु अस्पतालय् यंकेगु झ्वलय् कार्डियाक अरेस्ट जुयाः सीगु खः ।                                                         बीबीसीया कथं स्वास्थ्यमन्त्रीं राजीनामा बिउगु कारण धाःसा थ्व हे जक मखु । छुं ई न्ह्यःनिसें आलोचकतय्सं पोर्चुगलय् प्रसुतिसम्बन्धी ज्या याइपिं मनूतय््गु गम्भीर अभाव जुयाच्वंगु द्वपं बियावयाच्वंगु खः । राजीनामा बिउम्ह पोर्चुगलया स्वास्थ्यमन्त्री डा. मार्टा टेमिडो सन् २०१८ य् मन्त्री जूगु खः । पोर्चुुगलय् कोरोना महामारीयात नियन्त्रणय् हयेगु श्रेय टेमिडोयात दु । पोर्चुगलया समाचार एजेन्सीतय्कथं पोर्चुगलया प्रधानमन्त्री एन्टोनियो कोस्टां स्वास्थ्यमन्त्रीया राजीनामा स्वीकार यासें वं याःगु बांलाःगु ज्याया निंतिं सुभाय् नं बिउगु दु । पोर्चुगलया स्थानीय सञ्चार माध्यमतय्कथं सीम्ह पयर्टकयात दकलय् न्हापां पोर्चुगलया राजधानी लिस्बनया दकलय् तःधंगु अस्पताल सान्ता मारियाया नियोनाटोलोजी इकाईलय् यंकूगु खः, तर अन बेड मदुगुलिं मेगु अस्पतालय् यंकेमाःगु खःसा मेगु अस्पतालय् यंकेगु झ्वलय् उम्ह मिसा सीगु खः । समाचार संस्था एएनआईया कथं राजधानी लिस्बनया साओ फ्रान्सिको जेभियर अस्पतालय् मिसाया अपरेशन याना मचा धाःसा बुइकूगु दु । मचा मत्यवं बूगुलिं मचायात आइसीयुलय् तयातःगुु दु । मचा स्वस्थ जूगु नं अस्पतालं धाःगु दु । उम्ह मिसा सीगुयात कयाः अनुसन्धान जुयाच्वंगु दु ।"
https://nepalbhasatimes.com/46392,अन्तर्राष्ट्रिय,११४२ चिल्लाथ्व अष्टमी,फाया नुगः प्रत्यारोपण याःम्ह बेनेट मंत,"एजेन्सी- फाया नुगचु प्रत्यारोपण याःम्ह विश्वया न्हापांम्ह मनू सीगु दु । निला न्ह्यः फाया नुगःचु तःम्ह अमेरिकी नागरिक डेभिड बेनेट मंगलवाः अमेरिकाया मेरिल्याण्डय् च्वंगु युनिभर्सिटी अफ मेरिल्याण्ड मेडिकल सेन्टरय् मदुुगु खः । निलाः न्ह्यः जनवरी ७ तारिखय् थ्व हे अस्पतालय् बनेटयात फाया नुग प्रत्यारोपण याःगु खः । अस्पतालं मार्च ८ तारिखय् बेनेट सीगु जानकारी बिउगु खः ।                                                         बेनेटयात फाया नुगचु तयेत शल्यक्रिया याःम्ह सर्जन डा. बार्टली ग्रिफिं बनेट छम्ह साहसी व महान बिरामी जूगु व जीवनया अन्त तक ल्वानाच्वंगु धाःगु दु । बेनेटया काय् बेनेट जुनियरं थः अबुं चिकित्सा क्षेत्रय् न्हूगु खोज यायेत ग्वाहालि याःगु धाःगु दु । बेनेट जुनियरं शल्यक्रियायात जादूया संज्ञा बिसें धाःगु दु, ‘जितः आशा दु, थ्व न्हूगु आशाया शुरुवात खः, अन्त मखु ।’"
https://nepalbhasatimes.com/46460,अन्तर्राष्ट्रिय,११४२ चिल्लाथ्व त्रयोदशी ,"पोल्याण्ड, स्लोभेनिया व चेक गणतन्त्रया प्रधानमन्त्रीं युक्रेनी राष्ट्रपति नापलात","एजेन्सी-युक्रेनय् जुयाच्वंगु युद्धया दथुइ मंगलवाः सनिलय् पोल्याण्ड, स्लोभेनिया व चेक गणतन्त्रया प्रधानमन्त्रीत युक्रेनया राष्ट्रपति नापलायेत रेलया खतरनाक यात्रा यानाः किएभ थ्यंगु दु । चेक गणतन्त्रया प्रधानमन्त्री पेत्र फियालां जेलेन्स्कीयात नापलायेधुंकाः सामाजिक सञ्जाल मार्फत राष्ट्रपति जेलेन्स्कीं साहसी लडाइ याःगु धासें प्रशंसा याःगु दु ।                                                         फियालां थःपिं जेलेन्स्की नाप दुगु नं धाःगु खः । चेक गणतन्त्रया प्रधानमन्त्री पेत्र फियाला, पोल्याण्डया प्रधानमन्त्री मातेउस मोराभिएत्सकी व स्लोभेनियाया प्रधानमन्त्री यानेस यान्सा रुसं युक्रेनय् आक्रमण यायेधुंकाः युक्रेनया राष्ट्रपति भोलोदिमिर जेलेन्स्कीयात प्रत्यक्ष नापलाःपि नेता जूगु दु । युक्रेन व रुस दुथइ युद्ध जुयाच्वंगु २१ न्हु थ्यनेधुंकूगु दु । थ्वया दथुइ थ्यंमथ्यं ३० लाख युक्रेनीत थःगु देय् त्वःताः जःलाखःला देशय् शरणार्थी जूवनेत बाध्य जूगु दु । युक्रेनं दकलय् अप्वः शरणार्थी पोल्याण्डय् थ्यंगु दु । पोल्याण्डय् १८ लाख शरणार्थी थ्यंगु दु । अथेहे रोमानिया, मोल्डोभा, हंगेरी व स्लोभाकियाय् नं लखंलख शरणार्थी वनाच्वंगु दु । अथे हे रुस व बेलारुसय् नं शरणार्थीत थ्यंगु संयुक्त राष्ट्र संघं जानकारी बिउगु दु । युनिसेफया प्रवक्ता जेम्स एल्डरं बिउगु जानकारीकथं युक्रेन त्वःता वंपिं बछिं मल्याक शरणार्थी मस्त खः । युद्ध शुरु जुसां निसें आतकया दुने छगू मिनेटय् ५५ म्ह मस्त शरणार्थी जुयाच्वंगु दु । अथे धयागु प्रति सेकेन्ड छम्ह मचा शरणार्थी जुयाच्वंगु दु । शरणार्थी जूवनेमाःपिं मस्तय्त कठिन यात्रा यायेत थाकुयाच्वंगु दुसा मस्तय् अभिभावकतय्त थः मस्तय्त छु धयाः ह्ययेकेगु धयागु नं चिन्ता अप्वयाच्वंगु दु ।"
https://nepalbhasatimes.com/48502,अन्तर्राष्ट्रिय,११४२ यंलाथ्व षष्ठी,"अर्जेन्टिनाया उपराष्ट्रपतिया छ्यं न्ह्यःने पेस्तोल, हत्याया कुतः असफल","एजेन्सी÷ अर्जेन्टिनाया उपराष्ट्रपति क्रिस्टिना फर्नान्डेजयात छम्ह बन्दकुधारीं स्यायेगु कुतः याःगु दु । उपराष्ट्रपति क्रिस्टिना फर्नान्डेजययात ब्राजिलया ३५ दँ दुम्ह उम्ह मनुखं गोली कायेकाः स्यायेत स्वःगु खः, तर गोली कयेत्यंबलय् वयागु बन्दुक जाम जूगुलिं उपरराष्ट्रपति बचे जूगु दु । अर्जेन्टिनाया राजधानी ब्यूनस आयर्सय् च्वंगु थःगु छेँ पिने समर्थकत नापलानाच्वंगु इलय् थ्व घटना जूगु खः ।                                                         प्रहरीं बन्दुकधारीयात ज्वने धुंकूगु दु । सामाजिक सञ्जालय् उम्ह मनुखं उपराष्ट्रपतियात बन्दूक कयेकेत स्वयाच्वंगु भिडियो सार्वजनिक जूगु दु । उगु भिडियोय् हुलमुलया दथुइ वयाः उम्ह मनुखं उपराष्ट्रपतिया ख्वालय् बन्दुक हःगु खनेदु । सामाजिक सञ्चालय् वयाच्वंगु थीथी भिडियो मध्ये छगुलिइ बन्दुकधारीं उपराष्ट्रपतियात गोली कयेकेत्यंगु व अन दुगु भीडं उपराष्ट्रपतियात बचे यानाच्वंगु खनेदु । अर्जेन्टिनाया राष्ट्रपति अल्बर्टो फर्नान्डेजं धाःकथं बन्दुकय् न्यागः गोली दुगु व गोली कयेत्यंबलय् बन्दुक जाम जूगुलिं गोली चले मजूगु खः । थ्व घटना जूबलय् उपराष्ट्रपति क्रिस्टिना फर्नान्डेज अदालतं थःगु छेँय् लिहां वयाच्वंगु खः । उपराष्ट्रपति फर्नान्डेजयात न्हापा राष्ट्रपति जूगु इलय् भ्रष्टाचार याःगु द्वपं बियातःगु दु । तर फर्नान्डेजं धाःसा थ्व भ्रष्टाचारया द्वपं अस्वीकार यानावयाच्वंगु दु । थ्व घटना लिपा अर्जेन्टिनाया राष्ट्रपति अल्बर्टो फर्नान्डेजं राष्ट्रया नामय् सम्बोधन यासें बन्दूकधारीया निन्दा याःगु दु । थ्व घटनायात राष्ट्रपति फर्नान्डेजं सन् १९८३ इ लोकतन्त्र वयेधुकाः जूगु गम्भीर घटना धाःगु दु । राष्ट्रपति फर्नान्डेजं धाःगु दु, ‘झी दथुइ असहमति जुइफु, झी दथुइ गम्भीर असहमति जुइफु तर ‘हेट स्पिच’ बिइमजिउ, थुकिं हिंसा जन्म जुइ । लोकतन्त्रय् हिंसाया निंतिं थाय् मदु ।’ राष्ट्रपति फर्नान्डेजं जीवन, लोकतन्त्रया रक्षा व उपराष्ट्रपतिलिसे ऐक्यबद्धता व्यक्त यायेगु निंतिं धकाः अर्जेन्टिनाय् शुक्रवाः राष्ट्रिय बिदाया घोषणा नं याःगु दु । उपराष्ट्रपति क्रिस्टिना फर्नान्डेज सन् २००७ निसें २०१५ तक अर्जेन्टिनाया राष्ट्रपति जुइधुंकूम्ह खः । सन् २०१९ य् फर्नान्डेजं उपराष्ट्रपतिया चुनाव ल्वाःगु खःसा थःगु थासय् अल्बर्टा फर्नान्डेजयात हःगु खः । ६९ दँ दुम्ह उपराष्ट्रपति फर्नान्डेजयात भ्रष्टाचारया द्वपं पुष्टि जुल धाःसा १२ दँ तक जेल वा आजीवन राजनीतिइ प्रतिबन्ध जुइफु । थुकिया सुनवाइ जूगु मदुनि ।  "
https://nepalbhasatimes.com/46367,अन्तर्राष्ट्रिय,११४२ चिल्लाथ्व सप्तमी,रुसया हवाइ आक्रमणय् लानाः २२ म्ह सर्वसाधारण सित,"एजेन्सी- युक्रेनया आवासीय शहर सुमीइ रुसं याःगु हवाइ आक्रमणय् लानाः २२ म्ह सर्वसाधारण सीगु बिबिसिं धाःगु दु । सुमी लागाया प्रशासक दिमित्रो झिभित्सकीया कथं रुसं आवासीय लागाय् बहनी याःगु हवाइ बम आक्रमणय् लानाः स्वम्ह मस्तलिसें २२ म्ह सीगु जानकारी बिउगु दु । प्रशासक दिमित्रों बिउगु जानकारीकथं चान्हय् रुसं उगु लागाय् स्वंगः बम कुर्कूगु खः । थुकियात प्रशासनं सामूहिक हत्याया संज्ञा बिउगु दु ।                                                         रुस व युक्रेनया दथुइ युद्ध जुयाच्वंगु निवाः पुलेधुंकूगु दु । युक्रेनया राष्ट्रपति भोलोदिमिर जेलेन्स्कीं रुसलिसे जंगल, मैदान व समुद्री तटय् युद्ध जारी जुयाच्वंगु धाःगु दु । अथेहे रुसयात अर्थिक रुपं कमजोर यायेत अमेरिका व बेलायतं रुसं उत्पादन जुइगु चिंकयात प्रतिबन्ध तःगु दु । अथेहे विश्वया नांजाःगु कम्पनीतय््सं नं रुसय् प्रतिबन्ध तयेगु दिकूगु मदुनिसा युद्धया कारणं युक्रेनं विस्थापित जूपिनिगु ल्याः नं २० लाखं पुलेधुंकूगु दु । थ्व दथुइ बिहिवाः रुसी विदेशमन्त्री सर्गेइ लाभ्रोभ व युक्रेनी समकक्षी दिमित्रो कुलेबाया दथुइ टर्कीइ वार्ता जुइत्यंगु दु ।"
https://nepalbhasatimes.com/48608,अन्तर्राष्ट्रिय,११४२ यंलाथ्व चतुर्दशी,बेलायती महारानीया अन्त्येष्टि निवाः तक न्ह्याइगु,एजेन्सी- बेलायती महारानी एलिजावेथ द्वितीयया अन्त्यष्टि निवाःलिपा जक जुइगु खँ धाःगु दु । वसपोल शुक्रवाः ९६ दँया उमेरय् मदुगु खः । बेलायती राजदरवारं अन्त्येष्टिया न्हि घोषणा मयाःनिसां म्होतिं नं झिन्हु निसें झिंनिन्हु लिपा जक अन्त्येष्टि जुइगु खँ बिबिसीं धाःगु दु ।                                                         वसपोल स्कटल्यान्डस्थित बाल्मोरलय् मदुगु खः । बिहिवाः बहनी वसपोलया स्वास्थ्य चिन्ताजनक जुइवं दरवार दुजःपिं बाल्मोरलय् थ्यंगु खः । अन वसपोलं परिवारया दुजःपिं दथुइ याउँक देहत्याग याःगु खँ दरवारं पिथँगु वक्तव्यय् धयातःगु दु । आः वसपोलया सीम्हयात बाल्मोरलं लन्दनय् हयाः बकिङ्घम दरवारय् तइ । थनं निसें वसपोलया अन्त्येष्टिया ज्याझ्वः सुरु जुइसा थ्व म्होतिं नं निवाःतक न्ह्याइगु खँ धाःगु दु । थ्व झ्वलय् बकिङ्घम दरबारं राजपरिवारया दुजः व सैन्य टुकडिसहित शव यात्रा यानाः वेस्टमिनस्टर हलय् हइ । थन प्यन्हु तक वसपोलया सीम्ह तयातइसा वसपोल सीम्हय् निशानछाप ध्वाँचं फायेकाः राजदण्ड नं नापं तयातइ । थन हे सर्वसाधारणयात श्रद्धाञ्जली अर्पण याकी । वसपोलयात श्रद्धाञ्जली बीत निगू लाखं मल्याक मनूत वइगु अनुमान यानातःगु दु । वसपोलया समाधी समारोहया वेस्टमिन्स्टर एबी (चर्च)य् याइ । थ्व चर्च वसपोलया इहिपा जूगु व राज्यरोहण समारोह नं याःगु थाय् खः । वेस्टमिन्स्टरं जलसेनाया विशेष वाहनय् तयाः चर्चतक यंकी । समाधी समारोहय् न्हूम्ह जुजु लिसें राजपरिवारया दुजःपिं सहभागी जुइसा प्रधानमन्त्रीं थन हे शोक मन्तव्य बी । अनं सीम्हयात ल्ह्वनाः बेलिङटन आर्कय् यंकीसा थनं शववाहनय् तयाः विन्८सर क्यासलया सन्ट जर्ज चर्चय् यंकी । थन अन्तिम प्रार्थना सभा धुंकाः वसपोलया सीम्ह थनच्वंगु रोयल भल्टय् ल्हाकीगु खँ धाःगु दु । वसपोल ७० दँ तक बेलायतय् शासन यानाबिज्याःम्ह खः । सन् १९५२ य् गद्दीआरोहण यानाबिज्याःम्ह वसपोल ताःई तक शासन न्ह्याकूपिं शासकपिं मध्ये छम्ह लाः ।
https://nepalbhasatimes.com/47730,अन्तर्राष्ट्रिय,११४२ दिल्लागा पारू ,श्रीलंकां बिसिउँ वंम्ह राष्ट्रपति गोटाबाय राजपक्ष सिंगापुरय्,एजेन्सी- श्रीलंकां बिसिउँ वंम्ह राष्ट्रपति गोटाबाय राजपक्ष सिंगापुरय् वंगु खँ सीदुगु दु । बिबिसीया कथं राजपक्ष माल्दिभ्सं साउदी एयरलाइन्सया विमान गयाः सिंगापुर वंगु धाःगु दु । तर राजपक्ष अन हे शरण कयाः च्वनी वा अनं नं मेथाय् वनी धयागु सीमदुनि ।                                                         श्रीलंकाय् सरकारविरुद्ध तःधंगु प्रदर्शन जुइवं राजपक्ष शनिवाः माल्दिभ्स बिसिउँ वंगु खः । वं बुधवाः हे थःगु पदं राजीनामा बीगु खँ पिहां वःगु खःसां आःतक राजीनामा धाःसा बिउगु मदुनि । राजपक्षं थः सुरक्षित रुपं च्वनेदइगु गन्तव्यय् मथ्यंकं राजीनामा बीमखुनिगु अनुमान जुयाच्वंगु दु । राजपक्ष न्हूगु सरकार वलकि थःत आर्थिक घोटालाया द्वपनय् ज्वनेफुगुलिं बिसिउँ वंगु अनुमान जुयाच्वंगुदु । राजपक्षं बुधवाः राजीनामा मबिसें प्रधानमन्त्री रनिल विक्रमसिंघेयात कार्यवाहक राष्ट्रपति दयेकाथकूगु खः । विक्रमसिंघ राजपक्षयाम्ह हे नेता खः । विक्रमसिंघें कार्यवाहक राष्ट्रपति जुइवं देशय् संकटकाल घोषणा याःगु दुसा बिहिवाः नं थीथी थासय् कफ्र्यु घोषणा याःगु दु । अथे खःसां थीथी थासय् प्रदर्शन जारी जुयाच्वंगु दुसा प्रदर्शनकारीतय्सं विक्रमसिंघेया नं राजीनामा फ्वनाच्वंगु दु । मेखे देय् त्वःताः बिसिउँ वंम्ह राष्ट्रपति गोटाबययात आः सुनां शरण बी धयागु न्ह्यसः ब्वलनाच्वंगु दु । सिंगापुर थ्यंम्ह गोटाबययात अनया सरकारं ताःई तक शरण मबीफुगु खँ पिहां वयाच्वंगु दु । विशेषतः सिंगापुरय् श्रीलंकाया तमिलतय् बसोबास नं यक्व दु । उमिगु आः नं श्रीलंकालिसे परम्परागत सम्बन्ध दनि । यदि गोटाबययात सिंगापुरय् शरण बिल धाःसा थ्व समुदायय् तंचायेफुगुलिं नं सिंगापुरया सरकारं वयात अन ताःई मतइगु अनुमान जुयाच्वंगु खः । गोटाबय श्रीलंकाय् तमिल विद्रोहयात दमन यानाः सत्ताय् थ्यंम्ह खः । वयाविरुद्ध युद्ध अपराधया मुद्दा नं लानाच्वंगुलिं नं सिंगापुरं ताःई शरण मबीफुगु खँ पिहां वयाच्वंगु खः । मेखे कोलम्बोय् बुधवाः जूगु प्रदर्शनय् छम्ह प्रदर्शनकारी सीगु दुसा ८४ म्ह घाःपाः जूगु स्थानीय अस्पतालया अधिकारीतय्सं धाःगु दु । प्रहरीं अश्रुग्यास कयेकूलिं सासः ल्हाये थाकुया २६ दँया छम्ह ल्याय्म्ह सीगु खँ धाःगु दु । कोलम्बो नेशनल अस्पतालया अधिकारीतय् कथं घाःपाः जूपिं मध्ये अप्वः धयाथें प्रधानमन्त्री ज्याकू व संसद भवन पिने प्रदर्शन यानाच्वंपिं खः । प्रधानमन्त्रीया ज्याकुथिइ दुहां वनेत मूलुखा चायेकेत स्वयाच्वंगु इलय् प्रहरीं अश्रग्यास कयेकूगु खः । श्रीलंकाय् तच्वःगु आर्थिक संकट वयेवं सरकारविरुद्ध प्रदर्शन तच्वया वःगु खः । राष्ट्रपति गोटाबय व सत्ताय् थ्यंपिं वया थःथितिपिनिगु कारणं हे आर्थिक संकट वःगु धासें श्रीलंकाली जनतां सतकय् कुहां वःगु खः । राजनीतिक संकट राष्ट्रपति गोटाबय राजपक्ष देशं बिसिउँ वनेवं श्रीलंकाय् आः राजनीतिक संकट नं तच्वया वःगु दु । आः अन सत्ता सुनां न्ह्याकेगु धयागु हे समस्या जुयाच्वंगु दु । राष्ट्रपतिं प्रधानमन्त्री विक्रमसिंघेयात कार्यवाहक राष्ट्रपति यानाथकूसां जनतां वयात नं स्वीकार यानाच्वंगु मदु । कार्यवाहक राष्ट्रपति जुइधुंकाः विक्रमसिंघें देशय् सुव्यवस्था कायम यायेत छु आवश्यक दु अथे यायेत सेनायात आदेश बिउगु दु । तर सेना प्रदर्शनकारीविरुद्ध कडा जुयाः न्ह्याःवःगु खनेमदुनि । श्रीलंकाया आर्थिक संकट ज्यंकेगु निंतिं थौंकन्हय् अन पूर्णरुपं ज्या यायेफइगु सरकारया आवश्यक जुयाच्वंगु दु । तर थज्याःगु सरकार गुकथं गठन यायेगु धयागु हे अन्यौल जुयाच्वंगु दु । प्रतिपक्षी पार्टीत सर्वदलीय सरकार गठन यायेगु निंतिं वार्ताय् दुसां उमि दथुइ छुं सहमति जुइफुगु मदुनि । यदि सर्वदलीय सरकारया निंतिं सहमत हे जूसां जनतां उकियात स्वीकार याइ कि मयाइ धयागु नं अन्यौल दनि । थ्वहे दथुइ प्रमुख प्रतिपक्षी दलया नेता सजित प्रेमदासं थः राष्ट्रपति जुइत तयार दु धाःगु खःसां जनतां वयात नं स्वीकार यानाच्वंगु मदुनि । बुधवाः कार्यवाहक राष्ट्रपति विक्रमसिंघें संसदया सभामुखयात न्हूम्ह प्रधानमन्त्री ल्ययेत धाःगु खः । प्रधानमन्त्री जुइम्ह सरकार व प्रतिपक्षीयात स्वीकार्य दुम्ह जुइमाः धाःगु दु । तर अज्याःम्ह व्यक्ति धाःसा बिहिवाः तक लुइकेफुगु मदुनि ।
https://nepalbhasatimes.com/47733,अन्तर्राष्ट्रिय,११४२ दिल्लागा पारू ,रिया चक्रवर्तिविरुद्ध  चार्जसिट,"एजेन्सी- भारतया लागू वासः नियन्त्रण ब्यूरो (एनसीबीं) बलिउड अभिनेता सुशान्त सिंह राजपूत मामिलाय चार्जसिट दर्ता याःगु दु । थ्व चार्जसिटय् राजपूतया प्रेमिका धयातःम्ह रिया चक्रवर्तिं राजपूतयात लागू वासः बिइगु यानाच्वंगु गम्भीर द्वपं बियातःगु दु ।                                                         द हिन्दूं च्वःगु खबर कथं चार्जसिटय् चक्रबर्तिं लागू वासः न्यानाः राजपूतयात बीगु खँ न्ह्यथनातःगु दु । राजपूतं निदँ न्ह्यः जून १४ य् आत्महत्या याःगु खः । उबलय् चक्रवर्तियात आत्महत्याया दुरुत्साहन याःगु द्वपनय् ज्वंगु नं खःसा अदालतं वयात थ्व द्वपनय् जमानत बियातःगु दु । राजपूतया अबु केके सिंहं चक्रवर्ति विरुद्ध एफआइआर दर्ता यायेधुंकाः वयात ज्वंगु खः । बुधवाः दर्ता याःगु चार्जसिटय् न्ह्यथनातःकथं चक्रवर्तिं थः किजा शौविक चक्रवर्ति, दीपेश सांवत, स्यामुएल मिरांडापाखें गाँजा कयाः राजपूतयात बीगु यानाच्वंगु खः । थ्व लागू वासःया निंतिं चक्रवर्तिं उमित ध्यबा नं पूगु खँ न्ह्यथनातःगु दु । मेखे लागू वासःया हे मामिलाय् बलिउड अभिनेता शाहरुख खानयात अदालतपाखें राहत चूलाःगु दु । मुम्बईया छगू विशेष अदालतं खानं अदालतं बुझे यानातःगु पासपोर्ट लित बीत धाःगु दु । खानयात एनसीबीं छगू क्रूज जहाज लागू वासः कयाच्वंगु धासें च्वंगु खः, तर लिपा वयात सफाइ बीधुंकूगु दु । खानयात थगुने ३ अक्टुबरय् मुम्बइ नं गोवा वनाच्वंगु क्रूज विमानय् छापा मारे यानाः ज्वंगु खः । उबलय् अदालतं जमानत मबिउनिबलय् तकया यानाः नीन्हु तक हिरासतय् च्वनेमाःगु खः । खानयात जमानत बिउबलय् बुझे यानातःगु पार्सपोर्ट आः लित बीत अदालतं आदेश बिउगु खः ।"
https://nepalbhasatimes.com/46459,अन्तर्राष्ट्रिय,११४२ चिल्लाथ्व चतुर्दशी,उत्तर कोरियाया क्षेप्यास्त्र परिक्षण असफल – दक्षिण कोरिया,एजेन्सी÷ उत्तर कोरियां बुधवाः सुथय् याःगु क्षेप्यास्त्रया परिक्षण असफल जूगु दक्षिण कोरियाया दावी याःगु दु । दक्षिण कोरियाया समचार संस्था एन के न्यूजं बिउगु जानकारीकथं उत्तर कोरियां परीक्षणया निंतिं कयेकूगु क्षेप्यास्त्र राजधानी प्योङयाङं पिने कुतुंवंगु खः ।                                                         दक्षिण कोरियाया सेनां विज्ञप्ति मार्फत क्षेप्यास्त्र परिक्षण असफल जूगु खँ धाःगु खः । ‘उत्तर कोरियां सुनान लागां बुधवाः सुथसिया ९ः३० ताः इलय् क्षेप्यास्त्र प्रहार याःगु खः तर थुगु क्षेप्यास्त्र असफल जूगु खनेदु’ विज्ञप्ति धयातःगु दु । एनके न्यूजं धाःकथं उत्तर कोरियाया राजधानी प्योङयाङय् क्षेप्यास्त्र मूगु सः तसक तापाक थ्यंक तायेदुगु खःसा सर्गतय् नं ह्याउँगु कँु खनेदुगु खः । न्युक्लियर पोलिस प्रोग्राम अंकित पान्डा परीक्षण असफल जूगु व राजधानीइ खनेदुगु ह्याउगु कुँ मनूतय्गु निंतिं ग्यानापुसे च्वंगु धाःगु दु । उत्तर कोरियां थुगु दँय् जक गुक्व क्षेप्यास्त्र परीक्षण यायेधुंकूगु दु । उकी मध्ये छगू अन्तर महादेशीय क्षेप्यास्त्र जूगु अमेरिकाया दाबी दु ।
