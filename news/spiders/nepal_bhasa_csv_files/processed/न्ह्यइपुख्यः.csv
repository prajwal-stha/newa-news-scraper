url,category,date_published,headline,news_text,date
https://nepalbhasatimes.com/23857,न्ह्यइपुख्यः,  ,कलाकार फुटसल,"छुं ज्या यायेत स्वस्थ जुइमाः । स्वस्थ जूसा हे जक मनुखं बांलाक वा तिप्यंक ज्या यायेफइ । अस्वस्थ मनुखं याःगु ज्या नं अस्वस्थ हे जुइ । छम्ह मनू स्वस्थ जूसा ज्या नं याये फइ, बांलाक नये फइ, गनं वने फइ, म्हिते फइ, मनोरञ्जन यायेफइ । स्वस्थताया निंतिं आपालं उपाय दु । दकलय् न्हापां ला स्वस्थकर नसाज्वलं हे नयेगु यायेमाल ।                                                         उकिया नापनापं थौंकन्हय् यक्वसिनं थःगु स्वास्थ्ययात ध्यानय् तयाः मर्निङ वाक वनेगु, जीम वनेगु, स्वीमिंग यायेगु, जुम्बा, थीथी कथंया व्यायाम–कसरत, योगा आदि यायेगु यानाच्वंगु दुसा थुकिया नापनापं थौंया ल्याय्म्ह पुस्ताया दथुइ फुटसल नं छगू स्वस्थताया निंतिं लोकंह्वाःगु उपायमध्ये छगू खः । थुकथं स्वस्थताया निंतिं आपालं उपायमध्ये ‘स्वस्थ कलाकार, स्वस्थ मनोरञ्जन’ धइगु नारा बियाः वइगु साउन १८ गते शनिवाः कुन्हु स्वक्वःगु नेवाः कलाकार फुटसल कासा–११३९’ जू वनाच्वंगु दु । थुकी नेपालभाषाया म्येँ, संकिपा, टेलिप्याखं नापं खय् भाय्या संकिपाय् म्हिताच्वंपिं नेवाः कलाकारतय् सहभागिता दइ । नेपालभाषाया संकिपा निर्माणया ख्यलय् थःगु हे म्हसीका दुगु सुखावति मल्टि प्रोडक्सनया ग्वसालय् जूवनाच्वंगु थ्व फुटसल कासा थुगुसी स्वक्वःगु संस्करणयागु खः । संस्थां थ्व स्वयां न्ह्यः निक्वःतक थुकथंया फुटसल सफलतापूर्वक ग्वसाः ग्वये धुंकूगु दु । नेवाः कलाकार फुटसल कासा धाःसां नं थ्व गुगुं मेमेगु कासा गथेकि फुटबल, फुटसल, भलिबल, बास्केटबल आदि उपाधिया निंतिं प्रतिस्पर्धात्मक रुपं जुइगु कासा मखसे मात्र विशुद्ध मनोरञ्जनया निंतिं जुइगु कासा खः । न्ह्याबलें म्येँ, अभिनयपाखें न्यनामि व स्वकुमिपिंत मनोरञ्जन बीगु ज्याय् जक व्यस्त जुयाच्वनीपिं कलाकारत दछिया छन्हु जूसां थःगु निंतिं नं ई बीमाः, मनोरञ्जन यायेमाः अले उकिया निंतिं स्वयं थः हे स्वस्थ जुइमाः धइगु मान्यतां थुकथं नेवाः कलाकार दथुइ विशुद्ध मनोरञ्जनात्मक फुटसल कासा याना वयाच्वनागु प्रोडक्सनया नायःलिसें नांजाःम्ह कलाकार निर्देशक सुरेन्द्र तुलाधरं कनादिल । थ्व हे मान्यतायात आत्मसात यानाः कलाकार स्वयं थः स्वस्थ जूसा हे जक स्वस्थ मनोरञ्जन बी फइ धइगु मान्यतां थुकथं कासाया नां बियाः नेपालभाषाया सांगीतिक, संकिपा, टेलिसंकिपा, म्युजिक भिडियोया कलाकार, निर्माता, निर्देशक, प्राविधिक, च्वमिपिं दुथ्याकाः फुटसल म्हितकाः स्वयम कलाकार थःपिंसं मनोरञ्जन कायेगु अले स्वकुमिपिंत मनोरञ्जन बीगु ज्या वंगु स्वदँ न्ह्यवंनिसें याना वयाच्वनागु वय्कलं धयादिल । नेवाः कलाकार दथुइ जुइगु फुटसल कासा मात्र कलाकारया स्वस्थता व मनोरञ्जनय् जक नं सीमित जुयाच्वंगु मदु । कासाय् ब्वति कायेगु निंतिं छगू निश्चित शुल्क पुलेमाः । थ्व शुल्कय् नं छुं प्रतिशत ध्यबा संस्थापाखें चायेकातःगु नेवाः कलाकार ग्वाहालि कोषय् तयेगु यानाच्वंगु दु । थ्व स्वयां न्ह्यः निक्वःतक जूगु कासापाखें म्हःगु शुल्क कोषय् तःगु खःसा थुगुसी धाःसा ताःई न्ह्यवंनिसें म्हं मफयाच्वंम्ह नांजाःम्ह कलाकार स्वतन्त्र संसार महर्जनयात आर्थिक ग्वाहालिया निंतिं नं थ्व फुटसल जू वनाच्वंगु दु । निफ्वः स्वां संकिपापाखें अभिनय यात्रा न्ह्याकाः जिपिं बदमास मखु, अय् जि यःम्ह, इहिपा, माया, थ्व जिगु नुगः लगायत आपालं संकिपाय् थःगु अभिनय न्ह्यब्वयादीधुंकूम्ह कलाकार महर्जन थौंकन्हय् ‘स्पाइनल ट्यूमरं’ ग्रस्त जुयाच्वनादीगु दु । ५,६ दँ न्ह्यवंनिसें थुगु समस्याग्रस्त जुयाच्वनादीम्ह वय्कः दथुइ थ्व ल्वय् लने धुंकूगु खःसा आः वयाः हाकनं ल्वय् तच्वयावःगु दु । उकिं थुगुसी जुइगु फुटसल कासापाखें दुहां वःगु शुल्क मध्ये प्रत्येक कासामिपाखें ५०० तका दांया ल्याखं वय्कःयात आर्थिक ग्वाहालि याइगु जूगु दु । वइगु शनिवाः नेवाः कलाकार दथुइ फुटसल जुइगु व वयां मेगु शुक्रवाः छगू न्ह्यइपुक सांस्कृतिक ज्याझ्वः यासें कलाकार महर्जनयात आर्थिक ग्वाहालि लःल्हायेगु ज्याझ्वः दुगु प्रोडक्सनया दुजः भोगेन्द्र मानन्धरं जानकारी बियादिल । उकुन्हु नेवाः कलाकारतय् छगू सांस्कृतिक ज्याझ्वः यासें फुटसल कासाय् ब्वति काःपिं व विजयी जूपिंत लुमन्ति कथं पदक व दसिपौ लःल्हायेगु नापं कलाकार महर्जनयात नं आर्थिक ग्वाहालि लःल्हायेगु वय्कलं धयादिल । स्वक्वःगु नेवाः कलाकार फुटसल कासाय् ब्वति काइपिं कलाकारया ल्याः नं न्हापा स्वयां गाक्कं अप्वः दु । निक्वःगु संस्करणया कासा जूगु इलय् तक मिजं कलाकारपाखे च्यागू व मिसा कलाकारतय् प्यंगू पुचः दुगुलिइ थुगुसी मिजं कलाकारपाखे हे झिंनिगू पुचः दुसा मिसा कलाकारपाखे नं खुगू पुचः दु । थुगुसीया कासाया निंतिं समूह ‘क’पाखें मोहन ब्यञ्जनकार (निर्देशक), धिरेन शाक्य (मिजं कलाकार संकिपा), भीम तुलाधर (मिजं म्येँ हालामि), समूह ‘ख’पाखें उजय शाही (मिजं कलाकार संकिपा), सुरेन्द्र महर्जन (प्राविधिक), नागय डंगोल (टेलिफिल्म कलाकार), समूह ‘ग’ पाखें सुरेश प्रधान (मिजं म्येँ हालामि), पुष्पराज शाक्य, (मिजं म्येँ हालामि), अमरराज शर्मा–संगीत निर्देशक), समूह ‘घ’पाखें राजेन्द्रमान शाक्य (मिजं कलाकार व म्येँ हालामि), सलिलसुन्दर तुलाधर (मिजं मल्टि आर्टिष्ट) व संजय शर्मा राजोपाध्याय (मिजं प्याखं हुलामि)यात टीम क्याप्टेन ल्यःगु दु । मिसा कलाकार पुचलय् समूह ‘क’पाखें हिसिला महर्जन (मिसा फिल्म कलाकार), राज्यलक्ष्मी स्थापित (मिसा कलाकार टेलिफिल्म), समूह ‘ख’पाखें रचु शाक्य (मिसा हुलाप्याखं कलाकार), रुक्साना महर्जन (मिसा मोडल), समूह ‘ग’पाखें सरना श्रेष्ठ (मिसा म्येँ हालामि) व पल्पसा डंगोल (मिसा कलाकार)यात टीम क्याप्टेनकथं ल्यःगु दु । मिसातय् पुचलय् क्याप्टेननापं खुम्ह कलाकार दुथ्याकातःगु दुसा मिजं पुचलय् धाःसा खुम्हंनिसें न्हय्म्ह दुथ्याकातःगु दु ।","August 02, 2019 08:10 AM"
https://nepalbhasatimes.com/24928,न्ह्यइपुख्यः,  ,गन वन नेवाः फिल्मया हिरोइनत,"थौंकन्हय् नेवाः फिल्मया ल्याः म्हो जुयाच्वंगु दु । नकतिनि हे पिदंगु ‘हिसिमति’ धुंकाः आः लाखे भाजु, च्वापुफय, जातः, कर्म व घोषक थेंज्याःगु फिल्मया लिसें क्या फसाद व जीवनया घःचाः नांयागु फिल्म निर्माणया थीथी लँपुइ लानाच्वंगु दुसा ‘रश्मी’ नांयागु छगू फिल्म धाःसा ताःई न्ह्यवंनिसें दिनाच्वंगु दु ।                                                         आः नेवाः फिल्मया ख्यलय् चर्चा जुयाच्वं कथं निर्देशक सुरेन्द्र तुलाधरया ‘माया रत्न’ व निर्देशक सुरेश खड्गीया ‘मां’या शुटिङ्ग न्ह्याइगु खँ दु । थ्व ‘मां’ फिल्मय् रजनी खड्गी व भिन्तुना जोशीयात हिरोइनया रूपय् स्वये दइगु खँ दु । तर थौंकन्हय् भिन्तुना मय्जु नेपालं पिने च्वनाच्वंगुलिं यानाः भिन्तुनां मेगु नेवाः फिल्म म्हिती मम्हिती धइगु खँया छुं संकेत खनेमदु । नेवाः फिल्म ख्यःया छम्ह लोकंह्वाःम्ह हिरोइनया दर्जा कायेधुंकूम्ह भिन्तुना जोशी थें हे तुं आशिष्मा नकःमिया आः न्हूगु पिहां वये ल्यंदनिगु फिल्म धइगु वय्कः थःम्हेसिनं हे निर्माण याःगु ‘लाखे भाजु’ छगू खःसा मेगु धइगु निर्देशक रामकृष्ण खड्गीया बुद्ध बाखंया लिधंसाय् दयेकाच्वंगु ‘कर्म’ खः । इहिपा लिपा तिपू जीवनय् व्यस्त जुयाच्वंम्ह आशिष्माया ‘रश्मी’ छगू धाःसा गुबले पिहां वइ धइगु छुं सीमदुनि । थुलि फिल्म धुंकाः आशिष्मां थःगु पलाः न्ह्याकी धयागु थौंकन्हय् चर्चाया विषय जुयाच्वंगु दु । बलिउड कलिउडय् तकं हिरोइनतय् इहिपा लिपा पलाः तिपू जीवनपाखे हे क्वातुया वंगु यक्व दसु स्वये दु । विश्व सुन्दरी ऐश्वर्या रायया तकं अभिषेक बच्चनलिसे इहिपा धुंकाः फिल्मय् पलाः क्वातुके मफुगु खनेदुसा नेपालय् अज्याःगु दसु यक्व दु । आः वयाः नेवाः फिल्म ख्यःया खँ ल्हायेगु खःसा इहिपा लिपा तनावंपि यक्व दु । थथे इहिपा लिपा तनावंपिं हिरोइनत मध्ये छम्ह रेश्मी महर्जन खःसा मेम्ह छम्ह रेमा महर्जन खः । इपिं निम्हं ‘भिन्तुना’ फिल्मय् हिरोइन जुयाः म्हितूपिं खः । रेश्मीं इहिपा लिपा ‘तिन तिकः महाबिकः’ फिल्म म्हितलसा व धुंकाः मेगु फिल्म म्हितूगु मदुनि । थ्वहे तिनतिकः महाबिकः’ फिल्मया लुखां नेवाः फिल्मय् पलाः न्ह्याकूम्ह निक्की महर्जनया निगूगु फिल्म ‘हिसिमति’ नकतिनि हे जक पिहां वःगु दुसा आः वयात ‘च्वापुफय्’ व ‘जातः’ फिल्मय् स्वये ल्यंदनि । नेवाः फिल्मया हिरोइनतय् धमाधम इहिपा जुयाच्वंगु दु । आशिष्मा, रेश्मी, निक्की, सुमिका वज्राचार्य थेंज्याःपिं हिरोइनतय् इहिपा धुंकाः नेवाः फिल्मय् हिरोइनया अभावया सम्भावना ब्वलना वयाच्वंगु दु । थ्व निगू फिल्म धुंकाः निक्कीया पलाः गुखेपाखे स्वइ धकाः धाये थाकुनि, छाय्धाःसा वयागु नं छुं ई न्ह्य तिनि इहिपा जूगु दु । इहिपा लिपा तनावंपिं हिरोइनत मध्ये छम्ह सिन्तियासेन ताम्राकार नं खः । ‘यलय् बाथः’, ‘तुतां’ व ‘सत्य धरोधर्म’ नापं यानाः स्वंगू नेवाः फिल्म म्हितूम्ह सिन्तिया इहिपा लिपा विदेशय् वनाछ्वःगु खः । अथे हे तुं ‘जिपिं बदमाश मखु’ फिल्मया हिरोइन दीपा शाक्य नं इहिपा लिपा विदेशय् वनाछ्वःगु खः । अनं लिहां वयाः थौंकन्हय् पोखराय् तिपू जीवन हनाच्वंगु दु । ‘जिगु मिखाया न्ह्यःने’ फिल्मया हिरोइन बिनु मानन्धरं ‘ब्याहा याये म्हा’ फिल्म धुंकाः ब्याहा यानाछ्वतसा आः थौंकन्हय् तिपू जीवन हनाच्वंगु दु । नेवाः फिल्मया हिरोइनतय् धमाधम इहिपा जुयाच्वंगु दु । आशिष्मा, रेश्मी, निक्की, सुमिका वज्राचार्य थेंज्याःपिं हिरोइनतय् इहिपा धुंकाः नेवाः फिल्मय् हिरोइनया अभावया सम्भावना ब्वलना वयाच्वंगु दु । छखे थथे हिरोइनतय् इहिपा जुयाच्वंगु दुसा मेखे नेवाः फिल्मं छम्ह हिरोइनयात आर्थिक रूपं बांलाक तिबः बी फयाच्वंगु मदुगुलिं यानाः थ्व ख्यलय् पलाः क्वातुके मफयाच्वंगु दु । थौंकन्हय्या चर्चा यायेगु खःसा निर्देशक पवन जोशीया ‘बसन्त ऋतु’ फिल्म म्हितूपिं निम्ह हिरोइनत शोभा महर्जन व अन्नु महर्जनं फिल्मय् हिरोइन जुइगु सिबें मेमेगु हे ज्याय् थःगु ध्यान तयाच्वंगु खनेदु । नेवाः फिल्मया गुलिखे हिरोइनतसें थ्व ख्यलय् ताःतक पलाः क्वातुकाच्वंगु दसु उलि खनेमदु । पुलांपिं हिरोइनत मध्ये ‘राजमति’ या हिरोइन हिसिला महर्जनं न्हापा ‘चाण्डालिका’ फिल्म म्हितूगु दुसा अनं लिपा वया ‘त्याग’ व ‘कीर्तिपुर’ म्हितल । थौंकन्हय् राजमति फिल्मया हिरो मणिराज लवटलिसे तिपू जीवन हना वयाच्वंम्ह हिसिला महर्जनं नं मेगु न्हूगु नेवाः फिल्म म्हिताच्वंगु मदु । गुलिखे हिरोइनत ला छगू निगू फिल्म धुंकाः हे थ्व ख्यलं तनावंगु दसु दु । ‘मतिना सी मखु गुबलें’या हिरोइन इन्जा नेवाः लिपा वनाः ‘अंश’ फिल्मय् बःचाहाकःगु रोलय् खनेदत, अले अनंलिपा तनावन । व सिबें न्हापा ‘न्हिलाः न्हिलाः हुँ’ फिल्मय् हिरोइन जुयाः म्हितूपिं तिमिला श्रेष्ठ व रजनी शाक्यं उगु ईया छगू निगू फिल्म नं म्हितल तर अनं लिपा अनवं थनवं मदयेक तनावन । अथेहे तुं ‘निपाः ख्वाःपाः’ फिल्मया हिरोइन शबनम रन्जीत, ‘यांमिखा’ फिल्मय् म्हितूम्ह रन्जीता वज्राचार्यपिंसं नं लिपा नेवाः फिल्म म्हितूगु खने दु । उलि जक मखसे नेपाःया फिल्म ख्यःया नांजाःम्ह हिरोइन मेलिना मानन्धरं नं पटाचारा, कृषा गौतमी, धम्मवति व बांलाः मय्जु बाहेक मेगु नेवाः फिल्म म्हितूगु मदु । ‘मिजं’ फिल्मया सनी अवाले, ‘याहु’ फिल्मया रञ्जना महर्जन, ‘ह्वान्तांचा’ फिल्मया ज्ञानीशोभा महर्जन, ‘बकंफुसुलु’ फिल्मया सरिता अवाले व मीना महर्जन अले ‘गोखुन’ व ‘मतिनाया कलि’ म्हितूम्ह मधु शाही, ‘ग्वंगः क्वसः’या गंगा शाही, ‘निफ्वःस्वां’या गीता शाही, ‘सेरीव बन्जा’ या करिश्मा जोन्छे, ‘थ्व जिगु नुगः’या मल्लिका शाक्य, ‘लिधंसा’ फिल्मया दिया ग्वाछा व लक्ष्मी त्वाय्ना नं अनवं थनवं मदयेक तनावनसा आः वयाः स्वनिगः पिनें दयेकूगु न्हापांगु नेवाः फिल्म ‘लमि’या हिरोइन अन्जली महर्जनया नं छुं ई न्ह्यःतिनि इहिपा जूगु दु । थुकथं अन्जली महर्जन नं थ्व ख्यलं तापाना वनेगु लँपुइ लानाच्वंगु दु ।","September 06, 2019 08:20 AM"
https://nepalbhasatimes.com/19633,न्ह्यइपुख्यः,  ,ख्यालि न्हिली,"इहिपा जुयाच्वंथाय् छम्ह मनुखं भम्चाया अबुयात धाल— ‘छिं सिउला थौंया इहिपाया ज्याझ्वलय् भम्चाया पुलांम्ह ब्वाइफ्रेन्ड नं वयाच्वंगु दु ?’ ‘जिं मसिउ, जितः माःगु नं मदु’— भम्चाया अबुं धाल— ‘तर, छि सु थें ?’ ‘जि व हे अभागि खः, गुम्ह सेमी फाइनलं आउट जुल, आः फाइनल शो स्वयेत वयाच्वना’— मिजं नं धाल । ह्ह्ह् गाहाकि ः साहुजी, छिथाय् बांलाःगु साब्वं दु ला ? पसल्या ः दु । गाहाकि ः पक्का बांलाःगु खःला ? पसल्या ः छिं धन्दा हे कयादीम्वाः । बांलाःगु क्वालिटिया खः । गाहाकि ः अथे खःसा व साब्वनं बांलाक ल्हाः सिलाः चिनी, जाकि, चना, मैदा १–१ किलो तयादिसँ । ह्ह्ह् शिक्षक ः पप्पु का धा, अकबर बादशाहं गुलि तक शासन याःगु खः ? पप्पु ः सर पेज नं. १२ निसें १७ तक ।","April 03, 2019 07:57 AM"
https://nepalbhasatimes.com/19631,न्ह्यइपुख्यः,  ,डिभोर्सया लँय् !,बलिउड अभिनेत्री प्रियंका चोपडा व निक जोन्स दथुइ वंगु दँया डिसेम्बरय् जक इहिपा जूगु खः । तर इहिपा जूगु प्यला मदुनिवं निम्हेसिया दथुइ ‘डिभोर्स’या खँ पिहां वःगु दु । थ्व हे वंगु मार्चया लिपांगु इलय् निम्हतिपुलिं सम्बन्ध विच्छेद याइगु खबर व्यापक चर्चा जुल । छगू अमेरिकी म्यागेजिनं निम्हतिपूया ‘डिभोर्स’ जुइत्यंगु धइगु दावी यासें छगू रिपोर्ट पिथंगु खः ।                                                         तर म्यागेजिनय् पिहां वःगु समाचारय् छुं हे सत्यता धाःसा मदु । छाय्कि थुगु समाचार पिहां वयेवं आः प्रियंका व निकं उगु म्यागेजिन विरुद्ध मानहानीया मुद्दा तयेगु विचाः यानाच्वंगु दु । मुद्दा तये स्वयां न्ह्यः प्रियंकाया कानूनी सल्लाहकार पुचलं उगु म्यागेजिन नाप खँ ल्हानाः समाचारया खण्डन यायेत इनाप याइगु जूगु दु । यदि म्यागेजिनं समाचारया खण्डन मयात धाःसा तःधंगु हे राशी माग यानाः निम्हतिपुलिं मानहानीया मुद्दा दायर यायेगु मनस्थिति दयेकाच्वंगु खँ सीदुगु दु ।,"April 03, 2019 06:30 AM"
https://nepalbhasatimes.com/19586,न्ह्यइपुख्यः,  ,ख्यालि न्हिली,"स्वम्ह खुँ पुलिसया ल्हातं बचे जुइत छगू गोदामय् सू वन । गोदामय् नं पुलिस दुहां वयेवं स्वम्हं छपाः छपाः बोरा कयाः उकी दुने दुहां वन । पुलिसं न्हापांगु बोराय् लाकामं प्यंकल, उकिं सः पिहां वल ‘म्याउँ म्याउँ ।’ ‘थुकी ला भौचा खनि का !’ पुलिसं थथे धाधां मेगु बोराय् नं उकथं हे लाकामं प्यंकल । बोरा दुने ‘ह्वाउँ ह्वाउँ’ यानाः उया हल । पुलिसं स्वंगू बोराय् १५–२० क्वः हे लाकामं प्यंकल । छुं हे सः पिहां मवयेवं बोरा चायेकाः स्वल । स्वम्हम्ह खुँ बोरां पिहां वँवं म्हय् उसिउसि यायां धाल, ‘बेमानत, थुकी आलु नं ला जुइफु नि !’ ह्ह्ह् जब मनूतय् पाप अप्वया वनी अबलय् इमिगु मृत्यु नं न्ह्यःने थ्यंकः वइ । अथे हे जब मनूतय् लसता अप्वया वनी अबलय् इमिगु इहिपा जुइ ।","April 02, 2019 06:31 AM"
https://nepalbhasatimes.com/24870,न्ह्यइपुख्यः,  ,ख्यालि न्हिली,"मिसा ः प्रिय ! इहिपा लिपा जिं छंगु सकतां दुःख इना काये ! मिजं ः तर जि दुःखी हे गबलय् जुयागु दु धकाः ? मिसा ः यज्जु ! जिं इहिपा न्ह्यःया मखु, इहिपा लिपाया खँ ल्हानाच्वनागु खः । ह्ह्ह् गुकथं मनूतय्सं काय छम्ह व म्ह्याय् छम्ह दयेधुंकाः मेम्ह सन्तान दयेकीमखु । यदि थथे जुया वन धाःसा कन्हय् वनाः ‘ससःकेहेँ’ नांया बांलासे च्वंपिं प्रजातिया हे लोप जुइगु खःला धकाः ग्याःचिकु ब्वलनाच्वंगु दु । ह्ह्ह् छक्वः शेर व द्वँह निम्ह नापं च्वनाः अय्ला त्वनाच्वन । छगू क्वार्टर सिधयेवं शेर अनं दनाः वनेत्यन । अबलय् लाक्क द्वहनं धाल— अरे पासा, अपाय्सकं छेँय् वनेत छाय् हथाय् चायागु ? भचा च्वं ले ? त्वने हे मगाःनि । ‘स्व पासा, छंगु छेँय् ला सा दु’, शेरं धाल— ‘ जिगु छेँय् ला शेरनी दु, खँ थुइके ले पासा !’","September 05, 2019 06:45 AM"
https://nepalbhasatimes.com/25056,न्ह्यइपुख्यः,  ,ख्यालि न्हिली,"राजु ः अहो ! रमेश छ ला गपाय्सकं ल्ह्वना वःगु ! गथे जुयाः थपाय्सकं ल्ह्वंगु छ ? रमेश ः जिमिगु छेँय् फ्रिज मदु । उकिं का ….! राजु ः छ ल्ह्वंगुया स्वापू फ्रिजनापं छु दु ? रमेश ः दु नि, छाय्धाःसां गुलि नं नसाज्वलं ज्वरे याइ व दक्वं नयाः फुकेमाः उकिं ….. ! ह्ह्ह् छगू बांलाःगु सन्देश ः यदि छि थःगु मृत्युलिपा नं मोबाइलय् वइगु एसएमएस, फेसबुकया मेसेज ब्वनेगु इच्छा दुसा ….. ‘मिखा दान यानादिसँ ।’ ह्ह्ह् शिक्षक ः पप्पु थौं छंगु स्कुलया न्हापांगु दिं छंत गथे ताल, छुं न्यनेमाःगु दुसा धुक्क जुयाः न्यँ ! पप्पु ः सर, थन गबलय्निसें विदा शुरु जुइथें ?","September 11, 2019 07:05 AM"
https://nepalbhasatimes.com/25175,न्ह्यइपुख्यः,  ,ख्यालि न्हिली,"थः कलाःया फरमाइश जक न्यँन्यं दिक्क चाःम्ह छम्ह मनुखं कःसिं तिंन्हुया वनेगु विचारं व कःसिइ थहां वन । अबलय् लाक्क वया कलातं धयाहल– ‘न्यनादिसँ सा, थन जिमि पासापिं वःगु दु । छितः म्हसीके माल हँ । छकः थन झासँ !’ ‘आसे न्हि आसे, जि थथें वल’— धाधां भाःतम्ह कुहां वल । ह्ह्ह् छम्ह मारवाडीं हि बियाः छम्ह शेखया ज्या बचे यानाबिल थ्व खनाः लय्ताःम्ह शेखं उम्ह मारवाडीयात छगः मर्सिडिज कार उपहार बिल । शेखयात हाकनं छक्वः उकथं हे हिया आवश्यकता जुल । मारवाडीं हाकनं हि बिल । तर थपालय् धाःसा शेखं वयात लड्डु बिल । मारवाडी (तमं) ः थपालय् छाय् लड्डु जक बियागु ? ‘अरे भाइ सा’ब खँ छु धाःसां– शेखं धाल— ‘आः जिगु म्हय् नं मारवाडीया हे हि बाः वनाच्वंगु दु । उकिं झी थःहे दाजुकिजा जुल नि !","September 15, 2019 07:00 AM"
https://nepalbhasatimes.com/24966,न्ह्यइपुख्यः,  ,ख्यालि न्हिली,"मिसा ः मिजं धइपिं ला नालायक हे जुइ, दकलय् अप्वः आखः ब्वनीपिं धइपिं ला मिसात हे खः । मिजं ः अप्वः फुइँ यायेम्वाः । जिपिं मिजंत जक छु कम धकाः ….. ! मिसा ः मिसातय् न्ह्यःने ला मिजं छु नं मखु का ! मिजं ः का अय्सा छगू न्ह्यसः न्यने उकिया लिसः बिउ । अले जक माने याये । मिसा ः न्ह्यसः छु खः ? न्यँ । मिजं ः व छु चीज खः, गुगु फ्रिजय् तःसां नं गरम हे जुयाच्वनी । मिसा ः ग्व, मसिल । मिजं ः गरम मसला । आः गात मखुला ? ह्ह्ह् यदि कलातं पर्सिया च्वः म्वय्थ्यानाः जँन्हुफाताय् स्वचाकल धाःसा सीकादिसँ ः ‘कि त वं छेँज्या सिधयेकेत्यंगु दु कि मखुसा वं छितः सिधयेकेत्यंगु खः ।’","September 08, 2019 07:03 AM"
https://nepalbhasatimes.com/26500,न्ह्यइपुख्यः,११४० कछलाथ्व अष्टमी,ख्यालि न्हिली,"विश्वया दकलय् भाग्यमानी मनू व हे खः ः— गुम्हेसिया म्ह्याय्या फोटो विश्वया नांजाःगु मोडल म्यागेजिनय् पिहां वइ, गुम्हेसिया कायया फोटो विश्वया धनीपिं व्यक्ति दुथ्याःगु म्यागेजिनय् पिहां वइ, अले गुम्हेसिया गर्लफ्रेन्ड फिल्म स्टारतय् फोटोलिसें पिहां वइ अले गुम्हेसिया कलाः गुगुं नं पत्रिकाय् वेपत्ताया धलखय् पिहां वइ । ह्ह्ह् पुलिस ः छाय्, छु समस्या जुल ? राजु ः स्वयादिसँ ले, जिमि गर्लफ्रेन्ड वेपत्ता जुल ! पुलिस ः गबलेनिसें ? राजु ः मचांनिसें हे …… ! ह्ह्ह् तलबया परिभाषा ः– गुगु वइबलय् ‘टू–जी’या गतिं वइ । तर वनीबलय् धाःसा ‘फोर–जी’या गतिं वनी ।","November 05, 2019 06:45 AM"
https://nepalbhasatimes.com/24997,न्ह्यइपुख्यः,  ,सुरजया न्हिछि…,"१२ गू संकिपानापं थ्यंमथ्यं ३० पुति म्युजिक भिडियो म्हितेधुंकूम्ह नांजाःम्ह कलाकालिसें नेपालभाषाया सुपरस्टारया दावेदार सुरज व्यञ्जनकार न्हियान्हिथं सुथसिया ५ः३० ताः इलय् दनेगु बानि दु । । दने धुंकाः निगू ग्लास क्वाःलः नियमित रुपं त्वनेगु यानादी सुरजं ।                                                         अले ६ ताः ई दुने थःगु नित्यकर्म क्वचायेकाः सुरज धिम्बा डान्स एण्ड मोरया क्लासय् थ्यंकादीसा अन सुरजं नियमित डान्स क्लास ब्यवस्थापन व नृत्यगुरु सुरोज महर्जनपाखें नृत्य अभ्यास यायेगु यानादी । करिव ७ ताः इलय् सम्भव दत्तले म्वःल्हुइगु मखुसा ल्हाःतुति सिला ‘फ्रेश’ जुइगु बानि दु सुरजया । फ्रेस जुइधुंकाः गुंगू तगिमय् ब्वनाच्वंम्ह कायभाजुया होमवर्क चेक यायेगु व अनं लिपा थ्यंमथ्यं घौछिति मोबाइलय् दुगु तानपुराया आयप्स छ्यलाः रियाज यायेगु नापनापं प्यंगू, न्यागू कप लुमुलुमु धाःगु क्वाःलः त्वनेगु यानादी । न्हिछिया दुने छु छु यायेगु धकाः सुथय् हे मिले यायेगु बानि दुम्ह सुरजं थः काययात सुथय् ९ः०५ या दुने स्कुल थ्यंकेमाःगु जूगुलिं कायनाप हे दत्या न्ह्यवंनिसें शाकाहारी ज्यःनां यानादी । सुरजं अभिनय याःगु एतिहासिक व सांस्कृतिकरुपं नांजाःगु ‘च्वापु फय्’ व ‘लाखे भाजु’ याकनं हे झीसं स्वये खनिगु जूगु दु । यल महानगरपालिका स्वास्थ्य कार्यान्वयन समिति वडा नं ९ या उपाध्यक्ष नं जुयादीम्ह वय्कः उगु समिति अन्तर्गत संचालन जुयाच्वंगु मातृशिशु क्लिनिक व टाइफाइड ज्वरो क्लिनिकय् न्हिं छक्वः नियमित रुपं दुहां वनाः निरीक्षण यायेगु यानादी । अनलिपा थःगु हे बिजिनेस फर्म लुमन्ति इन्टरप्राइजेजपाखें स्टेश्नरी सम्बन्धि अफिस सप्लाईया ज्याय् तक्यनादी । सुरज कलाकार जक मखु छम्ह आर.जे. नं वाःया प्रत्येक बुधवाः सुथसिया ११ ताः निसें ११.४५ ताः ईतक रेडियो सगरमाथा १०२.४ मेगाहर्जय् ज्याझ्वः न्ह्याकेगु ज्या नं याना वयाच्वंगु दु । सुरजं उगु ज्याझ्वलय् संगीत व कलाकारिता ख्यःया हनेबहपिंलिसे खँल्हाबल्हा यायेगु ज्याझ्वः न्ह्याकादी । अथे हे सुरजं ७ न्हु, १० न्हु व १५न्हुया ब्यागलं ब्यागलं प्याकेज दयेकाः उद्घोषण तालिम नं इलय्ब्यलय् बीगु यानावयाच्वंगु दु ।थुकथं थःगु न्हियान्हिथं यायेगु ज्याय् मेबलय् फुक्कं यथावत हे जुयाच्वनीसा फिल्म सुटिंगया ज्या व सांगीतिक ज्याझ्वः दइबलय् धाःसा सुरजया सुथंनिसें लिलाइ मखु । न्हिछिया थःगु माःगु सकतां ज्या यानाः करिब सनिलया ७ ताः इलय् छेँ थ्यंकेमाःम्ह सुरज छेँय् थ्यंनेवं ल्हाःतुति सिलाः कायया होमवर्कय् भचा ग्वहालिइ यायेगु बानि दु । अनंलि ८ निसें ९ ताः ईया दुने ब्यलि क्वचायेका करिब ११ः३० तक फेसबुक, युट्यूब व मेमेगु सामाजिक सञ्जाल अपडेट जुइगु नापं थःत यःगु न्हून्हूगु फिल्म स्वयेगु व हनेबहपिं संगीतकःमि पिनिगु म्येँ व संगीत न्यनाःलि द्यःनेगु यानादी । थुकथं थःगु न्हिछि ई छ्यानादीम्ह सुरजं थौंकन्हय् निगू न्हूगु नेवाः संकिपाःया धकिंबाखं (स्क्रिीट)च्वयेगु यानाच्वनादीगु दुसा ज्या, म्यँे च्वयेगु नापं थःत तसकं यःगु म्येँय लय् चिनेगु नापं छगू न्हूगु संकिपाया सुटिंगय् नं व्यस्त जुयाच्वंगु दु । सुरज अभिनय याःगु ऐतिहासिक व सांस्कृतिकरुपं नांजाःगु ‘च्वापु फय्’ व ‘लाखे भाजु’ याकनं हे पिदनेत्यंगु दु । न्ह्यब्वःम्ह ः नीलः साय्मि","September 09, 2019 06:35 AM"
https://nepalbhasatimes.com/25026,न्ह्यइपुख्यः,  ,ख्यालि न्हिली,"पार्टीइ तसकं बांबांलाःपिं ल्यासेत नाप न्हिलाःन्हिलाः खँ ल्हानाच्वंम्ह भाःतया न्ह्यःने वयाः कलाःम्हं धाल— ‘नु, झासँ । जिं छितः चोट लाःथाय् मलम पाका बी ।’ भाःतम्हं धाल—‘जितः चोट लाःगु हे गन दु धकाः ?’ ‘झी नं छेँय् थ्यंगु हे गन दु धकाः’— कलाःम्हं धाल । ह्ह्ह् थःगु परिवार, त्वाःबहाः, समाज अले थ्व सहरं गनं तापाक वनाः जीवन हने मास्ति वयाच्वंगु दु । बस छता हे जक ज्या जुइमाःगु दु कि ‘याकनं बैंकं त्यासा स्वीकृति यानाबीमा प्रभु ! ह्ह्ह् शिक्षक ः जब झीसं छुं नं चीज च्वय् वांछ्वइ । व दक्वं क्वय् हे जक कुतुं वइगु छु जुयाः खः ? ‘छाय्धाःसां सर’—पप्पुं जुरुक्क दनाः धाल— च्वय् ज्वनीपिं सुं नं दइमखु उकिं !’","September 10, 2019 06:35 AM"
https://nepalbhasatimes.com/26153,न्ह्यइपुख्यः,  ,ख्यालि न्हिली,"मिसा (ब्वाइफ्रेन्डलिसे) ः छ्याः, छला तसकं हे मछाः मजूम्ह मिजं का । मिजं ः खः । छु यायेगु आः जि बूबलय् नांगां बूगु खःनिसा ! ह्ह्ह् थौंया इलय् बुद्धिमानी मिजं व हे खः, गुम्ह पासापिं नापं होटलय् वनाः नयेधुंकाः होटलया बिल पुले त्ययेकाः ल्हाः सिउ वनी । अले पलख लिपा वयाः धाइ कि ‘जिं पुलाबी ।’ ह्ह्ह् सु मनू तसकं म्हं मफयेक मफयेक नं ज्या यानाच्वनी वयात ‘व्यापारी’ धाइ । अले गुम्हेसित ज्या खनकि हे ज्वर वयेगु शुरु जुइ, वयात ‘कर्मचारी’ धाइ । ह्ह्ह् इतिहास साक्षी दु कि न्ह्याबलें नं गुगुं नं न्हूदँ वइ, व दछि स्वयां अप्वः ल्यनाच्वनी मखु ।","October 21, 2019 06:30 AM"
https://nepalbhasatimes.com/26189,न्ह्यइपुख्यः,  ,ख्यालि न्हिली,"मिसा (ब्वाइफ्रेन्डलिसे) ः छ्याः, छला तसकं हे मछाः मजूम्ह मिजं का । मिजं ः खः । छु यायेगु आः जि बूबलय् नांगां बूगु खःनिसा ! ह्ह्ह् थौंया इलय् बुद्धिमानी मिजं व हे खः, गुम्ह पासापिं नापं होटलय् वनाः नयेधुंकाः होटलया बिल पुले त्ययेकाः ल्हाः सिउ वनी । अले पलख लिपा वयाः धाइ कि ‘जिं पुलाबी ।’ ह्ह्ह् सु मनू तसकं म्हं मफयेक मफयेक नं ज्या यानाच्वनी वयात ‘व्यापारी’ धाइ । अले गुम्हेसित ज्या खनकि हे ज्वर वयेगु शुरु जुइ, वयात ‘कर्मचारी’ धाइ । ह्ह्ह् इतिहास साक्षी दु कि न्ह्याबलें नं गुगुं नं न्हूदँ वइ, व दछि स्वयां अप्वः ल्यनाच्वनी मखु ।","October 22, 2019 06:20 AM"
https://nepalbhasatimes.com/26378,न्ह्यइपुख्यः,  ,ख्यालि न्हिली,"फताहा खँ ल्हायेगुया बिस्कं बिस्कं रुप ः– मस्तय् निंतिं पाप मतिनामिया निंतिं कला इहिपा मजूनिपिनिगु निंतिं अनिवार्य इहिपा जुइधुंकूपिनिगु निंतिं शान्ति ह्ह्ह् शिक्षक ः पप्पु, छ ला दक्व विद्यार्थी मध्ये तसकं हे नालायक का । कक्षाय् न्हिछि हे मिसातय् नाप हे जक खँ ल्हानाच्वनी । छाय् थथे यानाच्वनागु ? पप्पु ः सर, जिपिं तसकं गरिब परिवारया जेनतेनं छगः हे जक मोबाइल दु, तर उकी फेसबुक, इन्स्टाग्राम, ह्वाट्स एप छुं हे मदु …… ! ह्ह्ह् छगू अज्याःगु थाय् । गुगु मनुखं थम्हं हे दयेकूगु खः,तर मनुखं दयेकूगु खःसां नं दयेकेधुंकाः धाःसा हाकनं हाकनं व थासय् वने धाःसा फइमखु । धयादिसँ ः अज्याःगु थाय् छु खः । थुकिया लिसः खः लेडिज ट्वाइलेट ।","October 27, 2019 08:00 AM"
https://nepalbhasatimes.com/25416,न्ह्यइपुख्यः,  ,खान हिरोतय् हाथ्या अक्षय कुमार,"बलिउडय् खान हिरोत धालकि सुपरस्टारया दर्जाय् लानाच्वंपिं हिरोत खः । शाहरूख खान, आमिर खान व सलमान खान धयापिं थज्याःपिं स्वम्ह खान हिरोत खः, गुम्हेसिया फिल्मं बलिउडया बक्स अफिसय् शासन हे याना वयाच्वंगु खः । खान हिरोतय्गु न्हूगु फिल्म वइगु जुलकि बलिउडय् छगू कथंया हलचल हे जुइ ।                                                         तर आः वयाः खान हिरोतय्गु फिल्मं स्वकुमिया नुगः त्याकेत थाकुयावःगु दु । थ्वहे निदँप्यदँ दुने शाहरूख खानया “दिलवाले”, “रईस”, “फाय्न” लगायतया आपालं फिल्मया बनेज्या ताःलायेमफुत । अथेहे तुं सलमान खानया “ट्युबलाईट”, “रेस थ्री” थेंज्याःगु फिल्मयात नं स्वकुमितसें मययेकल । उलि जक मखसे बलिउडया मिस्टर पर्फेक्टनिस्ट यानि कि छुं नं फिल्म म्हितीबलय् एकदम हे बांलाकेगु कुतः याइम्ह धकाः नांजाःम्ह आमिर खानया “ठग्स अफ हिन्दुस्तान” नांयागु फिल्मं तकं स्वकुमिया नुगः त्याके मफुबलय् थ्व फिल्म फ्लप जूगुया जिम्मेवारी तकं थःम्हसिनं हे काल । अले छुं ईया निंतिं फिल्म म्हितेगु ज्यापाखें हे दिपाः तकं काल । थुकथं खान हिरोतय्गु फिल्मं स्वकुमिया नुगः साले मफयाच्वंगु इलय् छम्ह अज्याःम्ह हिरोया फिल्मं फिल्मया लाय् सालेत जक ताःलानाच्वंगु मखसे स्वकुमिया नुगः नं याउँक हे त्याका क्यनाच्वंगु दु । थथे स्वकुमिया नुगः त्याकाच्वंम्ह हिरो मेम्ह सुं मखसे अक्षय कुमार खः । लाबला न्ह्यःतिनि पिदंगु वयागु न्हूगु फिल्म “मिशन मंगल” ला थुगुसीया हे आः तकया दकलय् अप्वः बनेज्या याःगु हिन्दी फिल्मया रुपय् न्ह्यःने लाःगु दुसा थ्व फिल्मयात भारतया थीथी प्यंगू भासं रिलिज याःगु फिल्म “साहो” या हिन्दी भर्सनं तकं त्याके फइगु खनेमदु । खान स्टारतय्गु फिल्म धमाधम फ्लप जुयाच्वंगु थ्व निदँप्यदँ दुने अक्षय कुमारया “ट्वाईलेट ः एक लभस्टोरी”, “बेबी”, “पाय्डमाय्न” लगायतया आपालं फिल्मं स्वकुमिया नुगः त्याकूगु जक मखसे बनेज्याया झ्वलय् नं यक्व हे न्ह्यःने लायेत ताःलाःगु खः । उलि जक मखसे साउथया मेगास्टार कथं नांजाःम्ह हिरो रजनीकान्तया मेनरोल दुगु “२.०” य् अक्षय कुमारं म्हितूगु नेगेटिभ रोलं तकं स्वकुमिया नुगः त्याकेत ताःलाःगु धइगु अक्षय कुमार गुलि लोकंह्वाः धइगु खँया दसु खः । खान हिरोतय्गु फिल्मं स्वकुमिया नुगः साले मफयाच्वंगु इलय् छम्ह अज्याःम्ह हिरोया फिल्मं फिल्मया लाय् सालेत जक ताःलानाच्वंगु मखसे स्वकुमिया नुगः नं याउँक हे त्याका क्यनाच्वंगु दु । थथे स्वकुमिया नुगः त्याकाच्वंम्ह हिरो मेम्ह सुं मखसे अक्षय कुमार खः । खान हिरोतय्त हाथ्या बीत ताःलाःम्ह अक्षय कुमारं खान हिरोत मध्ये छम्ह सलमान खानलिसे “मुझसे शादी करोगे” व “जानेमन” नांयागु निगू फिल्मय् नापं म्हितूगु दु । उकी मध्ये “मुझसे शादी करोगे” फिल्मय् अक्षय कुमारं भतिचा नेगेटिभ छाप दुगु रोल म्हितूगु खःसा थ्व रोलय् वयात आपाःसिनं ययेकूगु खः । अक्षय कुमारं यक्व न्हापा शाहरूख खानलिसे “दिल तो पागल है” फिल्मय् नापं म्हितूगु दु । शाहरूख खानया मेन रोल दुगु थ्व फिल्मय् अक्षय कुमारया रोल धाःसा बःचाहाकःगु जक खः, अय्सां वं उगु फिल्मय् थःगु उपस्थितियात बांलाक हे क्यनाः आपाःसिया नुगः सालाकाःगु खः । आःतक अक्षय कुमारं आमिर खानलिसे फिल्म म्हितूगु मदुनि । खान हिरोतय् निंतिं हाथ्या जुया वयाच्वंम्ह अक्षय कुमारं आः वयाः खान हिरोतय्सं थःगु फिल्म रिलिज यायेत फ्याना वयाच्वंगु रिलिज डेटय् हे थःगु फिल्म रिलिज यायेगु तयारी यानाच्वंगु दु । बलिउडय् दिवाली यानिकि स्वन्तिया ईयात खान हिरो शाहरूख खानं थःगु निंतिं तसकं त्वःगु डेटया रुपय् कया वयाच्वंगु खःसा आः वयाः थुगुसीया दिवाली रिलिज कथं “हाउसफुल ४” रिलिज जुइगु जूगु दु । आकिवं दिवाली रिलिज कथं अक्षय कुमारया “पृथ्वीराज” रिलिज जुइगु खँ दु । विशेष यानाः शाहरूख खानया फिल्म रिलिज जुइगु दिवालीबलय् थुगुसी व आकिवं अक्षय कुमारया फिल्म रिलिज जुइत्यंगु खँयात बलिउडय् तःधंगु हिउपाःया रुपय् कयाहःगु दु । सन् १९९३ या दिवालीया इलय् शाहरूख खानया “बाजिगर” रिलिज जूगु खःसा थ्व फिल्म सुपरडुपर हिट जूगु खः । व धुंकाः १९९५ या दिवालीया इलय् वयागु “दिलवाले दुल्हनिया लेजाएँगे” रिलिज जुलसा १९९९ या दिवालीबलय् “बादशाह”, सन् २००० या दिवालीइ “मोहब्बतें” रिलिज जुल । वयां लिपा डन, कुछ कुछ होता है, ओम शान्ति ओम, ह्याप्पी न्यू एयर नं दिवालीया ई स्वयाः रिलिज जूगु फिल्म खःसा दक्वं फिल्म हिट नं जुल । तर लिपा वनाः शाहरूख व काजोलया हिट जोडी दुगु “दिलवाले” धाःसा दिवालीया ई ताके यानाः रिलिज याःगु खःसां थ्व फिल्म धाःसा हिट मजुल । बलिउड फिल्मपाखे नुगः क्वसाःपिंसं सिउगु हे खँ जुइमाः कि आमिर खानया फिल्म क्रिश्चियन धर्मावलम्बीतय्गु पवित्र पर्व क्रिसमसया इलय् जुइगु याना वयाच्वंगु दु । आमिर खानया सुपरडुपर हिट जूगु गुलिखे फिल्म क्रिसमसबलय् हे रिलिज जूगु खः । वयागु पिके, धुम थ्री, थ्री ईडियट्स, तारे जमिनपर, गजिनि थेंज्याःगु फिल्म क्रिसमसया इलय् हे रिलिज जूगु खः । थथे आमिर खानया फिल्म रिलिज जुइगु ई कथं फ्यानातःगु ई नं आः वयाः अक्षय कुमारया फिल्मं काइगु जूगु दु । थुगुसीया क्रिसमसय् अक्षय कुमारया “गुड न्यूज” नांयागु फिल्म वइगु खँ दु । थ्व फिल्मय् वलिसे करीना कपुर व कियरा आडवानी निम्ह हिरोइनया रुपय् खनेदयेकः वयेत्यंगु दुसा आकिवंया क्रिसमसया इलय् अक्षय कुमारया मेगु फिल्म “बच्चन पाण्डे” रिलिज जुइगु खँ दु । साउथ इण्डियन फिल्म “वीरम” या रिमेकया रुपय् दयेकाच्वंगु थ्व फिल्मयात बलिउडया छगू तसकं आस यायेबहगु फिल्मया रुपय् कयातःगु दु । आमिर खानया फिल्म रिलिज जुइगु ई लाकाः रिलिज जुइगु धका क्वछिनातःगु अक्षयया “बच्चन पाण्डे” यात धाःसा आमिर खानया हे न्हूगु फिल्म “लाल सिंह चड्डा” नं रिलिज जुइगु खँ दु । आमिर खान व अक्षय कुमारया फिल्मया थ्व धेंधेंबल्लाःयात आपाःसिनं आसकुति मिखां स्वयाच्वंगु दु । शाहरूखया दिवाली अले आमिरया क्रिसमस धइथें सलमान खानया फिल्म विशेष यानाः मुस्मां धर्मावलम्बीतय्गु तसकं हे तःधंगु पर्व इदया इलय् रिलिज जुइगु याना वयाच्वंगु दु । वयागु “वान्टेड” नांयागु फिल्म सन् २००१ या इदबलय् रिलिज जूगु फिल्म खःसा थ्व तसकं हे लोकंह्वाःगु फिल्म खः । अनंलिपा सन् २०१० या इदय् “दबंग”, २०११ या इदय् “बडीगार्ड”, २०१२ य् एक था टाईगर, २०१४ य् “किक”, २०१५ य् “बजरंगी भाइजान”, २०१६ य् “सुल्तान” तकया दक्वं फिल्म तसकं लोकंह्वाःगु खः । थुकथं इदया इलय् रिलिज जूगु सलमान खानया फिल्मत हिट सुपरहिट जूगु खनेदतसा थुगुसीया इदबलय् रिलिज जूगु वयागु “भारत” नांयागु फिल्म नं हिट हे जूगु खः । तर इदबलय् रिलिज जूगु सलमान खानया दक्वं फिल्म हिट हे जूगु धाःसा मखु । सन् २०१७ या इदय् रिलिज जूगु “ट्युबलाईट” फ्लप जूगु खःसा सन् २०१८ या इदय् रिलिज जूगु “रेस थ्री” नं हिट जुइ मफुगु फिल्म खः । इदय् थःगु फिल्म रिलिज याना वयाच्वंम्ह सलमान खानं थुगुसी इदबलय् रिलिज जूगु “भारत” हिट जुइधुंकाः आकिवं सन् २०२० या इदय् रिलिज यायेकथं “इन्शाअल्लाह” नांयागु न्हूगु फिल्म घोषणा याःगु खः । संजय लीला भन्सालीया कम्पनीं दयेकेत्यंगु “इन्शाअल्लाह” फिल्मयात कयाः आकिवं रिलिज जुइगु तसकं हे उल्लेखनीय फिल्मया रुपय् नं चर्चा जूगु खः । तर आः वयाः थ्व फिल्मय् सलमान खान मम्हितीगु जूगु दु । सलमानया थासय् मेम्ह खान शाहरूख खानं थ्व फिल्म म्हितीगु जूगु दुसा आकिवं इदबलय् आः सलमान खान व अक्षय कुमारया मखसे अक्षय कुमार व शाहरूख खान दथुइ टक्कर जुइगु जूगु दु । छाय्धाःसां आकिवंया इदबलय् अक्षय कुमार छम्ह विद्रोही मिसा जुयाः म्हिताच्वंगु “लक्ष्मी बम्ब” नं रिलिज जुइगु दु । थुकथं खान हिरोतय्त हाथ्या बिया वयाच्वंम्ह अक्षय कुमारया मेगु छगू महत्वपूर्ण फिल्म “सूर्यवंशम” नं आकिवं मार्च २७ कुन्हु रिलिज जुइत्यंगु दु । थुकथं थ्व दँबदँया दुने अक्षय कुमारया आपालं बांलाःगु फिल्म पिहां वयेत्यंगु दुसा वयात थज्याःगु फिल्मं न्यय्निदँया वैंशय् नं छम्ह धिसिलाःम्ह व लोकंह्वाःम्ह हिरोया रुपय् धस्वाका तइगु खँय् शंका यायेथाय् मदु धायेमाः ।","September 20, 2019 08:15 AM"
https://nepalbhasatimes.com/26468,न्ह्यइपुख्यः,११४० कछलाथ्व अष्टमी,ख्यालि न्हिली,"ससःअबु (जिलाजंलिसे फोनय् ) ः भाजु कन्हय् छिकपिनि ससःकिजायात भम्चा स्वः वनेत त्यनागु । छि कन्हय भचा न्हापां झासँ न्हैं ! ‘मखु बाः, छिं थःगु हे हिसाबं स्वयादिसँ’ जिचाभाजुं धयाहल, ‘ थन जिगु थःगु हे निर्णय गलत जुयाच्वंगु दु ।’ ह्ह्ह् मिसा ः थौं जिगु जन्मन्हि । जिगु ‘बर्थ डे गिफ्ट’ ग्व ले ? मिजं ः उ, हुंकन सतकय् दिकातःगु ह्याउँगु कार खं ला छं ? (कार खनेवं मिसा तसकं चिल्लाय् दनाः मिजंयात घय्पुल ।) ‘बस्’ मिजं नं धाल, ‘व हे रंगया नेल पालिश व लिपिष्टक हयागु दु ।’ ह्ह्ह् धन्य छेँय् च्वंम्ह मिसां अय्लाः मत्वं । यदि छेँय् च्वंम्ह मिसां नं अय्लाः त्वंगु जूसा गुलि जक कचकच याइगु जुइ । छाय्कि मत्वंबलय् हे वया म्हुतुप्वाः दिके थाकु धाःसा","November 04, 2019 07:00 AM"
https://nepalbhasatimes.com/26267,न्ह्यइपुख्यः,  ,ख्यालि न्हिली,"फताहा खँ ल्हायेगुया बिस्कं बिस्कं रुप ः– मस्तय् निंतिं पाप मतिनामिया निंतिं कला इहिपा मजूनिपिनिगु निंतिं अनिवार्य इहिपा जुइधुंकूपिनिगु निंतिं शान्ति ह्ह्ह् शिक्षक ः पप्पु, छ ला दक्व विद्यार्थी मध्ये तसकं हे नालायक का । कक्षाय् न्हिछि हे मिसातय् नाप हे जक खँ ल्हानाच्वनी । छाय् थथे यानाच्वनागु ? पप्पु ः सर, जिपिं तसकं गरिब परिवारया जेनतेनं छगः हे जक मोबाइल दु, तर उकी फेसबुक, इन्स्टाग्राम, ह्वाट्स एप छुं हे मदु …… ! ह्ह्ह् छगू अज्याःगु थाय् । गुगु मनुखं थम्हं हे दयेकूगु खः,तर मनुखं दयेकूगु खःसां नं दयेकेधुंकाः धाःसा हाकनं हाकनं व थासय् वने धाःसा फइमखु । धयादिसँ ः अज्याःगु थाय् छु खः । थुकिया लिसः खः लेडिज ट्वाइलेट ।","October 24, 2019 06:16 AM"
https://nepalbhasatimes.com/26325,न्ह्यइपुख्यः,  ,युवा कोरियोग्राफर निशिला,"हुलाप्याखं यानिकि डान्सया ख्यलय् थःगु प्रतिभा न्ह्यब्वया वयाच्वंम्ह छम्ह युवा कोरियोग्राफर खः– निशिला शाक्य । नीखुदँया वैंशय् क्यंम्ह निशिला थौंकन्हय् एपिवन टिभिइ वइगु “बुगीवुगी” नांया डान्स रियालिटि शोलिसे स्वापू दुम्ह मय्जु खः ।                                                         थ्व “बुगीवुगी” ज्याझ्वलय् रोहिया महर्जन, प्रशान्त तामाङ व नरेशबीर सिंह नापं यानाः स्वम्ह कोरीयोग्राफरपिंसं मू भूमिका म्हिता वयाच्वंगु दुसा उकी मध्ये नरेशवीर सिंहया पुचलय् च्वनाः एसिस्टेन्ट कोरीयोग्राफर जुयाः ज्या याःम्ह निशिला झी संगीतकार नील शाक्यया म्ह्याय् खः । छम्ह संगीत सर्जकया म्ह्याय् जूगुलिं वयागु परिवार कलाकारिताय् नुगः क्वसाःपिं खः धइगु याउँक हे क्यं । मचांनिसें डान्स धालकि हुरुक्क हे जुइम्ह निशिलां टिभिइ वःगु डान्स स्वयाः स्वयाः हे डान्सया न्हापांगु ज्ञान हासिल याःगु खः । मचाबलय् प्याखं हुलेगु धालकि निपलाः न्ह्यचिलीम्ह जूगु व वंवंथाय् लकस हे संगीतमय जुइगु खः । विशेष यानाः पाजुपिंथाय् वनीबलय् थःथितिपिंसं वयात प्याखं हुइकीगु खःसा व नं छु कम धकाः, प्याखं हुलेदतकि घौबाघौतक याउँक हे प्याखं हुलाच्वनीगु जुयाच्वन । मचाबलय्या थ्वहे पहलं वयात थौं छम्ह प्रतिभाशाली कोरीयोग्राफरया रुपय् न्ह्यःने थने हःगु दु ।दच्छिति न्ह्यः जक निशिलां नेपाःया नांजाःम्ह म्येहालामि देविका बन्दनाया हिन्दी म्ये “अब दिल जरा जरा”या म्युजिक भिडियोय् नं कोरीयोग्राफि याःगु खः । थ्व म्ये भारतया नांजाःगु कम्पनी भिनसपाखें रिलिज याःगु खः । थुकथं नच्चागु वैंशय् छम्ह कोरीयोग्राफरया रुपय् थःगु न्हाय् धस्वाकेत ताःलाःम्ह निशिला शाक्य थनतक याउँक थ्यंगु धाःसा मखु । उकिया निंतिं चान्हन्हिन मधासे साधना याःगु दु । न्यादँसिबें अप्वः ला भारतय् च्वनाः नृत्यकलाया अध्ययन याःगु दु । वयागु धापू कथं, “प्याखं हुले सयेकेत शायद उलि थाकु मजू जुइमाः तर नृत्य दुने दुबिनाच्वंगु कलात्मकता आत्मसात यायेत छगू साधना माः । आत्मविश्वास माः । धैर्य माः । थौंया कन्हय् हे जुइमखु ।” थः अबु नं कलाख्यलय् हे भ्यलय्पुंम्ह नांजाःम्ह संगीतकार जूगुलिं थःत थ्व ख्यलय् पलाः न्ह्याकेत अःपुगु खँ न्ह्यथनीम्ह निशिलां नाईटिंगेल उच्च माध्यामिक विद्यालयय् आखः ब्वंगु खःसा स्कूलया इलंनिसें हे हुलाप्याखंपाखे थःगु पलाः न्ह्याकेगु शुरु याःगु खः । निशिलां स्कूलय् आखः ब्वनाच्वंगु इलय् हे टिभीइ वइगु डान्स रियालिटी शो स्वयाः उकीया कथं थःम्हेसिनं छेँय् न्हाय्कं न्ह्यःने च्वनाः डान्स यायेगु कुतः याइगु जुयाच्वन । उगु इलय् विशेष यानाः हिन्दी च्यानलय् वइगु डान्स इन्डिया डान्स नांयागु रियालिटि शो खनाः प्रभावित जूम्ह निशिला अज्याःगु रियालिटिया जज रेमो डि’सुजाया पहःचहः खनाः प्रभावित जूगु जुयाच्वन । लिपा निशिलां रेमोया जीवनी नं ब्वन । जीवनी ब्वने धुंकाः ला रेमोयात वं थः आदर्श पुरुष हे भाःपिल । मचाबलय् वं थथे याःगुया लिच्वः कथं लिपा वनाः वयागु जीवनय् रेमो थेंज्याःम्ह भारतया तसकं नांजाःम्ह कोरीयोग्राफरलिसे ज्या यायेगु ह्वःताः नं चूलात । स्वअध्ययनं हे नृत्यकलाया बारे ज्ञान कयाः पलाः न्ह्याकूम्ह निशिला शाक्यं झिगू तगिंतक ला हुलाप्याखंयात शोखया रुपय् जक कयाच्वंगु खःसा एसएलसी पास जुइवं कलेज जीवन शुरु याःबलय् अर्जुन गौतम नांयाम्ह कोरीयोग्राफरलिसे दकलय् न्हापां औपचारिक रुपं ज्ञान कायेगु शुरु याःगु खः । अनं लिपा निशिलां भारतया बैंग्लोरय् अट्टकलरी सेण्टर फर मुभमेन्ट आर्ट नांयागु स्यनाकुथिइ वनाः डान्सय् डिप्लोमा यात । अन ब्वनेगु झ्वलय् हुलाप्याखंया म्युजिकल थिएटरया रुपय् दुग्यंक्क ज्ञां काल । नृत्यकलाया छगूछगू पक्षयात कयाः दुग्यंक अध्ययन यानाःलि निशिला बलिउड धकाः नांजाःगु मुम्बई फिल्म नगरीपाखे स्वयावन । अन वं श्यामक डाबरलिसे निदँ नापं सहायक जुयाः ज्या यात । थ्व निदँया दुने “जाने जिगर” नांयागु म्युजिकल थिएटर नं यातसा निशिलां थः आदर्श नालातःम्ह रेमो डि’सुजालिसे म्युजिकल एडय् नं ज्या याये खन । थुकथं नच्चागु वैंशनिसें हे थःत नृत्य कलाकारिताय् समर्पण याःम्ह निशिलां नेपालय् आपालं प्रोग्रामय् थःगु हुलाप्याखंया कला न्ह्यब्वयेधुंकूगु दु । “नृत्यकला धइगु छगू तसकं तब्यागु ख्यः । थन आपालं आपाः प्रतिभावान मनूत दु । अले छम्हथे मेम्ह गुबलें जुइमखु । जिं याःथें मेम्हं याइमखु वा याये फइमखु अले मेम्हं याःथें जिं यायेफइमखु । थ्व खँयात थुइकाः छम्ह कलाकारया प्रतिभायात गुकथं न्ह्यब्वयेफइ धइगु खँय् न्ह्याब्लें ध्यान तया च्वनेफत धाःसा जक थः सफल जुइ फइ” धकाः दुग्यंगु बिचाः प्वंकूम्ह निशिला शाक्यया बिचाः कथं थौंकन्हय् थीथी त्वह चिनाः नेपाःया युवा विदेशय् पलायन जुयाच्वंगु खं तसकं नुगः मछिनेयः । वयागु बिचाः कथं विदेशय् शिप सयेके जिउ, तर व अन सयेकागु शीप अन हे मी मजिउ । नेपालय् वयाः छ्यलेमाः धइगु खनेदु । निशिला नेपालय् च्वनाः नृत्यकला ख्यलय् थःगु शीप व कला न्ह्यब्वयेगु मति तयाच्वंम्ह युवा प्रतिभा खः । “थःगु भविष्य नेपालय् हे बांलाःगुलिं विदेशय् वनाः शीप मिउवने मखु” धकाः निर्णय याःम्ह निशिलां फ्रान्सं नेपाः वयाः च्वनाच्वंम्ह एलिज ब्यान्सीं चायेकातःगु सोलिस पर्फमेन्स आर्टस्लिसे जानाः नेपालय् नृत्यया कलात्मकताया बारे थःम्हेसिनं नं सयेकेगु व सःगु ज्ञान मेपिन्त नं स्यनेगु ग्वसाः ग्वयाच्वंगु दुसा विदेशय् वने हे माःसां अन ज्ञान कायेत वा प्रतिभा न्ह्यब्वयेत जक वनेगु अले थन हे लिहां वयाः नृत्य कलाया विकासय् लगे जुइगु बिचाः प्वंकूगु दु । निशिला मय्जुं कोरियोग्राफी ज्या याःगु छगू खस नेपाली संकिपा “च च हुइ” या जवानी नांयागु म्ये थौंकन्हय् लोकंह्वानाच्वंगु दु । थ्व म्येय् नेपाःया लोकंह्वाःम्ह हिरो आर्यन सिग्देलं प्याखं हुलातःगु दु ।","October 25, 2019 06:45 AM"
https://nepalbhasatimes.com/25442,न्ह्यइपुख्यः,  ,ख्यालि न्हिली,"लँय् एम्बुलेन्स वा जन्ती वयाच्वन धाःसा निगुलिंयात दकलय् न्हापां लँ त्वःता बीमाः । छाय्कि थुपिं निगुलिं जीवनया संघर्षया लँय् वनाच्वंपिं खः । ह्ह्ह् शिक्षक ः छु खः नेताजी, छिम्ह काय ला जांचय् फेल जूगु खः नि अय्सां छि लय्लय् तातां लड्डु इनाच्वनादिल ! ‘खँ छु धाःसां ७० म्ह विद्यार्थी दुगु कक्षाय् ६५ म्ह ला फेल हे जुल’— नेतां धाल—‘थ्व ल्याखं बहुमत ला जिमि कायया पक्षय् हे दु नि सा !’ ह्ह्ह् ‘माफ यानादिसँ !’ स्वयेबलय् सामान्य थें च्वंसां थ्व खँग्व वास्तवय् धाथें हे अजू चायापु । छाय्धाःसां मेपिं सकसिनं धाःसा ठीक हे जू तर …….. ……. तर डाक्टरं धाल धाःसा खेल खत्तम !","September 22, 2019 10:00 AM"
https://nepalbhasatimes.com/26791,न्ह्यइपुख्यः,११४० कछलागा तृतीया,थुगुसिया चिहासंकिपा,"नेपालभाषाया फिल्म ख्यलय् थौंकन्हय् शर्टफिल्म यानिकी चिहासंकिपाया लहर न्ह्यानाच्वंगु दु । प्यदँन्यादँ निसें न्ह्यानावःगु थ्व चिहासंकिपाया लहर न्ह्याकूम्ह धयाम्ह पवित्र कसाः खः ।                                                         वयागु हे कुतलय् मच्छिन्द्र क्लबया ग्वसालय् न्ह्यानाच्वंगु नेवाः संकिपा नखःया दुने दुथ्याकाः दकलय् न्हापांखुसी नेवाः शर्ट फिल्म कासाया रुपय् चिहासंकिपा कासा जूगु खःसा अनंनिसे न्ह्याःगु चिहासंकिपाया यात्रा थुगुसी वयाः ‘नेपालभाषा टाइम्स चिहासंकिपा’ सिरपा कासाया रुपय् क्वचाःगु दु । थुगुसि मुक्कं झिंखुगू चिहासंकिपां ब्वति काःगु उगु कासाय् ल्याय्म्ह पुस्ताया संकिपामिपिनिगु ब्वति बांलाक हे खनेदत । थुकी दुतिंगु झिंखुगू संकिपाय् पुलांगु पुस्ताया नांजाःम्ह निर्देशक पवन जोशीया “मतिना” अथेहे तुं रामकृष्ण खडगीया “स्वार्थ”या नापनापं नेपाःया नाटक व संकिपा ख्यलय् नांजाःम्ह कलानिर्देशक निर्जल श्रेष्ठं निर्देशन याःगु “पसः” स्वंगू त्वःताः मेगु झिंप्यंगुलिं संकिपाया निर्देशकत जक ल्याय्म्ह पुस्ताया मखसे थुकी दुथ्यानाच्वंपिं कलाकार व प्राविधिकपिं नं आपालं यानाः ल्याय्म्ह पुस्ताया प्रतिनिधित्व याइपिं हे खनेदत । थ्व छगू लसकुस यायेबहगु खँ कथं कायेमा । चिहासंकिपा ग्वसाः खलकं थुगुसी नेपालभाषाया साहित्यिक कृतिया लिधंसा कयाः चिसंकिपा दयेकेत इनाप याःगु खः । थुकिं नेपालभाषाया साहित्य प्रति संकिपामिपिनिगु नुगः क्वसाना वनीगु आस याःगु खः तर अथे जुइमफुत । गुलिखे संकिपामिपिंसं चिसंकिपा दयेकेया निंतिं थःथःम्हेसिनं हे बाखं च्वयाः उकीयात छुं नं छुं सञ्चार माध्यमय् पिथनेगु ज्या यात । पिदंगु बाखं वा साहित्यिक कृतिया लिधंसाय् संकिपा दयेकेमाःगुलिं गुलिसिनं ला फेसबुकय् बाखं पिथना उकीया लिधंसाय् चिसंकिपा दयेकूगु खनेदतसा गुलिसिनं ला काचाकाचा पत्रपत्रिकाय् थःत पाय्छि कथंया बाखं पिथंके बियाः उकी संकिपा दयेबिउगु नं खनेदत । पसः प्रकाशित पुलांगु बाखं यानिकि साहित्यिक कृतिइ हे दयेकूगु छगू चिसंकिपा “पसः” खः । थ्व साहित्यकार शशीकला मानन्धरं च्वयातःगु बाखं खः । निर्जल श्रेष्ठं निर्देशन याःगु चिसंकिपाय् थौंकन्हय् न्हून्हूगु छेँ दयेका हयाच्वंगु व अज्याःगु छेँय् पसः तयेत अप्वः बाः पुलिपिं वइबलय् पुलांपिंत थनाछ्वइगु खँयात न्ह्यब्वयातःगु दुसा थुकिं याना नेवाःत नेवाः बस्तीं पिने लाना वनाच्वंगु खँयात क्यनातःगु दु । थुकी शशीकला मानन्धर थःम्हेसिनं हे पीडित मिसाया मू–भुमिका म्हितातःगु दुसा घरपतिया रुपय् पुष्कर माथेमां म्हितातःगु दु । म्युजियम “म्युजियम” नांयागु चिसंकिपाया बाखं कलाकार लक्ष्मीकुमार महर्जनं च्वयातःगु खः । थ्व संकिपाया निर्देशक रजिन महर्जन खः । थुकी छगू म्यूजियमय् ज्या याइम्ह छम्ह मनुखं अन ब्वयातःगु छगू मूर्तियात प्रतीक कथं छ्यलाः छम्ह मनूया विवशतायात न्ह्यब्वयातःगु दु । थ्व संकिपाय् लक्ष्मीकुमार महर्जनं मेन रोल म्हितातःगु दुसा थुकी सोफिला कार्की व बालकलाकार हंसिका बज्राचार्यया मेन रोल दु । ईन्द्रायणी थ्व छगू पुलां बाखं खः । तःमि व चिमि दथुइ जुइगु भेदभावयात क्यनातःगु थ्व बाखं ईन्द्रायणी अजिमा यानिकि लुति अजिमाया बाखंयात न्ह्यब्वयातःगु दु । दर्शनबीर शाक्यं निर्देशन याःगु थ्व चिसंकिपाय् आराध्यलक्ष्मी खड्गीया मेनरोल दुसा थुके रुपेन्द्र श्रेष्ठया नं छगू बचाहाकःगु रोल दु ।   ग्वाय्पिया सुकुद्यां थ्व ख्यालिख्यःया छगः थां कथं कयातःम्ह श्रीकृष्ण अणुया ख्यालः “ग्वाय्पिया सुकुद्यां”यात चिसंकिपाय् वि.सं.२०३० सालया ल्याय्म्ह पुस्ताया नुगःखँयात न्ह्यब्वयेगु कुतः यानातःगु दुसा उगु ईया शिक्षा नीतियात न्ह्यब्वयेगु कुतः यानातःगु दु । सुनिता जुनुं निर्देशन याःगु थ्व चिसंकिपाय् पुलांम्ह कलाकार आशाकाजी थकु, हरिमान दिवाकर, राजु महर्जन जुजु व मुकेश किलम्बुया मेनरोल दु । थुकी मिसा पात्र छम्ह नं छ्यलाःतःगु मदु । मतिना “बांलाः मय्जु” संकिपापाखें राष्ट्रिय चलचित्र पुरस्कारय् सर्वोत्कृष्ट निर्देशकया सिरपा त्याकूम्ह पुलांम्ह निर्देशक पवन जोशीया थ्व चिसंकिपाय् मतिनाय् वइगु जातभातया पंगःयात न्ह्यब्वयेगु कुतः यानातःगु दुसा थुकी रामकृष्ण धिनां, अन्नु महर्जन, मीना महर्जन, राजेन्द्र महर्जन(राजी), रञ्जना जोशी व लक्ष्मीकुमार महर्जनया मेनरोल दु । थ्व चिसंकिपाया बाखं श्रीकृष्ण ज्यापु याःगु खः । बैना भ्वं थौंकन्हय् भुमाफियात जग्गा न्याये–मीगुलिइ आपालं सकृय जुया वयाच्वंगु व अज्याःपिंसं धमाधम जग्गा मिइकेगु ज्या यानाच्वंगुया विरोध यायेमाः धका सः थ्वयेकेगु कुतः यानातःगु थ्व चिसंकिपाया बाखं हरिसुन्दर पोतामाहाँया बाखंया लिधंसाय् दयेकूगु खः । थुके कृष्ण प्रजापतिं मेनरोल म्हितातःगु दु । घात÷लसता÷लिचिउगु स्वचेतना नांजाम्ह मोडल व फेशन डिजाइनर शोभा महर्जनया कल्पना अले प्रज्वल शाक्यं निर्देशक याःगु स्वंगु चिसंकिपा घात÷लसता÷लिचिउगु स्वचेतनाया बाखंया कल्पनाकार, निर्देशक व क्यामेरापर्सन बि के जल्मी लगायतया प्राविधिक पुचः छगू हे खःसां प्याखंया प्रस्तुति धाःसा बिस्कं बिस्कं खनेदु । घात चिसंकिपाय् थौंकन्हय् सुनानं सुयातं विश्वास याये मजिउ धकाः क्यनातःगु दुसा लसता चिसंकिपाय् मतिनामिपिनिगु क्वातूगु मतिनायात न्ह्यब्वयातःगु दु । अले लिचिउगु स्वचेतना चिसंकिपाय् फेसबुकय् नेपालभाषायात स्यंका च्वंगु खँयात क्यनातःगु दु । थुकी मेरिना महर्जन व लेजिना महर्जनपिंसं मेनरोल म्हितातःगु दुसा लसता चिसंकिपाय् चिरीबाबु महर्जन व सुस्मी शाहीया मेन रोल दु अले घात चिसंकिपाय् शोभा महर्जनया हे मेन रोल दु । नसा थ्व चिसंकिपाया निर्देशक राजेशमान सिंह खः । “हिसिमदु” व “लिबाय् धुंकाः” थेंज्याःगु संकिपा दयेकेधुंकूम्ह निर्देशकया थ्व चिसंकिपाया बाखं नं निर्देशक थःम्हेसिनं हे च्वःगु खःसा थुकी आराध्यलक्ष्मी खड्गी व रुपेन्द्र श्रेष्ठया मेनरोल दु । छेँय् स्वयेमाःम्ह मिजंनं छेँजःपिंसं गुलि दुःख सीमालि धकाः क्यनातःगु थ्व फिल्मय् छेँया हामां वास्ता मयाबलय् छेँय् मस्तय् नसा ज्वरे मजुइगु बाखं क्यनातःगु दु । ध्व छध्वः रेखां किउगु÷आस्था÷ह्याउँगु हि थ्व स्वंगुलिं चिसंकिपाया निर्देशक योबन शाक्य खः । चिचाधंगु इलय् हे स्वंगू स्वंगू चिसंकिपा दयेकेफुगु धइगु योबन शाक्य व प्रज्वल शाक्यपिनिगु तारिफ यायेबहगु कुतः खः । सरिता बज्राचार्य, प्रबोध कसाः, प्रेमा शाक्य, सुरेन्द्र महर्जन व रणेन्द्र महर्जनया मेनरोल दुगु “ध्व छध्वः रेखां किउगु” चिसंकिपाया बाखं शशीकला मानन्धरया बाखंनय् आधारित खःसा थ्व चिसंकिपाय् छम्ह विधवा मिसाया पीडा व विद्रोहयात न्ह्यब्वयेगु कुतः यानातःगु दु । सुरज व्यन्जकार, रोजिना सुवाल व सरस्वति मानन्धरया मेनरोल दुगु “ह्याउँगु हि”या बाखं राज महर्जनं च्वःगु खः । थुकी तःमि–चीमि वा थःजात क्वजात न्ह्याम्हेसिंया हिया रंग ह्याउँगु हे जुइ अले मालिबलय् ज्या वइ धकाः क्यनातःगु दु । “आस्था” चिसंकिपाय् धाःसा नुगलय् दुगु आस्थां ल्वंहयात नं द्यः यानाबीफु धकाः प्रतिकात्मक रुपं क्यनातःगु दु । थुकी सुनं पात्रया म्ह छ्यलातःगु मदु । उमिगु सः अले ल्हाः व पलाःयात प्रयोगात्मक रुपं छ्यलातःगु दु । घःचाः छम्ह मिसा निर्देशक कथं न्ह्यावया च्वंम्ह प्रमिला मानन्धर धइम्ह निर्देशक व कलाकार रामकृष्ण खडगीया तिरीमयजु खः । थ्व सिबें न्हापा “पिया च्वना” नांयागु प्रयोगात्मक चिसंकिपा दयेके धुंकूम्ह प्रमिला मानन्धरया “घःचाः” छुं नं कथं झंगः ल्हाना ध्यबा कमे यायेफत धकाः लय्ताय् मजिउ छाय्धाःसां जीवन धइगु घःचाः खः उकिं चाःहिला थःत हे लिच्वः लायेयः धयागु क्यनातःगु । नांजाःम्ह नेवाः स्टार आशिष्मा नकःमिया पाहां भुमिका दूगु थ्व चिसंकिपाय् पात्रया संवादयात तप्यकं न्वमवाकुसे प्रतीकात्मक रुपं जक न्ववाकातःगु दु । थुकी रामकृष्ण खडगी, मोहम्मद इकबाल, बिकेश खडगी, मानिक शाहि, ज्ञानेन्द्र शाक्यपिनिगु मेनरोल दु । स्वार्थ ‘‘पटाचारा” संकिपाया निंतिं राष्ट्रिय चलचित्र पुरस्कारय् सर्वोत्कृष्ट निर्देशकया सिरपाया नापनापं थगुने जूगु चिहासंकिपा कासाय् “अस्तित्व” या निंतिं ल्यूसिरपा त्याके धुंकूम्ह रामकृष्ण खडगीया “स्वार्थ” नं मतिनाय् पंगः दंवइगु तःमि–चिमीया बाखंयात न्ह्यब्वयातःगु दु । थुके कृष्णभक्त महर्जन, अन्नपूर्णेश्वरी श्रेष्ठ, अन्जला नकःमि श्रेष्ठ, प्रतीक श्रेष्ठ, उजय शाही व सजना बज्राचार्यया मेन रोल दु । कुमति फिल्म च्वमिया रुपय् म्हसिका दुम्ह शंकर खड्गीया थःगु हे बाखनय् थःम्हेसिनं निर्देशन याःगु थ्व चिसंकिपाय् थः तिरीमय्जुयात न्ह्याब्ले शंकाया दृष्टिं स्वयाच्वनीम्ह छम्ह मिजंया बाखं क्यनातःगु दु । थुकी किशोर कुमार शाही, रोजिना सुवाल, शंकर खडगी, श्यामसुन्दर शिल्पकार, अर्नेश्वरी शिल्पकार, उजय शाहीपिनिगु मेनरोल दु । थुकथं दुथ्याःगु झिंखुगू चिसंकिपाय् योबन शाक्यया ‘ध्व छध्वः रेखां किउगु’ न्हाप सिरपा त्याकेत ताःलाःगु दुसा निर्देशक रजिन महर्जनया म्युजियम लिउ अले रामकृष्ण खड्गीया स्वार्थ व दर्शनबीर शाक्यया इन्द्रायणी चिसंकिपां लियांल्यू सिरपाः त्याकेत ताःलाःगु दु ।","November 15, 2019 07:15 AM"
https://nepalbhasatimes.com/26696,न्ह्यइपुख्यः,११४० कछलागा पारू ,ख्यालि न्हिली,"छगू धापू ः– ‘गन मनूतय्सं धोखा नइ, अन हाकनं हाकनं वनाच्वने मजिउ ।’ तर बाध्यता थ्व दु कि ‘ससलय् वना च्वने हे माः ।’ ह्ह्ह् कलाः ः जिं न्हिंन्हिं महाद्यःया पुजा यानाः, धाथें छन्हु साक्षात महाद्यःया दर्शन याये दुसा गुलि जिउ । भाःत ः अथे खःसा छं थःहे दुगु दक्वं साहस पिकयाः छुं स्यायेगु वासः नः, अले महाद्यःया ला खँ हे त्वःती सारा द्यःपिनिगु दर्शन याये खनी ! ह्ह्ह् पप्पु ः डाक्टर साब, दुरु त्वन धाःसा मनू तुइसे च्वनी खः ? डाक्टर ः खः बाबु, खः । पप्पु ः छितः सुनां डाक्टर दयेकूगु धयादिसँ सा …. ! डाक्टर ः छाय्, छु जुल ? पप्पु ः यदि दुरु त्वन धाःसा तुइसे च्वनीगु खःसा म्येय्या मचा छाय् हाकुसे च्वंगु ले ?","November 13, 2019 05:50 AM"
https://nepalbhasatimes.com/25489,न्ह्यइपुख्यः,  ,ख्यालि न्हिली,"रमेश ः थौं सुथय् भौचां जिगु लँ त्वाः ल्हाना बिल । सुरेश ः अले छु जुल ले ? रमेश ः जितः ला छुं मजू । भचा च्वय् वनेवं भौचित मोटरं ठक्कर नकल का । ह्ह्ह् गणेद्यःया निम्ह कलाः दु ः रिद्धि व सिद्धि । तर मनूया छम्ह जक दु, व नं तसकं जिद्दि । ह्ह्ह् कलाः (तमं) ः आः ला जि थ्व छेँ त्वःताः वनेगु पक्का जुल का । भाःत ः जिउ, प्रिय याकनं हुँ । कलाः ः बस् छिगु थ्व हे प्रिय खँग्वलं जितः मवनेत बाध्य यानाबी । ह्ह्ह् शिक्षक ः यदि झी च्वंच्वनागु थ्व पृथ्वीया दुने लाभा दुसा पिने छु दु ? का धा । पप्पु ः सर, पिने ला ओप्पो व भिभो दु ।","September 24, 2019 06:25 AM"
https://nepalbhasatimes.com/25521,न्ह्यइपुख्यः,  ,ख्यालि न्हिली,"शिक्षक (विद्यार्थीलिसे) ः सेमेष्टर प्रणालीं छु फाइदा जुइ का, धा ! विद्यार्थी ः सर, फाइदा छु धइगु ला मसिउ, तर दछिया दुने निक्वः बेइज्जत धाःसा पक्कां जुइ ! ह्ह्ह् न्ह्याबलें थें थौं नं सकलें पासापिं नाप लात । नाप लायेखतं सिलसिला शुरु जुल ‘जाम’या …… । अबलय् लाक्क कलाःया फोन वल अले न्यन— ‘छि गन थें ?’ जिं नं खःगु हे खँ ल्हाना । ‘जाम’य् फसे जुयाच्वन, भचा लिबाइ न्हिं ! ह्ह्ह् आत्महत्या निगूकथं दइ ः न्हापांगु (अःपुगु तरिका) ः गःपतय् खिपतं चिनाः पंखा, धलिं वा अज्याःगु गुगुं तजाःगु थासय् यग्गानादिसँ निगूगु (तसकं ग्यानापुगु) ः गःपतय् बरमाला क्वखायादिसँ, अले जिवंकाःछि यग्गाना च्वनादिसँ !","September 25, 2019 06:30 AM"
https://nepalbhasatimes.com/26792,न्ह्यइपुख्यः,११४० कछलागा तृतीया,‘वइगु दँय् बांलाःगु खबर न्यनेदइ’,"‘मुसुमुसु न्हिलाः छं दः हायेकः वयेमते’ ख्यालि–न्हिलां जाःगु थुगु म्युजिक भिडियोय् छम्ह न्यासिचाःम्ह मिसाया भूमिका खनेदुम्ह मय्जु खः– रजनी खड्गी । रजनीया मू छेँ ख्वपय् खःसां व धाःसा अबु जगतबहादुर खड्गी व मां हिराशोभाया कोखं याकःम्ह्याय् जुयाः येँया बुरांख्यलय् बूम्ह खः ।                                                         क्रियटिभ प्रोडक्सनं ग्वसाः ग्वःगु ‘बांलाःमय्जु’ इभेन्टय् सकेन्ड रनरअप जुइत ताःलाःम्ह रजनीयात इमेज च्यानलय् प्रसारण जुइगु समय्बजीया निर्देशक सुरेन्द्र मानन्धरं वं ‘बांलाः मय्जु’ ज्याझ्वलय् बांलाक नेवाः भाय् ल्हाःगु खनाः ‘समय्बजी’ ज्याझ्वलय् कलाकार नापं भिजे कथं प्रवेश याकूगु खः । उबलय् निसें थौंतक रजनीं कलाकारीता क्षेत्रय् लिफः स्वयेमाःगु मदुनि । कलाकार जुइत इच्छा जक दयां मगाः, तालिम लिसें छेँजःपिनिगु ग्वाहालि नं दयेमाः धाइम्ह रजनीं पेज थ्रीया वेस्ट फिमेल अवार्ड नं त्याके धुंकूगु दु ।कलाकारिताय् मजूगु खःसा एयरहोस्टय् जुइगु बिचाः तःम्ह रजनीं बासु शाहीया ‘ब्या याये म्हाः’ धाःगु म्युजिक भिडियोलय् न्हापांखुसी मोडलिंग याःगु खः । थौंतकया दुने वं थ्यंमथ्यं ३५ पु म्येँया म्युजिक भिडियो, गुंगू प्याखं व खुगू नेपाली भाय्या म्युजिक भिडियो याये धुंकूगु दु । कलाकारीता ख्यलय् वयाः पारिश्रमिक गुलि गाः अले थुगु क्षेत्रय् लगे जुयाः म्वायेगु आधार दु ला धइगु न्ह्यसलय् रजनीया धापु थुकथं दु– ‘हरेक चिज ध्यबा हे जक मखु, जि थ्व क्षेत्रय् वयाः नेवाः क्षेत्रय् छुं याये दत धइगु खँय् गर्व ताः । उकिया नापनापं नेपालभाषा बांलाक स्यने खन, नेवाः संस्कृति सयेकेदत थःगु पहिचान क्यने फत ।’ ‘झिदँ न्ह्यः थुगु क्षेत्रय् पलाः तःगू इलय् पारिश्रमिक मवः, तालिम कथं जक काइगु बरु अःखःबतं थःम्ह हे ध्यबा तयेमाःगु अवस्थां तक वःगु, तर आः अज्याःगु समस्या मदु पारिश्रमिक ला वः तर सन्तुष्ट कथं मजूनि’ वं धाःगु दु । डाइरेक्टर, मेकअपम्यानयात धाःसा ध्यबा बिउ तर कलाकारतय्त धाःसा ध्यबा मदुगु खँय् धाःसा रजनीया दुःख ताः । थुगु क्षेत्रय् लगे जुयाः आःया अवस्थाय् म्वायेगु आधार धाःसा मदुनि धाइम्ह रजनीया लिपा थुगु क्षेत्र विकास याना वनेफत धाःसा अवश्य नं म्वाये फइगु आधार दइ धयागु विश्वास दु । ‘थुकिया निंतिं कलाकारत नं छप्पँ जुइमाः’ वय्कःया बिचाः दु । आपाः धइथें नेपालभाषाया संकिपा व म्युजिक भिडियो स्तरिय खनेमदु, उकियात सुधार यायेत छु यायेमा धइगु न्ह्यसलय् रजनीं थःगु बिचाः थुकथं तल, ‘संकिपा कामचलाउ जक दयेकां मजिउ, दर्शकतय्त माःगु छु खः व क्यने फयेकेमाः, स्तरिय जुइमाः । संकिपा व म्युजिक भिडियोय् दुगु कमीकमजोरीया बारे सुझाव कयाः स्यंगु भिंकेगु स्वयेमाः, विदेशय् तकं थःगु म्हसीका वनीकथं दयेकेमाः । लिसेलिसें प्रचार प्रसार नं जुइमाः । प्रचार प्रसार हे मंत धाःसा सुनां नं सी मखु उकिं मुख्यतः प्रचार प्रसार हे ध्यान बीमाः ।’ थौंकन्हय् इमेज च्यानलया समय्बजी, रामकृष्ण खड्गीया कर्म संकिपा व चिहाकः संकिपाय् व्यस्त जुयाच्वंम्ह रजनीयात नेपालभाषाया कलाकारिता क्षेत्रया आपाः धइथें कलाकारपिनिगु इहिपा जुइ धुंकूगु तर रजनीया धाःसा मजूनि नि धइगु न्ह्यसलय् मुसुमुसु न्हिलाः धाल, ‘सायद आः वइगु दँय् छिं बांलाःगु खबर न्यने दइ ।’  न्ह्यब्वःम्ह ः निलः साय्मि","November 15, 2019 07:30 AM"
https://nepalbhasatimes.com/26734,न्ह्यइपुख्यः,११४० कछलागा दुतिया,म्यूजिक भिडियो अवार्डय् प्यंगू विधा थप,"येँ –  नेपालभाषा सांगीतिक ख्यलय् हे दकलय् अप्वः विधाय् अवार्ड लःल्हाइगु ‘नेपालभाषा स्टार म्युजिक भिडियो–११४०’य् प्यंगू विधा थप याःगु दु । नेपालभाषाया म्युजिक भिडियोय् हे न्हापांखुसी दकलय् अप्वः विधाय् अवार्ड लःल्हाइगु थुगु ज्याझ्वलय् मेगु प्यंगू विधा थप याःगु खः । संसार क्रियसनया ग्वसालय् जुइत्यंगु अवार्ड ज्याझ्वलय् मेगु थप प्यंगू विधाय् नं अवार्ड लःल्हायेगु निर्णय याःगु खः ।                                                         संसार क्रियसनया प्रमुख स्वतन्त्र संसार महर्जनं बियादीगु जानकारीकथं अवार्ड ज्याझ्वःया निर्णायकमण्डलया आः नकतिनि च्वंगु मुँज्यां थप प्यंगू विधाय् नं अवार्ड बीगु निर्णय याःगु खः । थुकिया लिसें आः २३ गू विधाय् अवार्ड लःल्हाइगु जूगु दु । अवार्ड ज्याझ्वःया निंतिं आतकया दुने ५७ गू नेपालभाषाया म्युजिक भिडियो दर्ता जुइधुंकूगु जानकारी क्रियसनया प्रमुख महर्जनं बियादिल । नेपालभाषाया म्युजिक भिडियोय् दकलय् अप्वः विधाय् अवार्ड लःल्हायेगु धयातःगु अवार्ड ज्याझ्वलय् उत्कृष्ट म्येँ, म्येँ च्वमि, लय्चिनामि, संगीत संयोजक, मिसा मोडल, मिजं मोडल, नवोदित मिसा मोडल, नवोदित मिजं मोडल, म्येँ हालामि मिसा, म्येँ हालामि मिजं, नवोदित मिसा म्येँ हालामि, नवोदित मिजं म्येँ हालामि, नृत्य निर्देशक, म्युजिक भिडियो निर्देशक, रंग समिश्रण, समाः, वसः, रेकर्डिङ स्टुडियो, क्यामरा पर्सन, भिडियो सम्पादन, पब्लिक च्वाइस अवार्डलिसें लाइफ टाइम एचिभमेन्ट व जुरी अवार्ड लःल्हाइगु जूगु दु । थ्व हे झ्वलय् अवार्ड ज्याझ्वः सुथां लाकेया निंतिं प्रमोशन यायेकथं कलाकारतय् छगू मैत्रीपूर्ण फुटसल कासा नं याइगु जूगु दु । जावलाख्यलय् च्वंगु फुटसल मैदानय् अवार्डया प्रमोशनकथं फुटसल कासा यायेधुंकाः म्युजिक भिडियो अवार्ड यायेगु क्रियसनं जानकारी बिउगु दु । अवार्डया निंतिं दुहां वःगु म्युजिक भिडियोमध्ये उत्कृष्ट १० गू म्युजिक भिडियो नं ल्ययेगु जानकारी ज्याझ्वःया कजि सुरेन्द्र महर्जन तापाख्यःमिं जानकारी बियादीगु दु ।","November 14, 2019 05:25 AM"
https://nepalbhasatimes.com/26735,न्ह्यइपुख्यः,११४० कछलागा दुतिया,आर्यम नकःमिया ‘सनाखत’,"येँ –  नेपालभाषा संकिपा ख्यःया नांजाःम्ह निर्देशकलिसें कलाकार आर्यम नकःमिं न्हूगु संकिपा ‘सनाखत’ निर्माण याइगु जूगु दु । नेपालभाषा व खस् निगुलिं भासं निर्माण जुइगु संकिपाया वंगु मंगलवाः छगू ज्याझ्वःया दथुइ शुभमुहूर्त याःगु दु । ए.एन इन्टरटेन्मेन्टया ब्यानरय् दयेकेत्यंगु संकिपाय् नांजाःम्ह ख्यालिजुजु मदनकृष्ण श्रेष्ठया मू भूमिका दइ ।                                                         शुभमुहूर्त ज्याझ्वलय् श्रेष्ठलिसें नांजाःम्ह कलाकार नारायणदेवी प्रधानं मुहूर्त शट बियादीगु खः । सामाजिक वियोगान्त बाखंया लिधंसाय् निर्माण जुइत्यंगु संकिपाया शुटिंग थ्व हे वालंनिसें शुरु यायेगु संकिपाया निर्देशकलिसें निर्मातातकं जुयादीम्ह नकःमिं कनादिल । संकिपाय् ख्यालिजुजु श्रेष्ठ व प्रधानयालिसें मदनदास श्रेष्ठ, राजाराम पौडेल, धिरेन शाक्य, सविन शाक्य, मनिषकुमार श्रेष्ठ, अर्णेश्वरी शिल्पकार, रविन्द्र खड्का, सुनिता ठाकुर लगायत मेपिं कलाकारतय् अभिनय दइ । गोपालकाजी कायस्थ व सपना शर्मां मंकाःकथं निर्माण यानादीत्यंगु संकिपाय् एनआएनलिसें कलाकार मनिषकुमार श्रेष्ठ व वल्र्ड नेवाः अर्गनाइजेसन अमेरिकां नं लगानी याइगु जूगु दु । लक्ष्मण राजवंशीया बाखनय् निर्माण जुइत्यंगु संकिपाया शुभमुहूर्त ज्याझ्वलय् नांजाःम्ह हास्य कलाकार हरिवंश आचार्यं शुभमुहूर्त निर्देशन, मेम्ह हास्य कलाकार सन्तोष पन्तं क्ल्याप व नायक धिरेन प्रधानं नैंक्याः तछ्यानादीगु खः ।","November 14, 2019 05:35 AM"
https://nepalbhasatimes.com/26842,न्ह्यइपुख्यः,११४० कछलागा पञ्चमी,ख्यालि न्हिली,"टेलिफोनय् छम्ह मनुखं थः मिसाम्ह पासायात कम्प्युटर चले यायेगु स्यनाच्वन ः– मिजं ः आः माइ कम्प्युटरय् राइट क्लिक या । मिसा ः अँ, यायेधुन । मिजं ः डिभाइस म्यानेजर चायेकी । मिसा ः चायेकेधुन । मिजं ः आः च्वय् स्व छु दु ? मिसा ः सिलिंग फ्यान ! ह्ह्ह् न्हापा न्हापा मनूतय् चान्हय् न्ह्यलं चालकि कि त चःबिइ वनी, कि मखुसा लः त्वनाः द्यनी । तर, थौंकन्हय् मनूतय् चान्हय् न्ह्यलं चालकि फेसबुक, म्यासेन्जर चेक याइ । ह्ह्ह् शिक्षक ः स्वर व व्यञ्जनय् फरक छु दु धा ? पप्पु (जुरुक्क दनाः) ः सर, स्वर म्हुतुं पिने पिहां वइ, अले व्यञ्जन म्हुतुं दुहां वनी ।","November 17, 2019 06:05 AM"
https://nepalbhasatimes.com/26864,न्ह्यइपुख्यः,११४० कछलागा षष्ठी,ख्यालि न्हिली,"कलाः धइपिं धाथें हे तसकं तसकं हे चलाख । फेसबुक प्रोफाइलय् थःगु अकाउण्टय् याकःचिया किपा तइ, अले भाःतया प्रोफाइलय् धाःसा भाःत नापं दयाच्वनी …..! ह्ह्ह् स्वयेबलय् तसकं सामान्य जूसां वास्तवय् उतिकं ग्यानापुगु खँ । गुकिं यक्व हे मिजंतय् जीवन बर्वाद यानाबिउगु दु । व छु धाःसां ः– ‘स्व, व मिसां छंत हे स्वयाच्वंगु दु ।’ ह्ह्ह् अपरेशन थिएटरं पिहां वःम्ह चिकित्सक व परीक्षा बियाः हलं पिहां वःम्ह विद्यार्थीया धापू छगू हे जुइ ‘जिं थःगु थासं बांलाःगु हे यानागु, छु जुइगु खः धाये मफु, हे भगवान छंगु हे भरोसा !’ ह्ह्ह् छगू धापू दु ः— छम्ह मिसां छेँया प्यम्ह मनूयात शिक्षित यायेफु । तर छम्ह मिसाया कारणं कलेजया पीम्ह मिजं फेल जुयाबी !","November 18, 2019 07:02 AM"
https://nepalbhasatimes.com/25560,न्ह्यइपुख्यः,  ,ख्यालि न्हिली,"बसपार्कय् बस पियाच्वंम्ह मनुखं पत्रिका मियाच्वंम्हेसित धाल— ‘पत्रिका बियादिसँ सा, साहुजी ।’ पत्रिका मियाच्वंम्हं न्यन— ‘गुगु बी, नेपाली, अंग्रेजी, विदेशी ?’ ‘न्ह्यागुसां जिउ, बियादिसँ’– उम्ह मनुखं धाल– ‘जितः ला लाकां प्वःची माःगु दु !’ ह्ह्ह् शिक्षक ः पप्पु, छ छाय् न्ह्याबलें स्कुलय् लिबाक्क जक वयेगु ? पप्पु ः सर, जि स्कुल वयेगु लँय् छपाः बोर्डय् च्वयातःगु दु कि, स्कुल एरियाय् बुलुहुँ झासँ, उकिं !’ ह्ह्ह् यदि इहिपा यायेधुंकूम्ह सुं नं मिजं नं चाःहिउ वनेगु, छुं नं न्हूगु ज्या यायेगु वा अज्याःगु मेगु छुं यायेमाल धाःसा वं ‘विचाः यानाः लिसः बी’ धाल धाःसा सीकादिसँ कि वं थः कलाःयाके न्यनाः जक लिसः बी !","September 26, 2019 06:45 AM"
https://nepalbhasatimes.com/26961,न्ह्यइपुख्यः,११४० कछलागा नवमी,ख्यालि न्हिली,"ल्वगि ः डाक्टर सा’ब मुटुया थ्व अपरेशन यायेगु यात ‘बाइपास’ छाय् धाइगु खः ? ‘छाय्कि सफल जुल धाःसा पास, मखुसा बाइ, उकिं’– चिकित्सकं धाल । ह्ह्ह् मिजंया अबु ः धाथें छिकपिनि म्ह्याय् छु यानादी ? मिसाया अबु ः जिमि म्ह्याय् हिरोइन खः, टिकटकय् ! अले छकपिनि काय ले ? मिजंया अबु ः आर्मी खः पब्जीइ ! ह्ह्ह् धाइ ‘मतिना कां जुइ !’ यदि अथे खःसा इहिपां मिखा चायेका बी ह्ह्ह् म्वःल्हुइ न्ह्यः लः दुगु बाल्टिनयात बाघौतक घुरे जुयाः स्वयेगु व भुनुभुनु हालाः ब्वः बीगु ई त्यल ।","November 21, 2019 07:05 AM"
https://nepalbhasatimes.com/27001,न्ह्यइपुख्यः,११४० कछलागा त्रयोदशी ,ख्यालि न्हिली,"ल्वगि ः डाक्टर सा’ब मुटुया थ्व अपरेशन यायेगु यात ‘बाइपास’ छाय् धाइगु खः ? ‘छाय्कि सफल जुल धाःसा पास, मखुसा बाइ, उकिं’– चिकित्सकं धाल । ह्ह्ह् मिजंया अबु ः धाथें छिकपिनि म्ह्याय् छु यानादी ? मिसाया अबु ः जिमि म्ह्याय् हिरोइन खः, टिकटकय् ! अले छकपिनि काय ले ? मिजंया अबु ः आर्मी खः पब्जीइ ! ह्ह्ह् धाइ ‘मतिना कां जुइ !’ यदि अथे खःसा इहिपां मिखा चायेका बी ह्ह्ह् म्वःल्हुइ न्ह्यः लः दुगु बाल्टिनयात बाघौतक घुरे जुयाः स्वयेगु व भुनुभुनु हालाः ब्वः बीगु ई त्यल ।","November 24, 2019 06:30 AM"
https://nepalbhasatimes.com/26933,न्ह्यइपुख्यः,११४० कछलागा अष्टमी,ख्यालि न्हिली,"मां व काय साझा बसय् च्वनाः गनं वना च्वन । कन्डक्टरं टिकट बिउ वल । मचां अबलय् लाक्क धाल— ‘जिमि मां पूरा व जिगु बछि जक ध्यबा कयादिसँ ।’ कन्डक्टरं धाल— ‘छं ला ग्वाय् नं वयेधुंकल । उकिं छगू पुरा ध्यबा लगे जुइ ।’ ‘अथे खःसा जिगु पुरा कयादिसँ, जिमि मांया बछि जक कयादिसँ’– मचां धाल– ‘छाय्कि जिमि मांया ग्वाय् हे मदु !’ ह्ह्ह् शिक्षक ः राजु, छिमि बाःनं छु ज्या याइ ? राजु ः जिमि मां नं छु छु धाल व व हे याइ । ह्ह्ह् कलाः ः थनिंनिसें जिं छिलिसे छुं नं खँ ल्हाये मखुत ! भाःत ः अहो ! खःला, अय्सा छु छ लाति जुइत्यनाम्ह ला ? कलाः ः मखु, जि लाति जुइत्यनागु मखु, बरु छितः ख्वाँय् यानाबीत्यनागु दु ।","November 20, 2019 06:45 AM"
https://nepalbhasatimes.com/27034,न्ह्यइपुख्यः,११४० कछलागा चर्हे,ख्यालि न्हिली,"छन्हु अज्याःगु दिं नं वइतिनि कि, स्कुल, कलेज व विश्वविद्यालयया परीक्षा उत्तर पुस्तिकाय् मखु, मोबाइलय् टाइप यानाः बीगु । छाय्कि च्वयेगु स्वयां मोबाइलय् टाइपिंग स्पीड तीव्र जुइधुंकूगु दु । ह्ह्ह् मां ः राजु याकनं टि.भी. छकः चायेका बिउसा, थौं ३० फिट दुम्ह सर्प क्यनीगु हँ ! राजु ः मां, छिं टि.भी.इ व सर्प स्वये खनीमखु । मां ः छाय् ले राजु ? राजु ः छाय्कि झीगु टि.भी. ला जम्मा २१ इन्चया जक खःनि ! ह्ह्ह् संसारय् हिसाब व संचारमाध्यम निगुलिं छगू हे सरह खः । छाय्धाःसां थ्व निगुलिं सुत्रपाखें हे जक पत्ता लगे जुइ ।","November 25, 2019 07:05 AM"
https://nepalbhasatimes.com/27060,न्ह्यइपुख्यः,११४० थिंलाथ्व पारू ,‘कीर्तिपुर : द लिजेन्ड अफ कीर्तिलक्ष्मी’ युट्युबय्,"येँ – गोरखाया जुजु पृथ्वीनारायण शाहं किपुलिइ याःगु आक्रमणया घटनाया विषययात कःघानाः दयेकातःगु ऐतिहासिक संकिपा ‘कीर्तिपुर ः द लिजेन्ड अप कीर्तिलक्ष्मी’ युट्युबय् अपलोड जूगु दु । वंगु शुक्रवाः ईएन इन्टरटेनमेन्ट नेपाल टि.भी च्यानलय् छगू प्रिमियर शो यानाः युट्युबय् अपलोड याःगु खः ।                                                         ल्याय्म्हम्ह निर्देशक प्रदीप खड्गीं निर्देशन यानादीगु थुगु संकिपा गृह मन्त्रालयं छगू कथं अघोषित रुपय् प्रतिबन्ध तयातःगु खः । करिब च्यादँ न्ह्यः हे निर्माण जूगु संकिपाय् उगु ईया युद्धकालीन घटनायात भीएफएक्स प्रविधि छ्यलाः दृश्यांकन यानातःगु खः । संकिपाय् गोरखाया जुजु पृथ्वीनारायण शाहयात खलपात्रकथं न्ह्यब्वयातःगु व वया वफादार सेनाकथं कयातःम्ह कालु पाण्डेयात स्याःगु इलय् छ्यं मदयेक नं ब्वाँय् वनाच्वंगु दृश्यया कारणं गृह मन्त्रालयं संकिपाया प्रदर्शनया निंतिं अघोषित रुपय् प्रतिबन्ध तयातःगु संकिपा निर्माण पक्षं जानकारी बिउगु दु । नेपालभाषाया ऐतिहासिक संकिपा राजमतिया नायिका हिसिला महर्जनं कीर्तिलक्ष्मीया भूमिकाय् म्हितादीगु संकिपा बासुपासाया ‘भैरव सिंह’ नांया उपन्यासया लिधंसाय् निर्माण यानातःगु खः ।इतिहासय् न्ह्यथनातःकथं नेपाः एकीकरणया नामय् पृथ्वीनारायण शाहं किपू राज्य त्याकेगु झ्वलय् स्वक्वःतक कथिन रुपं युद्ध संघर्ष यायेमाःगु खः । निक्वःतक युद्ध यानाः नं किपूयात त्याके मफयेवं स्वक्वःखुसी युद्ध नियम अःखः छलकपट यानाः किपू त्याकूगु, किपूमि जनतायात क्रुरतापूर्वक हत्या याःगु व किपूमि जनताया न्हाय् व न्हाय्पं ध्यंगु धइगु खँ नं इतिहासय् न्ह्यथनातःगु दु । फोकस पिक्चर्सया प्रस्तुति संकिपाय् यशराज गराच, हिसिला महर्जन, अञ्जला नकःमि, मणिराज लवट, मदनदास श्रेष्ठ, लक्ष्मी गिरी, मञ्जु श्रेष्ठ, सुशील राजोपाध्याय, सुरवीर पंडित लगायत आपालं कलाकारतय् भूमिका दु ।","November 27, 2019 07:05 AM"
https://nepalbhasatimes.com/25616,न्ह्यइपुख्यः,  ,सक्रिय रोजिना,"                                                         निलः साय्मि ‘जिगु वैंशं धाल जि ला ल्यासे जुयावल रे’ देविका प्रधानया थुगु म्येँया म्युजिक भिडियोय् बाँसुरी पुयाः हिसिचा दयेक न्ह्यःने दं वइम्ह कलाकार खः– रोजिना सुवाल । गुम्ह थौंकन्हय् नेपालभाषा कलाकारीता ख्यलय् छम्ह धिसिलाक्क न्ह्याः वयाच्वंगु दु ।‘भाय् हे मंत धाःसा थःगु म्हसीका तनी, उकिं थःगु म्हसीका ल्यंका तयेत थः मस्तय्त छेँ निसें थःगु भाय् ल्हाकेगु सुरु यायेमाः’ धयागु भावना दुम्ह रोजिनाया जन्म ख्वपया टौमढी त्वालय् जूगु खः । रोजिना गणेशकुमारी व पुण्यराज सुवालया कान्छिम्ह म्ह्याय् खः । झिदँ न्ह्यः कलाकारीता ख्यलय् पलाः तःम्ह रोजिना मचां निसें प्याखं ल्हुइगु सोख दुम्ह खः । रोजिनां न्हापां थःगु ब्वनेकुथिइ व ख्वपया थीथी सांस्कृतिक ज्याझ्वः व नेपालभाषा तःमुँज्याय् वनाः थःगु प्रतिभा न्ह्यब्वयेगु यात । तर रोजिनाया मां–अबुयात धाःसा न्हापा रोजिना कलाकारितापाखे वंगु मयः । कलाकारिता ख्यः धइगु बांलाःगु मखु, थः म्ह्याय् स्यनीगु जुल धकाः चिन्ता कयाच्वनीगु जुयाच्वन । उकिं थ्व ख्यलय् वनेम्वाः धकाः ब्वः नं बियाच्वनीगु जुयाच्वन । तर रोजिना धाःसा कलाख्यलय् तसकं नुगः क्वसाःम्ह जुयाच्वन । उकिं वयागु ब्वनेकुथिइ ९ व १० कक्षाया विद्यार्थीपिंत ब्वनेगु बाहेक अतिरिक्त क्रियाकलापय् छुकि हे ब्वति काये मदइगु नियम दयेकातःसां रोजिना छम्हेसित धाःसा बांलाक प्याखं हुलीम्ह जूगुलिं छुट बियातःगु जुयाच्वन । नेपाली म्यूजिक भिडियोपाखें थुगु क्षेत्रय् वःम्ह रोजिनां सुरज महर्जनया निर्देशनय् ‘मन जिगु स्यंका बिल ट्याक्सी ड्राइभरचां’ नांगु म्यूजिक भिडियोपाखें डेब्यु याःगु खःसा वं दकलय् न्हापां म्हितूगु संकिपा धाःसा ‘चन्द्रमान’ खः । भोगेन्द्र मानन्धरया ‘ग्यानपुस्टाल’य् इन्स्पेक्टरया भूमिकाय् ख्वपभासं न्ववानाः सकसियां नुगः सालेत ताःलाःम्ह रोजिना इमेज च्यानलय् वइगु ‘ख्वताबजि’ या लिसें नेपाली व नेपालभाषा यानाः थ्यंमथ्यं ३५ पु ति म्युजिक भिडियोय् खनेदयेकः वयेधुंकूगु दु । अथेहे खस नेपाली भाय्या निगू, नेपालभाषाया स्वंगू व चिहाकःगु प्यंगू संकिपाय् अभिनय् याये धुंकूगु दु । थौंकन्हय् देउराली जनता फर्मास्युटिकलय् मार्केटिड्डय् ज्या यानाच्वंम्ह रोजिना थौंकन्हय् नं म्युजिक भिडियो, संकिपाय् उलि हे सक्रिय जुयाच्वंगु दु । सुटिङयात ई मालीगु जूगुलिं विरामी जूसां तकं ज्याकुथिइ काचाक्क बिदा मकासे बिदा बचे यानाच्वनी । संकिपा ख्यलय् झिदँ न्ह्यः व आःया अवस्थाय् यक्व हे हिउपाः वयेधुंकूगु बिचाः दुम्ह रोजिनां धायेगु याः – ‘नेपाली भाय्या क्षेत्रय् न्ह्यागु छगू याःसां ल्हाः खालि मजुइकथं पारिश्रमिक वः तर झीगु थःगु हे ख्यलय् धाःसा आपाः धयाथें ल्हाः खालि जुइमालिगुलिं भचा चित्त दुःख जू । तर थौंकन्हय् थज्याःगु स्थिति मदये धुंकल । थःम्ह यानागु दुःखया प्रतिफलकथं भचा भचा जूसां पारिश्रमिक वः ।’ रोजिनाया कथं थुगु ख्यःयात व्यावसायिक रुपं न्ह्याके फःसा जक थ्व हे ख्यलय् तिके जुया च्वनेफइ, मखुसा दछि निदँ कलकारिताय् वइ, लिपा तना वनेगु बाहेक मेगु विकल्प दइमखु । ‘नेपालभाषा कलाकारिता ख्यलय् इच्छा जक दयां मगाः, थुगु ख्यलय् बांलाक न्ह्याः वनेगु खःसा कलाकारिताया तालिम व कलाकारिता अध्ययन यानाः दुहां वःसा बांलाइ । पुलांगु धरातल ज्वनाः मखु न्हूगु सोच ज्वनाः, न्हूगु पुस्ता कःघानाः न्ह्याः वने फःसा जक थुगु ख्यःय् भविष्य दइ’ वयागु बिचाः दु । नेपालभाषाया संकिपा स्वःवःपिं मदु, खालि च्यारिटि शो जक क्यनेमाला च्वंगु दु र स्वकुमित अप्वयेकेगु निंतिं छु यायेमालि धयागु खँय् वया बिचाः थुकथं दु, ‘प्याखंया कथावस्तु बांलाके फतधाःसा स्वकुमित अथें वइ, गथे नेपालभाषाया सिलु, राजमति अथे हे नेपाली व हिन्दी प्याखं स्वयेत वः थें वइ । मुख्य खँ प्याखंया कथावस्तुयात बांलाकेमाः । प्रोडक्ट बांलाःसा बजाः अथें दइ ।’रोजिनायात थःम्हं म्हितागु संकिपा ‘ग्यानपुस्टाइल’ व म्युजिक भिडियोय् ‘ट्याक्सी ड्राइभर’ व ‘जिगु वैंशं धाल’ दकलय् यः । कलाकार जुयाः दकलय् ल्वःमंके मफइगु घटना धाःसा रोजिनायात सुरु सुरुइ कलेज ब्वनाच्वंगु इलय् नेपाली भाय्या म्यूजिक भिडियो सुटिङया झ्वलय् बेनिघाट वनाः सुटिङ याः वनेमाःगु तर थः गबलें नं पिने मवनाम्ह जूगुलिं भचा ज्या मछिन । छेँय् बहनी याकनं वये धकाः वनागु तर सुटिङ सिमधयाः थौं सुथय् वनाम्ह कन्हय् सुथय् ५ बजे जक छेँय् थ्यंबलय् मामं ब्वः बियाः निन्हु स्वन्हु तक न्व हे मतूगु घटना धाःसा थम्हं ल्वमंके मफइगु कथं कायेगु याः ।रोजिनां थौंकन्हय् म्यूजिक भिडियो, चिहाकःगु संकिपाया सुटिङ व्यस्त जुयाच्वंगु दुसा न्हूगु संकिया स्क्रिप्ट ब्वनेगुलि नं व्यस्त जुयाच्वंगु दु ।","September 27, 2019 08:25 AM"
https://nepalbhasatimes.com/25620,न्ह्यइपुख्यः,  ,फिल्मं तापाना वनेत्यंपिं हिरोइनत,"फिल्म धइगु ग्ल्यामरया ख्यः जूगुलिं थ्व ख्यःपाखे आकर्षित जुयाच्वंपिं यक्व दयाच्वनी, अले थ्व ख्यलय् छक्वः दुहां वयेधुंकूपिं याकनं थ्व ख्यलं पिहां नं वनी मखु । अथे धायेवं थ्व ख्यलय् पलाः न्ह्याकूपिं दक्वं थः यःतले थ्वहे ख्यलय् च्वनाच्वने दइमखु । विशेष यानाः फिल्मय् हिरो हिरोइन वा मेन रोल म्हितीपिं स्टारतय्गु क्यारियरया आयु धइगु उलि ताहाः जुइमखु ।                                                         झिदँ झिंनिदँ हे जक स्टारया रुपय् थःत धस्वाकातये फइसा वयां लिपा उमिगु क्यारियरया घःचाः बुलुहुं फ्यासुयावनी । उमित थःगु फिल्मय् काइपि नं मदयावनी । थथे पलाः फ्यासुया वंसां थःत स्टार धायेकेगु मन धाःसा सदां चंचं धाया हे च्वनी । विशेष यानाः छगू इलय् तसकं बय्बय् जूपिं हिरोइनत लिपा वनाः फिल्म छगू चूलाइ ला धकाः आसकुति पहलं च्वनाच्वने माली । थुकिया दकलय् न्हूगु दसु कथं रेखा थापा व प्रियंका कार्कीयात कायेजिउ । रेखा थापा रेखा थापा छगू इलय् तसकं नांजाःम्ह व लोकंह्वाःम्ह हिरोइन खः । नीदँ न्ह्यः “हिरो” नांयागु फिल्मपाखें कलिउडय् दुहां वःम्ह रेखा थापां निगू दशकतक फिल्म ख्यलय् हिरोइनया रुपय् राज हे यात धाःसां छुं पाइमखु । रेखा थापां थःत छम्ह हिरोइन सिबें नं छगू फिल्म याकःचां हे थःगु ब्वहलय् क्वबी फुम्ह स्टारया रुपय् थःत धस्वाकाक्यन । निर्माता छविराज ओझालिसे इहिपा यानाः छुं ई तक तिपू जीवन हंम्ह रेखां थःत छम्ह फिल्म प्रोड्युसरया रुपय् नं न्ह्यब्वलसा छम्ह फिल्म निर्देशकया रुपय् नं न्ह्यब्वल । प्रोड्युसरया रुपय् वयागु पलाः क्वातुसां निर्देशकया रुपय् धाःसा वयागु पलाः उलि क्वातुइ मफुत । अले बुलुहुं छम्ह स्टारया रुपय् वयागु पलाः छ्वासुयावन । लिपांगु इलय् रेखा थापां म्हितुगु पलाँस, डायरी लगायतया फिल्म फ्लप जुलसा वयागु होम प्रोडक्शनं पिहां वःगु रुद्रपिया व मालिकाया बनेज्या नं ताःलाये मफुबलय् वयात थःगु फिल्मय् काइपिं मेपिं सुं नं पिहां मवल, अले व थःम्हेसिनं नं फिल्म दयेके मफयाच्वंगु दु । खय्त ला रेखा थापां “ईन्टु मिन्टु लण्डनमा” फिल्मया निर्देशक रेनेशा बान्तवा राईलिसे जानाः फिल्म निर्देशन यायेगु धकाः नं घोषणा यानातःगु दु, तर थ्व फिल्म शुरु जुइगु संकेत धाःसा आःतक खनेमदुनि । प्रियंका कार्की प्रियंका कार्कीयात रेखा थापाया थाय् काये फइम्ह हिरोइनया रुपय् बय्बय् याःगु खः । झिदँति न्ह्यः “मेरो बेस्ट फ्रेण्ड” फिल्मपाखे कलिउडय् डेब्यु याःम्ह प्रियंका कार्कींं म्हो इलय् हे थःत छम्ह स्टारया रुपय् धस्वाकेत ताःलाःगु खः । तर वयात सोलो हिरोइनया रुपय् काइपिं धाःसा उलि मदु । “सुन्तली”, “माला”, “आवरण” व “झोले” थेंज्याःगु वयागु सोलो हिरोइन फिल्मं बनेज्या उलि ताःलाके मफुसां वयागु अभिनययात धाःसा आपाःसिनं तारीफ हे याःगु खनेदु । बरु प्रियंका कार्कीं म्हितूगु मल्टिस्टारर फिल्मत “छक्का पञ्जा” , “छक्का पञ्जा २”, “शत्रुगते” थेंज्याःगु फिल्म धाःसा सुपरडुपर हिट हे तकं जुल । थुकथं थःत छम्ह स्टारया रुपय् धस्वाके धुंकूम्ह हिरोइन प्रियंका कार्कीया पलाः धाःसा थौंकन्हय् उलि क्वातुयाच्वंगु मदु । विशेष यानाः राइजिंग स्टार आयुष्मान देशराज जोशीलिसेया मतिनाया कारणं वं थःगु क्यारियरपाखे उलि ध्यान बियाच्वंगु खनेमदुगुलिं यानाः आपाःसिनं प्रियंका कार्कीयात थःगु फिल्मय् मकायेगु यानाहःगु दु । नम्रता श्रेष्ठ झिंनिदँति न्ह्यः “सानो संसार” नांयागु फिल्मं कलिउडय् डेब्यु याःम्ह हिरोइन नम्रता श्रेष्ठं म्हो इलय् हे थःत बिस्कं हे पहः दुम्ह हिरोइनया रुपय् कलिउडय् धस्वाकेत ताःलात । वयागु “मेरो एउटा साथी छ” नं तसकं हे लोकंह्वाःगु फिल्म खः । न्हापांगु निगू फिल्म लोकंह्वाःबलय् नम्रता श्रेष्ठयात कयाः कलिउडय् छम्ह बांलाःम्ह हिरोइनया प्रवेश कथं चर्चा जुल । छगू संजोग हे धायेमाली कि छगू इलय् छम्ह स्टार हिरोइनया रुपय् बय्बय् जूपिं हिरोइनतसें थःत छम्ह फिल्म प्रोड्युसरया रुपय् पलाः न्ह्याकेगु धइगु फिल्म ख्यलं हे तापाना वनेगु लँपु ज्वंगु थें खनेदयावःगु दु । वयागु पलाः बांलाक हे न्ह्यानाच्वंगु खः तर आकाझाकां वयागु “सेक्स भिडियो” पिहां वःबलय् वयागु जहाँ थिनाच्वंगु क्यारियर तकं खिउँसे च्वनावंगु खः । अय्सां छफुति हे हारे मचासे थःगु पलाः न्ह्याकाच्वंम्ह नम्रता श्रेष्ठया थगुने “प्रसाद” नांयागु फिल्म बय्बय् जूगु खः, तर थुगुसी वयागु होम प्रोडक्शनय् पिहां वःगुु “जायरा”या गुलि चर्चा जूगु खः फिल्म धाःसा उलि जुइ मफुत । “जायरा” फिल्मया निंतिं बिस्कं गेटअप बिइमाःगुलिं दच्छितक मेगु छुं नं फिल्म मम्हितूबलय् वयागु लुखाखरुइ प्रोड्युसरत वनेगु हे त्वताछ्वःगु खनेदत । रिचा शर्मा झिदँति न्ह्यः “फस्र्ट लभ” फिल्मय् कलिउडय् इन्ट्री याःम्ह रिचा शर्मायात छम्ह ग्ल्यामरया रुपय् मखसे एक्टिंग क्वालिटी दुम्ह हिरोइनया इन्ट्री कथं काःगु खः । थ्व धुंकाः रिचा शर्मां “लुट” थेंज्याःगु कलिउडय् छगू न्हूगु ट्रेण्ड दुथ्याकूगु फिल्मय् खनेदत । मेरो लभ स्टोरी, बाटो मुनिको फुल२ थेंज्याःगु लोकंह्वाःगु फिल्मया नापनापं टलकजंग भर्सेस टुल्के , हाइवे थेंज्याःगु बिस्कं सवाःया फिल्मय् नं रिचां मेन रोल म्हितलसा माओवादी जनयुद्धया बाखनय् दयेकूगु “उमा” फिल्मय् मेन रोल हे म्हितल । विनय श्रेष्ठलिसे जानाः नेपाःया उद्योगया ख्यलय् तसकं नांजाःपिं चौधरी ग्रुपलिसेया मंकाः लगानीइ “भिसा गर्ल” नांगु छगू फिल्म प्रोड्युस नं यात । तर थ्व फिल्मया बनेज्या धाःसा ताःमलात । वयां लिपा मेम्ह एक्टर डाइरेक्टर अर्पण थापालिसे जानाः “आधा लभ” नांयागु एक्सपेरिमेन्टल फिल्म नं रिचा शर्मां प्रोड्युस याःगु खः । व धुंकाः अर्पण थापालिसे हे जानाः “सुनकेशरी” नांयागु हरर फिल्म नं प्रोड्युस यात । थ्व निगुलिं फिल्म बांमलाक्क फ्लप जूबलय् रिचा शर्मा व अर्पण थापा दथुया कुलिचिनाय् तकं बाय्भू वल । थथे छम्ह धिसिलाःगु अभिनय प्रतिभा धकाः चर्चा जूसां रिचा शर्माया फिल्मं स्वकुमिया नुगः त्याके मफुबलय् वयात थःगु फिल्मय् काइपिं मदया वनसा वं थःम्हेसिनं प्रोड्युस याःगु फिल्म नं भज्यंक द्याःबलय् थौंकन्हय् रिचाया ल्हातिइ छगूबागू हे फिल्म मदु धाःसां छुं पाइमखु । करिश्मा मानन्धर छगू संजोग हे धायेमाली कि छगू इलय् छम्ह स्टार हिरोइनया रुपय् बय्बय् जूपिं हिरोइनतसें थःत छम्ह फिल्म प्रोड्युसरया रुपय् पलाः न्ह्याकेगु धइगु फिल्म ख्यलं हे तापाना वनेगु लँपु ज्वंगु थें खनेदयावःगु दु । रेखा थापा, नम्रता श्रेष्ठ, रिचा शर्मा थें हे तुं करिश्मा मानन्धर नं छम्ह नांजाःम्ह हिरोइन खः । रेखा थापा ला नीदँ न्ह्यःतिनि हिरोइन जुया वःम्ह खःसा करिश्मा मानन्धरया पलाः न्ह्याःगु धयागु स्वीदँ सिबें अप्वः जुइ धुंकल । वयागु डेब्यु फिल्म “सन्तान” पिदंगु धइगु वि.सं २०४४ साल पाखे खः । स्वीदँ तक हिरोइनया रुपय् राज याःम्ह करिश्मा मानन्धरं नं लिपा वनाः “धुकधुकी”, “बाबु साहेब”, “फागु” थेंज्याःगु फिल्म प्रोड्युस यात । छम्ह हिरोइन स्वीदँ तक मदिक ज्या यानाच्वंगु धइगु हे छुं म्हो मखु । लिपांगु इलय् करिश्मा मानन्धरं च्यागू तगिमय् त्वःफिउगु अध्ययनयात हाकनं लिसा कयाः न्ह्याकूगु हुनिं फिल्मय् हिरोइन जुइगुलिइ ध्यान म्हो याना यंकूगु खःसा थुगुसी एसईई पास जुइ धुंकाः आः उच्च शिक्षा हासिल यायेगु लँपुइ वनाच्वंम्ह करिश्माया आज्जु धयागु पिएचडी तक यायेगुु जूगुलिं व नं आः फिल्म ख्यलं तापाना वंगु दु । मेमेपिं फिल्म ख्यलय् उमेर वने धुंकाः सुं नं हिरोइनं थःत हिरोइनया रुपय् हे म्वाकातये फइ मखु धइगु खँ सत्य खः । अज्याःपिं मध्ये मौसमी मल्ल नं खः । संजोग हे धायेमाली कि मौसमी मल्लं नं लिपांगु इलय् थःत फिल्म प्रोड्युसरया रुपय् न्ह्यःने हःगु खःसा छगू–निगू फिल्मय् क्यारेक्टर रोल नं म्हिताः थःगु एक्टिंगया पलाः न्ह्याकेगु कुतः याःगु खः, तर थौंकन्हय् बनेज्याया सिलसिलाय् नारायणघाट च्वनाच्वंगुलिं यानाः फिल्मपाखे ध्यान बियाच्वंगु मदुसा थन हे च्वनाच्वंम्ह शर्मिला मल्ल धाःसा बाज्यःवंम्ह मिसा ख्वाः वःगुलिं यानाः फिल्म म्हितूगुसिबें घरगृहस्थी हे थःत तक्यंका वयाच्वंगु दु । थथे फिल्म ख्यलं तापाना वंपिं पुलांपिं अले बाज्यः वनेधुंकूपिं हिरोइनत मेमेपिं नं दु । तर थन दँबदँ न्ह्यःतक हे हिरोइनया रुपय् बय्बय् जुया च्वंपिनिगु बारे जक चर्चा यानागु जुल ।","September 27, 2019 08:40 AM"
https://nepalbhasatimes.com/25855,न्ह्यइपुख्यः,  ,हलिउडय् स्टार जुइन्ह्यः,"शुरुइ छुं मखुथें च्वंक पलाः न्ह्याकूम्ह मनू लिपा वनाः तःधंम्ह मनू जुयावलकि वयात ‘छुँ जुयाः वल, धुँ जुयाः क्यन’ धायेगु चलन दु । फिल्मया ख्यलय् नं अथे जुइगु याः । विशेष यानाः थन छुँ जुयाः फिल्मय् पलाः न्ह्याकूपिं कलाकार लिपा धुँ जुयाः क्यंगुयात कयाः चर्चा यायेगु कुतः जुइ ।                                                         अर्थात शुरुशुरुइ छुं नं मू मदुगु रोलय् खनेदयेकः वःपिं गुलिखे कलाकारत लिपा वना टप स्टार जूगु दु । बलिउडया खँ ल्हायेगु खःसा छगू जमानाया नांजाःम्ह स्टार जितेन्द्रं्र म्हितूगु दकलय् न्हापांगु फिल्मय् वयात छगू चिकिचाधंगु जक रोल बिउगु खः । भी. शान्तारामया “सेहरा” नांयागु उगु फिल्म क्यनेत जितेन्द्रं छक थः मांयात ब्वना यंकल । अले पर्दाय् वयागु सिन वल धकाः मांयात क्यंगु ईतकया दुने व सिन क्वचाये धुंकल खनि । थ्व खनाः जितेन्द्रयात तसकं नुगः मछिन । मिखाय् ख्वबि जायावल । नेपालभाषाया न्हापांगु फिल्म “सिलु”या हिरो जय श्रेष्ठं नं वसिबें न्हापा “जुनी” नांयागु छगू फिल्मय् अज्याःगु हे छगू रोल याःगु दु । उलिजक मखसे लिपा “कान्छी” फिल्मय् मेन रोलय् डेब्यु याःम्ह शर्मिला मल्लं(उगु इलय् शाह) नं “जुनी” फिल्मय् अज्याःगु हे छगू मू मदूगु रोल म्हिते धुंकूगु खः । बलिउड व कलिउडय् जक मखु हलिउडय् नं अज्याःपिं स्टारत यक्व हे दु, गुम्हेसिनं न्हापा मू मदुगु रोलय् निं थःगु ख्वाः क्यनेमाःगु खः । अज्याःपिं स्टारत मध्ये छम्ह मार्लिन मुनरो नं खः । ग्ल्यामर क्वीनया दर्जा कायेत तकं ताःलाःम्ह मर्लिन मुनरों दकलय् न्हापां म्हितूगु फिल्म “स्कूडा हू ! स्कूडा हे !” खः । सन् १९४८ या थ्व फिल्मय् वयागु छगूयां छगू जक सिन दु । अले डायलगया नामय् “हाय् ¥याड ।” धकाः न्ववाये खंगु खः । शुरुइ थथे छुँ जुया दुहां वःम्ह मर्लिन मुनरो लिपा वनाः गुलि बय्बय् जुल धयागु खँ थन च्वयाच्वने माली मखु । ज्याकी चान धाल कि मार्शल आर्टया निंतिं नांजाःम्ह हलिउड स्टार धकाः याउँक हे म्हसी । तर थथे लोकंह्वाये न्ह्यः ज्याकी चानं “फिस्ट अफ फ्युरी” नांयागु फिल्मय् छुँ पह वःगु रोल म्हितूगु खँ आपाःसिनं सिउगु खइमखु । सन् १९७५ पाखे सुपर हिट जूगु हलिउड सिक्वेल ¥याम्बो व रकी फिल्मय् म्हिते न्ह्यः सिल्भर स्टायलोन नं छगू फिल्मय् अज्याःगु हे ज्यालगे मजूगु रोल म्हिते धुंकूम्ह कलाकार खः । वं १९७१ पाखे “बनानाज” नांयागु फिल्मय् छम्ह लुटाहा मनूया चिधंगु रोल म्हितूगु खः । थ्व फिल्मया डाइरेक्टर वुडि अलेन खः । हलिउड फिल्मबारे नुगः क्वसाःपिंसं ज्याकी चान धाल कि मार्शल आर्टया निंतिं नांजाःम्ह हलिउड स्टार धकाः याउँक हे म्हसी । तर थथे लोकंह्वाये न्ह्यः ज्याकी चानं “फिस्ट अफ फ्युरी” नांयागु फिल्मय् छुँ पह वःगु रोल म्हितूगु खँ आपाःसिनं सिउगु खइमखु । “फिस्ट अफ फ्युरी” धइगु कुंग्फु कलाय् ज्वःमदुम्ह स्टार ब्रुस लीया छगू च्वछायेबहगु फिल्म खः । अले उगु हे फिल्मय् ज्याकी चानं छगू चिकिचाधंगु रोल यानाः थःगु पलाः न्ह्याकूगु खः । एन्जेलिना जोलिया मिजं कथं बय्बय् जुयाच्वंम्ह ब्रायड पिट थौं वयाः हलिउडय् स्टारया दर्जा दुम्ह हिरो कथं कयातःगु दु । सन् १९८८ स पिदंगु “थेल्मा एण्ड लुइज” फिल्मं हलिउडय् हिरोकथं वयागु न्हाय् धस्वात । तर वसिबें न्ह्यः ब्रायड भाजुं निगू प्यंगू फिल्मय् मू मदुगु रोल याये धुंकूगु जुयाच्वन । अज्याःगु हे छगू फिल्मया नां “लेस दाय्न जिरो” खः । अले उगु फिल्मय् धाथें हे वयागु रोल धयागु नं शून्यति हे मू मदुगु रोल खः । “मिलियन डलर बेबी” थेंज्याःगु ओस्कार सिरपाः त्याकेत ताःलागु फिल्मया डाइरेक्टर क्लाइन्ट इस्टवुडयात काउब्वाइ फिल्मया निंतिं नांजाःम्ह स्टार धाइ । द गुड द बायड एण्ड द अग्ली, डर्टी हेरी थेंज्याःगु आपालं फिल्मय् काउब्वाय् जुयाः म्हितूम्ह हलिउड स्टार क्लीण्ट इस्टबुडं सन् १९५० या दशकय् गुलिखे फिल्मय् मू मदुगु रोल म्हितूगु दु । डाइ हार्ड स्विक्वेलया निंतिं नांजाम्ह एक्शन स्टार ब्रुश विलिसं नं थःगु क्यारीयरया शुरुइ मू मदुगु रोल याना वःम्ह खः । बु्रस विलिस ला उगु इलय् भीडभाडय् दनीम्ह एक्स्ट्रा कलाकार तकं जुयाः म्हितूगु खःसा लिपा फ्रायन्क सिनात्राया “द डेड्ली सिन” य् छगू सिनय् वयागु ख्वाः खनेदत । अनंलिपा सन् १९८२ पाखे पिदंगु “द भर्डिक्ट” नांयागु फिल्मय् पल न्यूमाय्न नांयाम्ह स्टारलिसे छगू सिन म्हितूगु खने दत । अनंलिपा तिनि वयात १९८८ पाखें पिदंगु “डाई हार्ड” फिल्मं हलिउडय् एक्शन स्टारया रुपय् न्ह्यने हःगु खः । सन् २००१ य् “होलिडे इन द सन” नांयागु फिल्मं हलिउडय् दुहां वःम्ह मेगान फक्स मय्जु ह्वाट आइ लाइक एबाउट यु व टु एण्ड ए हाफ मेन थेंज्याःगु फिल्मय् सपोर्टिंग रोल नं म्हितल । सपोर्टिंग रोल म्हिते धुंकूगु जूसां वय्कः मय्जुं “बायड ब्वाइज टु” नांयागु फिल्मय् एक्स्ट्रा जुयाः तकं ज्या यानाः थःगु यात्रायात न्ह्याके माःगु खँ थन लुमंकेबहजू । बेन अफ्लेक व मायट डेमन धइपिं मचां निसेंया पासापिं खः । थौंकन्हय्या हलिउडय् स्टार कथं कयातःपिं खः । तर स्टार जुइसिबें न्ह्यः इमिसं छुं छुं फिल्मय् ज्या लगे मजूगु रोल नं याःगु जुयाच्वन । उमिसं अज्यागु रोल याःगु छगू फिल्मया नां “फिल्ड अफ ड्रिम्स” खः । थुकी केभिन कोस्टनरया मेन रोल दु । क्लाइन्ट इस्टवुड थेंहेंतुं जोन वेन नं काउब्वाइ मुभिया निंतिं नांजाःम्ह हलिउड स्टार खः । थथे नांजाम्ह स्टार जुइ न्ह्यः नं जोन वेनं गुलिखे फिल्मय् मू मदुगु रोल याःगु खः । अज्याःगु फिल्मय् वय्कः भाजुं गबलें गार्ड जुयाः म्हितलसा गबलें सल ब्वाकेगु रेसकोर्सया अडियन्स जुयाः, अले गबलें फुटबल कासामि जुयाः म्हितेमाःगु खः । जेरी मेग्वायर, मेन अफ अनर अले रेडियो थेंज्याःगु फिल्म म्हितूम्ह क्युबा गुडिंग जुनियरयात झीसं इडी मर्फीया “कमिंग टु अमेरिका” फिल्मया छगू सिनय् सँ चाकीम्ह हजामया पसलय् फ्यतुनाच्वंगु खंकेफइ । थथे शुरुइ छुँ जुया दुहां वःम्ह लिपा धुँ जुइत ताःलाम्ह मेम्ह छम्ह हलिउड स्टार धइम्ह च्यानिंग टाटुम नं खः । म्याजिक माइक, ट्वेण्टि वन जम्प स्ट्रीट अले द भो थेंज्याःगु फिल्मया हिरो टाटुम भाजुं सन् २००५ या छगू तसकं बय्बय् जूगु “वार अफ दि वल्र्डस”य् चर्चय् सुम्क फ्यतुनाच्वंम्ह मिजंया मू मद‘‘गु रोल म्हितूगु खः । थुकथं स्वयेबलय् थ्व ख्यलय् थःगु पलाः क्वातुकेया निंतिं शुरुइ न्हापांगु पलाः छिइबलय् रोलया हाकः उलि महत्वपूर्ण मदु धइगु खनेदु । बरु थःम्हेसिनं यायेमाःगु कुतः गथे खः अथेहे सुथांलाकेगु हे जक मू आज्जु जुइमाः धइगु खनेदु ।","October 04, 2019 08:20 AM"
https://nepalbhasatimes.com/25923,न्ह्यइपुख्यः,  ,ख्यालि न्हिली,"इहिपा यायेधुंकूपिं मिजंतय् निंतिं छगू सल्लाह ः– छिं गबलें नं फ्रिजं लःया सिसि लिकादीबलय् उकी हाकनं लः जायेकाः जक हे फ्रिजय् तयेगु यानादिसँ, मखुसा …….. ……. कलाःचां लःया सिसिं शुरु याःगु लेक्चर अय्लाःया सिसि थ्यंकाः जक क्वचाइ । ह्ह्ह् यदि शतप्रतिशत तलब छिं थः कलाःया ल्हातय् तयाबिल धाःसा १० प्रतिशत मतिना अप्वइ, व हे तलबया १० प्रतिशत छिं सुयां कलाःयात बिल धाःसा १०० प्रतिशत मतिना दया वइ । खः कि मखु ? ह्ह्ह् सेल्फी काइगु इलय् मिसातय् व चुरोट च्याकीगु इलय् मिजंतय् म्हुतु प्वाःया पहः छगू हे जुइ !","October 13, 2019 06:45 AM"
https://nepalbhasatimes.com/25693,न्ह्यइपुख्यः,  ,ख्यालि न्हिली,"सुं मिजं नं ‘अय्लाः’ त्वंगु खनकि हे मिसातय्सं ‘ अहो ! थ्व मिजं ला तसकं अय्लाःगुलु खनिं का !’ धाइ, तर व हे मिजं नं ‘फ्यान्टा’ त्वंगु खन धाःसा गबलें नं थ्व धाइमखु कि ‘अहो ! थ्व मिजं ला तसकं फेन्टास्टिक खनिं का!’ ह्ह्ह् पप्पु तःधिकः जुइधुंकल । वया इहिपा धाःसा आतकं मजूनि । अले व छन्हु तसकं तापाक द्यःयाथाय् थःगु इहिपा जुइमाः धकाः प्रार्थना यायेत थः मांयात नं नापं ब्वना यंकल । द्यःयाथाय् तसकं हुलमुल जूगुलिं वया मां तन । पप्पुं थःगु निपा ल्हातं सर्गतय् ब्वयेकाः धाल, ‘हे भगवान ! थ्व छु यानागु । जिगु ला इहिपा मजुल, मजुल । जिमि अबुया मिसा नं तंका बियागु ला ?’ ह्ह्ह् सुयातं नं हरेक खँय् सफाइ बिया च्वनेमागु आवश्यक मदु छि मनू खः, डिटर्जेन्ट पाउडर मखु ।","September 30, 2019 06:35 AM"
https://nepalbhasatimes.com/25734,न्ह्यइपुख्यः,  ,ख्यालि न्हिली,"छम्ह पंजाबीया छेँय् पाहां वल । पंजाबीं न्यन – ‘छु भपियादी ? क्वाःगु हये ला कि ख्वाउँ ?’ पाहां ः निगुलिं हयादिसँ ले ? छु फरक जुइ ! ‘ताःला निगू गिलास क्वाःलः हजि सा’ पंजाबी थः कलाःयात धाल— ‘अँ छगू गिलास गिजरया अले मेगु छगू गिलास फ्रिजया खं ला !’ ह्ह्ह् मिजं (मिसालिसे) ः छ ग्वःदँ दत ? मिसा ः जि १८ दँ दत । मिजं ः अय्सा नु झी निम्हं, मछाले माःगु व ग्यायेमाःगु हे छु दु धकाः ? मिसा ः गन वनेगु ले ? मिजं ः भोट र्कुकः वनेगु का, मेथाय् गन वनेगु ? ह्ह्ह् संसार नं अजू चायापु । थन छम्ह मिसां मेम्ह मिसाया ‘अनेतने’ खँ ल्हांल्हां फुर्सद मदु । मेखे मिजतं धाःसा मिसाया तारिफ यायां त्यानु मचाः !","October 01, 2019 06:27 AM"
https://nepalbhasatimes.com/25737,न्ह्यइपुख्यः,  ,जापानय् ‘पानवती’,जापानया राजधानी टोकियोया मेगवा उमिन सेन्टर हलय् लोकंह्वाःगु नेपालभाषाया संकिपा ‘पानवती’ विशेष शोया प्रदर्शन जुल । जापानया टोकियोय् च्वनाच्वंपिं आपालं नेवाः व गैर नेवाःतय्सं थुगु संकिपा स्वःगु खः ।नेवाः अन्तर्राष्ट्रिय फोरम जापानया ग्वसालय् संकिपा क्यनेज्या जूगु खःसा उगु संकिपा क्यनेत संकिपाया निर्देशक सुरेन्द्र तुलाधरलिसें ईमेज च्यानलया नेपालभाषा ज्याझ्वः ‘ख्वताबजि’या निर्माता रघुभक्त मानन्धर जापान थ्यंकूगु खः ।                                                         प्याखं क्यने न्ह्यः जूगु छगू ज्याझ्वःया दथुइ ग्वसाः खलः नेवाः अन्तर्राष्ट्रिय फोरम जापानं नेपालभाषाया संरक्षण व प्रवद्र्धन यानाच्वंगु इमेज च्यानलया महाप्रबन्धक रघुवरभक्त मानन्धर व कलाकारितापाखें नेपालभाषा नापं संस्कृतिया संरक्षण व प्रवर्धन यानाच्वंम्ह निर्देशक सुरेन्द्र तुलाधरयात खादा क्यखायेकाः हनापौ देछासे हनेज्या जूगु खः ।,"October 01, 2019 06:35 AM"
https://nepalbhasatimes.com/25813,न्ह्यइपुख्यः,  ,ख्यालि न्हिली,"राजु ख्वाः खिउँसे च्वंकाः वयाच्वंगु खनाः रमेशं न्यन— ‘राजु छु जुल छंत ?’ राजु ः अँ ! थौं जिं छम्ह मिसायात ‘आइ लभ यु’ धयागु …… ! रमेश ः अले छु जुल ले ? राजु ः व मिसां नं ‘आइ लभ यु टू’ धकाः धाल । रमेश ः ठीक हे जुल नि सा ! राजु ः गनया ठीक जुइ धकाः व टू धाःगुलिइ मेम्ह सु धकाः मालाच्वनागु का जिं ! ह्ह्ह् निम्हतिपूया इहिपा जूगु न्यादँ क्यन । भाःत ः थौं झी छुं छगू न्हूगु याये मजिउ ला ? कलाः ः जिउ, अय्सा थौं झी फिल्म स्वयेका न्हिं ? भाःत ः छु फिल्म स्वयेगु ले ? कलाः ः छुं अज्याःगु ग्यानापुसे च्वंगु फिल्म स्वयेका मजिउला ? भाःत ः ठीक जू अय्सा न्यादँ न्ह्यःया झीगु इहिपाया भिडियो स्वयेका ।","October 03, 2019 06:38 AM"
https://nepalbhasatimes.com/25653,न्ह्यइपुख्यः,  ,ख्यालि न्हिली,"राजु वसः सुइकेत सुचिकाःयाथाय् वन । राजुं न्यन– ‘पाइन्ट छगः सुइकेमाःगु ज्याला गुलि तुइ थें ? सुचिकाः ः न्यासःत्या जक खः । राजु ः अले हाफ पाइन्ट सुइकेत ले ? सुचिकाः ः उकिया निसः जक । ‘अथे खःसा हाफ पाइन्ट हे सुया बिउ’– राजुं धाल– ‘लम्बाइ तुतिइ तक थ्यंका बिउ न्हैं !’ ह्ह्ह् न्यायाधिश ः गुकुन्हु बहनि छिं थः भाःतया हत्या यानादिल, व कुन्हु वं दकलय् लिपा नवाःगु खँग्वः छु खः ? मिसा ः जिगु चश्मा गन दु सुनिता ? न्यायाधिश ः थुलि खँय् वयात स्यायेमाःगु छु कारण दु ? मिसा ः जिगु नां सुनिता मखु, सुशीला खः ?","September 29, 2019 06:45 AM"
https://nepalbhasatimes.com/25777,न्ह्यइपुख्यः,  ,ख्यालि न्हिली,"सन्ता व बन्ता निम्ह अलग अलग मोटरसाइकलय् गनं वनाच्वन । अबलय् लाक्क इपिं निम्हं ट्राफिक जामय् फसे जुल । व हे इलय सन्तां हेल्मेटया द्यःने चासुम्वल । थ्व खनाः बन्तां धाल— ‘अरे पाजि, छ्यनय् चासुगु खःसा हेल्मेट त्वयाः चासुम्वःसा जिउनि, छाय् हेल्मेटया द्यःने चासु म्वयाच्वनागु ?’ ‘अय्, बन्ता छं धाःसा यदि छंत थ्व इल्य्’— सन्तां धाल— ‘खम्पाय् चासु म्वयेमाल धाःसा छं छु पाइन्ट त्वःताः चासुम्वयेगु खःला ?’ ह्ह्ह् मिजं (मिसालिसे) ः माफ यानादिसँ, छिं गबलें नं जितः लोन (त्यासा) बियादीगु दु ला थें ? मिसा ः मदु, …… छाय् थें ? मिजं ः मसिउ, छाय् खः न्हाचःनिसें छिपाखे हे जक जिगु ‘इन्ट्रेष्ट’ अप्वया वनाच्वंगु ?","October 02, 2019 06:14 AM"
https://nepalbhasatimes.com/26584,न्ह्यइपुख्यः,११४० कछलाथ्व त्रयोदशी ,ख्यालि न्हिली,"पप्पु छम्ह नांजाःम्ह ज्योतिषयाथाय् वन । अले वं ज्योतिषयाके न्यन— ‘थ्व इहिपा धयागु ग्वःगू जन्मया सम्बन्ध जुइ ? ‘थ्व छंके हे निर्भर जुइ । यदि दक्वं सही धंगं न्ह्याः वनाच्वन धाःसा सीकि कि मेगु खुगू जन्म ल्यं दनि’, ज्योतिषं धाल— ‘यदि दक्वं गडबड जुल धाःसा थुइकी खुगू जन्म न्हापा हे वने धुंकल थ्व हे अन्तिम खः ।’ ह्ह्ह् तरकारि मियाच्वंम्ह मनुखं तरकारिइ लखं छ्वाकाच्वन । ताःई तक नं लखं छ्वाकाच्वंगु खनाः तरकारि न्याः वःम्ह मनुखं धाल—‘यदि पाछै होसय् वःगु खःसा निम्हू बियादिसँ ।’ ह्ह्ह् छिं गबलें विचाः यानादीगु दु ला कि संसारय् दकलय् ग्यानापुगु जादू गन दु जुइ धकाः …… ! यदि छिं मसिउसा सीकादिसँ, जिगु विचाःकथं ‘दकलय् ग्यानापुगु जादू’ थौंया आधुनिक ब्यूटी र्पालरय् ।","November 10, 2019 07:15 AM"
https://nepalbhasatimes.com/26625,न्ह्यइपुख्यः,११४० कछलाथ्व चतुर्दशी,ख्यालि न्हिली,"सरकारी बसय् च्वने मयः । सरकारी स्कुलय् आखः ब्वने व ब्वंके मयः । सरकारी अस्पतालय् वासः याके मयः । तर……….. ! सकसितं सरकारी जागिर धाःसा नयेयः । ह्ह्ह् शिक्षक ः दुःख ला झी पासापिं थें हे खः । छाय्कि थ्व न्ह्याबलें नापं हे दयाच्वनी । तर सुख ला वइ वनी । मेम्ह शिक्षक ः थ्व तसकं हे पाय्छि खँ खः । छाय्कि कलाः न्ह्याबलें छेँय् हे दयाच्वनी, तर ससः केहें धाःसा वयाच्वनी, वनाच्वनी ह्ह्ह् कलाः ः थौं छि द्यँद्यं हे जितः छाय् ब्वः बियाच्वनादीगु ? भाःत ः मखु मखु छंत भ्रम जूगु खयेमाः । कलाः ः छुकिया भ्रम धकाः ले ? भाःत ः खँ छु धाःसां जि द्यनाच्वनागु मखु, ज्वलय् हे खः ।","November 11, 2019 04:53 AM"
https://nepalbhasatimes.com/26099,न्ह्यइपुख्यः,  ,ख्यालि न्हिली,"राजु (ज्योषियाथाय् ) ः जिगु इहिपा हे जुइमखुत कि छु ? अज्याःगु लसताया छुं योग मदु ला ? ‘छिगु जातलय् लसता हे जक दु । तर इहिपा धाःसा जुइमखु’, ज्योतिषं धाल, ‘छाय्कि छिगु जातलय् सुखया सुख हे जक च्वयातःगु दु !’ ह्ह्ह् थ्व मिसात धइपिं नं तसकं तसकं हे अजू चायापुपिं प्राणी खः ….. ब्यूटी पार्लर वने न्ह्यः दकलय् न्हापां थःत बांलाकी । अले हाकनं व हे ब्यूटी पार्लरय् वनाः थःत बांलाकी ….! ह्ह्ह् सुद्र्यः व कलाःया दथुइ छगू हे जक समानता दु । व छु खः ? छिं सिउला ? मसिउसा सीकादिसँ निगुलिंयात छिं एकनासं घुरे जुयाः स्वया च्वने फइमखु ।","October 20, 2019 06:50 AM"
https://nepalbhasatimes.com/26120,न्ह्यइपुख्यः,  ,फिल्मय् ‘हिजो आजका कुरा’,"येँ – लोकंह्वाःगु पुलांगु टेलिभिजन श्रृंङ्खला ‘हिजो आजका कुरा’ आः फिल्म जुयाः पिहां वइगु जूगु दु । टेलिभिजन श्रृंखला लिपा फिल्मय् नं नांजाःम्ह कलाकार सन्तोष पन्त हे मू भूमिकाय् खनेदयेकः वइसा फिल्मया निर्देशन पन्तया हे काय सकार पन्तं याइगु जूगु दु । शुक्रवाः फिल्मया शुभमूर्हुत जूगु खःसा स्वन्ति लिपा फिल्म सुटिङ्गय् वनीगु खँ धाःगु दु ।                                                         स्वनिगलय् च्वनाच्वंपिं प्यंगू परिवारया बाखं दुथ्याइगु थ्व फिल्म नं सामाजिक, कमेडी विषयय् जुइगु खँ धाःगु दु । पन्त फिल्म प्रोडक्सनं दयेकीगु थ्व फिल्मय् सन्तोष पन्तया लिसें रमा थपलिया, नितेशराज पन्त, ऋचा शर्मा, केकी अधिकारी, रिमा विश्वकर्मा, जेबिका कार्की, रमेश अधिकारी, सविन शाक्यया लिसें न्हूपिं कलाकार विनायक कुँइकेल, अनुष्का अधिकारीया मू भूमिका दइ । फिल्मया छायाँकन रवि साय्मिं यानादीसा ग्राफिक्स, भिएफक्स व सम्पादन विनय कंसाकारया दइ । सन्तोष पन्त व सकार पन्तया बाखंयात सन्दीप किस्नां च्वयातःगु दु ।","October 20, 2019 08:02 AM"
https://nepalbhasatimes.com/25987,न्ह्यइपुख्यः,  ,ख्यालि न्हिली,"राजु (ज्योषियाथाय् ) ः जिगु इहिपा हे जुइमखुत कि छु ? अज्याःगु लसताया छुं योग मदु ला ? ‘छिगु जातलय् लसता हे जक दु । तर इहिपा धाःसा जुइमखु’, ज्योतिषं धाल, ‘छाय्कि छिगु जातलय् सुखया सुख हे जक च्वयातःगु दु !’ ह्ह्ह् थ्व मिसात धइपिं नं तसकं तसकं हे अजू चायापुपिं प्राणी खः ….. ब्यूटी पार्लर वने न्ह्यः दकलय् न्हापां थःत बांलाकी । अले हाकनं व हे ब्यूटी पार्लरय् वनाः थःत बांलाकी ….! ह्ह्ह् सुद्र्यः व कलाःया दथुइ छगू हे जक समानता दु । व छु खः ? छिं सिउला ? मसिउसा सीकादिसँ निगुलिंयात छिं एकनासं घुरे जुयाः स्वया च्वने फइमखु ।","October 15, 2019 06:20 AM"
https://nepalbhasatimes.com/26620,न्ह्यइपुख्यः,११४० कछलाथ्व चतुर्दशी,चीहा संकिपा कासाया लिच्वः पिदन,येँ – नेपाल– भाषा टाइम्स चीहा संकिपा सिरपाःया घोषणा म्हिगः जुल । १६ गू चीहा संकिपा (शर्ट भूमि) दुथ्याःगु उगु कासाय् नेवाः यूट्युब च्यानलं निर्माण याःगु ‘ध्वः छध्वः रेखां क्यूगु’ न्हाप लाःगु दु । उपन्यासकार शशीकला मानन्धरं च्वयादीगु बाखनय् योवन शाक्यया निर्देशनय् उगु चीहा संकिपा दयेकूगु खः ।                                                         म्हिगः बालाजुइ च्वंगु अष्टनारायण हलय् न्हाप ज्याझ्वलय् नांजाःम्ह अभिनेटत्री हिसिला महर्जनं सिरपाः घोषणा यानादीगु खः। न्हाप लाःगु संकिपायात ७५ द्वः तकाया सिरपाः बी । अथे हे किपूया मगन इन्टरटेन्टमेन्टया लुखां दयेकूगु लक्ष्मीकुमार महर्जनं च्वयादीगु व रजिन महर्जनं निर्देशन यानादीगु ‘म्यूजियम’ लियांलिउ लाःगु दु । लिउयात ५०द्वः तकाया सिरपा बी । पेजथ्रीपाखें दर्शनवीर शाक्यया निर्देशनय् लोकबाखंया लिधंसाय् दयेकूगु ‘इन्द्रायणी’ व रामकृष्ण खड्गीया निर्देशनय् दयेकूगु ‘स्वार्थ’ लियांलिउ सिरपाः त्याकेत ताःलाःगु खः । लियां लिउ लाःगु निगू संकिपायात म्हतिं २५ द्वः तका सिरपाः बी । आः वइगु निवाःया दुने छगू ज्याझ्वः यासें सिरपाः लिसें सहभागी सकलें संकिपायात दसिपौ व हःपाः दां लःल्हाइगु ग्वसाः दु।,"November 11, 2019 05:02 AM"
https://nepalbhasatimes.com/26545,न्ह्यइपुख्यः,११४० कछलाथ्व दशमी,ख्यालि न्हिली,"छम्ह गृहिणीं इन्टरनेट सेवा प्रदायक कम्पनीइ फोन यानाः धाल— ‘छु खः, छिकपिनिगु पहः ? स्वघौ जायेधुंकल छिकपिनिगु इन्टरनेट ला चले हे जूगु मखु । आः ….. छु यायेगु धयादिसँ । ‘म्याडम, माफ यानादिसँ’ कर्मचारीं उखें धयाहल , ‘इन्टरनेट सुचारु मजूतले छिं यायेमाःगु छेँज्या दक्वं सिधयेकादिसँ !’ ह्ह्ह् यदि मस्तयसं आखः ब्वनेगुलिइ ध्यान मबिउ अले इमित आखः ब्वनेगु बानी याकेगु खःसा तसकं अःपुगु तरिका छगू कने । न्यनादिसँ ः– सकलें मांअबुं थः मस्तय्त छगू हे खँ धायेगु यानादिसँ ‘आखः ब्वँ न्हिं, आखः ब्वँ । यदि आखः मब्वन धाःसा सुं नं मांअबुं छिमित थः म्ह्याय् बी मखु ।’","November 07, 2019 07:13 AM"
https://nepalbhasatimes.com/26659,न्ह्यइपुख्यः,११४० कछलाथ्व पुन्हि,ख्यालि न्हिली,"हवल्दार ः का, मखुथे जुल । व मनू ला सित । इन्सपेक्टर ः शायद व मनू सीगु वयागु मृत्युया कारणं जुइमाः । डाक्टर ः मखु, मखु, व मनू सीगु वयागु मृत्युया कारणं मखु, वयागु ज्या न वंगुलिं खः । ह्ह्ह् अदालतय् अपराधीयाके बयान कायेबलय् गीता, कुरान, बाइबल वा अज्याःगु हे मेगु छुं नं सपूm वा ग्रन्थय् थियाः पाः फयेकेगु पलेसा छगू क्वाटर त्वंकाः बयान काल धाःसा सही पैmसला यायेत अःपुइगु खइ । ह्ह्ह् ल्वगि ः डाक्टर सा’ब जितः नयेधुंकाः पित्याइमखु । द्यने धुंकाः न्ह्यः नं वइमखु । लः त्वन धाःसा प्याःचाः धइगु नं जुइमखु । तसकं हे तःधंगु समस्या जुयाच्वन । डाक्टर ः अथे खःसा छि बहनि सु द्र्यःया जलय् मिखा चायेकाः द्यनादिसँ । दक्वं पाय्छि जुइ ।                                                          ","November 12, 2019 05:50 AM"
https://nepalbhasatimes.com/24336,न्ह्यइपुख्यः,  ,ख्यालि न्हिली,"‘रमेश अस्पतालय् लानाच्वंगु दु’— छम्ह पासां मेम्ह पासायात कन । ‘छु ऽऽऽ ?’— मेम्ह पासां अजू चायाः न्यन— ‘म्हिगः तिनि ला जिं वयात छम्ह बांलाःम्ह ल्यासेलिसे सिनेमा हलय् खनागु ।’ ‘अथे जुयाः ला व अस्पतालय् लाःगु । व बांलाःम्ह ल्यासेलिसे फिल्म स्वःवःगु वया कलातं नं खंगु जुयाच्वन का ।’ ह्ह्ह् भाःत छेँय् वःबलय् थ्व खनाः लय्ताल कि वया आः वयाः तिनि ब्याहा यानाम्ह कलातं डिनरया निंतिं खा दयेकातःगु जुयाच्वन । तर नःगु इलय् वं धाल— ‘थौं खाया सवाः भचा अजीब तायाच्वन ।’ ‘छाय् ले ?’ कलाःम्हं नाइक न्यन । ‘मसिउ । छं थ्व छुं मेगु हे तरिकां दयेकागु ला कि छु ?’ ‘न्हापा न्हापा गथे दयेकेगु खः, अथे हे दयेकागु खः । तर खा भचा क्वल अले जिं उकी बरनल भचा इलाबिया ।’","August 19, 2019 07:10 AM"
https://nepalbhasatimes.com/25253,न्ह्यइपुख्यः,  ,नेपालभाषा चीहाः संकिपा कासाय् झिंखुगू संकिपा दुतिन,"येँ – नेपालभाषा चीहाः संकिपा कासा–११३९ या निंतिं मुक्कं झिंखुगू संकिपा दुहां वःगु दु । थगुने जूगु न्हापांगु कासाय् झिगू संकिपा दुहां वःगु खः । निक्वःगु नेपालभाषा चीहाः संकिपा कासाया निंतिं दुहां वःगु संकिपाय् पसः, म्यूजिष्म, ग्वाय् पियाः सुखूध्यां, इन्द्रायणी, मतिना, बैना भ्वं, घात, लसता, लिचिउगु स्वचेतना, नसा, ध्वः छध्वः रेखां किउगु, ह्याँउगु हि, आस्था, घःचाः, स्वार्थ व कुमति खः ।                                                         थगुनेया कासाय् मांभाय्यात प्राथमिकता बियातःगु खःसा थुगुसी छुं नं सपूm, पत्रपत्रिका वा सामाजिक संजालय् पिहां वःगु साहित्यया लिधंसाय् संकिपा दयेकेमाःगु नियम दुगु खः । लिसें अज्याःगु साहित्य पिदंगु खः धइगुया दसिकथं प्रकाशन जूगु प्रति व उकिया फोटोकपि नं दुथ्याकेमाःगु व्यवस्था यानातःगु खः । म्होतिं न्यागूनिसें अप्वलय् नीगू मिनेटया दुने संकिपा तयार यायेमाःगु नियम दुसा संकिपाया निर्माणया प्राविधिक पक्षय् नं छुं छुं खँयात ध्यानय् तयाः दयेकेमाःगु नियम दुगु खः । अथे हे संकिपाय् अंग्रेजी सब टाइटल नं अनिवार्यकथं दुथ्याकेमाःगु व्यवस्था यानातःगु दुसा संकिपाय् दुथ्याःगु संवादयात स्टुडियोय् हे डबिंग यानातःगु जुइमाःगु नं व्यवस्था यानातःगु दु । कासाय् न्हाप, लिउ व लियांलिउ लाःगु संकिपायात छसिकथं न्हय्न्याद्वः, न्यय्द्वः व नीन्याद्वः तका दां सिरपाः बीगु जूगु दुसा लियांलिउ सिरपाः निगू संकिपायात बीगु ग्वसाः खलकं जानकारी बिउगु दु ।    ","September 17, 2019 06:45 AM"
https://nepalbhasatimes.com/25205,न्ह्यइपुख्यः,  ,ख्यालि न्हिली,"पप्पु ः डाक्टर साहब, जि जब दनाः भचा क्वछुनाः जवगु तुति लथ्यात कि स्याना वइगु धयां । डाक्टर ः मतलब ? पप्पु ः हाकनं खवगु तुति नं अथे हे लथ्यायेधुंकाः धस्वायेत स्वल धाःसां नं स्याइगु । डाक्टर ः अथे खःसा मूर्ख मनू, अज्याःगु नाटक हे छाय् यानाच्वने माल ले ? ‘अय्सा छु डाक्टर साहब’— पप्पुं धाल— ‘जिं आः कट्टु हे मन्ह्यासे च्वना च्वनेगु ला ?’ ह्ह्ह् स्वम्ह तसकं मिले जूपिं पासापिं दु । इपिं स्वम्ह पासापिं खः बिल्लु, कल्लु व उल्लु । इपिं स्वम्हं ब्वनाच्वंगु दु । बिल्लु ः बीएस्सी ब्वनाच्वंगु दु । कल्लु ः एम ब्वनाच्वंगु दु । उल्लु ः थ्व ख्यालिखँ ब्वनाच्वंगु दु । तं चायादीमते, आः मेपिंत थ्व ख्यालिखँ ब्वंकादिसँ अले इमित नं उल्लु यानादिसँ ।","September 16, 2019 06:59 AM"
https://nepalbhasatimes.com/25255,न्ह्यइपुख्यः,  ,ख्यालि न्हिली,"न्यायाधिश ः छं ध्यबा गथे यानाः खुयागु ? छाय् खुयागु ? खुँ ः सत्य सत्य धरोधर्म, जिं ध्यबा खुयागु मखु, वं थम्हं हे जितः ध्यबा बिउगु खः । न्यायाधिश ः अथे खःसा वं छंत ध्यबा गबलय् बिउगु ले ? खुँ ः जिं छुरा क्यनेवं बिउगु खः । ह्ह्ह् छगः बस दुर्घटना जुल । दुर्घटनाय् लानाः बस चालकया तुति त्वधुल । व तसकं चिल्लाय् चिल्लाय् दनाः हाल— हे भगवान ! जिगु ल्हाः त्वधुल । आः जिं गथे यानाः बस चले यायेगु ? जितः तसकं स्याना नं च्वंगु दु । हे भगवान ! नापसं घटनाया छानविन यायेत वःम्ह प्रहरीं धाल— ‘सुम्क च्वं ! गपाय्सकं हालागु व । अन खं ला वयागु छ्यं व गःपः छुटे जूगु । अय्सां व गुलित चुपचाप च्वनाच्वंगु दु । ह्ह्ह् यदि छिगु म्हगस पूमवंसा धन्दा कयादी म्वाः, उकियात पूवंकेत छि हाकनं याउँक द्यनादिसँ ।","September 17, 2019 06:30 AM"
https://nepalbhasatimes.com/24409,न्ह्यइपुख्यः,  ,ख्यालि न्हिली,"छम्ह हाकिम साहेबयात अफिसय् हे तच्वयेक हर्ट अटाय्क जुल । वयात ताल कि व आः छुं मिनेटया हे जक पाहां खः । वं तुरन्त हे थःम्ह प्राइभेट सेक्रेटरीयात सःतल । ‘विमलाया निंतिं चिठ्ठि च्व ।’— वं सेक्रेटरीयात डिक्टेसन याकल— ‘जिं जिन्दगीया अन्तिम क्षणतक छंत ययेका च्वना । सीगु इलय् जिगु म्हुतुइ खालि छंगु हे जक नां ल्यनाच्वंगु खः ।’ थुकिया छगू छगू प्रतिलिपि उषा, निशा, रमा, अपर्णा, रीता, सुनिता व कान्तियात नं छ्वयाबिउ ।’ ह्ह्ह् प्रमुख जिल्ला अधिकारीं खुँयात नये थें स्वल गुम्हेसित पाइन्ट खुयाकाःगु पाः यानातःगु दु, अले धाल— ‘स्वदँ न्ह्यः नं छंत जिथाय् हयेधुंकल, मखुला पाइन्ट खुयाकाःगुलिं ?’ ‘खः हजूर’— खुं धाल— ‘छगः पतलुन गुलि हे तुइ ले सा हजूर ।’","August 21, 2019 06:45 AM"
https://nepalbhasatimes.com/24393,न्ह्यइपुख्यः,  ,अक्षय कुमारं आः राष्ट्रिय सुरक्षाया भूमिका म्हितीगु,बलिउड कलाकार अक्षय कुमारं राष्ट्रिय सुरक्षा सल्लाहकारया भूमिका याइगु जूगु दु । निरज पाण्डेया निर्देशनय् दयेकेत्यंगु छगू न्हूगु फिल्मय् अक्षय कुमारं उगु भूमिका म्हितेगु घोषणा याःगु दु । डोभालया करियरया विषय कयाः दयेकत्यंगु थुगु फिल्मया आः स्क्रिपया ज्या जुयाच्वंगु दुसा आःयात थुकिया अनुसन्धान जुयाच्वंगु दु ।                                                         निर्देशक निरज पाण्डें ‘चाणक्य’ दयेके सिधये धुंकाः व अक्षय कुमारं थःगु छुं फिल्म पुरा याये धुंकाः जक थुगु फिल्म दयेकेगु ज्या जुइगु खँ समाचार स्रोतं जाकनारी बिउगु दु । वंगु १५ अगष्टय् अक्षय कुमारया मिशन मंगल रिलिज जूगु दुसा रिलिज जुइगु झ्वलय् अक्टोबरय् हाउसफुल ४ व डिसेम्बरय् गुड न्यूज दु । वइगु दँय् सूर्यवंशी व लक्ष्मी बम फिल्मया घोषणा याये धुंकूगु दुसा वया नापनापं निर्देशक पाण्डेया हे फिल्म इक्का व बच्चनया निंतिं न सम्झौता यानातये धुंकूगु दु ।,"August 21, 2019 06:24 AM"
https://nepalbhasatimes.com/25314,न्ह्यइपुख्यः,  ,ख्यालि न्हिली,"जा नयेत मेचय् च्वनाच्वंम्ह भाःतं न्यन— ‘छु तरकारि दयेकागु थ्व ?’ कलाः ः छाय् माल खुरुक्क नःसा जि हे जिउ नि ! भाःत ः थुकिया नां छु धा ले । कलाः ः छाय् न्यनाच्वनादियागु छिं ? ‘जि च्वय् वनाः लिसः ला बी माल नि’– भाःतं धाल— ‘यदि छ छु नयाः सीगु धकाः न्यन धाःसा छु धायेगु जिं ?’ ह्ह्ह् सेल्सम्यान ः सर, बिलिया निंतिं पाउडर कयादिसँ । तसकं बांलाः । गाहाकि ः माःगु मदु । जिमिसं की काय्यात पाउडर तया बीगु ज्या मयाना । सेल्सम्यान ः छकः कया ला दिसँ । ‘आः पाउडर काल धाःसा’ गाहाकिं धाल—‘कन्हय् वनाः वयात परफ्युम नं बी माली, उकिं माःगु मदु ।’ ह्ह्ह् इहिपा न्ह्यः न्ह्याम्ह मिजंया नं थ्व हे इच्छा जुयाच्वनी कि ‘थः कलाः संस्कारी जुइमा अले जःलाखःलाया कलाः खुल्ला विचाःयाम्ह !’ खः कि मखु विचाः यानादिसँ !","September 18, 2019 06:50 AM"
https://nepalbhasatimes.com/25353,न्ह्यइपुख्यः,  ,ख्यालि न्हिली,"जिचादाजु ः जि नं तसकं हे मूर्खम्ह लानाच्वनका, गुम्हेसिनं छिमि ततानाप ब्याहा यात । ससःकेहें ः खः नि सा, अझ कां नं खः छि, नापं दनाच्वनाम्ह जितः गथे मखंगु जुइ ! ह्ह्ह् अपरेशन याःगु तन्हु लिपा होशय् वःम्ह ल्वगिं धाल— ‘डाक्टर साब, छु जि आः ल्वचं मुक्त जुल ला ? न्ह्यःनेसं च्वंम्हं लिसः बियाहल— हे मनुष्य, डाक्टर सा’बला धर्तीइ हे दु, जि ला चित्रगुप्त खः ।’ ह्ह्ह् सन्ता व बन्ता नापं च्वनाः क्रिकेट स्वयाच्वन । छम्ह कासामिं छक्का प्रहार यात । थ्व खनाः सन्तां धाल— ‘अरे वाह ! क्या गजब नक्सां गोल याःगु का ।’ ‘बेवकुफ मनू थ्व कासा गोल धइगु जुइमखु’— बन्तां धाल— ‘गोल धइगु ला क्रिकेटय् जक जुइका ।’","September 19, 2019 06:35 AM"
https://nepalbhasatimes.com/24283,न्ह्यइपुख्यः,  ,डाईरेक्टर नं एक्टर,"फिल्मया डाईरेक्टर जुइम्हेसिके छगू फिल्मय् दुने दुथ्याइगु सकतां पक्षया ज्ञां दयेमाः । अथे धायेवं व हे छम्हेसिनं सकतां पक्षय् ल्हाः तयेमाः धइगु मखु । विशेष यानाः छम्ह डाईरेक्टरया अभिनय पक्षया ज्ञां झन बांलाक हे दयेमाः । छाय्धाःसां अभिनयया माध्यमं हे डाईरेक्टरं थःगु फिल्म स्वकुमिया न्ह्यःने न्ह्यब्वइ ।                                                         तर अथे जूसां आपाः यानाः डाईरेक्टर थः हे एक्टर जुयाः मखु बरु थम्हं मेम्ह एक्टरपाखें अप्वः ज्या याकी । छम्ह डाईरेक्टरं छगू फिल्म दुनेया दक्व पात्रय् अभिनय यायेगु सम्भव नं मदु । तर पात्रया माध्यमं थःगु खँ तयेगु ज्या धाःसा उम्ह डाईरेक्टरं यानांतुं च्वनी । अले गुलिखे डाईरेक्टरतसें थः हे नं छम्ह एक्टर जुयाः नं म्हिताच्वनी । हलिउड, बलिउड, कलिउडय् अज्याःगु दसु यक्व हे दु । उखेपाखे मवने । थन नेवाः फिल्म ख्यलय् थः हे एक्टर जुयाच्वंपिं छुं छुं डाईरेक्टरतय्गु बारे चर्चा यायेगु कुतः याये ।नेपालभाषाया संकिपा ख्यलय् छम्ह ज्वःमदुम्ह व्यक्तित्व धयाम्ह रामशेखर नकःमि खः । वय्कःया म्हसीका जक च्वयेगु खःसां थुलि थासं मगाः । उकिं थन वय्कः छम्ह डाईरेक्टर जुयाः नं एक्टर नं खः धइगु पक्षयात जक कुले । नेपाल टेलिभिजनय् दकलय् न्हापां पिदंगु नेवाः फिल्म “बाह्र बजे” रामशेखर नकःमिं हे दयेकूगु खः । वय्कःया डाईरेक्शनय् “झोक्कमनिम्ह”, “न्हिसुतु” थेंज्याःगु नेवाः सिरियल नं पिदंगु दुसा “चकना” नांयागु छगू फिल्मया नं डाईरेक्टर खः– वय्कः । अले वय्कः थःम्हेसिनं हे डाईरेक्शन याःगु फिल्मय् अभिनय याइम्ह एक्टर नं खः । थुकथं वय्कः छम्ह थ्व ख्यःया न्ह्यलुवा खः । अले वय्कःया हे पलाःख्वाँय् लिनाः न्ह्याः वनाच्वंपिं खः मेपिं । थन नेवाः फिल्म ख्यलय् थःम्हेसियागु डाईरेक्शनय् थःम्हं नं छगू भूमिकाय् अभिनय याइपिं आपालं दु । “सिलु” व “राजमति” धुंकाः दिपाः कयाच्वंगु नेवाः संकिपा ख्यलय् बुलुहुं खनेदयेकः वःगु स्वंगूगु नेवाः फिल्म धइगु चाण्डालिका, यांमिखा व सुभाय् खः। थ्वया दथुइ पिदंगु प्यंगू फिल्म धइगु “चरित्र”, “चिपनिप”, “निपाः ख्वाःपाः”, “न्हिला न्हिला हुँ” खः । थ्व प्यंगू मध्ये “निपाः ख्वाःपाः” व “न्हिला न्हिला हुँ”या डाईरेक्टर श्यामकृष्ण श्रेष्ठ खः । अले थ्व निगुलिं फिल्मय् वय्कः भाजुं मेन रोलय् अभिनय यानातःगु दु । “चरित्र” फिल्मया डाईरेक्टर पवन जोशी खः । पवन जोशी नं छम्ह बांलाःम्ह एक्टर खः । तर वय्कः थःम्हेसियागु डाईरेक्शनय् सिबें मेपिनिगु फिल्मय् म्हितेगुली नुगः क्वसाःम्ह एक्टर खः । “चाण्डालिका”या डाईरेक्टर मनिष श्रेष्ठं थःगु फिल्मय् मू भूमिका म्हितातःगु दुसा “यांमिखा”य् रवि डंगोल नं डाईरेक्टर कम एक्टरया रुपय् खनेदयेकः वःगु दु । छम्ह डाईरेक्टरं छगू फिल्म दुनेया दक्व पात्रय् अभिनय यायेगु सम्भव नं मदु । तर पात्रया माध्यमं थःगु खँ तयेगु ज्या धाःसा उम्ह डाईरेक्टरं यानांतुं च्वनी । “सुभाय्” फिल्मय् आर्यम नकःमि नं डाईरेक्टर एक्टरया रुपय् खनेदयेकः वःम्ह खः । थुपिं मध्ये आर्यम नकःमि आपालं फिल्म दयेके धुंकूगु दुसा थःम्हेसिनं डाइरेक्शन याःगु फिल्मय् थः नं म्हिताच्वंगु दु । रवि डंगोलं “यामिखा” लिपा “कुलांगार”, “व मिसा”, “वल वल फसिक्वाः”या डाईरेक्शन यात । अले थुकी मध्ये छगुली त्वःताः मेगु दक्व फिल्मय् थः हे म्हिताच्वंगु दु । नेवाः फिल्म ख्यलय् डाईरेक्टरया रुपय् राज शाक्यया बिस्कं हे म्हसीका दु । अले वय्कः भाजु नं थःगु फिल्मय् थः हे मेन रोलय् म्हितीम्ह डाईरेक्टर एक्टर खः । विशेष यानाः नेगेटिभ रोल म्हितेगु वय्कःया विशेषता खः । नेगेटिभ रोलं हे न्ह्याःम्ह छम्ह मेम्ह डाईरेक्टर सुरेन्द्र तुलाधर नं खः । तर “याकः म्ह्याय्” व “जिपिं बदमास मखु” फिल्मय् धाःसा वय्कः भाजुया सपोर्टिंग रोल खः । “हसना”, “पियाच्वना”, “ए… जि यम्ह” फिल्मया डाईरेक्टर स्वतन्त्र संसार महर्जन खः । अले थुकी मध्ये निगू फिल्मय् थःहे मेन हिरो जुयाः म्हिताच्वंगु दु । छम्ह एक्टरया रुपय् थःगु पलाः क्वातुकेगु तातुनाः न्ह्याः वनाच्वंम्ह स्वतन्त्र संसार महर्जनया न्हापांगु फिल्म “निफ्वःस्वां” खः । उकी व छम्ह एक्टर जक खः । डाइरेक्टर मखु । थ्व फिल्मया डाईरेक्टर अमृतमान महर्जन खः । अले अमृतमान महर्जनं लिपा मतिना, द्वपंमि सु थेंज्याःगु फिल्म व उलिंचा बाखं थुलिंचा थेंज्याःगु सिरीयल नं दयेकल । अले उगु सिरीयलय् मेन रोल नं थःम्हेसिनं हे म्हितल । “मतिनाया कलि” फिल्मया डाइरेक्टर प्रकाशराज मानन्धर खः । अले थ्व फिल्मय् प्रकाशराज थःम्हेसिनं नं छगू रोल यानातःगु दु । मेपिं डाइरेक्टरतय्सं थें वय्कलं नं थुकी नेगेटिभ रोल हे म्हितातःगु दु । थ्वहे “मतिनाया कलि”या छम्ह हिरो विष्णु सक्वं दयेकूगु छगू फिल्म “माया रे रत्न” या डाइरेक्टर कम एक्टरया भाला क्वबिउगु खःसा लिपा “लय्” दयेकूबलय् धाःसा डाईरेक्शनया जिम्मा आर्यम नकःमियात बिल । थः एक्टर जक जुयाः ज्या यात । अमृतचन्द्र श्रेष्ठ शुरुइ एक्टर जक जुइगु मती तयावःम्ह खः । लिपा थःहे डाईरेक्टर नं जुल । एक्टिंगया इच्छा दनिसां वय्कलं थौंकन्हय् विशेष यानाः डाईरेक्शनय् अप्वः ध्यान बियाच्वंगु दु । अमृतचन्द्रं थें हें तुं रामकृष्ण खड्गी नं थःम्हेसित डाइरेक्टरया रुपय् न्ह्यःने हयेगु कुतः यानाच्वंगु दु । मखु धइगु खःसा वय्कः नं छम्ह धिसिलाःम्ह एक्टर खः । तर “पटाचारा” थेंज्याःगु च्वछायेबहगु फिल्म दयेके धुंकाः वय्कः छगू इलय् छगू हे पक्षय् जक ल्हाः तयेगु पक्षय् च्वनाच्वंगु दु । अमृतमान महर्जनं “द्वपंमि सु ” लगायत “स्वय्नगु” थेंज्याःगु च्वछायेबहगु नेवाः फिल्मया डाईरेक्शन याःगु दुसा थःम्हेसिनं निर्देशन याःगु फिल्मय् थःहे मेनरोलय् म्हिता वयाच्वंगु दु । रविन्द्र शाही भाजु नं शुरुइ एक्टरया रुपय् खनेदयेकः वःम्ह खः । “झस्का” फिल्मय् वय्कलं मेन रोल नं म्हितल । तर लिपा वनाः “थःम्हं म्हूगु गाः” थेंज्याःगु स्यल्लागु फिल्म डाइरेक्शन यात । अले उकी छगू रोल नं म्हितल । थन थथे डाईरेक्टर थःहे एक्टर जूपिनिगु बारे च्वयेगु खःसा बःचाधंगु सफू हे तयार जुइ । उकिं थनला अज्याःपिं छु छुं संकिपामितय्गु बारे दसु कुलेगु जक कुतः जुयाच्वंगु खः । थ्व कुतलय् त्वःफिके मजिउगु छगू नां वासु शाहीया नां खः । ग्वंगः क्वसः, लुँयाम्ह झंगः निसें कयाः ब्याहा याये म्हां थेंज्याःगु फिल्मया डाईरेक्टर वासु शाही नं थःम्हेसिनं दयेकूगु गुलिखे फिल्मय् थःहे मेन रोलय् म्हितातःगु दु । थुकथं डाइरेक्टर जुयाः नं फिल्मय् म्हितीम्ह मेम्ह छम्ह सुरेश स्थापित नं खः । थौंकन्हय् “फय्गं” सिरियलय् वय्कःया नितां ख्यःया प्रतिभा स्वये दयाच्वंगु दु । अथे हे तुं थौंकन्हय् “बाखंचा” सिरीयलय् थुकथं हे डाईरेक्शन व एक्टिंग नितां यानाच्वंम्ह धइम्ह राजु स्यस्यः खः। वय्कः भाजु “याकः म्ह्याय्” फिल्मया डाईरेक्टर नं खः । अले उगु फिल्मय् छगू रोल नं यानातःगु दु । रत्नकाजी महर्जन लूनिभां दयेकूगु शर्ट फिल्म “मुद्दा” नेवाः भाषाया ख्यलय् बिस्कं हे महत्वं जाःगु फिल्मया रुपय् कयातःगु दु । खयेत ला वय्कः भाजुं थ्व फिल्मय् छुं नं रोलय् एक्टिंग याना तःगु मदु । तर वय्कः नं एक्टिंगपाखे नुगः क्वसाःम्ह संकिपामि खः । नेवाः फिल्म ख्यलय् न्हापांम्ह मिसाम्ह डाइरेक्टरया रुपय् थःगु न्हाय् धस्वाकेत ताःलाःम्ह सुनिता राजभण्डारीं आर्यम नकःमिलिसे छुं छुं फिल्मय् मंकाः निर्देशक जुयाः ज्या याःगु दुसा लिपा वनाः “ट्वेल्भ डेज” नांयागु छगू फिल्म नं दयेकल । अथे हे तुं मेम्ह मिसा निर्देशक लुनिभा तुलाधर मय्जुं नं “कर्कश” नांयागु खस नेपाली फिल्मया नापनापं मेगु छगू निगु फिल्मय् नं एक्टिंग यानातःगु दु । तर विशेष यानाः डकुमेण्ट्री फिल्मय् ल्हाः न्ह्याःम्ह लुनिभाः मय्जु आः तक थःम्हेसिनं दयेकूगु फिल्मय् थःम्हेसिनं हे एक्टिंग याःगु धाःसा मदुनि । अथे हे तुं आः वयाः “हिसिमति” फिल्मं डाईरेक्शनया पलाः न्ह्याकुपिं पूर्णकाजी डंगोल व अनुज डंगोल नं एक्टिंगय् नुगः क्वसाःपिं खःसा अनुजं हिरो जुयाः म्हितूगु “तिनतिकः महाबिकः” ला तसकं हे लोकंह्वाःगु नेवाः फिल्म खः । अले मेम्ह छम्ह एक्टर सुरेश खडगी नं “मां” फिल्मं थःगु निर्देशन यात्रा न्ह्याकेगु लँपुइ दु ।","August 16, 2019 06:55 AM"
https://nepalbhasatimes.com/24094,न्ह्यइपुख्यः,  ,ख्यालि न्हिली,"अमेरिकी वैज्ञानिकतय् संस्था नासां स्वम्ह सरदारयात चन्द्रमाय् छ्वयाबिल । रकेटय् च्वनाः वनाच्वंपिं करिब बछि लँपुइ थ्यनेधुंकाः लिहां वल । नासाया वैज्ञानिकतय्सं थुकिया कारण न्यंबलय् इमिसं धाल, ‘छिमिसं जिमित मूर्ख तायेकागु ला ? थौंला आमाइ खः, तिमिला ला दइ हे मखु नि ! ह्ह्ह् पत्रपत्रिकाय् न्हियान्हिथं वइगु राशिफल ला मात्र इहिपा मजूनिपिनिगु निंतिं जक खः । इहिपा जुइधुंकूपिंसं ला छेँया अवस्था स्वयाः हे थुइका काये फइ कि थौंया दिं गथे जुइ ! ह्ह्ह् कलाः (भाःतनाप) स्वयादिसँ, जि ज्या यानाच्वनेबलय् जितः चुप्पा नयेगु, कुचुकुचु नकेगु ज्या यानादीमते । अबलय् लाक्क ज्या यायेत तयाःम्ह मिसां धाल, ‘मालिक्नी, बांलाक थुइका बियादिसँ । जिं ला ग्वक्वः धाये धुन । धाधां जि थः हे दिक्क चायेधुंकल !","August 11, 2019 06:45 AM"
https://nepalbhasatimes.com/24129,न्ह्यइपुख्यः,  ,ख्यालि न्हिली,"अमेरिकी वैज्ञानिकतय् संस्था नासां स्वम्ह सरदारयात चन्द्रमाय् छ्वयाबिल । रकेटय् च्वनाः वनाच्वंपिं करिब बछि लँपुइ थ्यनेधुंकाः लिहां वल । नासाया वैज्ञानिकतय्सं थुकिया कारण न्यंबलय् इमिसं धाल, ‘छिमिसं जिमित मूर्ख तायेकागु ला ? थौंला आमाइ खः, तिमिला ला दइ हे मखु नि ! ह्ह्ह् पत्रपत्रिकाय् न्हियान्हिथं वइगु राशिफल ला मात्र इहिपा मजूनिपिनिगु निंतिं जक खः । इहिपा जुइधुंकूपिंसं ला छेँया अवस्था स्वयाः हे थुइका काये फइ कि थौंया दिं गथे जुइ ! ह्ह्ह् कलाः (भाःतनाप) स्वयादिसँ, जि ज्या यानाच्वनेबलय् जितः चुप्पा नयेगु, कुचुकुचु नकेगु ज्या यानादीमते । अबलय् लाक्क ज्या यायेत तयाःम्ह मिसां धाल, ‘मालिक्नी, बांलाक थुइका बियादिसँ । जिं ला ग्वक्वः धाये धुन । धाधां जि थः हे दिक्क चायेधुंकल !","August 12, 2019 05:40 AM"
https://nepalbhasatimes.com/24164,न्ह्यइपुख्यः,  ,ख्यालि न्हिली,"जीवनया हरेक कठिन मोडय् उतिकं नापनापं वनाः छितः ग्वाहालि याइम्ह सु खः, सिउला ? कलाः, भाःत, दाजु, किजा, तता, केहेँ, मतिनामि, पासा ….. थुपिं सुं नं मखु । छिं तुतिइ न्ह्यानातःगु लाकां । ह्ह्ह् ल्वगि ः डाक्टर सा’ब । अपरेशन लिपा नं जिगु मुटुया चाल ठिक जुइ मखुला ? डाक्टर ः धन्दा कयादीम्वाः ! गबलय् तक छि म्वानाच्वनी, छिगु मुटुया चाल नं ठिकठाक हे जुइ ! ह्ह्ह् मिजं (ल्यासेनाप) ः छि थपाय्सकं बांलासे च्वंगु कारण छु थें ? ल्यासे ः थुकिया कारण अय्लाः खः, । मिजं ः अहो ! अय्सा छि अय्लाः त्वनादीका मखुला ? ल्यासे ः मखु, मखु । जिं मखु, छिं अय्लाः त्वनाः नशा लगे जूगुलिं जि बांलाः खने दुगु खः ।","August 13, 2019 06:45 AM"
https://nepalbhasatimes.com/24214,न्ह्यइपुख्यः,  ,ख्यालि न्हिली,"छम्ह ज्याथम्ह थःगु ल्वय्या जांच याकेत चिकित्सकयाथाय् वन । चिकित्सकं स्वास्थ्य परीक्षण लिपा धाल— ‘बाज्या, जिं छितः छता थज्याःगु वासः बी कि, छि हाकनं न्हापा थें ल्याय्म्ह जुया वइ ।’ ‘मखु बाबु, मखु ! अज्याःगु अपराध गुगुं हालतय् नं यायेमते’— उम्ह ज्याथम्हं धाल— छं अथे यात धाःसा जिगु ला पेन्शन हे बन्द जुइ ।’ ह्ह्ह् ताःईतक न्हाय्कं न्ह्यःने दनाः थःगु म्ह स्वयाच्वंम्ह कलाःम्हं धयाहल— न्हापा जिगु म्ह कोकाकोलाया सिसि थें च्वं का आः …..! ‘आः नं अथे हे च्वं, धन्दा कायेम्वाः’ भाःतम्हं धयाहल । ‘सत्य खः ? धाथें खःला ?’ कलाःम्ह तसकं लय्लय्तातां न्यन । ‘खः खः, न्हापा २५० एमएलया सीसी थें च्वंसा’— भाःतम्हं धाल— थौंकन्हय् जम्बो थें !’","August 14, 2019 06:30 AM"
https://nepalbhasatimes.com/24830,न्ह्यइपुख्यः,  ,ख्यालि न्हिली,"फ्वगिं ः साहुजी, छिं न्हापा १०, २०, ५० तका ध्यबा बियादीगु खः। आः धाःसा छिं १, २, ५ स्वयां अप्वः बियामदी छाय् थें ? साहु ः न्हापा जि याकःचा जक खः, आः ला जि ब्याहा जुइधुंकल नि सा ! फ्वगिं ः अरे वाह ! जिमिगु ध्यबां छिं कलाःलिसें मोज यानादीम्ह जुल का मखुला अय्सा । ह्ह्ह् कलाः ः छिकपिनि पासां लसिं थें ज्याःम्ह मिसालिसे इहिपा यायेत्यन हँ ! छि वनाः व इहिपायात पनादिसँ ले ! भाःत ः जिं छाय् पनेगु ? छु धकाः पनेगु ? छु व दुष्टं जिं इहिपा यायेत्यनाबलय् पं वःगु दु ला ? ह्ह्ह् शिक्षिका ः मस्त, यदि छिमिसं थःगु भविष्य बांलाकेगु खःसा दक्वं ‘मिस’पिंत थः मां भाःपिउ । राजु ः मिस, अथे खःसा जिमिगु भविष्य ला बांलाइ धायेका । तर जिमि बाःया क्यारेक्टर ला खराब मजुइला ???","September 04, 2019 06:45 AM"
https://nepalbhasatimes.com/24742,न्ह्यइपुख्यः,  ,सेलिब्रेटिङ्ग सक्सेसफुलय् स्वतन्त्रयात ग्वाहाली,"येँ –  ‘भुतुमालि ब्वये थें…’ म्यूजिक भिडियोया अपार सफलताया लसताय् खोनाया कार्यविनायकस्थित खोकना पार्टी भेन्युया हलय् वंगु बिहिवाः ‘सेलिब्रेटिङ्ग सक्सेसफुल म्यूजिकल प्रोग्राम’ तःजिक क्वचाल ।संसार क्रियसन्सया ग्वसालय् यल महानगरपालिका २१ वडा खोनाया विशेष ग्वाहालिइ जूगु उगु ‘सेलिब्रेटिङ्ग सक्सेसफुल म्यूजिकल प्रोग्राम’ संसार क्रियसन्सया क्रियटिभ डिरेक्टर स्वतन्त्र संसार महर्जनया सभापतित्वय् न्ह्याःगु खः । उगु ज्याझ्वलय् मूपाहां कथं यल महानगरपालिका २१ वडा खोनाया वडाध्यक्ष रविन्द्र महर्जन झाःगु खःसा विशेष पाहां कथं लोकंह्वाःम्ह बरिष्ठ अभिनेतालिसें चलचित्र कलाकार संघया नायः रविन्द्र खड्का झाःगु खः ।                                                         ज्याझ्वलय् ‘भुतुमालि ब्वये थें’ म्यूजिक भिडियोया कलाकार, प्राविधिकलिसें ग्वाहालिमिपिंत मतिनाया चिं व हनापौ लःल्हाःगु खः । ज्याझ्वलय् कलाकार स्वतन्त्र संसार महर्जनया जीवनय् आधारित म्यँे नं न्ह्यब्वःगु खः । पवन जोशीं च्वयादीगु व अनिल तुलाधरं लसय् हनादीगु उगु म्येँय् सरीता शाही व कृष्ण महर्जनं सः बियादीगु खः । उगु ज्याझ्वलय् भुतुमालि ब्वये थें म्यँे नं पूजा सुनुवार व मचाराजा महर्जनं न्ह्यब्वःगु खः । थुगु म्येँ अनिल तुलाधरया संगीत व पवन जोशीया च्वसाय् पिहां वःगु खःसा नेपालभाषा संगीत ख्यलय् युट्युबय् छन्हुया दुने खुद्वलं मल्याक्क भ्युअर्सं स्वयाः अतिकं लोकंह्वाःगु खः । ज्याझ्वःया निगूगु ब्व कथं ‘सेलिब्रेटिङ्ग सक्सेसफुल म्यूजिकल प्रोग्राम’ जूगु खः । उगु ज्याझ्वलय् दकलय् न्हापां संगीत ख्यलय् नवोदित गायक भुवन महर्जनं थःगु न्हूगु मचाम्येँ हालाः न्यंकादीगु खः ।ज्याझ्वलय् स्वतन्त्र संसार महर्जनं नेपालभाषा संकिपा ख्यःया नायिकापिं आराध्यलक्ष्मी खड्गी, सरीता बज्राचार्य, शोभा महर्जन, अनु महर्जन व यासिना सञ्जु महर्जनपिंत दबुली सःताः न्हूगु संकिपा ‘कलियुगया किसनचा’य् उपिं न्याम्ह मिसा कलाकारपिन्त दुथ्याकागु जानकारी बिसें सरप्राइज बियादीगु खः । संसार क्रियसन्सया क्रियटिभ डिरेक्टर कलाकार स्वतन्त्र संसार महर्जन तुतिं चुइमफुगु ल्वचं पीडित जुयाच्वंगुलिं आः याकनं हे अपरेशन यायेत्यंगु दुसा ज्याझ्वलय् ब्वति काःपिं थीथी व्यक्तित्वपिंसं भाजु महर्जनया उपचारया नितिं आर्थिक ग्वाहालि नं लःल्हाःगु खः । लिसें थीथी व्यक्ति व संघसंस्थापाखें ग्वाहालि यायेगु बचं नं अन बिउगु खः । ज्याझ्वलय् समाजसेवी हसना शाक्यपाखें १५,००० तका, लूनिभाः बाल सरोकार समूह यलपाखें ५०,००० तका, अस्ट्रेलियाय् च्वनादीम्ह सुयश महर्जनं ५०,००० तका, पूजा श्रेष्ठं २०,००० तका, किशोर जङ्ग  रानां १०,००० तका, श्याम महर्जनं ५,००० तका दां स्वतन्त्र महर्जनया उपचारया नितिं ग्वाहालि लःल्हाःगु खः । अथेहे, भाजु महर्जनया उपचार यायेगु नितिं यल महानगरपालिकालिसे नं ग्वाहालिया नितिं सहलह जुयाच्वंगु जानकारी यल महानगरपालिका २१ वडा खोकनाया वडा नायः रविन्द्र महर्जनं बियादीगु दु ।","September 02, 2019 06:52 AM"
https://nepalbhasatimes.com/24410,न्ह्यइपुख्यः,  ,‘द रक’या इहिपा,‘द रक’या नामं नांजाःम्ह हलिउडया कलाकार व रेस्लिङ स्टार ड्वेन जन्सनं थः प्रेमिका लरेन ह्यशिअननाप सुतुक अमेरिकाया हवाईलय् इहिपा याःगु दु । पीन्हय्दँ जन्सनं १५ करोड ४० लख प्रयोगकर्ता दुगु इन्स्टाग्रामया माध्यमं थःपिंसं इहिपा यानागु जानकारी बिउगु खः ।                                                         थःपिं सन् २००६ निसें प्रेम सम्बन्धय् दुगु व आः हवाइय् छगू गोप्य समारोहय् थःपिनिगु इहिपा जूगु जानकारी बियातःगु खः ।समाचार कथं ‘द गेम प्लान’ फिल्मया छायांकनया इलय् उपिं न्हापां नापलाःगु खःसा औपचारिक रुपय् इहिपा याये न्ह्यः उमि निम्ह सन्तान दये धुंकूगु दु । द रकया थ्व निक्वःगु इहिपा खः थ्व स्वयां न्ह्यः वं सन् १९९७ स डेनी गार्सिआनाप इहिपा याये धुंकूगु दुसा वयापाखें भिंmच्यादँया म्ह्याय् छम्ह नं दु ।  ,"August 21, 2019 06:55 AM"
https://nepalbhasatimes.com/24314,न्ह्यइपुख्यः,  ,ख्यालि न्हिली,"सोफाय् द्यनाच्वंम्ह काययात मामं चप्पलं दादां धाल— गुलि धायेगु छंत कि सोफा धइगु द्यनेगु निंतिं मखु, फ्यतुइगु निंतिं खः धकाः ! ‘अथे खःसा चप्पल नं ला’—कायं धाल— ‘तुतिइ न्ह्यायेत खःनि, दायेत ला मखुनि सा !’ ह्ह्ह् कलाः धइपिं निगू कथंया दइ । छगूकथंया कलाःपिं इपिं खः, गुम्हेसिनं थः भाःतया खँ न्यनी, वयागु विचाःयात थुइकी, प्रेमपूर्वक, लज्जास्पद धंगं प्रस्तुति जुइ, छुं कथंया नं माग तइमखु, थःला तं चाइगु ख हे मखु, भाःतं तमं ब्वः बिउसां न्हिला हे च्वनी अले मेगु कथंया कलाः — गुपिं सकसिकें हे दइ । ह्ह्ह् स्कुल वने त्ययेकाः मस्तय् गुगु छ्यं स्याइगु, प्वाः स्याइगु ल्वय् दु । उकिया वासः यायेगु उपचार विधि संसारया सुं नं डाक्टरयाके मदु, वश्वास यानादिसँ ।","August 18, 2019 06:45 AM"
https://nepalbhasatimes.com/23601,न्ह्यइपुख्यः,  ,ख्यालि न्हिली,"अबु (कायलिसे) ः छ म्हिगः छिमि मांलिसे ततसलं हाल हँ खः ला ? काय ः जिं सिउ थुकिं यानाः छितः ईष्र्या जुयाच्वंगु दु, खः कि मखु बाः । अबु ः जितः छुकिया ईष्र्या जुइमालं धका ….. ! काय ः छाय्कि, छिं जि थें मांलिसे ततःसलं हाले मफुनिसा । ऋऋऋ थः काययात भम्चा स्वः वनेत्यंम्ह छम्ह मनुखं काययात थुकथं खँ स्यन ः– ‘स्व पुता, यदि मिसाया छेँजःपिंसं मोटरसाइकल बी धाःसा छं कार फ्वं, कुलर वा पंखा बी धाल धाःसा छं एसी फ्वं, यदि छेँ व जग्गा बी धाःसा बंगला बिउ धकाः धाः न्हिं !’ ‘अथे खःसा बाः ….’— कायं धाल— ‘इमिसं म्ह्याय्मचा बीगु पक्का जुल धकाः धाल धाःसा जितः मांम्ह माः धकाः धायेगु खः ला ?","July 28, 2019 06:00 AM"
https://nepalbhasatimes.com/23740,न्ह्यइपुख्यः,  ,ख्यालि न्हिली,"डाक्टर ः न्हिं ५ किलोमिटर न्यासि वनेगु यानादिसँ । यदि छिं थथे यानादिल धाःसा दछिया दुने छिगु तौल ५० किलो म्हो जुइ । दछि लिपा उम्ह मनुखं डाक्टरयात फोन यानाः धाल— ‘डाक्टर सा’ब छिं धयादी थें जिगु तौल ला कम जुल, तर आः जि छेँय् गथे यानाः वनेगु ? जि ला १८२५ किलामिटर तापाक वयेधुन । ह्ह्ह् ‘भीडयात तितर–बितर यायेमाल धाःसा छं गज्याःगु पलाः ल्ह्वने ?’— प्रहरीया प्रशिक्षकं छम्ह तालिमेयाके न्यन । ‘चन्दा फ्वनेगु शुरु याये’— लिसः वल । ह्ह्ह् छम्ह प्राइभेट सेक्रेटरीं थः बोसयात ख्याच्वः बिल— यदि छिं जिगु तलब बढे यानामबिल धाःसा जिं सकसितं थ्व खँ कनाबी कि थगुने छिं जिगु तलब छाय् बढय् यानाबिउगु खः ।","July 31, 2019 07:21 AM"
https://nepalbhasatimes.com/23416,न्ह्यइपुख्यः,  ,ख्यालि न्हिली,"मिजंया अबु ः छिकपिनि म्ह्याय् छु यानादी थें ? मिसाया अबु ः अँ, एक्टर खः, टिकटकय् । अले छिकपिनि काय ? मिजंया अबु ः काय आर्मी खः, पब्जीइ । ह्ह्ह् भाःत (तमं कलाःलिसे) ः छं छु जितः खिचा धयागु ला ? कलाः ः सुम्क च्वनादिसँ । भाःत ः छं छु जितः खिचा धयागु ला ? कलाः ः सत्य, सत्य, मखु । भाःत ः छं छु जितः खिचा धयागु ला ? कलाः ः मखु धया मखु । मखु धासेंलि गुलि उया च्वनेमाःगु … ह्ह्ह् राजु ः यदि छंत छुं जुल धाःसा जि ला वँय् हे जुइ । कलाःम्ह ः यदि जि सित धाःसा छिं मेम्ह इहिपा ला यानादीमखु । राजु ः जि थेंज्याःम्ह वँय्या छु विश्वास । न्ह्यागुं यायेफु ।","July 23, 2019 06:45 AM"
https://nepalbhasatimes.com/23634,न्ह्यइपुख्यः,  ,ख्यालि न्हिली,परीक्षाहलय् ः— रमेशं फताफत न्ह्यसःया लिसः च्वयाच्वन । थ्व खनाः राजुं धाल— ‘छं ला फताफत च्वयाच्वन । जितः नं लिसः छकः धया बिउ ले !’ ‘जि थःत हे ला छुं मवयाच्वन’— रमेशं धाल । ‘अय्सा छं अपाय्सकं फताफत’ राजुं तमं धाल— ‘छिमि गर्लफ्रेन्डयात लभलेटर च्वया च्वनागु ला ?’ ह्ह्ह् अप्वःथें तःमिपिं व सम्भ्रान्त परिवारयापिं तसकं थिकेगु गाडीइ जिम क्लब वनी । अन इपिं साइकल चले यायेत …। ह्ह्ह् मिसा ‘नारी शक्ति’ खःसा मिजं छु खः । थुकिया स्पष्ट लिसः खः ‘सहन शक्ति ।’,"July 29, 2019 06:50 AM"
https://nepalbhasatimes.com/23678,न्ह्यइपुख्यः,  ,ख्यालि न्हिली,"छम्ह तसकं ल्ह्वंम्ह मनू गंसि जुइगु उपाय न्यनेत डाक्टरयाथाय् वन । ल्ह्वंम्ह मनू ः डाक्रट सा’ब गंसिं जुइगु छुं उपाय मदुला ? डाक्टर ः दु, छाय् मदु धकाः … । ल्ह्वंम्ह मनू ः अय्सा छु उपाय दु धयादिसँ ले ! डाक्टर ः छिं थःगु छ्यं जवंखवं संकेगु यानादिसँ । ल्ह्वंम्ह मनू ः अले डाक्टर सा’ब थ्व गुगु इलय् यायेगु ले ? डाक्टर ः जब छितः सुनानं नयेत धाइ, वा नयेगु न्ह्यःने तये हइ, अबलय् । ह्ह्ह् कलाः ः जितः छिनाप खँ हे ल्हाये मास्ति मवः, उकिं जिं थनिंनिसें छिनाप खँ ल्हाये मखुत । भाःत ः ठीक जू । कलाः ः थुकिया कारण सीके मास्ति मवःला छितः ? भाःत ः मखु, जिं छंगु पैmसलाया इज्जत याये ।","July 30, 2019 06:28 AM"
https://nepalbhasatimes.com/23794,न्ह्यइपुख्यः,  ,ख्यालि न्हिली,"मिल्क टी व ब्ल्याक टी स्वयां ग्रीन टी त्वनेगु व त्वंकेगुया आपालं फाइदा दु । — चिनी व दुरुया खर्च बचत जुइ । — बिस्कुटया खर्च नं बचत जुइ । — धनाढ्य जूगु महसुस जुइ । — च्या थप काइमखु । महत्वपूर्ण खँ ला थ्व दु कि सुं नं पाहां हाकनं छेँय् वयेगु कुतः याइमखु । ह्ह्ह् न्ह्यसः ः एरेन्ज म्यारिजय् पारपाचुके म्हो हे जक जुइ । छाय् खः ? लिसः गुम्हेसिनं थःगु इच्छाकथं इहिपा तक ला याये मखं वं छु धकाः पारपाचुके कायेगु आँट याइ ? ह्ह्ह् छगू पार्कय् छज्वः प्रेमी च्वनाः खँ ल्हानाच्वन । मिजंनं धाल— ‘प्रिय ! छंगु व मिखाय् जिं सारा संसार खनाच्वना । अबलय् लाक्क इमिगु न्ह्यःने थ्यंकः वःम्ह अय्लाःगुलुं धाल— भाई, अथे खःसा प्रहरीं गन गन चेकिंग यानाच्वंगु दु । छकः स्वयाबिउ सा ।","August 01, 2019 06:17 AM"
https://nepalbhasatimes.com/23737,न्ह्यइपुख्यः,  ,फिल्म त्वःतूसां बांलाः,छगू इलय् बलिउड फिल्म उद्योगय् चर्चा व लोकप्रियताय् दुम्ह कलाकार खः ईशा कोपिकर । थौंकन्हय् बलिउड फिल्म ख्यलं तापानाच्वंम्ह ‘खल्लास गर्ल…..’या नामं नं चर्चित ईशा हालसालय् मुम्बईया बान्द्रास्थित छगू पसलय् शपिंग यायेत वयाच्वंगु इलय् खंकूगु खः । पसलय् शपिंगया निंतिं वयाच्वंम्ह ईशायात न्हापा स्वयां आः तसकं बांलाःगु धासें वयागु चर्चा जुयाच्वंगु दु ।                                                         सन् २०११ य् दकलय् लिपा इशा ‘राख’ नांया संकिपाय् खने दयेकः वःगु खः । थुगु हे संकिपाया छपु म्येँ ‘खल्लास ……’ धइगु म्यें गाक्कं चर्चाय् वःगु खः । फिल्मय् म्हितेगु त्वःतूगु तःदँमछि लिपा नं वयागु सुन्दरताय् खास हे छुं फरक खने मदुगु भारतीय संचारमाध्यमं न्ह्यथंगु दु । आकर्षक पहिरनय् शपिंगया निंतिं वयाच्वंम्ह इशायात विशेष यानाः वयागु न्हिला अर्थात मुस्कानं सकसितं आकर्षित यायेगु याः । सन् १९९८ य् तामिल भाय्या संकिपा ‘बाथल कविथार्ड’ नांया संकिपापाखें अभिनय यात्रा शुरु याःम्ह ईशां सन् २००० प्रदर्शनय् वःगु ‘फिजा’ नांया संकिपापाखें हिन्दीभाय्या संकिपाय् अभिनय यात्रा न्ह्याकूगु खः ।,"July 31, 2019 07:05 AM"
https://nepalbhasatimes.com/23497,न्ह्यइपुख्यः,  ,ख्यालि न्हिली,"अस्टे«लियाय् ब्वनाच्वंम्ह छम्ह अर्बपतिया कायं थः अबुयात एसएमएस यात । एसएमएस थुकथं च्वल ः–                                                         अस्ट्रेलिया धाथें हे तसकं बांलाःगु देय् खः । स्वःस्वःथाय् न्ह्यइपुसे च्वंगु थाय् । थनच्वंपिं मनूत नं साप हे भिं । तर जितः थन च्वंपिं विद्यार्थीत २०, २५ तोलाया सिखः, ब्रासलेट न्ह्यानाः फरारी कारय् च्वनाः कलेज वनी अबलय् धाःसा जितः तसकं मछालापुसे च्वना वइ । खय्तला मेमेपिं नं दु ट्रेनं वनीपिं । तुरन्त अबुम्हं म्यासेज छ्वल ः– ‘जि अतिकं यःम्ह काय, छंगु खाताय् २३० मिलियन डलर तया बियागु दु, कन्हय् छं नं छगः ट्रेन कयाछ्व । ह्ह्ह् जितः अज्याःपिं मिजंत खनाः तसकं माया वं, गुम्हेसिया राशि कन्या खः, तर भाग्यय् धाःसा छम्ह हे मिसा चूमलानाः दिक्क चायाच्वंगु दु । छितः गथे ताः ?","July 25, 2019 06:35 AM"
https://nepalbhasatimes.com/23498,न्ह्यइपुख्यः,  ,आःपाः ः चीहाः संकिपा नखःया,"थौं स्वयां न्हय्दँ न्ह्यः थनया केलत्वालय् च्वंगु मछिन्द्र क्लबया ग्वसालय् न्हापांखुसी नेपालभाषाया संकिपा नखः जुल। ‘नेवाः संकिपा नखः–११३२’ नामं जूगु थ्व संकिपा नखतं न्हापांखुसी हे स्वकुमितय् नुगः त्याकेत सफल जुल ।                                                         नेवाःत उकिसनं स्वनिगःया दुनेया लागाय् च्वंपिं तसकं हे मलाइगु इलय् जूगु संकिपा नखः नं तःजिक सफल जूगुया श्रेय ग्वसाः खलः मछिन्द्र क्लब नापं थुकिया सहजकर्ताकथं भूमिका म्हितादीम्ह नांजाःम्ह म्येँ हालामि नापं फिल्म प्राविधिक पवित्र कसाःलिसें थ्व विचाःयात न्ह्यःने हयादीपिं विजयरत्न असंबरे व आलोकसिद्धि तुलाधरयात बी हे माः । येँयाः थेंज्याःगु येँया नेवाःत तसकं लिमलाइगु नखःया इलय् जूगु थुकथंया न्हापांगु संकिपा नखः लिपा थुकिं प्यदँ तक निरन्तरता काल । थ्व संकिपा नखतं आपालं फिल्म निर्माता, निर्देशक, स्क्रिप्ट च्वमि, कलाकार, प्राविधिकयात छगू कथंया हौसला नं प्राप्त जूगु खनेदत । संकिपा नखः शुरु जूगु इलंनिसें स्वदँतक मदिक्कं येँयाःज्वःछि (च्यान्हुतक) न्हियान्हिथं बहनिसया इलय् संकिपा क्यनेगु ज्याझ्वः बांलाक हे जुल । अनं लिपा थ्व संकिपा नखः स्वन्हुया दिनय् सीमित जू वन । थ्व ने.सं. ११३५याया दँय् (२०७२ सालय्) खः । थुगु दँय् देशय् विनाशकारी तःभुखाय्या कारणं निन्हु हे जक संकिपा क्यनाः नखःयात निरन्तरता बीगु ज्या जुल । वयां लिपा धाःसा थ्व संकिपा नखः निदँ तक दित । थुकिया कारण स्वकुमिपिं मदयाः मखु । थुकिया छुं कारणमध्ये ग्वसाः खलःया व्यस्तता व केल त्वाः लागाया स्थानीय व्यापारीतय्त जूगु समस्या खः । ग्वसाः खलःया क्लबया थःगु हे व्यस्तता ला दुगु हे जुल । व्यापारीतय्सं नं छवाःयंकं नखः संकिपा नखः यायेबलय् थःपिंत समस्या जूगु खँ न्ह्यःने तयेवं उकियात क्वपालेगु ज्या जूगु नखःया निंतिं सहजकर्ताया भूमिका म्हितादीम्ह कसाःनं कनादिल । वय्कलं धयादिल, न्हियान्हिथं जुइगु नखतं थःपिनि व्यापार व्यवसायय् हे लिच्वः लाःगुलिं निन्ह स्वन्हुजक क्यनेत वय्कःपिंसं इनाप यानादीगुलिं ग्वसाः खलः मछिन्द्र क्लबं नं उकथं ग्वसाः ग्वःगु खः ।’ ‘केल त्वालय् न्ह्यानाच्वंगु संकिपा नखः आः दित धइगु यक्वसिनं तायेकूगु खः । तर थ्व दिउगु थ्यंक मखु । न्हापा छवाःयंकं जुयाच्वंगु थासय् लिपा स्वन्हु, अनं निन्हुइ सीमित जुल अनं लिपा निदँ तक धाःसा दिउगु खत, तर थगुने प्यन्हुतक नखः यानाः थुकियात निरन्तरता बिया वनेगु ज्या हाकनं न्ह्याःगु व थुगुसी नं थ्व संकिपा नखः यायेगु निंतिं खँ जुयाच्वंगु दु’, वय्कलं स्पष्ट यानादिल । नेवाः संकिपा नखः दित धइगु व छवाःयंकं जुयाच्वंगु थासय् निन्हु स्वन्हुया दिनय् लिकुना वनाच्वंगु इलय् आः वयाः ‘चीहाः संकिपा नखः – ११३९’ जू वनाच्वंगु दु । नेपालभाषा चीहाः संकिपा नखः ग्वसाः पुचःया नामं थ्व हे वइगु दिल्लागा चतुर्दशि व आमै निन्हुयंकं थ्व नखः जू वनाच्वंगु दु । सुमन श्रेष्ठ, पवित्र कसाः, सुरेश किरण मानन्धर, प्रविण ताम्राकार व अनिल रंजित यानाः मुक्कं न्याम्हेसिया थुगु पुचलं चीहाः संकिपा नखःया ग्वसाः ग्वयेत्यंगु खः ।चीहाः संकिपा नामं हे प्रष्ट जू कि थ्व मेमेगु संकिपा थें घौछि, छघौत्या वा निघौया जुइमखु । १ मिनेट निसें अप्वलय् २०, २२ मिनेटया जुइ । चीहाः संकिपा नखतय् थनिं न्यादँ न्ह्यः मछिन्द्र क्लबया हे ग्वसालय् जूगु चीहाः संकिपा कासा, पुचःया ग्वसालय् दछि न्ह्यः जूगु चीहाः संकिपा कासा स्वतःस्फूर्त रुपं चीहाः संकिपा दयेकाः सामाजिक संजालय् तयातःगु संकिपा हे क्यनेगु तयारी जुयाच्वंगु दु । मछिन्द्र क्लबया ग्वसालय् न्यादँ न्ह्यः जूगु चीहा संकिपा कासाय् दुथ्याःगु १७ गू संकिपा, थगुने जूगु कासाय् दुथ्याःगु १० मध्ये गुंगू व मेमेगु नापं यानाः आतक २७ गू संकिपा दुथ्यायेधुंकूगु दु’ वय्कलं धयादिल । नखःया निंतिं ३० गू तक चीहाः संकिपा दुथ्याकेगु ग्वसाः खलःया योजना दु । थ्व दक्वं संकिपायात छगू हे यानाः क्यनेगु तयारी ग्वसाः खलकं यानाच्वंगु दुसा थथे यायेबलय् दुहां वःगु दक्वं संकिपाया ई मुक्कं प्यघौत्यानिसें न्याघौतक थ्यनी । थ्व दक्वं संकिपा छन्हुं क्यनीगु मखसे निघौत्या निघौत्या यानाः निन्हुयंकं क्यनेगु ज्या जुइगु वय्कलं जानकारी बियादिल । ‘स्वीगू चीहाः संकिपायात एकीकृत यायेबलय् अप्वलय् न्याघौतकया संकिपा तयार जुइ, थुकियात बछि बछि यानाः निन्हुयंकंया नखतय् क्यनेगु ग्वसाः दु’, वय्कलं धयादिल । नेवाः संकिपा नखः जुयाच्वंगु थासय् थ्व चीहाः संकिपाया आवश्यकता छाय् जुल धइगु न्ह्यसःया लिसलय् वय्कलं धयादिल, ‘न्यादँ न्ह्यः व थगुने जूगु कासाया निंतिं दयेकूगु संकिपा क्यनेगु थाय् व वातावरण नं मदयाच्वंगुलिं थुकथं छगू हे यानाः क्यनेत्यनागु खः । संकिपायात प्रोत्साहन बीगु ल्याखं थुकथं संकिपा नखःया नामं संकिपा क्यनेगु जिमिगु ग्वसाः खः ।’यद्यपि दछि न्ह्यःया कासाय् दुथ्याःगु चीहाः संकिपा केल त्वाः व अमेरिकाय् च्वनाच्वंपिं नेवाःतय् ग्वाहालिं क्यनेज्या धाःसा जूगु दु ।    ","July 25, 2019 06:13 AM"
https://nepalbhasatimes.com/23559,न्ह्यइपुख्यः,  ,म्ह्याय्पिनिगु पाः,"कलिउड धयातःगु खस भाय्या फिल्मख्यः आः न्हू पुस्ताया ल्हाती लाःवःगु दु । न्हू पुस्ताय् नं आः वयाः कलिउडया फिल्मकःमिया मस्तय्सं नं थ्व ख्यलय् थःगु पलाः न्ह्याकूगु जक मखसे क्वातुकेत तकं ताःलाके धुंकूगु दु । विशेष यानाः पुलां पुस्ताया हिरो भुवन के.सी.या काय अनमोल के.सी.यात थुकिया ज्वःमदुगु दसुया रुपय् कायेमाः ।                                                         आः वयाः हिरोया काय्पिं जक मखसे हिरो व हिरोनीया म्ह्याय्पिंसं नं फिल्म ख्यलय् थःगु पलाः न्ह्याकाहःगु दु । सुहाना थापायात थुकिया बांलाःगु दसु कथं कायेमाः । पुलांम्ह हिरोनी झरना थापाया याकःम्ह्याय् सुहाना थापां थुगुसी थः हे मामं निर्देशन याःगु “ए मेरो हजुर ३” पाखें कलिउडय् इन्ट्रि यात । थ्व फिल्मया निर्माता नं सुहानाया अबु सुनिल कुमार थापा हे खः । थुकथं कलिउडय् छम्ह म्ह्याय्या पलाः न्ह्यात । कलिउडय् थुकथं पुलांगु पुस्ताया सेलिब्रिटीया म्ह्याय्पिंसं पलाः न्ह्याकूगु थ्व न्हापांखुसी धाःसा मखु । न्हापा नं आपाःसिनं पलाः न्ह्याकेधुंकल । छगू जमानाया नांजाःम्ह कलाकार सुशीला रायमाझीया म्ह्याय् प्रसिद्धिका रायमाझी नं थःहे मामं दयेकूगु “पिंजडा” व “धनसम्पत्ति” नांयागु फिल्मय् हिरोनी जुयाः म्हितूगु खःसा नांजाःम्ह फिल्मकःमि शम्भु प्रधानया म्ह्याय् ईश्वरी प्रधानं “सो¥हवर्षे जोवन” फिल्मय् हिरोनी जुयाः म्हितूगु खः । थथे हिरोनी जुयाः म्हितेसिबें न्ह्यः छम्ह बालकलाकारया रुपय् “बेहुली” व “स्वर्ग” थेंज्याःगु छुं छुं फिल्मय् म्हितेधुंकूम्ह खः । ईश्वरीया मां नूतन प्रधान नं कलिउडय् छम्ह फिल्म च्वमिया रुपय् नांजाःम्ह सेलिब्रिटी खःसा नूतन प्रधान व शम्भु प्रधानं “सक्कली नक्कली” नांयागु फिल्मय् निम्हतिपू हे जुयाः म्हितूगु खः । पुलांपिनिगु हे खँ ल्हायेबलय् उगु इलय् चंखे धकाः नांजाःम्ह कमेडी स्टार गोपालराज मैनालीया म्ह्याय् सज्जा मैनाली बालकलाकारया रुपय् पलाः न्ह्याकाः लिपा वनाः हिरोनी जूम्ह खः । पुलांपिं हे मध्ये नांजाःम्ह फाइट डाइरेक्टर राजेन्द्र खडगीया म्ह्याय् रागीनी खड्गीं हिरोनी जुयाः छगू निगू फिल्म म्हितूगु खःसा लिपा वनाः वं फिल्मख्यः त्वःतावंगु खः । आः वयाः हिरोया काय्पिं जक मखसे हिरो व हिरोनीया म्ह्याय्पिंसं नं फिल्म ख्यलय् थःगु पलाः न्ह्याकाहःगु दु । सुहाना थापायात थुकिया बांलाःगु दसु कथं कायेमाः न्हापा नेपाःया फिल्मख्यःया सेलिब्रिटीया म्ह्याय् फिल्मय् वयेगु उलि मयाःसां आः वयाः थुकिया ल्याः अप्वःयावःगु दु । थौंकन्हय् चर्चा जुयाच्वंकथं छगू ईया लोकंह्वाःम्ह हिरो दिलिप रायमाझीया म्ह्याय् दिव्या रायमाझी नं हिरोइन जुया वयेत्यंगु धइगु खँ दु । वं कलाकार किरण के.सी.या न्हूगु फिल्म “लक्का जवान” य् हिरोनीया रुपय् डेब्यु याइगु हुइनाभुइना दु । थ्व फिल्मयात नांजाःम्ह हास्य कलाकार शिवहरि पौड्यालं निर्देशन याइगु जूगु दु । दिव्या रायमाझीया अबु दिलिप रायमाझी आःतक नं हिरो हे जुयाः नं म्हिता वयाच्वंगु दनिसा थगुने तिनि वं “कहींकतै” नांयागु फिल्मय् हिरो जुयाः म्हितूगु खः । थ्व “कहींकतै” फिल्मं डेब्यु याःम्ह शिवानी गिरी नं छम्ह हिरोनी उमा बेबीया म्ह्याय् खः । उमा बेबी थः हे नं आःतक हिरोनी हे जुयाः फिल्म म्हितेगु मत्वःतूनिम्ह सेलिब्रिटी खः । अथे हे आःतक नं हिरो हे जुयाः म्हिता वयाच्वंम्ह जयकिशन बस्नेतया म्ह्याय् जान्ह्वी बस्नेतं नं हिरोनीया रुपय् थःगु पलाः न्ह्याकाहःगु दुसा वं पञ्चायत, सुब्बा साब, जय पर्शुराम थेंज्याःगु फिल्म म्हितेधुंकूगु दु । निलाप्यला न्ह्यःतिनि वयागु “यात्रा ः द म्युजिकल भ्लग” नांयागु फिल्म पिदंगु खः । जयकिशन बस्नेतया दाजु फिल्मकःमि शोभित बस्नेतया काय सलोन बस्नेत थौंकन्हय् लोकंह्वानाच्वंम्ह हिरो खःसा शोभितया म्ह्याय् सलिना बस्नेत नं थः दाजु सलोन थें हे तुं बालकलाकारया रुपय् फिल्मय् दुहां वःम्ह खः । थःहे अबु शोभित बस्नेतया “टिचर” नांयागु छगु फिल्मय् हिरोनी जुयाः म्हितूम्ह सलिनां थ्व फिल्म पिदने मफुबलय् आःयात उच्चशिक्षा निं पूवंकेगु मति तयाः आखलय् ध्यान तयाच्वंगु दु । थथे आःतक नं फिल्मय् मेन रोल वःसा म्हितेगु यानाच्वंम्ह करिश्मा मानन्धरयात आपाःसिनं एभरग्रीन हिरोनी धकाः धायेगु यानातःगु दु । आः वया म्ह्याय् कविता मानन्धर नं फिल्मय् हिरोनी जुयाः वइगु जूगु दु । करिश्माया म्ह्याचं डेब्यु यायेत्यंगु फिल्मया नां “एउटा यस्तो प्रेमकहानी” खः । नांजाःम्ह हिरो शिव श्रेष्ठं दयेकाच्वंगु थ्व फिल्मय् शिव श्रेष्ठया काय शक्ति श्रेष्ठया अपोजिट कविता मानन्धर हिरोनी जुयाः कलिउडया पर्दाय् पिलू वयेत्यंगु दु । पुलांपिं सेलिब्रिटीया म्ह्याय्पिं मध्ये “सिन्दुर” फिल्मया हिरो विश्व बस्नेतया म्ह्याय् निरिशा बस्नेतं नं कलिउडय् थःगु पलाः न्ह्याकेधुंकूगु दु । थगुुने निरिशाया डेब्यु फिल्म “जानी नजानी” पिदंगु खःसा थ्वसिबें न्ह्यः निरिशां बलिउडय् “चन्द्रनन्दिनि” नांयागु टिभि सिरियल म्हिते धुंकूगु दु । गुलिखे सेलिब्रिटीया म्ह्याय्पिंसं हिरोनीया रुपय् थःगु पलाः न्ह्याकलसा गुलिसिनं फिल्मया मेमेगु विधाय् नं पलाः न्ह्याकूगु दु । उकी मध्ये तसकं नांजाःम्ह फिल्मकःमि तुलसी घिमिरेया निम्ह म्ह्याय्पिं भावना घिमिरे व पञ्चमी घिमिरे खः । मचाबलय् उमिसं छगूनिगू फिल्मय् बालकलाकार जुयाः म्हितूगु दुसा आः वयाः उमिसं फिल्मया हे मेमेगु क्षेत्रय् थःगु पलाः न्ह्याकूगु दु । उपिं मध्ये भावनां कला निर्देशकया रुपय् पलाः न्ह्याकूगु दुसा पञ्चमीं सहायक निर्देशकया रुपय् थःत न्ह्यब्वःगु दु । थथे फिल्मया मेमेगु ख्यलय् ल्हाः तःम्ह मेम्ह छम्ह धयाम्ह नांजाःम्ह फिल्मकःमि अशोक शर्माया म्ह्याय् कृति शर्मा नं खः । अशोक शर्माया म्ह्याय् कृतिं छम्ह सहायक निर्देशकया रुपय् थःहे अबुयात ग्वाहालि यानाच्वंगु दुसा लिपा वनाः थः हे फिल्म निर्देशक जुइगु मति तयाच्वंगु दु । आपाः यानाः थथे पुलांपि सेलिब्रिटीया म्ह्याय्पिंसं हिरोनीया रुपय् न्ह्याकूगु पलाः धाःसा उलि ताःलाःगु खनेमदु । तर पुलांपिं मध्ये नांजाःम्ह रंगकर्मि व फिल्म निर्देशक बद्रि अधिकारीया म्ह्याय् केकी अधिकारीया पलाः धाःसा आःतक न्ह्यानाच्वंगु हे दनि । जबकि वयागु फिल्म उलि हिट धाःसा जूगु मदुनि । नेपाःया फिल्म ख्यलय् केकीयात छम्ह तसकं हे धिसिलाक्क अभिनय याइम्ह हिरोनीया रुपय् कयातःगु दु । अथे जूगुलिं वयागु फिल्म हिट मजूसां वयात थःगु फिल्मय् काइपिनिगु ल्याः धाःसा गबलें म्हो मजू । आः वयाः पुलांम्ह हिरोनी झरना थापाया म्ह्याय् सुहाना थापां नं थःगु न्हापांगु फिल्म “ए मेरो हजुर३” य् तसकं बांलाक अभिनय याना थः छम्ह स्टारपुत्री जुयाः जक फिल्मय् वयागु मखसे थःके प्रतिभा दुगुलिं हे हिरोनीया रुपय् पलाः न्ह्याकागु खः धयागु खँया दसु न्ह्यब्वःगु दु । खय्तला कलिउडय् हिरोनीया जुयाः पलाः न्ह्याकेत कुतः याःम्ह भावना रेग्मी नं छम्ह सेलिब्रिटीया हे म्ह्याय् खः । वया अबु शिव रेग्मी नेपाःया तसकं हे नांजाःम्ह फिल्म निर्देशक खः । आफन्त, आफ्नो मान्छे, सुखः दुख, ए मेरो हजुर, कहाँ भेटिएला थेंज्याःगु आपालं हिट फिल्मया निर्देशक खः । हिट– सुपरहिट फिल्म दयेकूम्ह अबु शिव रेग्मीया म्ह्याय् जुलं नं भावनाया हिरोनी जुइगु पलाः धाःसा सुथां लाये मफुत । जबकि भावनायात वया थःहे अबु शिव रेग्मीं थःगु फिल्म “सो सिम्पल” पाखें कलिउडय् हिरोनीया रुपय् डेब्यू याकूगु खः । भावना रेग्मीया पलाः सुथां मलाःगुयात सु नं कलाकार थः मां अबुया नामं मखसे थःगु हे प्रतिभा व मिहेनतं जक हे लोकंह्वाइ धयागु खँया दसु कथं कायेमाः ।","July 26, 2019 07:05 AM"
https://nepalbhasatimes.com/23448,न्ह्यइपुख्यः,  ,ख्यालि न्हिली,"कलाःभाःत निम्हं च्या त्वँत्वं पत्रिका स्वयाच्वन निम्हेसियां छगू हे बुखँय् मिखा वन । शीर्षक खः ‘भारतया प्रम मोदी छन्हुं हे स्वंगू देय् चाःहिला वल’ बुखँया शीर्षक स्वस्वं कलाःम्हं भाःतयाके न्यन– ‘व भारतया प्रम मोदी गथे यानाः छन्हुं हे स्वंगू देय् चाःहिला वल जुइ ?’ ‘यदि कलाःनापं मंत धाःसा छन्हुं हे मस्को, कोलम्बो व वाशिंगटन नं चाःहिला वये फइ’– भाःतम्हं लिसः बिल– ‘मखुसा शपिंग मलय् हे बहनि जुइधुंकी …… !’ ह्ह्ह् सन्ता ः बन्ता, छिमि कलाः ला तसकं हे बांलाः । विश्व सुन्दरी थें च्वं हँ खःला ? ‘न्हापां ला जिं नं थ्व हे विचाः यानागु’– बन्तां धाल– ‘तर गबलेनिसें जिं छिमि कलाःयात खन, जिगु विचाः हे हिल !’","July 24, 2019 06:13 AM"
https://nepalbhasatimes.com/23886,न्ह्यइपुख्यः,  ,ख्यालि न्हिली,"भाःत ः यदि जितः लटरी (चिठ्ठा) लात धाःसा छं छु याये ? कलाः ः जि ला बछि ध्यबा कयाः न्ह्याबलेंया निंतिं थःछेँय् वनाः च्वं वने का …. ! भाःत ः का, ना छंत न्यय्तका दां । जितः सछितका दां चिठ्ठा लाःगु । ह्ह्ह् शिक्षक ः का धा मस्त, यदि थ्व संसारय् दक्वं मनूया ख्वाःया रुप छगू हे जूगु खःसा छु जुइ ? पप्पु ः सर, ग्यास सिलिन्डर थें जुइ । गबलें वयागु छेँय्, गबलें वयागु छेँ थ्यनाच्वनी । ह्ह्ह् थौंया जमानाय् नं विद्युत प्राधिकरण छगू हे जक अज्याः सरकारी संस्था खः, गुम्हेसिनं थः गाहाकियात झंगः मल्हासे शुद्ध सेवा मियाच्वंगु दु । यदि छिं पत्याः यानामदीसा छकः थम्हं हे ल्हातं थियाः स्वयादिसँ । शुद्धताया पूर्ण विश्वास छितः तत्काल जुइ ।","August 04, 2019 06:13 AM"
https://nepalbhasatimes.com/23595,न्ह्यइपुख्यः,  ,इहिपा लिपा फरक भूमिकाय्,"इहिपा लिपा संकिपा ख्यलं तापानाच्वंम्ह बलिउड अभिनेत्री दीपिका पादुकोण याकनं हे हाकनं संकिपाय् खने दयेकः वयेत्यंगु दु । दीपिकया याकनं निगू न्हूगु फिल्म प्रदर्शनय् वयेत्यंगु दु । दीपिकाया प्रदर्शनय् वयेत्यंगु निगुलिं फिल्म बिस्कं बिस्कं आधारया खः ।                                                         दीपिकाया वयेत्यंगु निगू फिल्ममध्ये छगुलिइ वयात एसिड आक्रमणं पीडित मिसाया भूमिका स्वये दइसा मेगु छगू फिल्मय् वं भारतया पूर्व क्रिकेट कप्तान कपिल देवया कलाःया भूमिकाय् स्वये खनी । बलिउड अभिनेता रणवीर सिंहलिसे इहिपा लिपा फिल्म ख्यलं तापान च्वंम्ह दीपिका थौंकन्हय् निगुलिं फिल्मया छायांकनय् व्यस्त जुयाच्वंगु दु । निगुलिं फिल्मया बाखं बिस्कं बिस्कं जूगु तर, छगू हे इलय् धइथें फरक भूमिकाय् अभिनय यायेमाःगुलिं दीपिकायात तसकं थाकुयाच्वंगु सीदुगु दु । यद्यपि निगुलिं फिल्मय् थःगु भूमिकायात गुकथं न्याय बीगु धइगु निंतिं थम्हं गाक्कं तयारी यानागु दीपिकां छगू अन्तर्वार्ताय् धाःगु दु । दीपिकां थःत छगू चरित्रपाखें मेगु चरित्रय् हिलेगु निंतिं गथे याःसा जी धइगु खँय् विचाः यायेगु स्वयां नं अज्याःगु इलय् छेँज्या यायेगु व छेँया सुचुकुचु यायेगु ज्याय् लगे जुइगु खँ धाःगु दु ।  ","July 28, 2019 05:45 AM"
https://nepalbhasatimes.com/23917,न्ह्यइपुख्यः,  ,स्याम्पु खुँ !,"बलिउडया छम्ह अतिकं नांजाःम्ह सेलिब्रिटीत नं खुँज्या यायेगुलिइ खप्पिस धइगु खँ थ्व इलय् चर्चाय् दु । बलिउडया अतिकं नांजाःम्ह अभिनेत्री होटलं पिहां वइगु इलय् स्याम्पु खुया हइगु जुयाच्वन । उम्ह बलिउड अभिनेत्रीं होटलं चेकआउट यानाः पिहां वइगु इलय् छुं नं छुं छता ज्वलं नं ज्वनाः पिहां वइगु खँ हालय् सार्वजनिक जूगु दु ।                                                         उम्ह बलिउड सेलिब्रिटी खः दीपिका पादुकोण । अले दीपिकाया थुकथंया बानी रहस्योदघाटन याःम्ह मेपिं सुं मखसे वया अतिकं स्याःन्याःम्ह पासा स्नेहा रामचन्दर खः ।स्नेहां फ्रेन्डशीप डे स्वयां न्ह्यः दीपिकाया वेबसाइट पेजय् च्वःगु छगू सन्देशय् ‘दीपिका पादुकोणया होटलं स्याम्पुया बोटल संकलन यायेगु बानी दु’ धकाः च्वःगु खः । खतुं स्नेहां उकथंया सन्देश दीपिकायात हायेकेगु ल्याखं च्वःगु खयेमाः धइगु नं अनुमान याःगु दु । स्नेहां च्वःगु कि, ‘छिं अज्याःम्ह मनू म्हसिउला, गुम्हेसिनं खुँज्या याः । जब व यात्राय् वनी, होटलं पिहां वइबलय् थःत यःगु स्याम्पुया बोटल संकलन याइ । जिं सिउ वयात छिकपिं सकसिनं माया यानादी, जिं नं याना । व खः जि अतिकं यःम्ह पासा दीपिका पादुकोण । थ्व जिपिं थेंज्याःपिं पासापिनिगु निंतिं लसताया दिं नं खः ।’  ","August 05, 2019 06:50 AM"
https://nepalbhasatimes.com/23858,न्ह्यइपुख्यः,  ,न्हापांगु फिल्म फ्लप जूपिं बलिउड स्टार,"फस्ट इम्प्रेशन इज लास्ट इम्प्रेशन धइगु छपु अंग्रेजी धापु दु । थ्व धापु कथं न्हापांगु पलाखय् त्वःतूगु छाप हे लिपातक ल्यनाच्वनी धयागु खनेदु । फिल्मख्यलय् नं थ्व धापूयात आपाःसिनं नालाकायेगु याः । विशेष यानाः एक्टिंगया ख्यलय् पलाः न्ह्याकीपिं स्टारतसें थःगु न्हापांगु फिल्म यानिकि डेब्यू फिल्म हिट सुपरहिट जुइमा धकाः मति तइ ।                                                         गुलिखे स्टारतय्गु न्हापांगु फिल्म हिट सुपरहिट नं जूगु दु । अज्याःपिं मध्ये गुलिखे स्टारतय्गु पलाः क्वातुक्क न्ह्याइसा गुलिसिया पलाः लिपा वनाः दिनावनी । “सावन भादो” थेंज्याःगु छगू जमानाया हिट फिल्मया हिरो नवीन निश्चल अले “लव स्टोरी” थेंज्याःगु सुपरहिट फिल्मया हिरो कुमार गौरव लिपा अनवं–थनवं मदयेक तनावन । कुमार गौरवयात उगु ईया तसकं लोकंह्वाःम्ह स्टारसनया रुपय् बय्बय् याःगु खः । वया अबु राजेन्द्र कुमार धयाम्ह थःगु जमानाया तसकं हे नांजाःम्ह स्टार खः । उकिं कुमार गौरवयात उगु ईया छम्ह तसकं हे आस यायेबहम्ह स्टारया रुपय् कयातःगु खः । तर कुमार गौरवया “लभस्टोरी” धुंकाः रिलिज जूगु “रोमान्स”, “तेरी कसम”, “जुर्रत” थेंज्याःगु छगू नं फिल्मं छुं नं छाप त्वःते मफुत । कुमार गौरवया न्हापांगु फिल्म ला हिट जुल तर लिपा वयागु फिल्म हिट मजुल । बलिउडय् गुलिखे स्टार सुपरस्टार अज्याःपिं दु, गुम्हेसिया न्हापांगु फिल्म धाःसा हिट मजू तर लिपा वनाः बलिउडय् स्टार सुपरस्टारया रुपय् इमिसं न्हाय् धस्वाका क्यन । न्हापांम्ह सुपरस्टार थःगु न्हापांगु फिल्मं फ्लप धकाः त्वःतूगु छाप लिपा वनाः हुयाः स्टार–सुपरस्टार जुइत ताःलाःपिं धइपिं राजेश खन्ना व अमिताभ बच्चन नं खः । बलिउडया न्हापांम्ह सुपरस्टार कथं कयातःम्ह राजेश खन्ना धइम्ह उगु जमानाय् जूगु छगू धेंधेंबल्लाखय् झिद्वः मनूतय्त त्याकाः हिरो जूवम्ह खः । थथे “ट्यालेन्ट हन्ट” कासाय् त्याकाः बलिउडय् इन्ट्रि याःम्ह राजेश खन्नाया न्हापांगु फिल्म “आखरी खत” खः । चेतन आनन्द थेंज्याःम्ह उगु जमानाया टप डाइरेक्टरया थ्व फिल्म धाःसा फ्लप जुल । थ्व छगू जक मखु राजेश खन्नाया न्हापांगु फिल्मया झ्वलय् लाःगु “राज”, “बहारों के सपने”, “औरत” नांयागु छगू धुंकाः मेगु फिल्म फ्लप जूबलय् वं थः हिरो जुयाः नयेफइमखुत धकाः तकं बिचाः यात, तर वयागु बिचाःयात “आराधना” नांयागु फिल्मं हिलाबिल । “आराधना” हिट जक मखु सुपरहिट हे जुल । उलि जक मखसे व धुंकाः वयागु झिंन्यागू फिल्म छगू धुंकाः मेगु लगातार हिट जुल । आःतक नं थ्व रेकर्डयात सुनांनं त्वाःथले मफुनि धाइ । अमिताभ बच्चनया खँ राजेश खन्ना धुंकाः बलिउडय् थःगु पलाः क्वातुकेत ताःलाःम्ह धयाम्ह अमिताभ बच्चन खः । “जंजीर” नांयागु फिल्मं अमिताभयात बलिउडया मेगा स्टारया रुपय् थनेहल, तर वसिबें न्ह्यः रिलिज जूगु अमिताभया छगू नं फिल्म हिट मजू । वयागु न्हापांगु फिल्म “सात हिन्दुस्तानी” खः । वयागु थ्व फिल्म बांमलाक हे फ्लप जूगु खःसा व धुंकाः रिलिज जूगु “रेशमा और शेरा”, “बम्बे टु गोवा”, “परवाना”, “रास्तेका पत्थर” थेंज्याःगु छगू नं फिल्म हिट मजू । तर “जंजीर” धुंकाः वयागु फिल्मत धमाधम हिट सुपरहिट जुइगु शुरु जुल । उकिं बलिउडय् फस्ट ईम्प्रेशन इज लास्ट धइगु धापू उलि पाय्छि मजू धायेमाः । थौकन्हय्या खँ उगु जमानाया सुपरस्टारतय्गु चर्चा धुंका आः थ्व ईया स्टारतपाखे छक्वः मिखाब्वये । थगुने “सञ्जु” थेंज्याःगु छगू तसकं हे लोकंह्वाःगु फिल्म म्हितूम्ह रणवीर कपुरयात थौंकन्हय् बलिउडया न्हूम्ह सुपरस्टार धायेगु यानातःगु दुसा वयागु न्हापांगु फिल्म “साँवरिया” खः । संजय लीला भंसाली थेंज्याःम्ह तसकं हे बांलाःम्ह फिल्म निर्देशकया थ्व फिल्म धाःसा हिट मजुल । तर लिपा वनाः रणवीर कपुरया “बर्फि”, “बचना ए हसिनों” निसें वयागु हिट फिल्मया यात्रा शुरु जुल । रणवीर कपुरलिसे हे “साँवरिया” फिल्मं डेब्यु याःम्ह सोनम कपुरया नं न्हापांगु फिल्म फ्लप हे जूगु खः । थुगुसी रिलिज जुइगु फिल्मय् तसकं हे बय्बय् जुयाच्वंगु छगू फिल्म “साहो” नं खः । “बाहुबलि” फिल्मया हिरो प्रभासया थ्व न्हूगु फिल्मया हिरोइन श्रद्धा कपुर नं बलिउडया छम्ह स्टार खःसा वयागु डेव्यु फिल्म “तीन पत्ती” नं फ्लप फिल्म खः । जबकि थ्व फिल्मय् बलिउडया मेगास्टार अमिताभ बच्चन व हलिउडया स्टार बेन किंग्स्लेया नापनापं साउथया स्टार आर. माधवन थेंज्याःपिं स्टारत दुगु खः । खान सुपरस्टारत थौंकन्हय्या खान सुपरस्टार धयातःपिं सलमान खान, आमिर खान व शाहरूख खान मध्ये सलमान खानया न्हापांगु फिल्म नं फ्लप हे खः । आपाःसिनं सलमान खानया न्हापांगु फिल्म “मैने प्यार किया” धकाः च्वनी । थ्व ला छगू सुपरहिट फिल्म खः, तर वयागु डेव्यु फिल्म धाःसा थ्व मखसे “बीबी हो तो ऐसी” खः । थुकी वं साइड हिरोया रोल म्हितूगु खः । थ्व फिल्मया हिरो फारुख शेख खः अले हिरोइन रेखा खः । अथे हे तुं “कयामत से कयामत तक” हे आपाःसिनं आमिर खानया न्हापांगु फिल्म धकाः बिचाः याइ, तर मखु । वयागु न्हापांगु फिल्म “होलि” खः । कलेजय् जुइगु विद्यार्थी राजनीतिया बाखनय् दयेकातःगु थ्व फिल्मय् आमिर खानं दकलय् न्हापां म्हितूगु खः । शाहरूख खानया मामलाय् धाःसा वं साइन याःगु न्हापांगु फिल्म धइगु हेमा मालिनीं निर्देशन याःगु “दिल आशना है” खः । थ्व फिल्म सन् १९९२ या डिसेम्बर २५ य् रिलिज जुयाः फ्लप जूगु खःसां वयागु रिलिज जूगु न्हापांगु फिल्म “दिवाना” धाःसा व हे दँय् यानि कि सन् १९९२ या जून २६ य् रिलिज जुयाः हिट जुइधुंकूगुलिं वयात वयागु न्हापांगु रिलिज फिल्म फ्लप जूगु धकाः धायेथाय् मंत । खान सुपरस्टारतय् जक मखु, थौंकन्हय्या गुलिखे सुपरस्टारतय्गु डेव्यु फिल्म फ्लप जूगु दु । थौं वयाः हिट फिल्मया निंतिं म्हसीका वयाच्वंम्ह अक्षय कुमारया न्हापांगु फिल्म “सौगन्ध” खःसा थ्व नं हिट जूगु फिल्म मखु । वयागु हिट फिल्मया यात्रा “खिलाडी” निसें तिनि शुरु जूगु खः । अक्षय कुमारलिसे हे तःगू हिट फिल्म बिउपिं स्टारत मध्ये सुनिल शेट्टीया न्हापांगु फिल्म “मै बलवान” अले सैफ अलि खानया “आशिक आवारा” नं फ्लप हे जूगु फिल्म खः । हिरोनीतय्गु खँ हिरोनीत मध्ये छगू जमानाय् हेमा मालिनि व रेखाया नां तसकं जाः । लिपा वनाः श्रीदेवी व माधुरी दीक्षित नं स्टार हिरोनीया रुपय् न्ह्यःने वल । श्री व माधुरी धुंकाः काजोल अले काजोल धुंकाः रानी मुखर्जी व प्रिटी जिन्टा अले ऐश्वर्या राय नं स्टार सुपरस्टारया दर्जाय् थ्यंपिं हिरोनी खः । आपालं हिट फिल्म बिउम्ह हेमा मालिनीया न्हापांगु फिल्म “सपनोंका सौदागर” खः । उगु जमानाया नांजाःम्ह हिरो राज कपुरलिसे म्हितूगु हेमा मालिनीया थ्व फिल्म फ्लप हे जूगु खःसा “सावन भादो” फिल्मं हिट हिरोनीया रुपय् पलाः न्ह्याकूम्ह रेखाया न्हापांगु फिल्म धइगु विश्वजित हिरो दुगु “अन्जाना सफर” धाःसा रिलिज हे मजुल । झिदँति लिपा वनाः तिनि थ्व फिल्म “दो शिकारी”या नामं रिलिज जूगु खः । साउथया स्टार कथं लोकंह्वाःम्ह श्रीदेवीया बलिउडय् डेव्यु फिल्म “सोलहवाँ सावन” खः । अमोल पालेकर हिरो दुगु थ्व फिल्म फ्लप जूगु फिल्म खःसा लिपा वनाः जितेन्द्रलिसे हिरोनी जुयाः म्हितूगु “हिम्मतवाला” हिट जूबलय् तिनि वयागु बलिउड क्यारियर सुथांलाक्क न्ह्याःवंगु खः । अथे हे तुं “तेजाब” फिल्म हिट जूबलय् एक–दो–तीन गर्लया नामं हिट जूम्ह माधुरी दीक्षितया डेब्यु फिल्म “अबोध” फ्लप फिल्म खःसा व धुंकाः म्हितूगु “आवारा बाप” नं फ्लप हे जूगु खः । शाहरूख खानलिसेया हिट हिरोनीया रुपय् नांजाःम्ह काजोलया न्हापांगु फिल्म “बेखुदी” फ्लप फिल्म खः । काजोलया केहेँ लाःम्ह रानी मुखर्जीया न्हापांगु निगू फिल्म “मेहेन्दि” व “राजा की आएगी बारात”, अले रानीया एकज्यानम्ह पासा धयातःम्ह प्रिटी जिन्टाया डेब्यु फिल्म “दिलसे ” नं हिट मजूगु फिल्म खः । तर लिपा वनाः रानी व प्रिटी निम्हं बलिउडया स्टार जूपिं खः । थथे न्हापांगु फिल्म फ्लप जुयाः नं लिपा वनाः हिट स्टार जूम्ह छम्ह ऐश्वर्या राय नं खः । विश्व सुन्दरीया मतू पुयाः फिल्मय् हिरोनी जूवःम्ह ऐश्वर्य रायया न्हापांगु फिल्म “और प्यार हो गया’ खः । बबी देओल हिरो जुयाः म्हितूगु थ्व फिल्म हिट मजुलसा लिपा वनाः निर्देशक सुभाष घईया “ताल” फिल्म हिट जुइ धुंकाः वयागु पलाः क्वातुगु खः । थुकिं बलिउडय् फस्र्ट इम्प्रेशन इज लास्ट धइगु उलि पाय्छि मजू धयागु खँयात प्रष्ट याः धकाः धायेमाः ।","August 02, 2019 08:25 AM"
https://nepalbhasatimes.com/22909,न्ह्यइपुख्यः,  ,ख्यालि न्हिली,"छम्ह मिसा वासः पसलय् वनाः वासः न्याः वन । वासः कयाखतं वं पसलय् च्वंम्हेसित धाल— ‘चिनी नं बियादिसँ ।’ ‘चिनी ला थन दइमखु नि’— पसल्यां धाल । ‘जिपिं छु ब्वना मतयापिं गामां धकाः च्वनागु ला’— मिसां धाल— ‘वासः सिसिइ हे च्वयातःगु ‘सुगर फ्रि’ धकाः का बियादिसँ ।’ ह्ह्ह् गबलय् न्हापांखुसी मनुखं न्या लात अबलय् न्यां मनूयात थ्व श्राप बिउगु खः कि ‘हे मनुष्य ! छ नं छन्हु ‘नेट’य् फसे जुइ अले गबलें नं पिहां वये फइमखु ।’ न्यां बिउगु व हे श्राप थौं सत्य जुयाच्वंगु दु । ह्ह्ह् शिक्षक ः ड्राइभर व कन्डक्टरय् छु फरक दु ? पप्पु ः कन्डक्टर न्ह्यल्लं ब्वात धाःसा सुयागुं नं टिकट काटे याइमखु, ड्राइभर न्ह्यलं ब्वात कि सकसिगुं टिकट काटे जुइ !","July 10, 2019 06:30 AM"
https://nepalbhasatimes.com/23953,न्ह्यइपुख्यः,  ,ख्यालि न्हिली,"छगू ला परीक्षा (जांच) बीगु धइगु स्वयम हे तसकं थाकूगु ज्या खः । छुं हे न्ह्यसःया लिसः नं उलि अःपुक वइमखु । उकिसनं थ्व परीक्षा केन्द्रया मनूतय्सं लिक्कसं बांलाःपिं मिसातय्त तये हयाः मिजंतय्त फेल यायेगु तयारी न्हापा हे यानाच्वनीगु ! ह्ह्ह् भाःत (कलाःम्हेसित) ः छं न्ह्यागु धाःसां ‘जिगु जिगु’ जक धयाच्वनीगु । अथे धायेमते धकाः गुलि धायेधुन । आवंलिं न्ह्याबलें ‘झीगु’ धकाः धायेगु बानी याये सयेकी छन्हु कलाःम्ह दराजय् छुं मालाच्वन अबलय् लाक्क भाःतम्हं न्यन ‘छु मालाच्वनागु ?’ कलाःम्ह ः झीगु पेटिकोट । ह्ह्ह् शिक्षक ः राजु, का धा, गज्याम्ह झंगः ब्वये फइमखु । राजु ः सीम्ह झंगः ।","August 07, 2019 06:30 AM"
https://nepalbhasatimes.com/19866,न्ह्यइपुख्यः,  ,ख्यालि न्हिली,"गाहाकि ः साहुजी छिं जितः घ्यः ला बियादिल, तर थुकिया नापं दइगु उपहार धाःसा बियामदी, छाय् ? साहु ः माफ यानादिसँ, थुकी छुं नं उपहार तयातःगु मदु । गाहाकि ः जितः झंगः लायेम्वाः । थ्व घ्यः बट्टाय् च्वयातःगु दु ‘कोलेस्ट्रोल फ्रि’ धकाः ! ह्ह्ह् अकबर ः छुं अज्याःगु तरिका वा उपाय धा, कि जिं नये नं खनी, त्वने नं खनी अले जिगु व्रत नं त्वाःदलीमखु । बिरबल ः महाराज, मनूतय् लात, ब्वः, थप्पड तयादिसँ, अले थःके च्वंगु तं घुतकादिसँ । थथे यानादिल धाःसा छिगु सकतां त्वाःदःसां व्रत त्वाःदलीमखु । ह्ह्ह् छितः बहनी द्यनेत्ययेकाः न्ह्यः मवः धकाः धन्दा कयादीम्वाः, छिं बस् आखः ब्वनेगु कुतः यानादिसँ, अथें हे न्ह्यः वइ ।","April 11, 2019 06:00 AM"
https://nepalbhasatimes.com/19826,न्ह्यइपुख्यः,  ,ख्यालि न्हिली,"प्रेमिका ः छ गन ज्या यायेगु खः ? प्रेमि ः जि नेपालभाषा टाइम्सय् ज्या यानाच्वनागु खः, तर आः जिं अन त्वःता बी धुन । प्रेमिका ः एनबी टाइम्सय् ला ! व ला बांलाःगु हे ज्याकू खःनि ! छाय् ले ? प्रेमि ः याउँक द्यनेगु त्वःताः, छु सुथ न्हापां दनाः छेँय् छेँय् पत्रिका तः वनाच्वनेगु धकाः का …. ! ह्ह्ह् कलाः ः छि ला तसकं हे ल्ह्वना वल । भाःत ः छ नं ला न्हापा स्वयां ल्वहन नि ! कलाः ः जि ला मां जुइत्यंगु दु उकिं का ! भाःत ः जि नं ला अबु जुइत्यंगु दु नि ह्ह्ह् ल्ह्वनीगु व छ्यनय् सँ मदइगु निता अज्याःगु चिज खः, गुपिं मनूत खन कि थःके ईष्र्या मखु, लसताया भाव पिज्वइ ।","April 10, 2019 06:20 AM"
https://nepalbhasatimes.com/22941,न्ह्यइपुख्यः,  ,मलाइकाया फिटनेस,"बलिउड फिल्म उद्योगय् फिटनेसया विषययात कयाः खँ ल्हायेगु खःसा मलाइका अरोरा नां दकलय् न्ह्यःने लाः । फिटनेसया खँय् मलाइका थें मेहनती मेपिं सुं हे सेलिब्रिटीं उलि ध्यान बिउगु मदु धाःसां छुं पाइमखु ।                                                         बलिउडया मेमेपिं कलाकारत नं फेसन, लभ अफेयर, फिल्म, तिसा वसःलिसें शारीरिक व्यायामया खँय् नं चर्चाय् मवःगु मखु, तर मलाइका थुपिं सकतां खँय् स्वयां फिटनेसया खँय् मेपिं स्वयां छपलाः गाक्कं न्ह्यःने लाः । मलाइका फिल्मी घटना स्वयां व्यायाम व वर्कआउटया कारणं भचा अप्वः हे चर्चाय् वः । सामाजिक संजालय् अतिकं सक्रिय जुयाच्वनीम्ह मलाइकां लिपांगु इलय् छुं छुं किपा सेयर याःगु दु । गुगु किपायात स्वयेबलय् नं मलाइका थःगु फिटनेसयात कयाः गुलि संवेदनशील जू धइगु खँयात सहज रुपं हे अनुमान याये फइ । छम्ह मचाया मां जुयाः नं पुलांम्ह भाःतलिसे पाचुकाः थौंकन्हय् अर्जुन कपुरलिसे डेटिंग यानाच्वंम्ह मलाइक थःगु फिटनेस रुटिंग व डाइट (नसाज्वलं)प्रति तसकं हे सचेत जू धइगु वयागु कामुक व स्लिम फिगरं सी दु ।","July 11, 2019 06:35 AM"
https://nepalbhasatimes.com/23993,न्ह्यइपुख्यः,  ,ख्यालि न्हिली,"छम्ह बस चालकया इहिपाया ज्याझ्वः जुयाच्वन । बस चालकया लिक्क भम्चित फ्यतुके हल । भम्चा लिक्क फ्यतुइवं बस चालकं धाल— ‘भचा थुखे झासँ, अन मेम्ह छम्ह नं न्ह्यनीतिनि !’ ह्ह्ह् शिक्षक ः पप्पु धासाः, यदि सुनानं छंत ध्यबा व दिमागमध्ये छता ल्य धाल धाःसा छं छु ल्यये ? पप्पु ः सर, जिं ला ध्यबा हे ल्यये । शिक्षक ः गलत । जिं जूसा दिमाग ल्ययेका …. ! पप्पु ः सर, छिं पाय्छि धयादिल, छाय्कि सुयाके छु चीजया कमि दु, वं व हे ल्यइ । ह्ह्ह् ल्वगि ः डाक्टर सा’ब छिं च्वया बिउगु वासःया भ्वं हे तन । डाक्टर ः हत्तेरी का, जिं गन वासः च्वया बियागु खः धकाः जिं ला पेनं च्व कि मच्वः धकाः स्वयागु का ।","August 08, 2019 06:49 AM"
https://nepalbhasatimes.com/22937,न्ह्यइपुख्यः,  ,ख्यालि न्हिली,"छम्ह तसकं हे बांलासे च्वंम्ह ल्यासे बस स्टेशनय् दनाच्वन । छम्ह नकतिनियाम्ह ल्याय्म्हं वयात खनाः धाल— जिं ला बहनि जक तिमिला त्वइ धकाःगु न्यनागु, थौं ला न्हिनय् गथे यानाः खने दत ? ‘अरे भुलुखा ला बहनि जक हालीगु खःनि’— मिसां धाल— ‘थौं ला न्हिनय् हे हालाहल ???’ ह्ह्ह् शिक्षक ः सुपाँय् छाय् हाकुसे च्वनी ? विद्यार्थी ः न्हिछिन्हिछि निभालय् लात कि हाकुसे मच्वंसा छु जुइ ले सर ! ह्ह्ह् प्रेमिका ः कन्हय् ला जिगु जन्मन्हि, छं छु गिफ्ट बीगु विचाः याना ? प्रेमी ः छं छु धाल व हे गिफ्ट बी ! प्रेमिका ः अय्सा जितः रिंग बिउ । प्रेमी ः बस् थुलि हे ला ? बीत ला जिं रिंग बी, तर छं ल्ह्वने मते खं ला ? जिके ब्यालेन्स मदु !","July 11, 2019 06:45 AM"
https://nepalbhasatimes.com/19773,न्ह्यइपुख्यः,  ,ख्यालि न्हिली,"मिसा ः जितः जिमि पूर्व भाःतनाप हाकनं इहिपा यायेमाःगु दु । वकिल ः छिकपिनिगु पारपाचुके जूगु ला नकतिनि छवाः जक दत, हाकनं छाय् ? मिसा ः पारपाचुके लिपा व तसकं लय्ताःगु खनेदु, जि व लय्ताःगु सह याये मफु उकिं …..! ह्ह्ह् ‘छं सिउला रमेश ? जिं व मिसाया निंतिं चुरोस त्वनेगु त्वःता बियाः’— राजुं धाल— ‘बार वनेगु, जू म्हितेगु, रेष्टुरेन्ट वनेगु दक्व दक्वं हे त्वःता बिया !’ ‘तसकं हे बांलाःगु खँ’— रमेशं धाल— ‘अथे खःसा आः छं व मिसानाप छाय् इहिपा मयानागु ले ? ‘खँ छु धाःसां नि पासा, जब जि थपाय्सकं भिनेगु कुतः यायेधुन धासेंलि मेम्ह हे छम्ह मिसा ययेके ला धकाः च्वनागु का !’","April 09, 2019 06:20 AM"
https://nepalbhasatimes.com/23023,न्ह्यइपुख्यः,  ,सुपरस्टारतय् हट फिल्म,"बलिउडया सुपरस्टार धालकी दकले न्हापां वइगु नां राजेश खन्नाया खः, तर आः वयाः थ्व सुपरस्टार खँग्वः नं सामान्य जुया वयेधुंकल । थौंकन्हय् सलमान खाननिसें अक्षय कुमारपिंत नं सुपरस्टार कथं कयातःगु दु । मखुधइगु खःसा अमिताभ बच्चनयात तकं नं सुपरस्टार मधाः, वयात ला मेगास्टार धायेगु यानातःगु खः ।                                                         तर थन सुपरस्टार वा मेगास्टारयात कयाः चर्चा यायेत्यनागु मखसे बलिउडया सुपरस्टारतय्सं म्हितूगु क्वःह्यंगु फिल्मयात कयाः च्वसाः न्ह्याकेगु कुतः यायेत्यनागु खः । बलिउडया न्हापांम्ह सुपरस्टार धयातःम्ह राजेश खन्नां आपालं फिल्म म्हितल । हिट सुपरहिट नं जुल । तर वैंश वने धुंकाः वयागु फिल्मं बजाः काये मफयावन । थथे बजाः कायेमफया वने धुंकाः ९० या दशकया लिपांगु दँ पाखे “वफा” नांयागु छगू फिल्म म्हितल । उगु इलय् बलिउडय् “मर्डर” थेंज्याःगु “हट बेड सिन” दुगु फिल्म लोकंह्वानाच्वंगु ई खः । बलिउडय् कि सलमान व शाहरूख की सेक्सजक लोकंह्वानाच्वंगु इलय् अज्याःगु हे फिल्मया खुसीबा वःगु खः । थ्वहे खुसीबालय् राजेश खन्नाया “वफा” नं वल । थ्व फिल्मय् उमेर वनेधुंकूम्ह मिजं व वया ल्यासेम्ह कलाःया बाखं क्यनातःगु खःसा थुकी राजेश खन्नां लैला नांयाम्ह नच्चाम्ह पाकिस्तानी हिरोइनलिसे बेडसिनय् अभिनय यात । थ्व फिल्म नं उलि बांलाः मतायेकलसा राजेश खन्ना व लैलाया बेडसिनयात नं आपासिनं कुंखिन । थ्व फिल्म नं “मर्डर” थें हे हिट जुइ धकाः राजेश खन्नां ंबिचाः याःगु खः तर अथे मजुल । राजेश खन्नाया थ्व फिल्म पिहां वये यक्वः हे न्ह्यः मेगास्टार अमिताभ बच्चनं नं छगू अज्याःगु हे पलाः ल्ह्वने धुंकूगु खः । उगु इलय् अमिताभ बच्चनं म्हितूगु फिल्मया नां “बुम” खः । थौंकन्हय्या लोकंह्वाःम्ह हिरोइन केटरीना कैफया डेब्यु फिल्म “बुम” हट–सेक्सी सिनया निंतिं तसकं हे आलोचना जूगु फिल्म खः । थुकी नं उमेर वने धुंकूम्ह अमिताभ बच्चनया पद्मालक्ष्मी नांयाम्ह हिरोइनलिसे हट सिन दु । उमेर वने धुंकूसां हिरो जुइगु कुतः यानाच्वंम्ह अमिताभ बच्चनया थ्व पलाःयात नं सकसिनं कुंखिन । फिल्म ला बांमलाक हे फ्लप जुल । “बूम” धुंकाः नं अमिताभ बच्चनं “निःशब्द” नांयागु छगू फिल्मय् जिया खान नांयाम्ह नच्चाम्ह हिरोइनलिसे म्हितल । बलिउडय् सुपरस्टार धयातःपिं स्टारतसें थज्याःगु क्वःह्यंगु फिल्म म्हिताः थःगु नां बदनाम याःगु मेमेगु नं दसु दु । अज्याःगु हे छगू दसु मनिषा कोइरालाया “एक छोटी सि लभ स्टोरी” नं खः बाज्यःवंम्ह हिरो व ल्यासेचाम्ह हिरोइन दथुया आकर्षणयात फिल्मय् न्ह्यब्वयेगु कुतः यात तर थ्व कुतः नं ताःमलात । थ्व फिल्मयात ला बलिउडया छगू क्वःह्यंगु फिल्म धकाः तकं धाल ।थुकथं बलिउडय् सुपरस्टार धयातःपिं स्टारतसें थज्याःगु क्वःह्यंगु फिल्म म्हिताः थःगु नां बदनाम याःगु मेमेगु नं दसु दु । अज्याःगु हे छगू दसु मनिषा कोइरालाया “एक छोटी सि लभ स्टोरी” नं खः । मनिषां थ्व फिल्म म्हितूगु इलय् व छम्ह स्टारया रुपय् बय्बय् जुयाच्वंम्ह हिरोइन खः । तर थ्व फिल्मय् धाःसा वं तसकं हे हट बेडसिनय् अभिनय यात । थ्व फिल्मया हट बेडसिनयात आपासिनं कुंखिउँबलय् मनिषा कोइरालां उगु सिन थःगु जानकारी बिना निर्देशक शशीलाल नायरं डुप्लिकेट छ्यला खिचे याःगु धकाः थः बचे जुइगु कुतः यात, तर मनूतय्सं थ्व खँ पत्या मयाः । छाय्धाःसां छम्ह कलाकारं छगू फिल्म म्हितीबलय् उकिया दक्वं बाखं व लुयाबारे जानकारी कयाः जक म्हिती । मनिषा कोइरालां मेमेगु दक्वं लु थःम्हेसिंनं म्हितागु, अले हट बेडसिन जक मेम्हेसिनं म्हितूगु धकाः धाःगु खँ नं उगु इलय् चर्चाया खँ जूगु खः । थ्व “एक छोटी सि लभस्टोरी” क्वह्यंगु फिल्म धकाः बांमलाक्क हे बय्बय् जूगु खःसां थुकिया बनेज्या धाःसा बांलाःगु खः । “एक छोटी सि लभ स्टोरी” धुंकाः नं मनिषा कोइरालां “तुम” नांयागु मेगु छगू फिल्मय् हट बेडसिन बिल । थ्व “तुम” नांयागु फिल्मया बाखं धइगु “मर्डर” फिल्मया बाखंलिसे ज्वलाःगु बाखं खः । थ्व निगुलिं फिल्मय् छेँय् थः जहान दयेकदयेकं पिने मेम्ह मिजंलिसे स्वापु तइम्ह मिसाया बाखं खः । अले निगुलिं हे फिल्मय् उम्ह मिजंया हत्या जुइ । थथे ज्वःलाःगु बाखं दुगु निगू फिल्म मध्ये मल्लिका शेरावतया हट सिन दुगु “मर्डर” धाःसा थुकिया प्रस्तुति बांलागुलिं ंहिट जुल तर “तुम” धाःसा प्रस्तुति क्वःह्यंगुलिं हिट मजुल । मनिषा कोइरालाया बांमलाक्क आलोचना नं जुल । थ्व छगू इलय् बलिउडय् थुकथंया बाखं दुगु आपालं फिल्म पिहां वःगु खः । उकिसनं अज्याःगु फिल्मय् बलिउडया नांजाःपिं हिरोइनतय्सं थुकथं हे छेँय् जहान दयेक–दयेकं पिने मेम्ह मिजंलिसे पल्के थुइगु रोल म्हितल । अज्याःगु हे छगू मेगु फिल्म “देहम” खः । थुकी जयाप्रदा थेंज्याःम्ह क्लिन इमेज दुम्ह हिरोइनंतकं अज्याःगु रोल म्हितल ।   थ्व “देहम” फिल्मय् जयाप्रदाया जहान जुयाः महेश मांजरेकरं म्हितातःगु दुसाः जयाप्रदाया आकर्षण डिनो मारिया नांयाम्ह ल्याय्म्ह हिरोलिसे जुइगु खः । अथेहे तुं थ्वहे फिल्मय् महेश मांजरेकर नं बाज्यः वने धुंकूम्ह जूसां अमृता अरोरालिसे आकर्षित जुइगु बाखं क्यनातःगु दु । थज्याःगु हे छगू रोल रविना टण्डनं नं म्हितेधुंकूगु दु । रबिना टण्डनं म्हितूगु फिल्मया नां “स्टम्प्ड” खः । थुकी छम्ह ल्याय्म्हचाम्ह मचा रबिना टण्डन प्रति आकर्षित जुइगु खः । व मचां मनमनं रबिनायात ययेका च्वनीगु खः अले रबिनालिसे मतिना यानागु धकाः कल्पनाय् दुबिना च्वनीगु खः । तर थ्व फिल्मय् अज्याःगु बेडसिन व हटसिन धाःसा मदु । आपाः यानाः सिनियर हिरो वा हिरोइनतय्सं थज्याःगु रोल म्हितूगु फिल्मयात मययेकूगु हे खनेदु । थज्याःगु हे घटना करिश्मा कपुरया जीवनय् वःगु दु । करिश्मा कपुरं नं “डेन्जरस ईश्क” नाांयागु छगू फिल्मय् अज्याःगु हे रोल म्हितूगु दु । छगू इलय् तसकं हे लोकंह्वाःम्ह हिरोइन करिश्मां इहिपा यानाः फिल्मख्यः त्वःतूगु खःसा लिपा वयाः डिभोर्स जुल । डिभोर्स धुंकाः फिल्मय् कमब्याक जुइगु मति तयाः म्हितूगु “डेन्जरस ईश्क” धाःसा हिट मजूबलय् वयागु कमब्याक नं ताःमलात । थथे हट बेडसिनय् म्हितूपिं सिनियर स्टारतय्गु नां च्वय्बलय् त्वफिके मजिउगु छगू नां धइगु पुंलाम्ह नांजाःम्ह हिरोइन रेखाया नां खः । खय्त ला रेखा धइम्ह थःगु जमानाय् छम्ह सेक्सी हट हिरोइनया हे दर्जाय् लानाच्वंम्ह हिरोइन खः । रेखा थः ल्यासेबलय् आपालं फिल्मय् थःगु ग्ल्यामर रुप न्ह्यब्वये धुंकूम्ह हिरोइन खःसा लिपा वना वं मेमेकथंया बांलाःगु रोल नं म्हिताः थः सुपरस्टारया रुपय् न्ह्यःने वःम्ह हिरोइन खः । थथे नांजाःम्ह हिरोइन रेखा लिपा वनाः उमेर वनेधुंकाः फिल्म थःयात ल्वइकथं थीथी रोल म्हिताः थःगु पलाः न्ह्याका क्यन । तर थ्वहे रेखां लिपा वनाः छगू–निगू फिल्मय् तसकं हे हट व सेक्सी रोल नं म्हितल । अज्याःगु फिल्म मध्ये छगू “खिलाडियोंका खिलाडी” धाःसा आपासिनं बांलाः तायेकल । हिट नं जुल । थुकी रेखां थःसिबें आपालं क्वकालिम्ह हिरो अक्षय कुमारलिसे हट बेडसिन बिल । थ्व बेडसिनया चर्चा नं जुल । आपाःसिनं ययेकल । फिल्म नं हिट हे जुल । तर रेखां छगू अज्याःगु फिल्म नं म्हितूगु दु गुगु फिल्मय् वं ओम पुरी, नवीन निश्चल थेंज्याःपिं बाज्यःवंपिं हिरोतलिसे तसकं हे हट सेक्सी सिनय् अभिनय यात । थ्व फिल्मया नां “आस्था” खः । थुकी रेखाया जहान जुयाः म्हितूम्ह ओम पुरी खः । अले “मर्डर” व “तुम” फिल्मय् थें थ्व फिल्मय् रेखा पिने मेम्ह मिजंलिसे पल्के थुइगु खः । पिनेयाम्ह मिजं जुयाः म्हितूम्ह नवीन निश्चल खः । थ्व फिल्मय् रेखाया निम्ह हे मिजंलिसे तसकं हट बेडसिन दु । “आस्था” मिसा मिजंया स्वापुयात कयाः दयेकातःगु गम्भीर विषयया फिल्म जूसां थुकी दुथ्याःगु तसकं हट बेडसिनया हुनिं थुकियात छगू क्वःह्यंगु फिल्मया दर्जाय् तयातःगु दु । सिनियर कलाकार ओमपुरीं लिपा वनाः “डर्टी पोलिटिक्स” नांयागु फिल्मय् उगु ईया सेक्सी स्टार मल्लिका शेरावतलिसे नं हट बेडसिनय् म्हितल । तर थ्व फिल्म नं फ्लप हे जुल । थुकथं स्वयेबलय् सिनियर स्टारतय्गु हट बेडसिन दुगु फिल्म आपाः यानाः फ्लप हे जूगु खनेदत ।","July 12, 2019 08:00 AM"
https://nepalbhasatimes.com/20089,न्ह्यइपुख्यः,  ,‘जि नं यौन उत्पीडित’,"छुं दिं न्ह्यः तेपुचाय् रिंगचाः घाना तःगु किपा सामाजिक संजालय् सार्वजनिक जुइवं चर्चाय् वःम्ह प्रियंका थ्व इलय् छगू सम्मेलनय् बिउगु अभिव्यक्तिया कारणं चर्चाय् वःगु दु । अमेरिकाया न्यूयोर्कय् १० क्वःगु मिसा सम्मेलनय् संबोधन यायेगु झ्वलय् बलिउड अभिनेत्री प्रियंकां थम्हं यौन उत्पीडनया सामना यायेमाःगु खँ धाःगु खः ।                                                         ‘जितः थथे ताः कि मिसातलिसे यौन उत्पीडनया खँग्वः नं नापं घाना वइ’ प्रियंकां संबोधनया झ्वलय् धाःगु दु, ‘छम्हं मेम्हेसित समर्थन याइगुलिं जिमित सुनानं म्हुतुप्वाः तिके फइमखु । उकिं जिमिके अज्याःगु घटना बारे नवायेगु आँट वइगु खः । ’क्वथाय् शायद छक्वः न छक्वः सुनानं थज्याःगु घटनाया सामना याःगु दयेमाः । आः जिमित सकसिनं ग्वाहालि याःगुलिं जिमित थ्व बारे धायेत लज्या मचाः’, प्रियंकां धाःगु दु ।  ","April 18, 2019 06:30 AM"
https://nepalbhasatimes.com/23089,न्ह्यइपुख्यः,  ,ख्यालि न्हिली,"सन्तां छगू तःधंगु कम्पनीइ अन्तर्वार्ता बिउ वन । व अन्तर्वार्ताय् पास नं जुल । हाकिमं धाल— ‘बधाई दु, छि छनोट जुयादीगु दु । छिगु तलब थ्व दछिया निंतिं न्यागू लाख जुइ । अले वयां मेगु दछिया दुने छिगु तलब निदुगं अप्वइ, अथे धइगु १० गू लाख जुइ । हाकिमया खँ न्यनेखतं सन्ता अनं दनाः पिहां वनेत्यन । अबलय् लाक्क हाकिमं वयात न्यन— ‘गन वनेत्यनागु छि ?’ ‘जि दछि लिपा हे जक ज्याय् वये’— सन्तां लिसः बियाहल । ह्ह्ह् कलाः (भाःतलिसे) ः छि ला तसकं हे ल्ह्वन का । भाःत ः छ नं ला न्हापा स्वयां गाक्कं ल्ह्वन नि ! कलाः जि ला मां जुइत्यंगुलिं का ! भाःत ः अय्सा ला जि नं अबु जुइत्यंगु दुनि","July 14, 2019 06:10 AM"
https://nepalbhasatimes.com/20001,न्ह्यइपुख्यः,  ,ख्यालि न्हिली,"कलाःभाःत निम्हं छगू पार्टीइ वन । कलाःम्हं धाल– ‘स्वयादिसँ सा, हुँ व अय्लाः त्वनाः प्याखं हुलाच्वंम्ह दु नि, जिं वयात थौं स्वयां १५ दँ न्ह्यः अस्वीकार यानागु खः ।’ ‘धाथें हे भाग्यमानी लानाच्वन का’ भाःतम्हं धाल– ‘उकिया लसता वं थौंतक नं हनाच्वन ।’ ह्ह्ह् कलाः ः न्हिंन्हिं भगवानया पुजा यायेगु यानादिसँ, थथे यानादिल धाःसा न्ह्याथें ज्याःगु दशा नं फाला वनी । भाःत ः छिमिअबुं ला यक्व हे पुजा याःगु खयेमाः उकिं वयागु दशा ला फाला वन, जितः त्वपू वयाच्वन का । ह्ह्ह् छगू रेष्टुरेन्टय् पासापिंनापं अय्लाः त्वनाच्वंम्ह चन्द्रमानं थः कलाःयात मोबाइलय् म्यासेज छ्वल ः– ‘अन्तिम पेग त्वनाच्वना, बाघौया दुने छेँय् थ्यंकः वये । यदि मथ्यन धाःसा थ्व हे मेसेजयात हाकनं छक्व ब्वँ !’","April 16, 2019 06:05 AM"
https://nepalbhasatimes.com/20090,न्ह्यइपुख्यः,  ,ख्यालि न्हिली,"छता खँ लुमंकादिसँ ः– ज्यनां–ब्यलि याये न्ह्यः बरु ल्हाः मसिउसां जिउ, तर भपियादी धुंकाः अवश्य नं ल्हाः सिलेगु यानादिसँ । छाय्कि …… ……. मोबाइलय दाग लायेफु । ह्ह्ह् ससलय् नखत्या वंम्ह जिचाभाजुं थः जहानयात धाल– ‘थौं नयेगु दक्वं मामं ज्वरे याःगु खः कि छु ?’ ‘अरे वाह !’— कलातं धाल— ‘छि ला अन्तर्यामी थें च्वं ! गथे यानाः सीका दिया ?’ ‘न्हापा न्हापा नयेबलय् न्ह्याबलें हाकुगु सँ वइगु, थौं तुयुगु सँ वःगुलिं का …. !’ भाःतम्हं धाल । ह्ह्ह् पाठक ः छिं उपन्यास च्वयादीगु मखुला ? गुलि चुल ? च्वमि ः अँ गाक्कं हे चुल धायेमाली । जिगु छतोलाया अंगू, स्कुटर, टि.भी कलाःया अंगू–सिखः दक्वं चुल ।","April 18, 2019 06:45 AM"
https://nepalbhasatimes.com/23133,न्ह्यइपुख्यः,  ,ख्यालि न्हिली,"प्राचीनकालय् गुम्हेसिनं थः छेँजः, द्यनेगु, नयेगु, लोभ, माया, मोहनापं मेगु दक्वं सांसारिक सुख सयलयात त्याग याइ ….. वयात हे ‘ऋषिमुनि’ धाइगु खः । तर थौंया कलियुगय् उकियात ‘अनलाइन’ धकाः धाइ । ह्ह्ह् शिक्षक ः ‘दुःख धइम्ह हे झी पासा खः, सुख धइगु ला वयां च्वनी, वनां च्वनी’ का मस्त, थुकिया अर्थ छु खः स्पष्ट याः । पप्पु ः कलाः धइम्ह न्ह्याबलें छेँय् दयाच्वनी, ससः केहेँपिं गबलें गबलें वयेगु वनेगु यानाच्वनी । ह्ह्ह् मिसा ः छं जितः धाथें मतिना याना ला ? मिजं ः याना, छ बाहेक मेपिं सु दु धकाः मिसा ः अथे खःसा छं न्हापा थें जितः छाय् वास्ता मयानागु ले ? मिजं ः मतिना यायपिंसं सुयागुं वास्ता यानाच्वनी मखु धकाः मसिउ ला छं ?","July 15, 2019 08:25 AM"
https://nepalbhasatimes.com/19968,न्ह्यइपुख्यः,  ,दानवीर अमिताभ,"बलिउडया ‘बीग बी’ अभिताभ बच्चन तःधंगु मात्राय् कर पुलाः हाकनं छक्वः चर्चाय् वःगु दु । अभिताभ बच्चनं आर्थिक दँ सन् २०१८–१९या निंतिं ७० करोड स्वयां अप्वः कर पूगु खः । अमिताभं थुलि तःधंगु मात्राय् कर पूगु विषय भारतीय फिल्म उद्योगय् चर्चाया विषय जुयाच्वंगु दु ।                                                         अमिताभया चर्चाया कारण वं पूगु करय् जक सीमित मजू । थ्व बाहेकं अमिताभं विहारया मुजफ्फरपुरया किसानतय् त्यासा नं पुला बिउगु दु । अमिताभं २,०८४ म्ह किसानतय् त्यासा चुक्ता याना बिउगु खः । तर अमिताभं गुलि ध्यबा त्यासा पुला बिउगु धइगु बारे धाःसा छुं स्पष्ट यानतःगु मदु । अथे हे अमिताभया चर्चाया खँ ल्हायेगु खःसा थ्व बाहेकं वं मेगु छगू नं मानवताया धर्म निर्वाह याःगु दु । अमिताभं वंगु छुं ई न्ह्यः काश्मिरया पुलावाय् जूगु आक्रमणय् लानाः घाःपाः जूपिं त नं १० लाख तका दां ग्वाहालि याःगु दु ।","April 15, 2019 06:05 AM"
https://nepalbhasatimes.com/20041,न्ह्यइपुख्यः,  ,ख्यालि न्लिी,"छम्ह मचां थः जःलाखःलाया छेँय् घन्टी बिल । छेँय् च्वंम्ह मिसां खापा चायेकेवं मचां धाल— अन्टी, जिमि मामं धयादीगु छगू कचौरा चिनी बियादिसँ हँ ! ‘अरे वाह ! गपाय्सकं हिसि दुम्ह मचा’— मिसा मुसुक्क न्हिला धाल— ‘अले छिमि मम्मीं मेगु छु धाल ले ?’ ‘व बोक्सीं मबिउसा म्वाःल, मेगु छेँय् च्वंम्ह डंकिनीयाथाय् वनाः कया हजि !’ ह्ह्ह् छम्ह सुचिकाः बसय् च्वनाः वनाच्वन, व हे इलय् वयागु मोबाइलय घन्टी न्यात । वं फोन ल्ह्वनाखतं धाल, — ‘छं ल्हाः चानाः ठीक यानाति जि वयाः गःपः चाना बी । ह्ह्ह् यदि छिं थःगु मृत्यु लिपा नं थःगु फेसबुक, म्यासेन्जर, ट्विटर, इन्स्ट्राग्राम स्वयेगु इच्छा यानादीगु दुसा …… ‘मिखादान यानादिसँ ।’","April 17, 2019 06:39 AM"
https://nepalbhasatimes.com/20321,न्ह्यइपुख्यः,  ,ख्यालि न्हिली,"छम्ह मनू द्यःयाथाय् वनाः प्रार्थना यासें धाल— ‘ हे भगवान ! जितः ध्यबां जायेक दुगु ब्याग, छगू लजगाः, छगः मिसात जक दुगु तग्वःगु सवारी साधन चूलायेमा ।’ द्यवं ‘तथास्तु’ धकाः आशीर्वाद बिल । वयां कन्हय् कुन्हु हे व छगू गल्र्स कलेजया बस कन्डक्टर जुल । ह्ह्ह् शिक्षक ः एबीसीडी धा…. पप्पु ः एबीसीडी शिक्षक ः उलि जक मखु, मेगु नं न्यंकी । पप्पु ः अँ दक्वं ठिकठाक हे दु, छिगु हालखबर धयादिसँ ! ह्ह्ह् संता ः थौं जितः जिमि कलातं ब्ल्यांक टेक्स्टया मेसेज छ्वया हल । बंता ः अले वं छाय् थथे याःगु ले ? बंता ः छाय्कि जिमि दथुइ नतुसुतु मब्याःगु छवाः दत ।","April 30, 2019 05:59 AM"
https://nepalbhasatimes.com/27421,न्ह्यइपुख्यः,११४० थिंलाथ्व दशमी,सुपरस्टारतय् रिलिज मजुगु फिल्म,"फिल्मय् म्हिताः अतिकं लोकंह्वाःपिं स्टारतय्त सुपरस्टार धायेगु चलन दु । विशेष यानाः बलिउड धयातःगु भारतया हिन्दी फिल्मख्यलय् थ्व सुपरस्टार खँग्वः तसकं बय्बय् जू । राजेश खन्नायात बलिउडया न्हापांम्ह सुपरस्टारया रुपय् कयातःगु दुसा लिपांगु इलय् सलमान खान, शाहरूख खान व आमिर खानयात सुपरस्टारया दर्जा बियातःगु दु ।                                                         नीन्यादँ स्वीदँ न्ह्यःनिसें बलिउडय् थःगु न्हाय् धस्वाकेत ताःलाना वयाच्वंपिं सुपरस्टारतय्त कयाः फिल्म दयेकेगु धइगु निर्माता व निर्देशकतय्गु निंतिं तःधंगु खँ खः । थथे सुपरस्टारत दुथ्याःगु फिल्म जुलकी उकी लाय् तइपिं नं यक्व दइ । थथे लाय्तइपिं यक्व दसेंलि इमिगु फिल्मया ज्या नं याउँक हे पूवनेमाःगु खः, अले रिलिज नं जुइमाःगु खः तर गुबलें गुबलें सुपरस्टार म्हितूगु फिल्म नं पूमवने यः । हलय् रिलिज नं मजुइ यः । शाहरूख खान “दिवाना”यात आपाःसिनं शाहरूख खानया न्हापांगु फिल्म धाइ । वयागु रिलिज जूगु न्हापांगु फिल्म ला थ्वहे खत, तर वयात छम्ह हिरो कथं साइन याःगु न्हापांगु फिल्म धाःसा “अहमक” खः । थ्व फिल्म थीथी फिल्म फेस्टिभलय् क्यंगु खः तर हलय् पिलूवये मफुगु फिल्म खः । अथेहे तुं कल्पतरु नांयाम्ह निर्देशकं दयेके धाःगु आयशा जुल्का दुगु “किसी से दिल लगाकर देखो”, अले ऐश्वर्या राय व जुही चावला दुगु “रश्क” व “शिखर” नं पूवने मफुगु फिल्म खः । सुभाष घई थेंज्याःम्ह नांजाःम्ह निर्देशकं दयेके धकाः घोषणा याःगु थ्व फिल्मयय् सुभाष घई व शाहरूखया फेवरेट हिरोइन माधुरी दीक्षितयात हिरोइन कथं साइन नं याःगु खः । लिपा वनाः थ्वहे नामं मेपिंसं फिल्म दयेकल । शाहरूख खानया रिलिज मजूगु फिल्मय् दकलय् चर्चित फिल्म धइगु “एक्स्ट्रिम सिटी” खः । हलिउडया थ्व प्रोजेक्टय् शाहरूख खानलिसें हलिउड स्टार लियोनार्डो डि क्याप्रियोया नं मेनरोल दइगु धाःगु खःसा थ्व फिल्मयात हलिउडया नांजाःम्ह निर्देशक मार्टिन स्कोर्सिसं दयेके धकाः घोषणा याःगु खः । आमिर खान आमिर खानया “टाइम मेसीन” नांयागु छगू फिल्मया ला शुटिंग तकं न्ह्याःगु खः । हलिउडय्तकं नां कमे यायेत ताःलाःम्ह भारतया फिल्म निर्देशक शेखर कपुरया महत्वाकांक्षी प्रोजेक्ट धकाः बय्बय् याःगु थ्व फिल्मय् रेखा व नसिरुद्धिन शाहया नं मेन रोल दुगु खः । नसिरुद्दिन शाहलिसे फिल्म म्हितेगु तःधंगु इच्छा दु धकाः धयाजूम्ह आमिर खानं थ्व फिल्मया शुटिंग दिउबलय् तसकं नुगः मछिन धाःगु खः । लिपा वनाः “सरफरोश” नांयागु फिल्मय् नापं म्हितल । निर्देशक ईन्द्र कुमारं दयेके धकाः ग्वसाः ग्वःगु “रिश्ता” नांयागु छगू फिल्म नं आमिर खानया छगू पूमवंगु फिल्म खः । थ्व फिल्मय् भारतया महानायक धकाः धयातःम्ह अमिताभ बच्चनया नं मेनरोल दइगु खः । सलमान खान सलमान खानया गुलिखे फिल्म थथे रिलिज मजूगु दु । उकी मध्ये छगू फिल्मया नां “बुलन्द” खः । थ्व फिल्मया शुटिंग नेपालय् नं जूगु खः । थ्व फिल्मया हिरोइन सोमी अलि खः । बच्छिं मयाक शुटिंग पूवने धुंकाः नं ध्यबाया अभावं यानाः थ्व फिल्म पूवने मफुत । नेपालय् शुटिंग जूगु इलय् नं शुटिंग युनिट च्वंगु मायालु होटेलया दां पुले मफयाः शुटिंग यायेत हःगु जेनेरटर हे होटेलं कब्जाय् काःगु खः । थथे पूमवंगु सलमान खानया मेमेगु फिल्म मध्ये छगू “रणक्षेत्र” नं खः । “मैने प्यार किया” सुपरहिट जुइवं थ्वहे फिल्मया जोडी सलमान व भाग्यश्रीयात कयाः दयेकेगु घोषणा याःगु थ्व फिल्मया शुटिंग हे न्ह्याये मफुत । उगु ईया सुपर डाइरेक्टर धयातःम्ह राजकुमार सन्तोषीं सलमान खानयात कया दयेके धकाः घोषणा याःगु सनी देवल व मीनाक्षी दुगु “दिल हे तुम्हारा” व मनिषा कोइराला दुगु “घेराव” या नं शुटिंग तकं मन्ह्याः । हृषिकेश मुखर्जीं बलिउडया न्हापांम्ह सुपरस्टार व वयात त्याकः वःम्ह अमिताभ बच्चन निम्हेसितं हाकनं छक्वः नापं तयाः “सपने अपने अपने” दयेकेगु ग्वसाः ग्वःगु खः तर लिपा वना राजेश खन्ना अमिताभ बच्चनलिसे फिल्म म्हितेत तयार मजूबलय् उगु फिल्मया ज्या न्ह्याये मफुत । उगु ईया बीग बजेट फिल्म धकाः बय्बय् याःगु “दस” नांयागु फिल्मया शुटिंग ला न्ह्याःगु खः तर डाइरेक्टर मुकुल एस आनन्द आकाझाकां सीबलय् थ्व फिल्म दित । लिपा थ्वहे नामं मेगु हे फिल्म पिदन । सलमान खानया किजा सोहेल खानं डेब्यु डाइरेक्टरया रुपय् पलाः ल्ह्वंगु फिल्म “राम” या नं शुटिंग मन्ह्याः । अथेहे तुं सलमान खानया दिव्या भारती व करिश्मा कपुर दुगु “ऐ मेरे दोस्त”, सुनिल शेट्टी, काजोल व शिल्पा शेट्टी दुगु “चोरी मेरा काम”, रविना टण्डन दुगु “सागर से गहरा प्यार”, संगीता बिजलानि व नगमा दुगु “हायण्डसम”या नं शुटिंग मन्ह्यातसा निर्देशक अनिश बज्मीया हिट फिल्म “नो इण्ट्रि” या सिक्वेलया रुपय् दयेकेत्यंगु “नो इण्ट्रि में इण्ट्रि” या नं शुटिंग न्ह्याये मफुत । अनिश बज्मीया हे “आँख मिचौली” अले सलमानलिसे तःगू मछी हिट फिल्म दयेकूम्ह निर्देशक डेविड धवनं सलमानलिसे गोविन्दा व ज्याकी श्राफयात कयाः दयेके धकाः ग्वसाः ग्वःगु “राजु राजा राम” या नं शुटिंग नं मन्ह्यात । अमिताभ बच्चन थौकन्हय् तक नं सुपरस्टार धायेका च्वंपिं खान स्टारसिबें ताः तक फिल्म क्षेत्रय् थःगु न्हाय् धस्वाका वयाच्वंम्ह धयाम्ह अमिताभ बच्चन खः । थ्यंमथ्यं न्यय्दँ तक छम्ह लोकंह्वाःम्ह स्टारया रुपय् न्हाय् धस्वाका वयाच्वंम्ह अमिताभ बच्चन व आमिर खानं दकलय् न्हापांखुसी फिल्मय् म्हितीगु धकाः बय्बय् याःगु थ्व फिल्मया शुटिंग न्ह्याये मफुत । अमिताभ बच्चनया शुटिंग न्ह्याये मफुगु फिल्मय् निर्देशक प्रकाश मेहराया “टाइगर”, निर्देशक टिनु आनन्दया “आलिशान” व “शिनाख्त” नं खःसा जे पि दत्ताया “बंधुआ” नं खः । बंधुआ व शिनाखत फिल्मय् अमिताभ बच्चनलिसे माधुरी दीक्षितयात हिरोइन कथं कयातःगु खः । निर्देशक सुभाष घइया “देवा” नं अमिताभया शुटिंग न्ह्याये मफुगु फिल्म खःसा निर्देशक राज एन सिप्पीं अमिताभ बच्चन, विनोद खन्ना व शत्रुध्न सिन्हायात कयाः दयेकेगु ग्वसाः ग्वःगु “पत्थर के लोग” या नं शुटिंग जुइ मफुत । थथे शुटिंग मजूगु जक मखसे अमिताभ बच्चनया शुटिंगतकं पूवने धुंकूगु “खबरदार”, “जमानत” व “यारी मेरी जिन्दगी” नांयागु फिल्म रिलिज मजू । अले सुपरस्टार राजेश खन्ना व अमिताभ बच्चन नापं म्हितीगु धकाः घोषणा याःगु “सपने अपने अपने” या नं शुटिंग मजुल । राजेश खन्ना बलिउडया न्हापांम्ह सुपरस्टार व वयात त्याकः वःम्ह अमिताभ बच्चन निम्हं नापं म्हितूगु “आनन्द” व “नमक हराम” निगुलिं तसकं लोकंह्वाःगु फिल्म खःसा थ्व निगुलिं फिल्मया निर्देशक हृषिकेश मुखर्जी खः । निगू फिल्म हिट जुइधुंकाः लिपा हृषिकेश मुखर्जीं उपिं निम्हेसित हाकनं छक्वः नापं तयाः “सपने अपने अपने” दयेकेगु ग्वसाः ग्वःगु खः तर लिपा वना राजेश खन्ना अमिताभ बच्चनलिसे फिल्म म्हितेत तयार मजूबलय् उगु फिल्मया ज्या न्ह्याये मफुत । राजेश खन्ना व राखीयात कयाः उगु जमानाया नांजाम्ह निर्देशक कमाल आमरोहीं दयेकेगु शुरु याःगु बिग बजेट फिल्म “मजनून” या नं छपु म्ये व भतिचा शुटिंग क्वचाये धुंकाः दित । राजेश खन्नां लिपांगु इलय् थःगु होम प्रोडक्शनय् दयेकूगु “जय शिव शंकर” व “पुलिस के पीछे पुलिस” नांयागु निगुलिं फिल्मया दक्वं शुटिंका क्वचाःसां रिलिज धाःसा जुइमफुगु फिल्म खः । लिपांगु इलय् छम्ह क्यारेक्टर स्टारया रुपय् बलिउडय् कमब्याक जुइगु मनंतुनाः निर्देशक राकेश सावन्तलिसे जाना दयेकूगु “हेलो कौन हे ” नं शुटिंग क्वचाःगु फिल्म खः । दिलिप कुमार ÷ देव आनन्द नांजाःम्ह कलाकार दिलिप कुमारं फिल्म निर्देशनय् पलाः न्ह्याकेगु मति तयाः दयेकूगु “कलिंगा” छगू अज्याःगु फिल्म खः गुगु फिल्मया चर्चा उगु इलय् तसकं हे जूगु खः । उगु ईया सुपरस्टार हिरोइन रेखा व दिलिप कुमार नापं म्हितूगु थ्व फिल्मयात बिस्कं हे महत्वं जाःगु फिल्मया रुपय् काःगु खः । तर शुटिंग पूवनेधुंकाः नं थ्व फिल्म रिलिज धाःसा मजू । अथेहे तुं उगु जमानाया रोमान्टिक हिरो देव आनन्द व रेखा नापं म्हितीगु धकाः बय्बय् जूगु “अब मेरी बारी” नं मुर्हूत सिबें अप्वः न्ह्यावने मफुत । थ्व फिल्मय् देव आनन्दया फेवरेट टिना मुनिमया निंतिं नंं मेनरोल फ्याना तःगु खः ।  ","December 06, 2019 08:15 AM"
https://nepalbhasatimes.com/27497,न्ह्यइपुख्यः,११४० थिंलाथ्व द्वादशी ,‘वयेमते छ आशा क्यंका…’,"नेवाः सुपरस्टारया दावेदार व नेपालभाषा स्टार म्यूजिक भिडियो अवार्डय् उत्कृष्ट मिजं मोडलय् टप १० य् ‘नोमिनेट’ लिसें नेपालभाषा संकिपा ख्यःया हिरो अले दकलय् अप्वः म्यूजिक भिडियो म्हितूम्ह नांजाःम्ह कलाकार रुपेन श्रेष्ठ थक्वाःमिया न्हूगु म्यूजिक भिडियो हाईलाइट्स नेपाल यूट्युब च्यानलय् अपलोड जूगु दु ।                                                         उगु म्यूजिक भिडियोय् रुपेन श्रेष्ठ थक्वाःमिलिसे न्हूम्ह मोडल दिया श्रेष्ठं मू भूमिकाय् म्हितादीगु दु । हसना शाक्यया सलय् सुमन चित्रकारया च्वसाय् व सुमन कपालीया संगीत व संयोजनय् पिदंगु ‘वयेमते छ आशा क्यंका…’ बोलया म्येँया म्यूजिक भिडियोया निर्देशक लूजः सिंह खःसा क्यामेरा पर्सन व सम्पादक योवन शाक्य ‘१४के’ खः । मुक्कं लू किपूया २ वडा द्यःध्वाखा त्वाःया माःक्वाःचा गार्डेनय् सुटिङ्ग यानातःगु थुगु ‘वयेमते छ आशा क्यंका…’ म्येँया म्यूजिक भिडियोय् दिया श्रेष्ठ न्हूम्ह कलाकार जूसां बांलाक अभिनय यानातःगुलिं वय्कः छम्ह प्रतिभावान् कलाकार खः धायेछिं । थुगु म्येँया विषयय् कलाकार रुपेनं धयादी, ‘थुगु म्येँया म्युजिक भिडियो १० महिना न्ह्यः हे पिदनेमाःगु खः, तर आः नकतिनि जक पिदन । कारणवश फुक्क फिक्स जूसां नं सुटिङ्गया ज्या न्ह्याके जक मफयाच्वंगु खः । कलाकार रुपेनं न्हूम्ह मोडल दिया श्रेष्ठयात थुगु म्येँपाखें ‘ब्रेक’ बियागु खँ न्ह्यथसें धयादी, ‘दियां थुगु म्येँया सुटिङ्गया याये न्ह्यःतक बांलाक अभिनय याइमखु ला धइगु पीर जुयाच्वंगु खः, तर अथे मखसे दियां बांलाक हे अभिनय यानाः भिडियोया स्तरीयता थकायेगु ज्याय् ग्वाहालि याःगु दु । अय्सां दिया न्हूम्ह मोडल जूगुलिं छुं भचा धाःसा थाकुल । नांजाःम्ह म्यूजिक भिडियो निर्देशक लूजः सिंह व क्यामेरा पर्सनलिसें सम्पादक योवन शाक्य ‘१४के’ नापं ज्या याःगु दकलय् न्हापांगु थुगु म्यूजिक भिडियोया ‘मेकअप आर्टिष्ट’ सरीता बज्राचार्य खः ।  ","December 09, 2019 06:22 AM"
https://nepalbhasatimes.com/28741,न्ह्यइपुख्यः,११४० सिल्लागा पारू ,बहिदार बाबुया शुभमुहूर्त,"यल-  सुकुन्दा फिल्म्सया न्ह्यब्वया नेपालभाषा संकिपा ‘बहिदार बाबु’या शुभमुहूर्त वंगु शनिवाः जुल । नेपालभाषा संकिपा ख्यलय् छगू लिपा मेगु संकिपा निर्माण याना वयाच्वंम्ह बासु शाहीया निर्देशनय् निर्माण जुइत्यंगु संकिपाया निर्माता हरि घेमोसु खः ।                                                         थनया अक्षयश्वर महाविहारय् जूगु शुभमुहूर्तय् विशेष पाहांकथं झायादीम्ह नांजाःम्ह हास्य कलाकार राजाराम पौड्यालं क्यामरा अन यानादीगु खःसा वरिष्ठ सिने पत्रकार विजयरत्न असंबरें क्ल्याप बियादीगु खः। अथे हे निर्माता घेमोसुं नैंक्याः तछ्यानादिल । संकिपाय् नांजाःपिं कलाकारपिं लक्ष्मी गिरी, राजाराम पौड्याल, रवि डंगोल, सुरेन्द्र केसी, सुशील पोखरेललिसें बासु शाही, शोभा महर्जन, लक्ष्मीप्रसाद अमात्य, राजन राजचल, अमित शुक्ल,, मणि शाक्य, लगायतया कलाकारया भूमिका दइ ।  संकिपा लिपा खस भासं नं डबिंग यायेगु निर्देशक शाहीं कनादिल ।","February 10, 2020 05:27 AM"
https://nepalbhasatimes.com/38330,न्ह्यइपुख्यः,???? ???????? द्वादशी ,रेवन्तलालया म्युजिक भिडियो सार्वजनिक,"येँ- नेपालभाषाया लोकंह्वाःगु टिभी ज्याझ्वः समयबजिया लोकंह्वाःम्ह कलाकार रेवन्तलाल श्रेष्ठ आः छम्ह म्येहालामि कथं नं पिलू वःगु दु । कलाकार श्रेष्ठं हालादीगु ‘ह्याउँ ख्वाः मिसा’ म्येँया म्युजिक भिडियो आइतबार छगू ज्याझ्वःया दथुइ पितब्वज्या याःगु दु ।                                                         लोकंह्वाःम्ह म्येँ हालामि जुजुकाजी रजितया मूपाहाँ कथं झायादीगु ज्याझ्वलय् नेपालभाषाया न्हापांम्ह म्युजिक भिडियो निर्देशक विजयरत्न असंबरें म्यूजिक भिडियोया समिक्षा यासें ‘म्येँ ख्यालि–न्हिलां जाःगु व रेवन्तलाल श्रेष्ठया अभिनय व सुरेन्द्र मानन्धर या निर्देशनं म्येयात छाय्पियातःगुयात च्वछायेबह जू’ धयादिल । ज्याझ्वलय् उगु म्येया परिकल्पनाकार व निर्देशक सुरेन्द्र मानन्धरं लसकुस न्वचु तयेगु झ्वलय् सकसिया कुतलय् छपु बांलाःगु म्येँ पिहां वःगु खँ धयादिलसा नेवाः पत्रकार राष्ट्रिय दबूया नायः सुरजबीर बज्राचार्यं भिंतुना देछायादीगु खः । पितब्वज्या जूगु म्यँेया च्वमि व लय चिनामि विष्णु जल्मी , बाजं ग्वसाः जिवित जल्मी, किपालु आयुष महर्जन, सम्पादन इन्द्र मानन्धरं यानादीगु खः । म्येहालामि रेवन्त लाल श्रेष्ठं हे मू भूमिका म्हितातःगु थ्व म्येँय् रबिता बके श्रेष्ठ, सना शाक्य, सुरेश मानन्धर, दिब्यरत्न बज्राचार्य, लक्ष्मीनाथ मदगलिया व सुरेन्द्र मानन्धरपिनि अभिनय दु ।","February 08, 2021 05:39 PM"
https://nepalbhasatimes.com/38347,न्ह्यइपुख्यः,???? ???????? त्रयोदशी ,राजीव कपुर मन्त,एजेन्सी- बलिउडया पुलांम्ह अभिनेता राजीव कपुर मंत । कपूर हृदयघाट जुयाः मदुगु खँ वया दाजु रणधीर कपूरं जानकारी बिउगु दु । राजीव कपूर भारतीय फिल्मया नांजाःम्ह कलाकार राज कपुरया चिधिकःम्ह काय् खःसा अभिनेता ऋषि कपुरया किजा खः । राज कपुरया स्वम्ह काय मध्ये आः रणधीर कपुर छम्ह जक दनि ।                                                         ५८ दँया राजीव राम तेरी गंगा मैली फिल्म पाखें हिन्दी फिल्म ख्यलय् पलाः तःम्ह खः । न्हापांगु फिल्म हिट जुइवं राजीव कपुर नं बलिउडय् लोकंह्वाःगु खःसां लिपा बांलाःगु फिल्म बीमफयेवं बुलुहुं अभिनय ख्यलं तापानावन । थ्व लिपा निर्देशन ख्यलय् वःम्ह राजीवं निर्देशन याःगु ऋषि कपुर व माधुरी दीक्षितं म्हितातःगु ‘प्रेमग्रन्थ’ सफल जूसां निर्देशन ख्यलय् नं राजीव उलि सक्रिय मजुल ।,"February 09, 2021 12:21 PM"
https://nepalbhasatimes.com/38445,न्ह्यइपुख्यः,???? ????????? तृतीया,र्‍यापर पुरोहित,"यःपिं पासापिं   झी नापलाःगु ई  लुमंकाच्वने झी  न्ह्याबलें न्ह्याबलें  थ्व न्ह्यइपुगु ई पालभाषा संकिपा ‘तिन तिकः महाविकः’य् दुथ्याःगु छपु म्येँया दथुइ दथुइ नेवाः भासं र्‍याप हालाः सकसियां नुगः त्याकेत ताःलाःम्ह र्‍यापर खः– ‘पंक ए जे’ अर्थात पंकज राजोपाध्याय ।                                                         नेपालभाषा संगीत ख्यलय् मुक्कं स्वम्ह र्‍यापर दु, थुपिं मध्ये छम्ह खः– पंकज । पाश्चात्य संगीतय् नं विशेषतः ल्याय्म्हतय् दथुइ लोकंह्वाःगु र्‍यापया सोंख दुम्ह पंकजया पेशा धाःसा पूर्वेली संस्कृतिया परम्परागत कर्मकाण्ड यायेगु ‘पुरोहित’ ज्या खः । आधुनिक संगीतय् नं न्हूगु विधा कथं वयाच्वंगु र्‍याप हालीम्ह मनू गुकथं पुरोहित ज्याय् थ्यन ले धयागु न्ह्यसलय् पंकजं धाइ, ‘पुरोहित पेशा ला जिमिगु पुख्र्यौली ज्या हे जुल । मचां निसें पुरोहित ज्या स्वयाः, स्यनाः हुर्के जुयाम्ह । अथें जूगुलिं जितः जिगु पुख्र्यौली ज्या हे यल, अले थुकी हे ज्या नं याना ।’ येँया वंघः त्वालय् उद्धव राजोपाध्याय व निवेदिका राजोपाध्यायया क्वखं जन्म जूम्ह पंकजं मचा इलय् थः तःबाः माधव राजोपाध्यायया सहयोगी कथं पुरोहित ज्या सुरु याःगु । पंकजयात थःगु पुर्खाैलि ज्या पुरोहित ज्या याये यः । संगीतख्यः थःगु सौख जूगुलिं पुरोहित ज्यां फुर्सद दुगु इलय् र्‍याप संगीतपाखे लगे जूगु खः । थः थ्व हे क्षेत्रय् लगे जुइ धकाः गबलें नं बिचाः मयाःम्ह पंकज मचायेकं हे थ्व ख्यलय् दुहां वःम्ह खः । ५ कक्षा ब्वनाच्वंबलय् पंकज ध्यान र्‍याप संगीतय् वन । विदेशी कलाकारपिनिगु र्‍याप म्येँ न्यनेगु झ्वलय् वयात नं र्‍याप हालेगु शोंख दयावल । सन् १९९८ या ‘न्यू इयर इभ’य् ठमेल चोकय् जूगु छगू लाइभ कन्र्सटय् वयात ¥याप हालेगु ह्वःताः चूलात । थन नेपालीं र्‍याप हालाः वं संगीत ख्यलय् पलाः तल । मेमेगु म्येँ व र्‍यापय् छु पाः धइगु न्ह्यसलय् पंकजं धाइ – म्येँ सर्टफर्मय् सिधइसा र्‍याप डिटेल खः, म्येँया अन्तरा, मुखडा यानाः सिधइसा र्‍यापय् बार (आखः झ्वः) दइ । र्‍याप जक हालेगु खःसा म्होति नं १६ बार वा ३२ बार दयेमाः, तर म्येँया दथुइ दथुइ र्‍याप तइगुलिइ धाःसा ८ बारया जक नं तयेगु याः । र्‍यापरतय्सं थःम्हं हे च्वयातःगु हालीगु खःकि मेपिंसं च्वयातःगु नं हाली धयागु न्ह्यसलय् पंकजया लिसः दु – थःम्हेस्यां च्वःगु खँग्वलय् गुलि फिलिङ्ग वइ, मेपिंसं च्वयातःगुलिइ उलि वइइमखु । च्वमिं छु फिलिङ्गसय् च्वयातःगु धकाः सीके फइमखु । अथे जूगुलिं आपाः थें र्‍यापरतय्सं थःम्हं हे च्वयाः हाली । र्‍याप धइगु हे ‘रिडम एण्ड पोइट्रि’ खः । गथे मतिनायात कयाः जुइमाः व देशया बारे हे छाय् मजुइमा, थःगु फिलिङ्गस् छु दु, व हे च्वयेगु, अथे जुल धाःसा फ्लो बांलाइ । बांलाःगु छपु र्‍यापया सृजना यायेत मुक्कं स्वन्हु माः धइम्ह पंकजं राप च्वये न्ह्यः छगू कन्सेप छगू दयेकाः छु विषयलय् राप च्वयेगु खः व कन्सेप ज्वनाः कन्सेपया दुने च्वनाः गुलि कायेफत उलि कायेगु । गथेकि छगू बांलाःगु सफूया महत्व छु खः धकाः व सफुतिं क्यनी अथे हे छगू विषय कयाः व हे विषयात च्वयाः उकिया महत्व क्यनीगु खः । स्वःसा राप धाःगु खँ ल्हाथें जक च्वंसा थुकिया सृजना तसकं थाकू । संगीत धयागु हे अन्तर्राष्ट्रिय भाय् धइम्ह पंकजं नेवाः, नेपाली व अंग्रेजी स्वंगुलिं भासं र्‍याप हालतःगु दुसा आपाः धयाथें नेपाली भासं हालातःगु दु । स्वंगुलिं भासं र्‍याप हालाजूम्ह पंकजयात थःगु मेहनतया पारिश्रमिक छु भासाय् बांलाक वः धइगु न्ह्यसलय् धयादी, ‘मेहनतया फल सोचे याः थें छुकि नं मदु, नेपाली नेवाः छु कि नं मदु । भचा भचा वइ, भचासां वल धयाथें जुइ । न्हापा न्हापा स्ट्रगल पिरेडय् न्यादँ खुदँ तक विना पारिश्रमिक ज्या याना, तर आः धाःसा गबलें नं ल्हाः खालि धाःसा यायेमाःगु मदुनि । थ्व ख्यलय् गुलि भविष्य दु ले धइगु न्ह्यसलय् पंकजया लिसः दु, ‘मदुगु ला मखु, भविष्य दु । तर पिने पिने देसय् थें थन अपाय्सकं बांलाः मजू । छाय् धाःसा उलिमछि ब्याण्ड, उलिमछि संगीतय् ज्ञां दुपिं कलाकारपिं थौंकन्हय् क्वथाय् च्वनाः फेसबुय् लाइभ यानाच्वनेमाःगु दु, उपिं खनकी तसकं दुःख ताः । थ्व ख्यः बांलाकेत छु यायेमा धइगु न्ह्यसलय् पंकजया लिसः दु – थ्व ख्यःयात बांलाकेगु खःसा कलाकारया प्रतिभा स्वयेमाः । न्ह्याम्हं वइ म्येँ हालि, न्ह्याम्हेसितं दबुलिइ तयाः म्येँ हायेकी अज्याःगु ज्या धाःसा यायेमजिउ । मुख्यतः नातावाद हावी यायेमजिउ । छम्ह बांलाःम्ह कलाकारया कदर यायेमाः । थःगु हे जातयाम्ह लिसे इहिपा यायेमाः धइगु बिचाः दुम्ह पंकज आः तक याकःचा जीवन हनाच्वंगु दुसा सायद आः वइगु दँय् बांलाःगु खबर न्यने दइ ला धइगु आशा कयाच्वंगु दु । पंकजया धापू दु– छेँ चले यायेत, कुल न्ह्याकेत इहिपा यायेमाः, उकिं परिवारं मालाच्वंगु दु । साइट जुरे जुल धाःसा सुनां नं पने फइमखु ।","February 14, 2021 08:03 AM"
https://nepalbhasatimes.com/36619,न्ह्यइपुख्यः,???? ?????? पञ्चमी,चलायमान जुइला बलिउड ?,"विश्वया फिल्म बजार बक्स अफिस शून्यया अवस्थाय् लानाच्वंगु ताः दत । विशेष यानाः बलिउड धका धयातःगु हिन्दी फिल्मख्यःया खँल्हायेगु खःसा अन हलय् फिल्म रिलिज मजूगु च्याला गुला हे दत । कोरोना संक्रमणपाखें मनूतय्त सुरक्षित यायेगु निंतिं अप्वः मनू मुनिगु दक्वः थाय् बन्द यायेगु झ्वलय् सिनेमा हल नं बन्द यात । छुं ई लिपा भारतया दकलय् तःधंगु फिल्म उद्योग धकाः धयातःगु बलिउडया गढ मुम्बई छगू त्वःताः मेमेगु शहरय् सिनेमा हल चायेकेबिल । तर न्हून्हूगु फिल्म रिलिज मजूगु व मनूतय् नुगलय् कोरोना संक्रमणया ग्याचिकु दनिगुलिं यानाः हलय् फिल्म स्वःवःपिं उलि मदु धका धाइ । आः वया थ्व डिसेम्बर महिनाय् छुं छुं बलिउड फिल्म हलय् रिलिज जुइगु खँ पिहां वःबलय् थ्व चिकुसे च्वनाच्वंगु इलय् बलिउडया बजाः क्वाना वइला धइगु चर्चा जुयाच्वंगु दु ।                                                         भारतया फिल्मबजाः चलायमान यायेगु तातुना गुलिखे हिन्दी फिल्मत ओटिटि अर्थात इण्टरनेट माध्यमं रिलिज यात । अथे ओटिटिइ रिलिज जूगु फिल्मय् बलिउडया मेगास्टार धयातःम्ह अमिताभ बच्चन व इमर्जिङ्ग सुपरस्टार कथं चर्चा यानातःम्ह आयुष्मान खुराना दुगु “गुलाबो सिताबो” निसें थौंया सुपरस्टार अक्षय कुमारया तसकं बय्बय् जूगु “लक्ष्मी” तक इण्टरनेट अर्थात ओटिटिइ रिलिज जुल । थुकियात डिजिटल रिलिज धकाः धाइ । ओटिटिइ अर्थात डिजिटल रिलिज जूगु फिल्म स्वयेत दर्शकं ध्येबा पुलेमाः । थ्व ध्यबा नं डिजिटल सिस्टमया लिधंसा कयाः हे पुलेमा । नेपाल व भारत थेंज्याःगु देशय् शिक्षित जनताया ल्याः म्होजक दुगुलिं थथे डिजिटल पेमेन्टयाबारे ज्ञां दुपिं उलि मदुनिगुलिं याना ओटिटिइ फिल्म स्वइपिनिगु ल्याः उलि अप्वये मफुनि । आः तक ओटिटिइ रिलिज जूगु बलिउड फिल्मं उलि बांलाक्क दां कमेयाये मफुगुया कारण छगू थ्व नं खःसा मेखे थ्व ख्यलय् बलिउड फिल्मयात हाथ्या बियाच्वंगु धइगु वेब सिरीज नं खः । अक्षय कुमार व कायरा आडवानीया “लक्ष्मी”यात ओटिटिया दकलय् नांजाःगु वेबसाइट डिज्नी व हटस्टार जाना रिलिज याःगु खःसा थ्वहे इलय् एमएक्स प्लेयर नांयागु वेबसाइटय् “आश्रम” नांयागु वेबसिरिजया निगूगु सिजन नं क्यन । थथे “लक्ष्मी” यात हाथ्या बिउवःगु “आश्रम” सिजन टु ” या बजेट स्वीगू करोड भा.रु. खःसा थुकिं निसःगु करोडसिबें अप्वः कमे यानाक्यनसा बीग बजेट“लक्ष्मी”या लाय् च्ययेगू करोड खः । बबी देओलया मेन रोल दुगु “आश्रम” नांयागु वेबसिरीजया निर्देशन भारतया नांजाम्ह फिल्म निर्देशक प्रकाश झा खः । गुम्हेसिनं थ्वसिबें न्हापा “राजनीति”, “आरक्षण”, “गंगाजल” व “अपहरण” लगायत आपालं दुग्यंगु फिल्म दयेके धुंकल । “आश्रम २ ” या हुनिं “लक्ष्मी”यात भचा घाःलाःसां अक्षय कुमारया थ्व फिल्मं मूक्कं १५० करोड दां कमेयाना निर्माताया धुकू धाःसा जायेका बिल । कमाइया ल्याखं थ्व “लक्ष्मी”यात आः तक ओटिटिइ क्यंगु बलिउड फिल्मय् दकले अप्वः कमेयाःगु व अप्वसिनं स्वःगु फिल्ममध्ये छगू कथं कयातःगु दुसाः थ्व “लक्ष्मी” या भ्युज २७ लख सिबें अप्वः थ्यने धुंकलसा थ्वसिबें न्ह्यः सुशान्त सिंहया “दिल बेचारा” या भ्युज २२ लाख थ्यंगु खः धका धयातःगु दु । बलिउडया छम्ह इमर्जिङ्ग स्टार कथं बय्बय् जूम्ह सुशान्त सिंहं आकाझाकां आत्महत्या याःगु कारणं “दिल बेचारा” यात कयाः आपालं स्वकुमिया नुगः क्वसाःगु खनेदु। खय्तला ओटिटि ख्यलय् लुडो, खालिपिली, सिरियस माएन,निशब्दम्, गिन्नी वेड्स सन्नी, भुज ः दी प्राइड अफ ईण्डिया, द बीग बस निसें कयाः विद्या वालनया तसकं चर्चित धकाः धयातःगु “शकुन्तलादेवी” नं रिलिज जुल तर चर्चा न्ह्याक्वः जूसां कमाइ धाःसा उलि मजुल । थथे कमाईया ल्याखं लिउने लाःबलय् ओटिटि ख्यलय् फिल्म क्यनिपिनिगु ल्याः म्हो जुयावंगु खः । थुगुसी इद व दिवालीइ रिलिज शून्यया अवस्था जुल । तर आः वयाः क्रिसमस व न्यू इयरय् धाःसा शून्य मयाइगु खँ दु। आः चर्चा जुयाच्वं कथं थुगुसी डिसेम्बरय्रि लिज जुइत्यंगु फिल्मय् दकलय्ब य्बय् जुयाच्वंगु फिल्म “कूली नं. वन” खः । बलिउडय् आः वयाः थ्व डिसेम्बरय् फिल्म रिलिज यायेगु जुयाच्वंगु दु। विशेष यानाः हिन्दी फिल्मख्यलय् इद, दिवाली, क्रिसमसयात आपाः दर्शक दइगु नखःचखः कथं कयातःगु दु। कोरोना संक्रमणया ग्याःचिकुया कारणं हल बन्द जुयाच्वंगु कारणं थुगुसी छुं नखःया इलय् हिन्दी फिल्म हलय् रिलिज मजुल । विशेष यानाः ईदया इलय् सलमान खान, दिवालीया इलय् शाहरूख खान व क्रिसमसया इलय् आमिर खानया फिल्म रिलिज जुइगु खःसा थुगुसीया क्रिशमसय् आमिर खानया “लालसिंह चड्डा” रिलिज जुइगु खँ दुगु खःसां कोरोनाया कारणं अथे मजुइगु जुल । थुगुसी इद व दिवालीइ रिलिज शून्यया अवस्था जुल । तर आः वयाः क्रिसमस व न्यू इयरय् धाःसा शून्य मयाइगु खँ दु। सन् २०२० या लिपांगु महिना डिसेम्बरय् जूसां छुं छुं हिन्दी फिल्म रिलिज यायेगु तयारी बलिउडय् जुयाच्वंगु दु । आः चर्चा जुयाच्वं कथं थुगुसी डिसेम्बरय् रिलिज जुइत्यंगु फिल्मय् दकलय् बय्बय् जुयाच्वंगु फिल्म “कूली नं. वन” खः । बलिउडया नांजाम्ह फिल्म निर्देशक डेभिड धवनया थ्व फिल्मय् वया हे काय् वरुण धवन हिरो जुयाः म्हिताच्वंगु दु। डेभिड धवन छगू इलय् कमेडी फिल्मया बादशाहया रुपय् नांजाःम्ह निर्देशक खःसा स्वर्ग, शोला और शबनम, आँखे , जुडवाँ, हिरो नं वन व कुली नं वन थेंज्याःगु हिट सुपरहिट फिल्म दयेकेधुंकूम्ह खः । “कूली नं वन” न्हापा गोविन्दा हिरो खः । आः थ्व न्हूगु “कूली नं वन” य् थःहे काय् वरुण धवनयात हिरो कथं काःगु दु। वरुण धवन नं बलिउडया लोकंह्वाम्ह हिरो खः । थ्व सिबें न्हापा सलमान खानया डबल रोल दुगु न्हापाया “जुडवाँ” या रिमेक दयेकुबलय् नं वरुण धवनयात हे हिरो काःगु खःसा आः वया “कूली नं वन”या न्हूगु भर्सनय् नं वरुण धवनयात हे हिरो दयेकूगु दु। थुकी सारा अलि खान हिरोइन जुयाः म्हिताच्वंगु दु। थ्व “कूली नं वन”यात थुगुसिया छगू बीग बजेट फिल्म कथं बय्बय् यानातःगु दु। क्रिसमसया इलय् रिलिज जुइगु थ्व फिल्म धाःसा हलय् जक मखसे ओटिटिया डिजिटल ख्यलय् नं रिलिज याइगु जूगु दु। कोरोनाया ग्याचिकुया कारणं हलय् दर्शक वइगु सम्भावना कम जुइफुगुलिं जोखिम म्हो यायेगु लागिं थथे ओटिटिया ग्वाहालि कायेत्यंगु खनेदु। “कूली नं वन”यात भारतलगायत मेमेगु देशया सिनेमा हलया नापनापं अमेनज प्राइमया डिजिटल प्लेटफर्मय् क्यनीगु खँ दु । “कूली नं वन” बाहेक डिसेम्बरय् रिलिज जुइगु मेमेगु फिल्म नं सिनेमा हलया नापनापं डिजिटल प्लेटफर्मय् रिलिज याइगु जूगु दु। डिसेम्बरय् पिहां वइगु करिश्मा तन्ना व रिचा चड्डाया “लाहोर कन्फिडेन्सियल” हलया नापनापं जी फाइभय् नं क्यनीसा भुमि पेन्डेकरया “दुर्गामति” नं ओटिटिइ नं क्यनी । हलय् नापं ओटिटिइ क्यनीगु मेमेगु फिल्मय् संजय दत्तया “टोर्बाज” नेटफ्लीक्सय् क्यनीगु ग्वसाः दु। थुकथं ताः ई निसें दिपा कयाच्वंगु बलिउडया बक्स अफिसया झ्याः (बक्स अफिस विन्डो) आः वयाः चालेत्यंगु दु। आः थ्व झ्यालं गुलि जः दुहां वइ अले गज्याःगु जः दुहां वइ धइगु खँ हे बलिउडया निंतिं बक्स अफिसया लँपु क्वछीइ धकाः धायेमा । बलिउडया थ्व पलाः हे नेपाःया निंतिं नं सिनेमा हल चायेकेगु लँपु जुइगु खँय् शंका याये थाय् मदु ।","December 05, 2020 08:48 AM"
https://nepalbhasatimes.com/36744,न्ह्यइपुख्यः,???? ?????? नवमी,संकिपा ‘जि यःम्ह बाः’या शुभमूर्हुत,"थिमि – नेपालभाषाया न्हूगु चीहाः संकिपा ‘जि यःम्ह बाः’या शुभमुहूर्त जूगु दु। थनया बालकुमारी द्यःया न्ह्यःने चीहाः संकिपाया शुभमुहूर्त याःगु खः । कोरोनाया विषम परिस्थितियात ध्यानय् तयाः क्यामरा जक पुजा यानाः संकिपाया शुभमुहूर्त याःगु खः । संकिपाय् राजु मानन्धर, हरिकृष्ण दुवाल, अभय डंगोल, सजिना नापित लगायतया कलाकारतय् भूमिका दइगु जूगु दु। तापलय्या च्वमि नापं छुं ई न्ह्यः जक युट्युबय् अपलोड जूगु किजापुजा सम्बन्धी चीहाः संकिपा ‘जि यःम्ह किजा’या च्वमिलिसें निर्देशक श्याम माकः श्रेष्ठया लेखन व निर्देशनय् थुगु चीहाः संकिपा निर्माण जुइत्यंगु खः ।","December 09, 2020 02:05 PM"
https://nepalbhasatimes.com/39537,न्ह्यइपुख्यः,???? ??????? पञ्चमी,उद्यमी वैद्यया न्हूगु म्यूजिक भिडियो,येँ – उद्यमी प्रभानन्द वैद्यया न्हूगु म्येँया म्युजिक भिडियो पिहां वःगु दु । वैद्यया नेपाली भाय्या म्येँ ‘किन आज…’ म्ये शुक्रवाः छगू ज्याझ्वःया दथुइ सार्वजनिक जूगु खः ।                                                         वरिष्ठ हास्य कलाकार सन्तोष पन्तं म्ये सार्वजनिक यानादीगु खः । म्येँ सार्वजनिक यासें कलाकार पन्तं वैद्यया म्ये न्यनाबलय् न्हूम्ह गायकया म्ये थें थःता मताःगु खँ धयादिल । नेबिको विस्कुट कम्पनीया अध्यक्ष वैद्यया रिलिज जूगु थ्व नकतिनि स्वंगूगु म्येँ खः । थ्वयां न्ह्यः वैद्यया ‘जुन अब फेरि किन अँधेरी रातमा…’ व ‘व्यर्थै तिमिलाई…’ म्येँ पिदंगु दु । मिस नेवाः ११३६ या रनर अप रेजिशा डंगोलया लिसें ग्रिस वैद्यया मू भूमिका दुगु म्यूजिक भिडियोया निर्देशन रवि सायमिं यानादीगु खः । सायमि नेपालभाषाया संकिपा जामनः गुभाजुया निर्देशक नं खः । ‘किन आज..’ म्येया रचनाकार व संगीतकार महेशराज थापा खःसा थ्व म्येँय् डिजे सन्तोषं एरेन्ज यानातःगु दु ।  ,"April 17, 2021 01:54 PM"
https://nepalbhasatimes.com/42638,न्ह्यइपुख्यः,???? ??????? दशमी,राजेश खन्ना व अमिताभ बच्चनया चूमलाःगु संयोग,"न्ह्यखँ बलिउड धयातःगु भारतया हिन्दी फिल्मख्यलय् जक मखसे भारतया हे न्हापांम्ह सुपरस्टार कथं राजेश खन्नायात कयातःगु दु । सन् १९६६÷६७ पाखे “आखरी खत” नांयागु फिल्मपाखें फिल्मख्यलय् पलाः न्ह्याकूम्ह राजेश खन्नाया न्हापांगु फिल्मं स्वकुमिया नुगः साले मफुत । उलिजक मखसे व धुंकाः पिदंगु “बहारों के सपने” नं स्वकुमिया जुगः त्याके मफ्mुुत । थुकथं फ्लप फिल्मपाखे पलाः न्ह्याकूम्ह राजेश खन्ना फिल्मय् थःगु पलाः क्वातुइ मखुत धइगु मति तयाः फिल्मख्यः त्वता वनेत तयार जूम्ह हिरो खः । तर सन् १९६९ पाखे पिहांवःगु “आराधना” फिल्मं वयागु लँपु हिलाबिल । अनं लिपा वं लिफः स्वयेम्वाःल । छगू धुंकाः मेगु याना वयागु झिंन्यागू फिल्म लगातार हिट सुपरहिट जुल । आः तक नं मेपिं सुं नं स्टारया थथे झिंन्यागू फिल्म लगातार हिट जूगु रेकर्ड मदुनि । राजेश खन्नाया विकल्प                                                         सन् १९७३ तक सुनां ध्वयेमफुम्ह स्टार कथं न्हाय् धस्वाका वयाच्वंम्ह राजेश खन्नाया निंतिं व हे (१९७३) दँय् निम्ह हिरो हाथ्याः जुयाः दं वल । उकी मध्ये छम्ह “बबी” फिल्मपाखे दुहां वःम्ह ऋषि कपुर खःसा मेम्ह अमिताभ बच्चन खः । राजेश खन्नाया थें हे अमिताभ बच्चनया डेब्यु फिल्म “सात हिन्दुस्तानी” फ्लप जूगु खःसा व धुंकाः छसीकथं “रेशमा और शेरा” व “एक नजर” थेंज्याःगु फिल्म फ्लप जुइधुंकूगु अवस्था खः । थुलि फिल्मया दुने अमिताभ बच्चनया “आनन्द” नांयागु छगू फिल्म धाःसा हिट जूगु खः । तर थ्व फिल्म हिट जूगुया क्रेडिट उगु जमानाया सुपरस्टार राजेश खन्नां यंकल । राजेश खन्ना व अमिताभ बच्चनं नापं म्हितूगु न्हापांगु फिल्म थ्व हे खः । सन् १९७३ तक थ्यंबलय् राजेश खन्नायात गुलिखे फिल्मवालातसें छम्ह घमण्डीम्ह स्टार धायेगु याना हये धुंकलसा फिल्मवाला दथुइ लोकंमह्वायेगु शुरु जुइधुंकूगु अवस्था खः । राजेश खन्नाया इमेज धइगु छम्ह मतिनामिया इमेज खःसा ऋषि कपुरं नं लभर ब्वायया इमेज ज्वनाः बलिउडय् न्हूम्ह हिरो कथं इण्ट्रि यात । मेखे तःगू फिल्म फ्लप जूगुलिं फिल्मवालातय्सं मययेकाच्वंम्ह अमिताभ बच्चनया “जंजीर” हिट जुल । हिट जक जूगु मखसे वयात एंग्री योङ्गम्यान धकाः विद्रोही हिरोया रुपय् नं थापना यानाबिल । नेवाः भासं धायेगु खःसा अमिताभ बच्चनयात तंकालिम्ह हिरो धकाः धायेमाः । थुगु हे दँय् राजेश खन्ना व अमिताभ बच्चन द्गु मेगु छगू नं फिल्म पिहां वल । फिल्मया नां खः “नमक हराम” । थुकी राजेश खन्नाया इमेजयात ल्वयेक सेन्टिमेन्टल रोल बियातःगु खःसा अमिताभ बच्चनयात तंकालिम्ह मिजंया रुपय् न्ह्यब्वयातःगु दु । फिल्मया बाखं कथं फिल्मया अन्तय् अमिताभ बच्चन सिइमाःगु खः तर थथे सिइम्ह हिरोयात आपालं सहानुभूति दइगुलिं राजेश खन्नां जबर्जस्ती हे अन्त हिलाः थः सिइगु याकल । तर फिल्म रिलिज जूबलय् अःखः जुल । सीम्ह राजेश खन्नायात सिबें अमिताभ बच्चनयात हे आपाःसिनं ययेकल । धाथें धायेगु खःसा थनं निसें हे छम्ह स्टारया रुपय् अमिताभ बच्चनया उदय जुल, अले राजेश खन्नाया पतन शुरु जुल । ‘नमक हराम’ धुंकाःया खँ ‘नमक हराम’ फिल्मया निर्देशक ऋषिकेश मुखर्जी खः । ऋषिकेश मुखर्जीयात भारतीय फिल्म ख्यलय् छम्ह ज्वःमदुम्ह निर्देशकया रुपय् कयातःगु दु । ऋषिकेश मुखर्जीं “आनन्द” धुंकाः राजेश खन्नालिसे “बाबर्ची” थेंज्याःगु बेजोड फिल्म दयेकलसा अमिताभ बच्चनलिसे “अभिमान” थेंजाःगु सशक्त फिल्म दयेकल । अनंलि राजेश खन्ना व अमिताभ बच्चनयात कयाः “नमक हराम” नांयागु बेजोड फिल्म दयेकल । “नमक हराम” धुंकाः राजेश खन्ना व अमिताभ बच्चन हे कयाः “सपने अपने अपने” नांयागु फिल्म दयेकेगु क्वछिना तःगु खः । उकिया लागिं निम्हं हे कलाकारं बैना यानाः दां नं कयातये धुंकूगु खः । तर “नमक हराम” फिल्मय् थःसिबें अमिताभ बच्चनया तारिफ जूबलय् राजेश खन्नां व फिल्म म्हिते माने मजुल । उगु इलय् ला व फिल्मया ज्या दित तर लिपा “सपने अपने अपने”या नां हिलाः “जुर्माना” धकाः दयेकल । राजेश खन्नाया थासय् विनोद मेहरायात काल । सलिम जावेदया ल्हाः राजेश खन्ना व अमिताभ बच्चन नापं मम्हितूगु थ्व न्हापांगु फिल्म खःसा थज्याःगु संजोग तःक्वःमछि दोहोरे जुल । “जंजीर” हिट जूबलय् अमिताभ बच्चनया नापनापं छज्वः फिल्म च्वमिया नां नं हिट जुल । सलिम–जावेद उमिगु नां खः । “जंजीर” सिबें न्हापा उमिसं ‘हाथी मेरे साथी’, ‘अन्दाज’ व ‘सीता और गीता’ नांयागु फिल्म नं च्वये धुंकूगु खः । थ्व स्वंगुलिं हिट फिल्म खःसा ‘हाथी मेरे साथी’ व ‘अन्दाज’या हिरो राजेश खन्ना खः । सलिम–जावेदं “सीता और गीता” फिल्मय् नं छगू रोल राजेश खन्नाया निंतिं फ्यानातःगु खः । तर हिरोइनया डबल रोल दइगु फिल्मय् थः म्हिते मखु धकाः वं फिल्म मम्हिता बिल । सलिम जावेदं यक्व हे कर यातं नं राजेश खन्ना मम्हितू । ‘शोले’या खँ “सीता और गीता” या निर्देशक रमेश सिप्पी खः । “अन्दाज” फिल्मया निर्देशक नं रमेश सिप्पी हे खः । रमेश सिप्पीयात छम्ह निर्देशकया रुपय् पलाः क्वातुकेगुलिइ सलिम जावेदया तःधंगु ल्हाः दु । व हे सलिम जावेदया च्वसां पिदंगु “शोले” दयेकेगु ग्वसाः जुयाच्वंबलय् छगू रोलया निंतिं राजेश खन्नायात कायेगु धकाः रमेश सिप्पीं मति तःगु खः । दकलय् न्हापां ला थुकी राजेश खन्ना व धर्मेन्द्रयात कायेगु मति तःगु खः, तर सलिम–जावेदं धर्मेन्द्रयात तंकालि हिरोया रोल फिट जुइमखु धकाः धाःबलय् उगु रोलय् अमिताभ बच्चनयात कायेगु क्वःछिउगु खः । निर्देशक रमेश सिप्पीं थथे क्वःछिउगु खःसां च्वमि सलिम–जावेदयात धाःसा थ्व खँ चित्त बुझे मजूगु जुया च्वन । “सीता और गीता”या इलय् राजेश खन्नां धोखा बिल धइगु मति तयाः राजेश खन्नायात उमिसं बाइकट हे यायेगु ग्वसाः ग्वःगु जुयाच्वन । उकिं “शोले” फिल्मय् राजेश खन्नायात मतयेगु हे निर्णय यात । थुकथं “शोले” फिल्मय धर्मेन्द्रया इन्ट्रि जुल । राजपूत धर्मेन्द्र व अमिताभ बच्चनं “शोले” धुंकाः नापं नापं म्हितूगु फिल्म “राम बलराम” खः । थ्व फिल्मया डाइरेक्टर विजय आनन्द खः । व हे विजय आनन्द ग्वसाः ग्वःगु फिल्मया निंतिं धर्मेन्द्र व अमिताभ बच्चनया नापनापं राजेश खन्नायात कायेगु मति तःगु जुयाच्वन । तर अमिताभ बच्चनं “राजपुत”या निंतिं ई फ्याये मफुबलय् वयागु थासय् विनोद खन्नायात काःगु खः । शशी कपुर व विनोद खन्ना निर्देशक मनमोहन देसाईं “रोटी” व “सच्चा झुठा” फिल्म राजेश खन्नायात कयाः दयेकूगु खःसा “परवरिश” फिल्मय् नं राजेश खन्नाया नापनापं अमिताभ बच्चन कायेगु मति तःगु खः । तर थन नं खँ मिले मजूबलय् विनोद खन्नायात काल । राजेश खन्ना व निर्देशक यश चोपडा नं “इत्तफाक” व “दाग” थेंज्याःगु बांलाःगु फिल्मय् नापं ज्या यायेधुंकूपिं खःसा व हे निर्देशकं “दिवार” दयेकेगु ग्वसाः ग्वःबलय् मेन रोलय् राजेश खन्नायात हे कायेगु मति तःगु खःसा मेम्ह हिरोया रुपय् अमिताभ बच्चनयात कायेगु मतितःगु खः । तर थन नं सलिम–जावेदं थ्व खँ माने मजूबलय् मेन रोलय् अमिताभ बच्चन व साइड रोलय् शशी कपुरयात काल । रोटी, कपडा और मकान “रोटी, कपडा और मकान” या निर्माता निर्देशक मनोज कुमार खः । थ्व फिल्मय् मनोज कुमारं राजेश खन्ना व डिम्पलयात नापं म्हितकेगु धकाः मति तःगु खः । अमिताभ बच्चन व मनोज कुमार, धीरज कुमार थ्व फिल्मय् न्हापा हे साइन याना तये धुंकूगु जुयाच्वन । राजेश खन्ना व डिम्पल नापं म्हितेत माने जूगु खःसा फिल्मया चर्चा बांलाइ धइगु मनोज कुमारया बिचाः खः । तर राजेश खन्नां थः जहानयात फिल्मय् म्हितके माने मजू । थथे कचवं ब्वलंबलय् मनोज कुमारं उपिं निम्हेसिया थासय् शशी कपुर व जीनत अमान काल । धरमकांटा “धरमकांटा” फिल्मया निर्माता निर्देशक सुल्तान अहमद खः । सुल्तान अहमदया “गंगा कि सौगन्ध” फिल्मय् अमिताभ बच्चन हिरो जुयाः म्हितूगु खःसा “धरमकांटा” दयेकूगु इलय् नं थ्व फिल्मय् अमिताभ बच्चनया नापनापं राज कुमार व राजेश खन्नायात कायेगु क्वःछिउगु खः । उगु इ धइगु अमिताभ बच्चतयात तसकं थिकेम्ह हिरो कथं कयातःगु इ खः । अमिताभ बच्चनं थ्व फिल्म म्हिते धकाः नं धाःगु खः । तर भारतया छम्ह सनकी कलाकार धयातःम्ह राज कुमारं अमिताभ कायेगु खःसा थःत अमिताभ बच्चनसिबें छतका सां दां अप्वः माः धकाः अडान काल । राज कुमारया खँ माने जुइ थाकुल । अथे जूबलय् अमिताभ बच्चनयात हे फिल्मं चिइकाः जितेन्द्रयात काल । मेमेगु फिल्म थुकथं राजेश खन्ना व अमिताभ बच्चन नापं म्हितेगु ह्वता छक्वः जक मखु तःक्वः हे चूमलाःगु दसु दु । अज्याःगु हे फिल्म “दोस्ताना” नं खः । थ्व फिल्मया निर्देशक राज खोसला खः । थ्वसिबें न्हापा निर्देशक राज खोसलां राजेश खन्ना नाप “दो रास्ते” व “प्रेम कहानी” दयेके धुंकूगु खःसा “दोस्ताना”या इलय् थुकिया च्वमि सलिम–जावेदया अडानया कारणं शत्रुघ्न सिन्हायात कायेमाःगु खः । सलिम–जावेदया फिल्म क्यारियर राजेश खन्नाया फिल्मपाखें हे शुरु जूगु खःसां उमि दथुइ ताः ई तक बाय्भू दयाच्वन तर लिपा वनाः सलिम–जावेदं राजेश खन्नाया निंतिं “जमाना” नांयागु छगू फिल्म च्वःगु दु । थ्व फिल्मय् धर्मेन्द्र व अमिताभ बच्चनयात म्हितकेगु ग्वसाः ग्वःगु खः, तर छुं कारणं थथे जुइमफुबलय् थुकी अमिताभया थासय् राजेश खन्नायात कायेगु खँ जुल । राजेश खन्नां साइड रोल म्हिते मखु धका अडान काःबलय् राजेश खन्नायात मेनरोल व साइड रोलय् ऋषि कपुरयात काःगु खः । थुकथं थीथी कारणं राजेश खन्ना व अमिताभ बच्चन “आनन्द” व “नमक हराम” धुंकाः नापं म्हितेगु ह्वःताः चूमलात, तर उपिं नापं फिल्मय् खनेदयेक वःगु छगू फिल्म धाःसा दु । व फिल्मया नां “नसिब” खः । अमिताभ बच्चन हिरो जूगु थ्व फिल्मया छपु म्येय् राज कपुर, धर्मेन्द्र, माला सिन्हा, शर्मिला टैगोरया नापनापं राजेश खन्ना नं खनेदयेकः वःगु खः ।","September 01, 2021 05:24 AM"
https://nepalbhasatimes.com/43917,न्ह्यइपुख्यः,???? ?????? षष्ठी,किपू सिंगिंङ आइडलया सिग्नेचर म्युजिक,"किपू – किपू नगरपालिकाया ग्वसालय् जुइगु ‘कीर्तिपुर सिंगिङ आइडल–११४१’या निंतिं सिग्नेचर म्युजिक तयार याःगु दु । किपू नगरपालिकाया ग्वसालय् किपू नगरया ल्याय्म्हपिं म्येँ हालामिपिंत प्रोत्साहित यायेकथं उगु ज्याझ्वः यायेत्यंगु खः ।                                                         सांगीतिक ख्यलय् ल्याय्म्ह पुस्तायात आकर्षित यायेकथं नगरपालिकां उकथंया कासा यायेत्यंगु खःसा कासाया प्रचार प्रसार यायेगु ल्याखं सिग्नेचर म्युजिक तयार याःगु खः । सिग्नेचर म्युजिक तयार लिपा आः किपूया थाय्थासय् कासा सम्बन्धी जानकारी बीगु ल्याखं उगु म्युजिकयात प्रयोग यायेगु ग्वसाः खलकं जानकारी बिउगु दु । नांजाःम्ह लय्चिनामि हरिशरण साय्मिया संयोजकत्वय् छगू समिति गठन यानातःगु दुसा समितिइ किपूया नांजाःपिं म्येँ हालामिपिं सतिश महर्जन, रानीशोभा महर्जन, दिपा महर्जन, रत्नशोभा महर्जन, सविन श्रेष्ठ, न्हुछे दर्शनधारी, रीता महर्जन, स्वस्ति महर्जन, कृष्णहरि महर्जन लगायतया कलाकारपिं दुजःकथं च्वनादीगु दु । किपू आइडलया निंतिं तयार याःगु सिग्नेचर म्युजिकय् समितिया हे दुजः कलाकारपिंसं सः बियादीगु दु ।","October 26, 2021 01:24 AM"
https://nepalbhasatimes.com/44214,न्ह्यइपुख्यः,११४२ कछलाथ्व नवमी,नां जक छुइत हे संघर्ष याःम्ह संजीव कुमार,"संजीव कुमार – भारतीय फिल्म उद्योगया छम्ह ज्वःमदुम्ह अभिनेता । थुम्ह ज्वःमदुम्ह अभिनेता मदुगु उकुन्हु न्यान्हु न्ह्यव स्वीन्हय्दँ क्यन । संजीव कुमार मुक्कं ४७ दँया वैशय् ६ नोवेम्भर १९८५ इ थ्व संसारयात अलबिदा धयावंगु खः ।                                                         बागू दशक हे जीवन हनेमखंसां थुम्ह अभिनेतां भारतीय सिनेमायात बागू दशकया बछि अथे धयागु २५ दँ बिया वन, अले थ्व २५ दँया दुने वं भारतीय सिनेमाया दर्शकतय् दथुइ थज्याःगु छाप तयावन कि व मदुगु ३६ दँ दयेधुंकाः नं वयात सुनां ल्वःमंकेफुगु मदुनि । २५ दँ तक वयागु अभिनय क्षमतां दर्शकतय्त मोहित हे यानातल, अले थ्व दथुइ वं भारतीय फिल्म उद्योगय् ज्वःमदुगु फिल्मत बियावन । थःगु ईया स्टार कलाकार संजीव कुमारया जीवन नं भारतीय मसाला फिल्मया बाखं थें हे जुल । फिल्मी संसारय् नगू थें थिनाच्वंगु इलय् वयात अय्लाः त्वनेगु लत जुल, अले त्वनेगु व त्वंकेगुली हे पासापिं दथुइ घेरे जुयाच्वन, तर जीवनया अन्तिम इलय् धाःसा याकःचा हे ल्वय् लिसे ल्वायेमाल । फिल्मया बाखं थें हे संजीवं थःगु जीवनय् यक्व हे संघर्ष यायेमाल । व मचाबलय् हे वया अबु मंत । वया मामं वयात संघर्ष यायां हे ब्वलकंल । वया मांया वयात ब्वंकाः डाक्टर वा वकिल दयेकेगु इच्छा, तर वया धाःसा फिल्मपाखे नुगः क्वसाः, उकिं फिल्म म्हितेगु निंतिं संघर्ष यात । वया अभिनयप्रति लगाव खनाः वया मामं नं वयात ग्वाहालि हे यात । अभिनयया तालिमया निंतिं वया मामं थःगु तिसा मियाः ध्यबा बिल । अभिनयया तालिम कायेधुंकाः थिएटरय् म्हितुम्हितुं फिल्मया निंतिं संघर्ष यानाच्वन । वं थःगु फिल्म क्यारियर बी ग्रेडया फिल्मं सुरु याःगु खः, तर थःगु अभिनय क्षमताया ग्वाहालिं स्टारडम चूलाकल, अले अमिताभ बच्चन, शत्रुघन सिन्हा थेंज्याःपिं कलाकार दुथ्याइगु मल्टिस्टारर फिल्मय् नं दकलय् अप्वः पारिश्रमिक काइम्ह जुयाबिल । थ्व सफलता वयात छक्वलं ह्वाट्ट हे वःगु धाःसा मखु, थुकिया निंतिं पलाःपलाः पतिकं संघर्ष यायेमाल । फिल्मय् ज्या मालाच्वंम्ह संजीवयात सन् १९६० इ सुनील दत्त व आशा पारेख थेंज्याःपिं स्टार कलाकारतलिसे फिल्म म्हितेगु ह्वःताः ला चूलात, तर हम हिन्दीस्तानी नांया थ्व फिल्मय् वयागु रोल धाःसा मुक्कं २ सेकेन्डया हे जक जुल । थ्व लिपा वं फिल्म निर्देशक निर्मातातय्थाय् धावय् जुइगु सुरु यात, अले थिएटरय् नं म्हिता हे च्वन । फिल्मया निंतिं संघर्ष यानाच्वंम्ह वं थःगु फिल्मी नां छुइगु निंतिं नं उतिकं हे संघर्ष यायेमाल । संजीवया धाथेंया नां ला हरिहर जेठाला जरीवाला खः । फिल्मया निंतिं संघर्ष यानाच्वंगु इलय् वयात थःगु नं फिल्मी नां तयेमाः थें ताल । वया मांया नां शांताबेन जरीवाला खः । उकिं वं थःगु नां ‘एस’ आखः पाखें हे तयेगु क्वःछित । उगु इलय् दिलिप कुमार व अशोक कुमारपिंसं तसकं सफलता चूलाकाच्वंगु ई, उकिं वं थःगु नांया लिउने ‘कुमार’ घाकेगु क्वःछित, अले नां तल –संजय कुमार । सन् १९६४इ वयागु निगूगु हिन्दी फिल्म ‘आओ प्यार करें’ रिलिज जुल । थ्व फिल्मय् वयागु नां संजय कुमार धकाः हे वःगु खः । थ्व लिपा वयात कमाल अमरोहीं शंकर हुसैन नांया छगू फिल्मया निंतिं अनुबन्ध यात । अमरोहीयात संजय कुमार धयागु नां उलि ज्वं थें मताल, अले अमरोहीं वयागु फिल्म नां गौतम राजवंश धकाः तयाबिल । उगु इलय् अमरोहीं पाकिजा फिल्म दयेकाच्वंगु जुयाच्वन । अमरोही पाकिजा फिल्मय् थुलि डुबे जुल कि वं संजीवयात कयाः दयेकेधाःगु फिल्मया छुं शट्स सुटिङ्ग यानाः अथें त्वःताबिल । थ्व ल्याखं गौतम राजवंश धयागु नां नं वयागु निंतिं उलि फापे मजुल । थ्वहे दथुइ सन् १९६४ इ वःगु ‘दोस्ती’ फिल्म सुपरहिट जुल, अले थुकिया छम्ह हिरो संजय खान तसकं लोकं ह्वात । संजय खानया न्ह्यःने संजय कुमार धयागु नां चले जुइगु खनेमंत । अथे जूबलय् हरिहर जेठालालं थः थिएटरया पासापिंलिसे सल्हा यानाः संजीव कुमार धकाः नां तल । संजीव कुमारया नामं सन् १९६५ इ दकलय् न्हापांगु फिल्म ‘निशान’ पिदन । तर थ्व फिल्मं वयात फाइदा मजुल । सन् १९६८ इ वःगु संघर्ष फिल्मय् संजीव कुमार दिलिप कुमारया न्ह्यःने थःगु शानदार अभिनय न्ह्यब्वल । थ्व फिल्म लिपा वं लिफः स्वयेम्वाःल, अले मेगु झिंन्हय्दँ तक भारतीय फिल्मय् सफलताया सवाः कयाच्वन । थ्व झ्वलय् वं बक्स अफिसय् सफल जुइगु फिल्म जक मखु लीकं पिहां वनाः गजब गजबयागु फिल्म म्हितल, गुगु फिल्म धाथें धायेगु खःसा उगु ई स्वयां तसकं न्ह्यःने न्ह्याःवंगु फिल्मत खः । सन् १९७० इ पिदंगु ‘खिलौना’ फिल्मय् मानसिक ल्वगिया भूमिकां वयात तःधंगु नां बिल, अले सन् १९७२ य् पिदंगु ‘कोशिश’ फिल्मय् नवाये मफुम्ह लाटाया भूमिका म्हिताः थःगु मिखां जक जादूइ अभिनय न्ह्यब्वल । थःगु फिल्म क्यारियरया झ्वलय् संजीव कुमार थःत गुबलें नं छगू भूमिका चिनातयेगु मयाः । वं थःगु इमेजयात वास्ता मयासे विविध कथंया भूमिका म्हिताः क्यन । छगू इलय् ला ‘अनामिका’य् वं जया भादुडीया प्रेमी जुयाः म्हितलसा व हे इलय् ‘परिचय’ फिल्मय् जया भादुडीया हे अबुया भूमिका म्हिताबिल । उलि जक मखु शोले फिल्मय् जया भादुडीया ससः अबुया भूमिकाय् खनेदयेकः वल । त्रिशुल व शोल थेंज्याःगु मल्टिस्टार फिल्मय् थःगु अभिनयं दर्शकतय्त मोहित यानाच्वंगु इलय् वं मेखे ‘नइ दिन नइ रात’ थेंज्याःगु छगू फिल्मय् गुंगू भूमिका म्हिताः सकसितं अजू चायेकाबिल । सन् १९७७ य् सत्यजीवत रेया ‘शतरंज के खिलाडी’ थेंज्याःगु फिल्मय् तसकं म्हो जक ध्यबा कयाः म्हितल । अले ‘अंगूर’ थेंज्याःगु गज्जबया कमेडी फिल्मय् नं खनेदयेकः वल । सन् १९६० निसें १९८५ तकया २५ दँया फिल्मी क्यारियरय् संजीव कुमारं १५३ गू फिल्मय् ज्या याःगु खः । बी ग्रेडया फिल्मं दुहां वःम्ह वं ‘दस्तक’ व ‘कोशिश’ फिल्मया निंतिं राष्ट्रिय पुरस्कार नं त्याकल । थःगु फिल्मी जीवनया इलय् संजीव कुमारया नां नूतन, हेमा मालिनी, सुलक्षण पंडीत थेंज्याःपिनि अभिनेत्रीतय् लिसे लभ अफेयरया चर्चा नं जुल, तर वं सुयालिसे नं ब्याहा मयाः । फिल्म ख्यलय् तःधंगु सफलता चूलाकूसां प्रेम सम्बन्धय् धाःसा व असफल हे जुल, अले थःगु याकः जिन्दगी म्वायेगु झ्वलय् व अय्लाःया नशाय् दुबिउगु वन । संजीव कुमार न्हापां निसें हे नुगःचू सम्बन्धी ल्वचं ग्रस्तम्ह जुयाच्वन । अय्लाःया नशां वयागु ल्वय् झन तच्वयेकाबिल, अले ३७ दँ जक दुबलय् हे वयात न्हापांगु हृदयघात जुल । अय्सां वं थःगु जीवनशैली महिउ, गुकिं यानाः याकनं हे वयात निक्वःगु हृदयघाट जुल । थ्व लिपा अमेरिका वनाः ओपन हार्ट सर्जरी याकल । अमेरिकां लिहां वयेधुंकाः आः पूवंक ठीक जुइगु आशा यानातःगु खः, तर विरामी जूगुलिं थानाच्वंगु ज्या पूवंकेमाःगु व निर्मातातय्सं हे ज्याय् लिहां वयेत यानाच्वंगु इनाप यानाच्वंगुलिं संजीव कुमार बांलाक आराम हे मकासे ज्याय् लिहां वन । बाइपास सर्जरी यानाः गाक्क आराम तकं कायेमखंगुलिं वयागु ज्यान हे काल । सन् १९८५ या नोभेम्बर ६ कुन्हु न्यादँ न्ह्यः वया मां मदुगु हे न्हि कुन्हु लाका वं थ्व संसार त्वःता वन । थःगु ज्यां गुबलें त्यान्नु मचाःम्ह संजीव कुमार जीवनीयात कयाः छुं ई न्ह्यव जक छगू सफू पिहां वःगु दु । ‘एन एक्टर्स एक्टर’ नांया थ्व सफू हनीफ जावेरी व सुमंत बत्रां च्वःगु खः । थ्व सफूया निंतिं अन्तर्वार्ता कायेगु झ्वलय् संजीव कुमारया छम्ह पासा व कलाकार दिनेश हिंगू उमित धाःगु खः ‘यदि वं ब्याहा याःगु जूसा आःतकं म्वानाच्वंगु खइ । वं आराम धयागु हे यायेमसः । बाइपास सर्जरी लिपा नं लगातार ज्या यानाच्वन । फिल्म निर्मातात नं वयागु निधनया जिम्मेवार खः ।’ एजेन्सीया ग्वाहालिं","November 13, 2021 06:36 AM"
https://nepalbhasatimes.com/47913,न्ह्यइपुख्यः,११४२ गुंलाथ्व चौथी,कविताया निपु म्येँया म्युजिक भिडियो,"येँ(नेपालभाषा टाइम्स)- नेपालभाषाया नांजाःम्ह म्येँ हालामि कविता जोशी श्रेष्ठया न्हूगु नेपालभाषाया म्येँया म्युजिक भिडियो शनिवाः छगू ज्याझ्वःया दथुइ पितब्वज्या याःगु दु । ताःईतक संगीत ख्यलं तापाक च्वनाच्वंम्ह म्येँ हालामि जोशीया निपु म्येँया म्युजिक भिडियो पिदंगु खः ।                                                         थनया सीटीसी मलय् जूगु ज्याझ्वः म्येँ हालामि जोशीया बाःजु अमरलाल श्रेष्ठया सभापतित्वय् जूगु खःसा मूपाहांकथं जनकवि दुर्गालाल श्रेष्ठ व विशेष पाहांकथं जनगायक भृगुराम श्रेष्ठ झायादीगु खः । नेपालभाषा व नेपाली भाय्या नांजाःम्ह म्येँ हालामिलिसें संगीतकार मदुम्ह द्वारिकालाल जोशीया किपाय् स्वां देछासे न्ह्याःगु ज्याझ्वलय् म्येँ हालामि कविता जोशीं लसकुस यानादीगु खः । थः अबुयात लुमंकाः तसकं भाव विह्वल जुयादीम्ह वय्कलं थः अबु नेपालभाषा संगीतया जग जूगु व उगु जगय् संगीतया माध्यमं थम्हं हाकनं तँ तनेगु कुतःयात निरन्तरता बिया वनेगु जुइ धयादिल । ज्याझ्वलय् कविता जोशीं सः बियादीगु निपु म्येँ ‘जोवनया रंग’ व ‘घालं अप्वः वइत हे’ म्येँया म्युजिक भिडियो पितब्वज्या याःगु खः । निपुं म्येँया निर्देशन रामकृष्ण खड्गीं यानादीगु खः । छाँयाकन लूजः सिंह व सम्पादन बालकृष्ण वंशीं यानादीगु खः । थुगु म्येँय् सृष्टि महर्जन व युजन श्रेष्ठं अभिनया यानादीगु दु । अथे हे ‘घालं अप्वः वइत’ म्येँया छाँयाकनं व सम्पादन बालकृष्ण जल्मी (बीकें) यानादीगु खः । जोवनया रंगया म्येँ च्वमि कवि तबः मरु खःसा लसय् हनादीम्ह मनराजा नकःमि व संगीत संयोजन हरिशरण साय्मिं यानादीगु खः । अथे हे घालं अप्वः वइत हे म्येँया च्वमि कवयित्री प्रतिसरा साय्मि खःसा संगीत गोविन्द ह्यूमत व संगीत संयोजन जीवित जल्मीं यानादीगु खः । ज्याझ्वलय् मूपाहां जनकवि श्रेष्ठ, जनगायक श्रेष्ठ, पाहांकथं झायादीपिं न्हूदँ समारोह समितिया नायः नापं म्येच्वमि निरञ्जनरत्न शाक्य, जुजुकाजी रंजित, मनराजा नकःमि, गोविन्द ह्यूमतं द्वारिकालाल जोशी लिसें संगीतया थीथी पक्षयात कयाः नुगःखँ तयादीगु खः । ज्याझ्वलय् मदुम्ह जोशीया जहान कमला जोशीं मूपाहां, विशेष पाहां, म्युजिक भिडियोया कलाकार व प्राविधिकपिंत मतिनाया चिं लःल्हानादीगु खः ।","August 01, 2022 06:56 AM"
https://nepalbhasatimes.com/48019,न्ह्यइपुख्यः,११४२ गुंलाथ्व अष्टमी,"‘व मनू, सु मनू’या कभर म्येँ कासा जुइगु","किपू (नेपालभाषा टाइम्स)- मगन इन्टरटेन्मेन्टया न्ह्यब्वया छुं ई न्ह्यः जक पितब्वज्या जूगु म्येँ ‘व मनू, सु मनू’या कभर म्येँ कासा जुइगु जूगु दु । कभर म्येँ कासाया निंतिं सम्बन्धित पक्षलिसे सहलह ब्याकेगु ज्या जुयाच्वंगु दु ।                                                         थुगु म्येँया म्येँ च्वमि नापं लय् चिनामि भुवन महर्जनं कभर म्येँ कासाया निंतिं संगीत संयोजक सुरेन्द्र श्रेष्ठलिसें सम्बन्धित पक्षलिसे सहलह ब्याके धुंगु व याकनं हे कभर म्येँ धेंधेंबल्लाः कासा न्ह्याकेगु जानकारी बियादीगु दु । कासा याकनं न्ह्याकेगु तयारी जुयाच्वंसां कासाया निंतिं माःगु नियम, व्यवस्थापन व मेमेगु ज्याखँयात कयाः अझं सहलह जुयाच्वंगु व सम्भवतः मोहनि जःखः धेंधेंबल्लाः कासा न्ह्याकेगु ग्वसाः जुयाच्वंगु महर्जनं कनादीगु दु । नेपालभाषा सांगीतिक ख्यलय् नुगः क्वसाःपिं न्हूपिं व पुलांपिं म्येँ हालामिपिंत हःपाः व तिबः बीगु ल्याखं कभर म्येँ कासा यायेत्यनागु म्येँया संगीत संयोजकलिसें नांजाःम्ह संगीतकार सुरेन्द्र श्रेष्ठं कनादिल । छुं ई न्ह्यः जक सार्वजनिक याःगु खः थुगु म्येँ किपुलिइ ताःईतक थःगु जीवन ह्वना वंम्ह छम्ह व्यक्तिया वास्तविकताय् तयार यानातःगु खः । किपुलिइ च्वनाः थःगु जीवन ह्वना वंम्ह उम्ह व्यक्ति तसकं भलादमि, व शिक्षित जूगु तर गनं वःम्ह धइगु छुं जानकारी मदुगु खँ धाःगु दु । छुं नं सितिकं बिल धाःसा छुं नं मकाइम्ह उम्ह मनुखं ज्या याःगु वापतया जक ध्यबा कायेगु यानाच्वंगु किपूया स्थानीयतय्सं धायेगु याः ।","August 05, 2022 02:31 AM"
https://nepalbhasatimes.com/37690,न्ह्यइपुख्यः,???? ????????? पारू ,नेवाः संगीत दबूया लसता हना,"येँ (नेपालभाषा टाइम्स) – नेवाः टिभी एचडी टेलिभिजनय् न्ह्यानाच्वंगु सांगीतिक ज्याझ्वः ‘नेवाः संगीत दबू’ नीन्यागूगु ब्व थ्यंगु लसताय् वंगु मंगलवाः छगू लसता ज्याझ्वः जुल ।                                                         टेलिभिजनलिसें नेवाः मिडिया क्लबया नायः नवीन जोशीया सभापतित्वय् न्ह्याःगु ज्याझ्वलय् ख्यालिजुजु मदनकृष्ण श्रेष्ठ मूपाहांकथं झायादीगु खः । अथे हे ज्याझ्वलय् लोककवि राजभाई जकःमि विशेष पाहांकथं व नेपाःया सांगीतिक ख्यःया लोकंह्वाःपिं संगीतकःमिपिं  रिष्ठ संगीतकार धनबहादुर गोपाली, मनराजा नकःमि, राजु सिंह व जुगल डंगोल पाहांकथं झायादीगु खः । संगीत दबू ज्याझ्वः न्ह्याकामिलिसें निर्माता नापं म्येँ हालामि गंगादेवी महर्जनं लसकुस यानादीगु ज्याझ्वलय् मूपाहां, पाहांपिंसं नीन्याप्वाः देवा त्याकाः ज्याझ्वःया उलेज्या यानादीगु खः । मूपाहां ख्यालिजुजु श्रेष्ठं राजनीति स्वयां नं सांगीतिक ख्यः तसकं च्वन्ह्याःगु जक मखसे संगीत ख्यः च्वय्या दर्जाय् नं लाः धयादिसें थ्व सम्बन्धी घटनालिसे स्वाःगु लुमन्ति नं न्यंकादीगु खः । ज्याझ्वलय् मूपाहां श्रेष्ठं पाहांपिंलिसें टेलिभिजनय् न्ह्यानाच्वंगु उगु ज्याझ्वःया प्राविधिक पुचः व ज्याझ्वःयात निरन्तर प्रायोजन याना वयाच्वंगु व्यापारिक संस्थायात सुभाय् पौ देछानादीगु खःसा ज्याझ्वः न्ह्याकामि महर्जनं मूपाहांयात सुभाय् पौ लःल्हानादीगु खः ।","January 14, 2021 07:38 AM"
https://nepalbhasatimes.com/37786,न्ह्यइपुख्यः,???? ????????? चौथी,न्यत अजिमाया भजन म्येँया भिडियो,"येँ (नेपालभाषा टाइम्स) – येँ महानगरपालिका वडा नं. १८ स्थित बत अजिमाया भजन म्येँया भिडियो पिदंगु दु। नरदेवी श्री श्वेतकाली संरक्षण तथा व्यवस्थापन समाजं उगु भजन म्येँया भिडियो पिथंगु खः ।                                                         समाजया अध्यक्ष सत्यनारायण डंगोलं बत अजिमा (श्वेतकाली)या निपु भजन म्येँ सार्जजनिक यानागु जानकारी बियादीगु दु। परम्परागत न्यत त्वाःया मू धामी देवकृष्ण महर्जनं च्वयादीगु ‘सुन्दर शान्त, विशाल नेपाल….’ खँग्वःया म्येँय् किशोर महर्जन, ईश्वर महर्जन, अनिल महर्जन व राहुल महर्जनं सः बियातःगु दु । म्येँय् बाजं ग्वसाःपाखें अनिल महर्जनं दबदब, सुजन नेपालीं खिं, सुमन महर्जनं बासुरि, राहुल महर्जनं पर्क्युसनय् साथ बियादीगु दु। म्येँया संगीत संयोजन म्याग्नेटिक एरेञ्ज इन्टरटेन्मेन्ट याःगु खःसा भजन म्येँया भिडियोया सम्पादन आर.के. महर्जनं यानादीगु खः । थ्व हे झ्वलय् बत अजिमां दर्शन बियाबिज्याःगु दिंलिसें सकल प्राणी मात्रया सुख, शान्ति व समृद्धिया कामना यासें वसपोलप्रति क्षमा पुजा नं याःगु खः ।","January 17, 2021 08:45 AM"
https://nepalbhasatimes.com/47967,न्ह्यइपुख्यः,११४२ गुंलाथ्व षष्ठी,‘रंग जिगु हिलावन’ म्युजिक भिडियो पिदन,"येँ(नेपालभाषा टाइम्स)÷म्येँ हालामि रोशना तुलाधरया ‘रंग जिगु हिला वन’ म्येँया म्युजिक भिडियो पिहां वःगु दु । वंगु सोमवाः हाइलाइट्स नेपालपाखें उगु म्येँ सार्वजनिक याःगु खः ।                                                         नांजाःम्ह संकिपा निर्देशक सुरेन्द्र तुलाधरया निर्देशनय् निर्माण जूगु म्युजिक भिडियोय् सुभाय् तुलाधर, अतिसा तुलाधर, लूनिभा तुलाधर व जुजु भाई तुलाधरं अभिनय यानादीगु दु । विजय, रोशना व सुभाय्या न्ह्यब्वया म्युजिक भिडियोया छाँयाकनं मुकेश हुमागाइँ नं यानादीगु खःसा हुलाप्याखंया निर्देशन भोगेन्द्र मानन्धरं यानादीगु खः। म्युजिक भिडियोया म्येँ निर्देशक तुलाधरं च्वयादीगु खःसा नील शाक्यं लसय् हनादीगु खः । अथे हे संगीत संयोजन जिवित जल्मीं यानादीगु खः । म्येँ हालामि मय्जु तुलाधरं आतक च्यापु म्येँय् थःगु सः बियादीधुंकूगु दुसा उकीमध्ये प्यपु म्येँया म्युजिक भिडियो नं निर्माण जुइधुंकूगु दु ।","August 03, 2022 02:48 AM"
https://nepalbhasatimes.com/37926,न्ह्यइपुख्यः,???? ????????? नवमी,कल्पनाया ‘छंगु लँ स्वयाच्वंगु मिखा’ म्येँया म्युजिक भिडियो पिदन,"थिमि- म्येँ हालामि कल्पना श्रेष्ठया सलय् दुथ्याःगु छपु म्येँया म्युजिक भिडियो पिहां वःगु दु । म्येँ हालामि श्रेष्ठया ‘छंगु लँ स्वयाच्वंगु मिखा’ बोलया म्युजिक भिडियो आः नकतिनि प्रिमियर जूगु खः ।                                                         मध्यपुर थिमि नगरपालिकाया प्रमुख मदनसुन्दर श्रेष्ठं उगु म्युजिक भिडियोया प्रिमियर यानादीगु खः । ज्याझ्वलय् नवासें नगरप्रमुख श्रेष्ठं नगर दुने न्हू पुस्ताया कलाकारत पिहां वःगु खनाः थः तसकं लय्ताःगु खँ कनादिल । लिसें वय्कलं नगरपालिकां कलाकारतय् प्रतिभा पित हये मखं धकाः आशां द्याकाः च्वनेमालीगु अवस्था मवयेमा धासें कलाकारिता ख्यःया निंतिं फक्व ग्वाहालि यायेगु प्रतिबद्धता नं प्वंकादिल । कलाकारं कला ख्यः, कासामिं कासा ख्यलं मध्यपुर थिमिया इज्जत तयेगु ज्या यानाच्वंगु धासें अज्याःपिं प्रतिभायात ग्वाहालि यायेगु जनप्रतिनिधिया नं दायित्व जूगु धयादिल । पाहांकथं झायादीपिं वडा नं ९या वडाध्यक्ष इन्द्रबहादुर प्रजापति, ईलोहं प्रकाशनया प्रबन्ध निर्देशक नरेशवीर शाक्य, सिने पत्रकार विजयरत्न असंबरे, नेपाली कांग्रेस नगर सभापति सुरेन्द्र श्रेष्ठ, राष्ट्रिय नाचघरया वरिष्ठ कार्यक्रम प्रमुख प्रभाकर शर्मा, युवा व्यवसायी रत्न प्रजापति लगायतं नुगःखँ तयादीगु खः । नांजाःम्ह साहित्यकार शशिकला मानन्धरं लसकुस यानादीगु ज्याझ्वलय् म्युजिक भिडियोया समीक्षा सिने पत्रकार असंबरें यानादीगु खः । म्युजिक भिडियोया छाँयाकनं व सम्पादन मनोजरत्न शाहीं यानादीगु खःसा निर्देशन राजन शाहीं यानादीगु खः । म्युजिक भिडियोय् रविन्द्र शाही, रेश्मी महर्जन, म्येँ हालामि श्रेष्ठ लगायतं अभिनय यानादीगु दु । उगु म्येँ दर्शनवीर शाक्यं च्वयादीगु खःसा विजय कायस्थं लसय् हनादीगु खः। अथे हे संगीत संयोजन जुगल डंगोलं यानादीगु खः ।","January 22, 2021 05:23 AM"
https://nepalbhasatimes.com/37945,न्ह्यइपुख्यः,???? ????????? दशमी,न्हाप हे लाःगु तायेका : शशीकला मानन्धर,"किपू नगरपालिकाया ग्वसालय् नकतिनि क्वचाः नेपालभाषा चिहा संकिपा कासा नकतिनि क्वचाल । थुगु चिहा संकिपा कासाय् डेल्टा मल्टिमिडिया प्रोडक्सनया न्ह्यब्वया ‘साःगः’ न्हाप, नेवाः युट्युबया न्ह्यब्वया ‘आजुद्यः’ ल्यू, शशीकला मानन्धरया न्ह्यब्वयाः ‘लाखेपाः’ लियांल्यू व फोकस पिक्चर्सया न्ह्यब्वया ‘न्हयेका सिँ’यात हःपाः सिरपाः लात । चिहा संकिपा ‘लाखेपाः’या निर्माता व कलाकार  शशीकला मानन्धर  लिसे  उदेन न्हूसाय्मिं  सिरपाः त्याकूगु चिहा संकिपायात कयाः यानादीगु खँल्हाबल्हा :                                                         विषयवस्तुइ केन्द्रीत जुयाः बाखं च्वये अःपु कि थाकु ? थम्हं सिउगु विषयवस्तु जूसा भचा अःपु मखुसा थाकु। उकिसनं संकिपा व चिहा संकिपाया निंतिं बाखं जक च्वयां मगाः । गथे संकिपाया निंतिं स्क्रिप्ट च्वइ, चिहा संकिपाया निंतिं नं स्क्रिप्ट च्वयेमाः । बाखं च्वये अःपु तर संकिपाया स्क्रिप्ट च्वये थाकु। मेहनत यक्व माः । यक्व खँय् ध्यान बीमाः । सत्य घटना वा किम्वदन्तिइ छुकी आधारित चिहा संकिपा खः ? न्यना तयाकथं न्यासः दँ न्ह्यःया छपु लोकबाखं खः ‘लाखे पाः’ । च्यादँ ति न्ह्यः किपुलिइ फेस्टिभल न्यायेकूबलय् जि चाःहिउ वनागु। अबलय् किपू देय् या सांस्कृतिक पक्ष, धार्मिक पक्ष, ऐतिहासिक पक्ष बारे आपालं ज्ञान, जानकारी काये खन । उकीमध्ये जितः छथाय् ‘लाखेपाः’ धकाः च्वनाच्वंम्ह छम्ह मनू खनाः अजू चाल । व दृश्य जिगु मनय् थिल । अथवा धाये छगूकथं बाखनं नुगलय् थिल । अबलय् निसें ‘लाखेपाः’ जिगु नुगलय् च्वनाच्वंगु खः । किपू नगरपालिकानाप स्वापू दुगु बाखंया लिधंसाय् चिहा संकिपा कासा ग्वसाः ग्वःबलय् जिं व हे ‘लाखेपाः’ लोकबाखंया लिधंसा कयाः स्क्रिप्ट च्वयागु खः । स्वकुमिपिंसं तसकं बांलाः धाःगु संकिपा लियांलिउ लात छु धयादी ? ब्वति काःगु न्हय्गू चिहा संकिपा स्वयेधुंकाः बाखंया स्क्रिप्टया ल्याखं ‘लाखेपाः’ हे बांलाःताःगु खः । थ्व जिगु नुगःखँ जुल । उकिसनं कासाय् दुथ्याःगु न्हय्गू संकिपा स्वयेधुंकाः दबुलिइ किपूया मेयर व मेपिं पाहांपिंसं नुगःखँ तयाच्वनादीगु इलय् यक्वसिनं हे जिगु लिक्क वयाः संकिपा बांलाः छितः भिंतुना धाः वल । उकीमध्ये छम्ह पत्रकार, नां नं काये । नेपालभाषा टाइम्सया सम्पादक सुरेशकिरण मानन्धर । सुरेशकिरणं हतपतिं बांलाः धाइमखु। धाथें बांलाःगु खःसा जक ‘बांलाः’ धाइम्ह । जितः सुरेश किरणं नं संकिपा बांलाः धाःवल । मेपिंसं धाःगु स्वयां दकलय् जितः सुरेश किरणं ‘बांलाः’ धाःबलय् ।।।लाखेपाः’ हे न्हाप लाइ धइगु जिं मतिइ तयाः आश याये लात । लिच्वः न्यंकूबलय् लियांलिउ लात । स्वकुमिपिंसं जक बांलाः धयां मजिउ । जजपिनिगु मिखां नं बांलाः खंकेमाः । कमसेकम लियांलिउ सां लात धकाः मन तया । लिपा हल पिने किपूयापिंसं गुगु प्रतिक्रिया बिल उकियात जिं लियांलिउ मखु न्हाप हे त्याका बराबर तायेकागु दु । कमि कमजोरी वा मगाः मचाः छु दु थे च्वं ? जिं छुं कमिकमजोरी दुगु थें मतायेका । निर्देशक आर्यम नकःमिया निर्देशन च्वन्ह्याः, सोहन मानन्धरया छाँयाकन/सम्पादन नं च्वन्ह्याः । सकलें कलाकारं उतिकं बांलाक मेहनत व अभिनय याःगु दु। जिगु अभिनयया नं तारिफ जूगु दु। बरु संकिपाय् मखु, व्यवस्थापन पक्षया कमि कमजोरी दुगु जिं तायेका । गुगु उद्देश्यं थ्व संकिपा दयेकादिल, व गुलितक पूवंकेत सफल जूगु तायेकादिया किपू देय् व अनया जनताया रक्षा यायेत इन्द्रायणी मातां भूमिका म्हितूगु बाखं ‘लाखेपा’ जितः यःथें सकसितं यइ धइगु मती तयागु खः । इन्द्रायणी माताया मू भूमिकाय् जि थः हे म्हितागु खः । संकिपाया निर्माण नं जि थम्हं हे यानागु खः । निर्देशन याये मफुगुलिं थुकिया भाला आर्यम नकःमियात बियागु खः । न्हाचः धया थें स्वकुमिपिंसं बांलाः धाःगु व वय्कःपिंसं फंफं भिंतुना जिगु म्हिचाये तया बिउगुलिं हे जिं सफल जूगु तायेका । किपूया सांस्कृतिक पक्ष न्ह्यब्वयेत गुलितक सफल जू थें च्वं ? स्क्रिप्ट च्वयेत यक्व मेहनत यानागु दु । अनुसन्धान व न्यनेकने नं यानागु दु। शुटिब नं किपूया थीथी थासय् यानागु। संकिपाय् आवश्यककथं किपूया जुजु, मन्त्री, सिपाही, जनता, लाखे, म्येय् (जनावर) नं पात्रया रुपय् दुथ्याकाः १५ मिनेट दुने न्ह्यब्वयेगु कुतः यानागु दु। थुलि यायेधुंकाः किपूया सांस्कृतिक पक्षयात न्ह्यब्वयेत गुलि सफल जुल धकाः किपूया स्वकुमिपिंत नं न्यनेमानि । ईया परिबन्धं संकिपा दयेकाबलय् पाःगु छुं दुला ? १५ मिनेटया जक संकिपा दयेकेमाःगु शुटिब यानाबलय् १७ मिनेट दः वल । छुं कलाकारया संवाद व दृश्य लिकायेमाल । थ्व भचा सुख मदुगु खँ जुल ।","January 23, 2021 09:50 AM"
https://nepalbhasatimes.com/37948,न्ह्यइपुख्यः,???? ????????? दशमी,अलिखित इतिहासया बाखं ‘न्हयेका सिँ’ : सुशील राजोपाध्याय,"किपू नगरपालिकाया ग्वसालय् नकतिनि क्वचाः नेपालभाषा चिहा संकिपा कासा नकतिनि क्वचाल । थुगु चिहा संकिपा कासाय् डेल्टा मल्टिमिडिया प्रोडक्सनया न्ह्यब्वया ‘साःगः’ न्हाप, नेवाः युट्युबया न्ह्यब्वया ‘आजुद्यः’ ल्यू, शशीकला मानन्धरया न्ह्यब्वयाः ‘लाखेपाः’ लियांल्यू व फोकस पिक्चर्सया न्ह्यब्वया ‘न्हयेका सिँ’यात हःपाः सिरपाः लात । चिहा संकिपा ‘न्हेकासिँ’या च्वमि  सुशील राजोपाध्याय  लिसे  उदेन न्हूसाय्मिं  सिरपाः त्याकूगु चिहा संकिपायात कयाः यानादीगु खँल्हाबल्हा :                                                         न्हयेका सिँ सत्य घटना वा किम्वदन्तिइ छुकी आधारित चीहाः संकिपा खः ? न्हयेका सिँ किम्वदन्तिइ आधारित संकिपा खः । संकिपा आधुनिक वा परम्परागत गुगु बाखनय् आधारित खः ? थ्व संकिपा आधुनिक परिवेशपाखें न्ह्याःवंगु दु। अले व हे परिवेशपाखें पुलांगु न्यनेकने बाखंयात स्वाना थौंयागु अवस्थाय् तक थ्यंकाः पूवनाच्वंगु दु । संकिपां छुं नं सन्देश बियाच्वंगु दइ । थ्व संकिपां छु गज्याःगु सन्देश बीत स्वःगु दु? छुं नं खँयात सतहीरुपं जक स्वल धाःसा द्वनी । उकिया लिउने किनाच्वंगु अर्थयात नं बिचाः यायेमा । यदि बिचाः याये मफुत धाःसा ल्हातय् लायेधुंकूगु उपलब्धि नं छखे लायेयः धयागु सन्देश थ्व संकिपां बियाच्वंगु दु । संकिपां किपू व किपूमियात गुलितक प्रभावित यायेत सफल जूगु तायेकादिया ? न्हयेका सिँ संकिपाया बिषयवस्तु मुक्कं किपूयागु खः । थ्व संकिपा किपूमितय्सं छ्यलाबुलाय् हयाच्वंगु भाजंगाः दिपया बारे खः । भाजंगाः दिपया बारे अझं मसिउनिपिं यक्व दइतिनि । अज्याःगु खँ सकल संकिपा स्वकुमिपिनिपाखें प्रचार प्रसार जूगु दु धइगु जिं तायेका । थुकिं यानाः किपू व किपूमिपिंत स्वयेगु दृष्टि हे पाइ । थ्व खँ किपूमिपिनिगु निंति बांलाःगु पक्ष खः । संकिपां किपूया ऐतिहासिक पक्षयात पिब्वयेत गुलितक सफल जू थें च्वं ? खय्तला थ्व संकिपाया पृष्ठभूमि हे किपूया भाजंगाः दिपया खः, किम्वदन्तिया खः । दिपय् सी उइगु संस्कारया बिषयया खः । थजाःगु संस्कार गबलेनिसें न्ह्यात धयागु बारे छुं नं अभिलेख गनं नं च्वयातःगु मदु। उकिं थ्व छगू अलिखित इतिहास नं खः । अले अनुसन्धानया बिषय नं खः । संकिपाय् मगाः मचाः छुं दु ला ? थ्व संकिपाया आलेख जिं ज्यानागु खः । जिं यानागु अध्ययनया लिधंसाय् आलेख ज्यानागु जुल । अध्ययन याये मगाःगु नं खयेफु। अथे खःसा मगाःमचाः नं दयेफु। अले थुकी दुम्ह छम्ह पात्रया भूमिका नं जिं निर्वाह यानागु दु। थुकी नं मगाःमचाः दयेफु। स्वकुमिपिसं स्वयाः कुलादी धयागु भलसा कया ।","January 23, 2021 09:55 AM"
https://nepalbhasatimes.com/36994,न्ह्यइपुख्यः,???? ???????? सप्तमी,नेवाः युट्युबया लसता हना ज्याझ्वः,येँ (नेपालभाषा टाइम्स) – नेवाः युट्युब च्यानल निदँ फुनाः स्वदँ क्यंगु लसताय् छगू लसता हना ज्याझ्वः जुल । वंगु शुक्रवाः जूगु ज्याझ्वलय्मू पाहांकथं येँ महानगरपालिकाया प्रमुख विद्यासुन्दर शाक्य झायादीगु खः ।                                                         सुजीव वज्राचार्यया सभापतित्वय् जूगु ज्याझ्वलय् विशेष पाहांकथं नेपाल संवत् न्हूदँ राष्ट्रिय समारोह समिति-११४१ या नायः रमेश महर्जन झायादीगु खः । ज्याझ्वलय् मुँज्याया नायः वज्राचार्यं मेट्रो एफएमया नेपालभाषा ज्याझ्वः न्ह्याकामि मदुम्ह विक्रम शाक्यया जहान धनलक्ष्मी शाक्ययात लुमन्ति पौ लःल्हानादीगु खःसा वय्कःयात आर्थिक ग्वाहालि चेतना श्रेष्ठं लःल्हानादीगु खः । उगु ज्याझ्वलय् नेवाः युट्युब प्रशारणया निंतिं थीथीकथं ग्वाहालि यानादीपिं व्यक्तित्वनापं संघसंस्था व निरन्तर रुपं विज्ञापन बियाः ग्वाहालि यानादीम्ह निरञ्जनरत्न शाक्ययात मूपाहां येँ मनपा प्रमुख शाक्यं सम्मान नं यानादीगु खः । एड जोन प्रा.लिं. न्ह्याका वयाच्वंगु च्यानल स्वदँ क्यंगु लसताय् जूगु लसता ज्याझ्वय् पवित्र कसालं लसकुस यानादीगु खःसा उमेश स्थापितं सुभाय् देछानादीगु खः । नेवाः युट्युब च्यानलं नेपालभाषाया थीथी गतिविधिया प्रत्यक्ष प्रशारण यायेगु नापं नेवाः म्येँया म्युजिक भिडियो व चीहाः संकिपा नं निर्माण याना वयाच्वंगु दु ।,"December 21, 2020 01:01 PM"
https://nepalbhasatimes.com/37339,न्ह्यइपुख्यः,???? ??????? दुतिया,चीहाः संकिपा ‘मिसा व तिसा’या न्हापांगु प्रिमियर शो,"यल (नेपालभाषा टाइम्स) – नेपालभाषाया चीहाः संकिपा ‘मिसा व तिसा’या न्हापांगु प्रिमियर शो वंगु थिंलाथ्व पुन्हि (यःमरि पुन्हि)कुन्हु थनया खपिन्छेँ त्वाःया भैलः लाछिइ क्यनेगु ज्या जुल ।                                                         चीहाः संकिपाया न्हापांगु प्रिमियर शो क्यने ज्याझ्वलय् यल महानगरपालिका वडा नं. १९या वडाअध्यक्ष राजु महर्जन मूपाहांकथं झायादीगु खःसा खपिन्छेँ त्वाःया मूगुरु अष्टलाल महर्जन, चिच्या मोतिलाल महर्जन, नेवाः पत्रकार राष्ट्रिय दबूया नायः सुरजवीर वज्राचार्य, सिने पत्रकार विजयरत्न असंबरे विशेष पाहांकथं झायादीगु खः । समाज दुने खने दयाच्वंगु लोभ, लालच, सामाजिक विकृति न्हंकाः सचेतना थनेगु व धार्मिक आस्थां अलौकिक शक्तिया ज्या याये फइमखु धइगु सन्देश बियातःगु संकिपाय् बिन्की डंगोल, रबिसन महर्जन, किरण महर्जन, सरु महर्जन, शान्ति महर्जन व सानु महर्जनया मुख्य भूमिका दुथ्यानाच्वंगु दु । नेपालभाषा संकिपा ख्यःया नांजाःम्ह कलाकार सुरज व्यञ्जनकारं थुगु संकिपापाखें निर्देशन ख्यलय् ‘डेब्यू’ यानादीगु दु । व्यञ्जनकारं न्हापांखुसी निर्देशन यानादीगु संकिपाया छाँयाकन व सम्पादन हरि महर्जनं यानादीगु खः । आजु प्रोडक्सनया न्हापांगु देछा थुगु संकिपा पिक्स प्रोडक्सन स्टुडियोया सहकार्यय् निर्माण जूगु खःसा संकिपाया निर्माण लकडाउन जुयाच्वंगु इलय् याःगु खः ।","January 01, 2021 10:47 AM"
https://nepalbhasatimes.com/37951,न्ह्यइपुख्यः,???? ????????? दशमी,‘साःगः’ साइकोलोजिकल ड्रामा खः : प्रदीप खड्गी,"किपू नगरपालिकाया ग्वसालय् नकतिनि क्वचाः नेपालभाषा चिहा संकिपा कासा नकतिनि क्वचाल । थुगु चिहा संकिपा कासाय् डेल्टा मल्टिमिडिया प्रोडक्सनया न्ह्यब्वया ‘साःगः’ न्हाप, नेवाः युट्युबया न्ह्यब्वया ‘आजुद्यः’ ल्यू, शशीकला मानन्धरया न्ह्यब्वयाः ‘लाखेपाः’ लियांल्यू व फोकस पिक्चर्सया न्ह्यब्वया ‘न्हयेका सिँ’ यात हःपाः सिरपाः लात । चिहा संकिपा ‘साःगः’या निर्देशक  प्रदीप खड्गी  लिसे  उदेन न्हूसाय्मिं  सिरपाः त्याकूगु चिहा संकिपायात कयाः यानादीगु खँल्हाबल्हा :                                                         साःगः चीहाः संकिपाय् अज्याःगु छु दु ? गुकिं न्हाप लाकेत सफल जुल ? साःगः चीहाः संकिपा छगू साइकोलोजिकल ड्रामा खःसा थुकिया प्रस्तुतिकरणय् छगू बिस्कं पहः दु। गथेकि थुकिया हरेक पात्रयात न्ह्यब्वया मनोवैज्ञानिक रुपं न्ह्यब्वयागु दु। छगू ऐतिहासिक घटनाक्रमयात मनोवैज्ञानिकढंगं न्ह्यब्वयेफुगु हे थुकिया सशक्त पक्ष खःसा कलाकारया बजोड अभिनय मेगु पक्ष खः । संकिपाय् गुगु सिनेम्याटिक, रिजोलुसन बीत स्वयागु दु, उकिया हे कुतलं व संकिपा किपू नगरपालिका चीहाः संकिपाय्न्हा प लायेत ताःलाःगु खयेमाः धइगु जिगु बिचाः खः । थ्व संकिपां गज्याःगु सन्देश बीत स्वःगु दु ? छुं नं संकिपां छगू सन्देश ज्वनातःगु दइ । साःगः चीहाः संकिपाय् बियातःगु सन्देश धइगु बांमलाःगु ज्या गथेकि कुकर्म यातकि न्ह्यागु हे याःसां नं मेपिंत जक मखु स्वयम थःत नं भिं जुइमखु धइगु सन्देश दु। प्याखनं बीत स्वःगु सन्देश नं थ्व हे खत । संकिपां किपूमितय्त गज्याःगु प्रभाव लाकत ? थ्व संकिपापाखें किपूमि जक मखु सकल नेपाःमिपिंत किपूया बाखं सदृश्य कनेगु कुतः यानागु दु । बाखनं गुलि थुइकेगु कुतः याइगु खः, उकियात संकिपापाखें अझ ध्वाथुके फइ धइगु जिगु विश्वास खः। उकिं किपूया विषयय् गुलि नं न्यनाखँ दु, उकी थप खँ सीकेफत वा सीके फइ धइगु जिगु विश्वास खः । किपूया ऐतिहासिक पक्ष पिब्वयेत गुलितक सफल जू थें च्वं ! सफल ला पक्का हे जूगु दु। मजूगु खःसा चिहा संकिपा कासाय् न्हाप लाइ हे मखुत नि । सिरपाः ला अथें बीमखु नि ! जिगु निंतिं थ्व छुं नं संस्थां बिउगु साधारण सिरपाः मखु, थ्व राष्ट्रियस्तरया सिरपाः खः, उकिं जि थः सफल जूगु तायेकाच्वना । संकिपाय् दुथ्याकेत स्वयां नं दुथ्याके मफुगु वा मगाःमचाः छुं दु ? मगाःमचाः यक्व हे दु। गुलि फु उलि यायेगु कुतः याना । ईया पावन्दीया कारणं माक्व याये फु थें मताल । अझ यायेमाःगु, याये जिउगु यक्वं दनि । तर छु न्ह्यब्वयेत स्वयागु खः, गुगु कुतः यानागु खः पूवन । थुकी हे जि लय्ताः । वइगु दिनय् छिगु न्हूगु वयेत्यंगु छुं दु ? जि छम्ह प्रयोगात्मक संकिपा दयेके न्ह्याःम्ह खः । उकिं वइगु फागुन तकया दुने ‘साइन्स फिक्सन’ श्रृंखला ओटीटी प्लेटफर्मय् रिलिज यायेगु तयारी यानाच्वना ।","January 23, 2021 10:01 AM"
https://nepalbhasatimes.com/36828,न्ह्यइपुख्यः,???? ?????? आमै,छम्ह हे कलाकारया निगू म्युजिक भिडियो पिदन,"कलाकारलिसें निर्देशक सुरज नापितया निगू म्युजिक भिडियो छक्वलं सार्वजनिक जूगु दु । वंगु शनिवाः थन पूच्वय् च्वंगु एम्बियन्स ३६५ य् जूगु छगू ज्याझ्वःया दथुइ उगु म्युजिक भिडियो सार्वजनिक याःगु खः ।                                                         नेपालभाषा म्युजिक भिडियो ख्यलय् लोकंह्वाःम्ह कलाकारनापं निर्देशक नापितया ‘छंगु हिसि दुगु ख्वा …..’ व ‘ए जि यःम्ह तिमिला …..’ निपु म्येँया म्युजिक भिडियो सार्वजनिक याःगु खः । सार्वजनिक जूगु निपुं म्येँया म्येँ हालामि, च्वमि व लय्चिनामि कैलाश महर्जन खःसा म्येँय् संगीत संयोजन बुद्ध साय्मिं यानादीगु खः । म्युजिक भिडियोया निर्देशन नापितं यानादीगु खःसा सह निर्देशन सुजित नापितं यानादीगु खः । म्युजिक भिडियोमध्ये म्येँ ‘छंगु हिसि दुगु’ बोलया म्युजिक भिडियोय् निर्देशकलिसें कलाकार नापित व वय्कःया जहान रीना महर्जनं अभिनय यानादीगु दुसा मेगु ‘ए जि यःम्ह’ या म्युजिक भिडियोय् टिका घिमिरे, ज्यापुनी इन्टु, तुलसीराम गैरे, रोहन घिमिरे, वि.के. नेवाः लगायतया कलाकारं अभिनय यानादीगु दु । निगुलिं म्युजिक भिडियोया छायाँकन अमर चित्रकारं यानादीगु खःसा वय्कःया सहायककथं प्रजोन पराजुलीं ग्वाहालि यानादीगु खः । ज्याझ्वलय् नवासें मूपाहां असंबरें नेपालभाषा संगीत ख्यःयात आः आर्थिक रुपं नं क्वातुका यंकेमाःगु खँय् बः बियादीगु खःसा विशेष पाहां शाक्यं नेपालभाषाया म्युजिक भिडियो प्राविधिक रुपं नं बांलाका यंकेमाःगु खँय् बः बियादीगु खः । ज्याझ्वलय् म्युजिक भिडियोया कलाकारलिसें ग्वाहालिमि सकसितं मतिनाया चिं नं लःल्हाःगु खः । ज्याझ्वलय् संकिपा पत्रकार विजयरत्न असंबरे मूपाहां व नांजाःम्ह अभिनेता धिरेन शाक्य विशेष पाहांकथं झायादीगु खः ।","December 14, 2020 05:45 AM"
https://nepalbhasatimes.com/44573,न्ह्यइपुख्यः,११४२ कछलागा अष्टमी,किपू सिङ्गिझ आइडल निगूगु चरणय्,"किपू- किपू नगरपालिकाया ग्वसालय् न्ह्यानाच्वंगु किपू सि·िङ आइडल–११४२ निगूगु चरणय् थ्यंगु दु । नगरपालिकाया ग्वसालय् न्ह्यानाच्वंगु थुगु सांगीतिक ज्याझ्वः ब्वति काःपिंसं निगूगु चरणय् ट्रायकय् थःगु प्रस्तुति न्ह्यब्वइ ।                                                         किपू नगरपालिकां नेपाल संवत् ११४२ न्हूदँया लसताय् किपू नगरस्तरय् थुगु सांगीतिक कासा याःगु खः । कासाय् किपू देय्या मुक्कं १८ म्ह कासामिपिंसं ब्वति कयाच्वंगु दुसा कासाय् ब्वति कायेत कासामिपिंसं छ्वया हःगु म्येँ वंगु कछलाथ्व पारु (कात्तिक १९ गते) म्हपुजाकुन्हु हे युट्युबय् अपलोड याःगु खः । न्हापांगु चरणय् ब्वति काःपिं सकसिगुं म्येँ ‘कीर्तिपुर सिङ्गिङ आइडल–११४२’या युट्युबय् अपलोड यायेधुंकाः सकसितं निगूगु चरणय् प्रवेश याकूगु खः । ब्वति काःपिंत निगूगु चरणय् प्रवेश याकेगुलिसें ट्रायक (खाराओके)य् गुकथं म्येँ हालेगु धकाः वंगु वाःया मंगलवाः व वंगु शनिवाः यानाः निगू चरणय् अभ्यास नं याकूगु खः । नेपालभाषा एकेदेमिया हलय् जूगु अभ्यासय् ब्वति काःपिं सकसिनं थम्हं ल्यःगु म्येँ ट्राय्क न्ह्यब्वःगु खः । किपू नगरपालिकां किपू नगरया ल्याय्म्हतय्के दुगु प्रतिभा न्ह्यःने हयेगु ल्याखं उगु कासाया ग्वसाः ग्वःगु खः । नगरया ल्याय्म्हतय्त लक्षित यानाः ग्वसाः ग्वःगु थुुगु कासाय उद्देश्य इमित सांगीतिक क्षेत्रय् आकर्षित यायेत जूगु नगरपालिकां न्ह्यथंगु दु । थुगु ज्याझ्वः ताःलाकेया निंतिं नेपालभाषाया नांजाःम्ह संगीतकःमि हरिशरण साय्मिया संयोजकत्वय् छगू समिति गठन यानातःगु खःसा निगूगु चरण अन्तर्गत जूगु अभ्यासय् संयोजक साय्मि नापं समितिया दुजःपिं ज्ञानेश्वर ‘निभाः’, सतिश महर्जन, तीर्थ माली, कृष्णहरि महर्जन सहितया उपस्थितिइ ब्वति काःपिंसं अभ्यास याःगु खः ।","November 27, 2021 02:38 AM"
https://nepalbhasatimes.com/37041,न्ह्यइपुख्यः,???? ???????? नवमी,न्हूदँया लसताय् सांस्कृतिक ज्याझ्वः,"येँ (नेपालभाषा टाइम्स) – नेपाल संवत् न्हूदँ राष्ट्रिय समारोह समिति-११४१ या ग्वसालय् न्हूदँ ११४१या लसताय् न्हूदँ सांस्कृतिक ज्याझ्वः वंगु शनिवाः जुल । थनया जगतसुन्दर ब्वनेकुथिइ जूगु सांस्कृतिक ज्याझ्वलय् नेपालभाषाया न्हूपिं व पुलांपिं कलाकारपिंसं थःथःगु सांस्कृतिक प्रतिभा न्ह्ब्वःगु खः ।                                                         भाषासेवी निरञ्जनरत्न शाक्यं उलेज्या यानादीगु ज्याझ्वलय् न्हूदँ समारोह समितिया सचिवालय दुजः सुजीव वज्राचार्यं लसकुस यानादीगु खःसा नायः रमेश महर्जनं नुगःखँ प्वंकादीगु खः । नांजाःम्ह म्येँ हालामि पवित्र कसाःलं संयोजन यानादीगु ज्याझ्वः प्रबोध कसाः, रविन्सन कसाः व राहुल शाक्यया पुचलं गितारया धुनय् नासःद्यःया धुनपाखें न्ह्याःगु खः । सांस्कृतिक ज्याझ्वलय् मय्जु सुमन मानन्धर व रविन्सन कसाः, दीपेन्द्र व बबिता वज्राचार्यं ज्वःम्येँ न्ह्यब्वयादीगु खःसा सिद्धार्थ वज्राचार्य, मञ्जिल शाक्य, अमोघवीर वज्राार्य, किशोर महर्जन, ताराराम मुनंकःमि लगायतं नं म्येँ न्ह्यब्वयादीगु खः । थुकथं हे ज्याझ्वलय् अनिल महर्जन, रावल महर्जन, रितु दर्शनधारी, गरिमा श्रेष्ठं पुचः व हसना महर्जन, रमन महर्जन, आराध्यलक्ष्मी खड्गी, पारु रघुवंशी, मचा कलाकार इभा शाहीं नं हुलाप्याखं न्ह्यबवयादीगु खः । अथे हे सिजेन चित्रकार, विवेक श्रेष्ठ, सुजल नापित, कृति महर्जन, रिति महर्जन, रोजिना महर्जन, प्रिन्सा महर्जन व अमिषा महर्जनया पुचलं यइपुक बाजंया धुन न्ह्यब्वयादीगु खः ।","December 23, 2020 10:45 AM"
https://nepalbhasatimes.com/44642,न्ह्यइपुख्यः,११४२ कछलागा एकादशी,‘स्वरे छंगु मतिना …. या म्यूजिक भिडियाे लञ्च,"येँ – नेपालभाषा सांगीतिक ख्यलय् न्हू प्रतिभाया रुपय् पिलू वयाच्वंपिं वीरेन्द्र महर्जन व सुमित्रा महर्जनया न्हूगु ज्वःम्येँया म्युजिक भिडियो पिहां वःगु दु । महर्जन निम्ह तिपूया सलय् दुथ्यानाच्वंगु ‘स्वरे छंगु मतिना स्वतुमतु स्वःगु ….’ बोलया म्येँया म्युजिक भिडियो वंगु शनिवाः पितब्वज्या जूगु खः ।                                                         म्येँ हालामि सुमित्रा महर्जनया मां बसुदेवी व अबु बेखानारायण महर्जनया सभापतित्वय् जूगु ज्याझ्वलय् कलानिधि इन्दिरा संगीत महाविद्यालयया महासचिवलिसें सहायक प्रिन्सिपल वरिष्ठ संगीतज्ञ धनबहादुर गोपाली मूपाहांकथं झायादीगु खः । म्युजिक भिडियो पितब्वज्या ज्याझ्वलय् नांजाःम्ह म्येँ हालामि संगीता शाक्य, नेपालभाषा म्युजिक भिडियोया न्हापांम्ह निर्देशक विजयरत्न असंबरे विशेष पाहांकथं झायादीगु खः । नांजाःम्ह संकिपाकःमि सुरेन्द्र तुलाधरं च्वयादीगु व संगीतकार सुरेन्द्र श्रेष्ठं लसय् हनादीगु म्येँया म्युजिक भिडियोया निर्देशन नांजाःम्ह निर्देशक रामकृष्ण खड्गीं यानादीगु खः । सरिता वज्राचार्य, किरण जोशी व निभा डंगोलं अभिनय यानादीगु म्युजिक भिडियोया छायाँकन रकि महर्जनं यानादीगु खःसा सम्पादन बालकृष्ण बंशीं यानादीगु खः ।","November 30, 2021 03:11 AM"
https://nepalbhasatimes.com/46431,न्ह्यइपुख्यः,११४२ चिल्लाथ्व एकादशी,छक्वलं स्वपु म्येँया म्युजिक भिडियो,"यल- ऐतिहासिक व सांस्कृतिक नगरी हरिसिद्धि जलय् जूगु छगू ज्याझ्वलय् छक्वलं स्वंगू नेपालभाषा म्युजिक भिडियो सार्वजनिक याःगु दु । वंगु शनिवाः जूगु ज्याझ्वलय् ‘सिलाचः¥हे, पाहांचः¥हे’, ‘स्वांया वासना’ व ‘छंगु रुप खनाः’ म्येँया म्युजिक भिडियो पितब्वज्या याःगु खः । जल देय्या नांजाःम्ह तबला गुरु निरञ्जन महर्जनया सभापतित्वय् जूगु ज्याझ्वलय् नेपालभाषाया न्हापांम्ह म्युजिक भिडियो निर्देशक विजयरत्न असंबरे मूपाहांकथं झायादीगु खः ।                                                         विशेष पाहांकथं समता संगीत साधना केन्द्रया तुलसी महर्जन, हरिसिद्धि भजन मण्डलया सचिदानन्द महर्जन, समाजसेवी महेन्द्र श्रेष्ठ, मंगल महर्जन, नांजाःम्ह संगीतकार जीवित जल्मी झायादीगु ज्याझ्वलय् मूपाहां असंबरे, पितब्वज्या जूगु स्वंपुं म्येँया म्येँ हालामिपिं अशोक महर्जन व राजेन्द्र महर्जनं थःथःगु नुगःखँ तयादीगु खः । पितब्वज्या जूगु म्युजिक भिडियोमध्ये ‘सिलाचः¥हे, पाहांचः¥हे’ म्येँ महर्जनद्वयं हालादीगु खःसा नांजाःम्ह म्येँ हालामि विष्णु जल्मीं च्वयादीगु खः । थुगु म्येँया संगीत संयोजन निरञ्जन महर्जन कुमारीं यानादीगु खःसा म्युजिक भिडियोया छाँयाकनं रविन डंगोल व निर्देशन व सम्पादन बीके जल्मीं यानादीगु खः । म्युजिक भिडियोय् विश्वनाथ महर्जन, विक्रम महर्जनं म्हितादीगु खः। अथे हे अशोक महर्जनं हालादीगु ‘स्वांया वासना’ म्येँ कृष्णराम महर्जनं च्वयादीगु खःसा संगीत निरञ्जन महर्जन कुमारीया खः । थुगु म्येँया म्युजिक भिडियोया छाँयाकन व सम्पादन बीके जल्मी, निर्देशन व कोरियोग्राफी सुरज नापितं यानादीगु खःसा किशोर चिपालु व रोजिना सुवालया अभिनय दुथ्यानाच्वंगु दु । थुकथ हे ‘छंगु रुप खनाः’ म्येँ निरञ्जन महर्जन कुमारी च्वयादीगु व लसय् हनादीगु खःसा राजेन्द्र महर्जन व दिपा महर्जनं हालादीगु खः । सोहन मानन्धरं छाँयाकन यानादीगु म्येँय् आराध्यलक्ष्मी खड्गीं कोरियोग्राफी यानादीगु खःसा थुगु म्येँया म्युजिक भिडियोय् राजु महर्जन, आराध्यलक्ष्मी खड्गी, पूर्णकाजी ज्यापु लगायतया कलाकारं म्हितादीगु दु ।","March 14, 2022 01:39 AM"
https://nepalbhasatimes.com/39160,न्ह्यइपुख्यः,???? ????????? नवमी,बौद्ध संगीतकार किरण शाक्य," दुर्गा मानन्धर                                                          विक्रम संवत् १९९३ सालय् यलया ओकुबहाः त्वालय् जन्म जुयादीम्ह नांजाःम्ह बौद्ध संगीतकार किरण शाक्यं थःगु जीवनकालया ८० दँ धइथें सांगीतिक क्षेत्रय् पानादीगु दु । झिंनिदँया नच्चागु वैंशनिसें हे थःगु त्वालय् जक मखु, येँ, यल, ख्वप, स्वनिगलं पिने बुद्धवल, बुद्धगया, पोखरा, पाल्पा, तानसेनलिसें गां गामय् व भारतया वाराणसीइ तकं वनाः भजन प्रस्तुत यानाः ज्ञानमाला भजनया प्रचार प्रसार याना वयाच्वंगु धइगु तसकं च्वछायेबह जू । किरण शाक्य स्कुलय् आखः ब्वनाच्वँच्वं हे संगीत ख्यलय् दुविना बिल । गुकिं यानाः एसएलसी परीक्षा हे निक्वःतक बीमाल । मछिन्द्र इन्ष्टिच्युट यलपाखें एसएलसी पास यायेधुंकाः सरस्वती क्याम्पसय् अध्ययन यानाच्वंगु इलय् पुतलीसतकय् च्वंगु नेपाःया हे न्हापांगु संगीत महाविद्यालयया प्रिन्सिपल गुरु यज्ञराज शर्मा व उस्ताद बुद्धरत्न तुलाधरपाखें करिब निदँ तक संगीत अध्ययन यानादिल । अथे हे संगीत विद्यालयया वरिष्ठ संगीतकार दीपक जंगम, हिरण्य भोजपुरी, गणेश रसिक, तारावीर सिं तुलाधरनाप नं अध्ययन यायां ३३ दँ तक राष्ट्र बैंकया अधिकृत पदय् च्वनाः नं संगीत क्षेत्रय् थःत पाना वयाच्वनादिल । वय्कःया थ्व लगनशीलता खनाः तसकं लय्ताः । रेडियो नेपालय् नेपालभाषाया म्येँ हालेगु इच्छाया कारणं स्वर परीक्षण (भ्वाइस टेष्ट) पास यााः ‘जीवन दबू’ ज्याझ्वलय् खुपु न्हय्पुति म्येँ नं हालादिल । व ताकाय् प्रत्यक्ष हे म्येँ हाला प्रचार यायेमाःगुलिं तसकं थाकुगु अनुभव जूगु वय्कलं न्यंकादिल । ‘लसिकलं न्यासि मिखा, गुलि जक बांलाः मैचा’ बोलया लोकंह्वाःगु म्येँ न्हापांखुसी रेडियो नेपालं थ्वयेका हःगु इलय् थःगु जीवनय् व थें न्ह्यइपुगु ई गबलें नं मवःगु व उगु ईयात थम्हं गबलें नं ल्वःमंके मफइगु नं वय्कलं कनादी । वय्कः छम्ह निर्देशकया नापनापं ऐतिहासिक बौद्ध संकिपा ‘चाण्डालिका’, ‘अंगुलिमाल’, ‘विश्वन्तरया मचादान’, ‘सिद्धार्थया गृहत्याग’ थेंज्याःगु पूर्णांङ्की नाटकय् नं संगीत बियादीगु दु । अथे हे रेडियो नेपालपाखें प्रशारण जूगु ‘उद्धार’ नांया धारावाहिक रेडियो नाटकय् नं वय्कलं संगीत बियादीगु दु । थुकथं हे नांजाःम्ह सिने कलाकार रेखा थापालिसें प्रेमलक्ष्मी तुलाधर, धर्मकीर्ति, रिमा गुरुङ, रेखा शाह, निशा देसार, सिर्जना श्रेष्ठ, हिसिला महर्जन (राजमति), रत्नशोभा महर्जन, दीपाश्री पल्लवी ढकाल, सुमन कपाली, नलिना चित्रकार, अञ्जान शाक्य, संगीता शाक्य, कोमल वली, सपना श्री, रमना श्रेष्ठ, लुना शाक्य, सरिता महर्जन, सरिता शाहीलिसें पुलांपिं नांजाःपिं म्येँ हालामिपिं पे्रमध्वज प्रधान, लोचन भट्टराई, मीरा राणा, सत्यनारायण राजभण्डारी, मदनकृष्ण श्रेष्ठ, हरिवंश आचार्य, मिलन चखुं, द्वारिकालाल जोशी, भृगुराम श्रेष्ठ, नगिना जोशी, इन्दिरा ढकाल, कविता जोशी, देवीका वन्दना, रोजी श्रेष्ठ, रेजिना बुद्धाचार्य, प्रियंका देसार, उर्मिला तुलाधर, ललिता भोजपुरी थेंज्याःपिंत नं थःगु संगीतय् वय्कलं म्येँ हायेकादीगु दु । स्वसःपु स्वयां अप्वः बुद्ध भजन, म्येँय् वय्कलं लय् तयादीगु दुसा म्येँ रचना नं यानादीगु दु । अथे हे करिब नीखुगू म्येँचाः, सीडी नं वय्कःया पिहां वयेधुंकूगु दु । वय्कःया म्येँ व म्येँचाः नेपाःया दक्वं धइथें एफएम, टेलिभिजनं न्हियान्हिथं धइथें प्रशारण याना वयाच्वंगु दु । भजनय् जक वय्कलं न्यासः स्वयां अप्वः म्येँय् लय् तयादीधुंकूगु दु । किरण शाक्यया बौद्ध संगीतपाखे क्वसाःगु नुगः व वय्कलं बियादीगु योगदानयात कयाः आपालं संघसंस्थां हनेज्या नं यायेधुंकूगु दु । वय्कःयात सोम स्मृति राष्ट्रिय पुरस्कार–२०२७, धर्मशिला बुद्ध विहार पोखराया स्वर्ण जयन्तीया लसताय् सम्मान, राष्ट्रिय सरोकार संस्था नागरिक स्वर्ण सम्मान, वज्र फाउण्डेसनपाखें सम्मान, वज्र बौद्ध भवन शिरोमणि सम्मान, शान्ति व विकास अभियान नेपाल सिरपाः, विश्वन्तर संगीत सिरपाः, राष्ट्रिय क्लब अफ ललितपुर, बहुप्रतिभाशाली व्यक्तित्व, प्रज्ञानन्द स्मृति सिरपाः, अमेरिका होण्डुरस सम्मान व सिरपाः, सानेपा ज्ञानमाला भजन अन्तर्गत पूर्व अधिराजकुमारी हिमानी शाहपाखें सम्मान, स्वयम्भू ज्ञानमाला भजनपाखें रत्नवत सिरपाः व बुद्धि कम्युनिकेशन सेन्टरपाखें नं पुरस्कार प्रदान यायेधुंकूगु दु । जागिरया सिलसिलाय् विराटनगरया ताराबारी, केराबारी थेंज्याःगु थेंज्याःगु घनघोर अन्धकार जंगलय् फसे जुल । अथे खःसां विचलित जुयामदीम्ह वय्कलं संगीतया हे कारणं थःगु जीवनरक्षा जूगु तायेकादी । थःगु जीवनया अन्तिम इलय् छुं यंकेगु दुसा संगीत प्रतिभा हे यंकेगु वय्कलं थःगु मनसुवाः जूगु खँ कनादिल ।","March 22, 2021 06:01 AM"
https://nepalbhasatimes.com/39146,न्ह्यइपुख्यः,???? ????????? अष्टमी,आसकुति पाखें गुलि आस यायेगु ?,"आसकुति खँग्वःया अर्थ अझ अप्वः छुं दइला वा जुइला धकाः आस यायेगु खः । चलनचल्तीया खँग्वः त्याये कयाः धायेगु खःसा थुकिया अर्थ लोभ यायेगु वा लोभि जुइगु नं खः । थथे हे लोभ याइम्ह वा धाये आसकुति जूम्ह छम्ह मिसाया दुबिस्तां जाःगु बाखं कःघानातःगु नेवाः फिल्म ‘आसकुति’ आः स्वकुमिया न्ह्यःने पिलू वइगु लँपुइ थ्यंगु दु । थ्व फिल्मया निर्देशक सुरेन्द्र तुलाधर खः ।                                                         सुरेन्द्र तुलाधर नेपालभाषाया फिल्म व संगीतख्यःया छम्ह नांजाम्ह कलाकःमि खः । वयात छम्ह फिल्म निर्देशक, छम्ह कलाकार वा छम्ह म्येँ च्वमि वा फिल्म च्वमि धकाः वा मेमेगु छुं नं कथं नां बियाः चिइफइ मखु । अथे धइगुया अर्थ वय्कः छम्ह बहुप्रतिभाशाली कलाकःमि खः । वय्कःया निर्देशनय् तयार जूगु दु “आसकुति” । फिल्म च्वज्याय् ल्हाः न्ह्याःम्ह सुरेन्द्र तुलाधरं आपालं फिल्म व टेलिफिल्म च्वये धुंकल । शायद “आसकुति” हे छगू अज्याःगु फिल्म जुइ गुगु फिल्म सुरेन्द्र तुलाधरया निर्देशनय् तयार जूगु तर मेम्हेसिनं च्वःगु फिल्म खः । बरु सुरेन्द्र तुलाधरं च्वःगु फिल्म मेम्हेसिनं निर्देशन याःगु दसु लुइके फइ तर मेम्हेसिनं च्वःगु फिल्म वय्कलं निर्देशन याःगु थ्व हे न्हापांगु जुइमाः । थ्वसिबें न्हापा सुरेन्द्र तुलाधरं च्वःगु “याकः म्ह्याय्” या निर्देशन राजु स्यःस्यः अले “थ्व ला ग्यानापु स्टायल” या निर्देशन भोगेन्द्र मानन्धरं याःगु खः । थ्व “आसकुति” फिल्मया च्वमि सुरेन्द्र शाक्य खः । मेम्ह च्वमिया बाखंयात कयाः न्हापांखुसी निर्देशन यानागुयात कयाः भाजु तुलाधरं धयादी,“ थ्व बाखं न्यनेसाथं हे थुलि बांलाः ताल कि मेगु विकल्प हे मखन । थुकी फिल्म दयेकेगु खँ वःबलय् जिं सहर्ष स्वीकार याना, अले फिल्म दयेका ।”  थ्व फिल्मया बाखंयाबारे कनेगु झ्वलय् वय्कलं आसकुति नुगः दुम्ह छम्ह मिसाया जीवन व अप्वः आसकुति जूगुया लिच्वः कथं थः परिवार व मांअबुलिसे गथे जुयाः बायेमालि धयागु दुग्यंगु बाखं दुगु खँ कन । थ्व फिल्मयात कलात्मक फिल्मया रुपय् दयेकाःगु खँ नं न्ह्यथन । नेपालभाषाया फिल्मख्यःयात स्तर थकया यंकेमाःगु व व्यावसायिक प्रदर्शन नं अप्वयेका यंकेमाःगु खँयात नुगलय् तयाः “आसकुति”यात उगु कथं हे तयार यानागु खँ नं निर्देशक तुलाधरं न्ह्यथन । “थ्व फिल्मया मू पात्र छम्ह मिसा खः । उम्ह मिसा पात्र म्हितेत आपालं न्हूपिं व पुलांपिं कलाकार स्वया, तर रोलय् ल्वः ख्वाः मवल । थुबलय् हे छगू नेवाः शर्ट फिल्म “कल्ली” लुमंसे वल । उकी म्हितूम्ह छम्ह मिसा लुमंसे वल । न्यनेकने याना स्वयाबलय् वयागु नां कृष्णा श्रेष्ठ धकाः सिल । फेसबुकय् माला, लुत । स्वापु तया । न्हापांखुसी नापलाबलय् फिल्म म्हिते थें खँ मल्हाः । कृष्णायात खने धुंकाः मेपिं सुं पाखे नं मिखा मवन । धाथें हे आसकुति ख्वाः वःम्ह मिसा जुइत ल्वःम्ह कृष्णा हे थें च्वन । व छम्ह मचाया मां, छेँ यानाच्वंम्ह । तर वया दुने दुबिना च्वंगु कलाकारितां जितः सालाकाः थें वयात नं “आसकुति” या बाखनं सालाकाल । फिल्म म्हितेत तयार जुल । अले आसकुतिया ज्या न्ह्यात,” आसकुति फिल्मय् मेन लिड रोल म्हितूम्ह कृष्णा श्रेष्ठयात गुकथं ल्यया धइगु खँयात कयाः निर्देशक सुरेन्द्रतुलाधरं थथे धाल । अथेहे तुं “आसकुति” फिल्मय् आसकुति मिसाया जहान जुइम्ह पात्र मालेगु झ्वलय् सुरज व्यन्जनकारयात ल्ययागुयात कयाः निर्देशक तुलाधरं धाःकथं थ्व बाखं न्यंसां निसें उगु पात्रय् ल्वःम्ह धइम्ह सुरज व्यन्जनकार हे थें च्वन । बाखं ब्वंक्वपतिं उगु पात्रय् सुरज व्यन्जकार हे लुया वइगु हँ । सुरज व्यन्जनकार नेपालभाषाया संगीत व फिल्मख्यलय् तसकं सक्रियम्ह कलाकःमि खः । आपालं फिल्म व म्युजिक भिडियो म्हितेधुंकूम्ह सुरज व्यन्जकारयात वयागु सक्रियताया कारणं नेवाः सुपरस्टारतकं धायेगु यानातःगु दु । छम्ह सक्रियम्ह कलाकार अले आपालं फिल्म व म्युजिक भिडियो अले दबू प्याखं म्हितेधुंकूम्ह सुरज व्यन्जकारयात निर्देशक सुरेन्द्र तुलाधरया निर्देशनय् म्हितेगु ह्वताः चूमलाःनीगु खःसा फिल्म, संगीत व दबू प्याखंया निर्देशनय् मदिक्क ज्या याना वयाच्वंम्ह निर्देशक सुरेन्द्र तुलाधरया निर्देशनय् सुरज व्यन्जनकार म्हितूगु “आसकुति” हे न्हापां खुसी खः । नेपालभाषा एकेदेमीया ग्वसालय् जूगु छधा प्याखं ब्वज्याय् निर्देशक सुरेन्द्र तुलाधरया निर्देशनय् “डा. कान्छाभाइ” नांयागु छधाः प्याखं न्ह्यब्वःगु खःसा व हे ब्वज्याय् सुरज व्यन्जनकारं आर्यम नकःमिया निर्देशनय् “चन्द्रहार” नांयागु छधाः प्याखं म्हितूगु जुयाच्वन । सुरेन्द्र तुलाधरं अन नं सुरज व्यन्जकारया अभिनय स्वःगु जुयाच्वन । उबलय् हे वयागु नुगलय् छन्हु सुरजनाप छगू फिल्म दयेकेमानि धयागु खँ मनय् लुया वःगु खः । “आसकुति” फिल्मय् सुरज व्यन्जनकारं याःगु ज्या स्वयाः निर्देशक तुलाधरया नुगः तसकं हे चकंगु खनेदुसा थ्व फिल्मय् कृष्णा श्रेष्ठ व सुरज व्यन्जनकारजक मखसे सुरज नापित व रोजिना सुवालया नं मेन रोल दुगु व उमिसं नं तसकं बांलाक अभिनय याःगु खँ निर्देशक तुलाधरं न्ह्यथँगु दु । थ्व फिल्मय् रामराजा भाम, रन्जना सितिखु, रोहन प्रजापति, बुलाल महर्जन, सबिनरत्न शाक्य, कृष्टिना शिल्पकार, सुजन बज्राचार्यया नापनापं नगीना जोशी, सुनिता श्रेष्ठ, कृष्णभक्त महर्जन व अकलमान महर्जनया पाहाँ भूमिका दु । फिल्मय् सकसिनं बांलाक अभिनय याःगु कारणं फिल्म तसकं बांलाःगु दावी निर्देशक तुलाधरया दु । वय्कलं थ्व फिल्मयात छगू कलात्मक फिल्मया रुपय् प्रचार याना वयाच्वंगु दु । फिल्म धइगु खास यानाः मनोरन्जनया माध्यम खःसा कलात्मक फिल्मया रुपय् थ्व फिल्मयात चर्चा यायेमाःगु बारे सुरेन्द्रं धाइ, ‘छेँ दयेकीबलय् झ्याः, ध्वाखाः ला तये हे माः । गुलिसिनं गज्याःगु झ्याः ध्वाखा तइ, गुलिसिनं गज्याःगु झ्याः ध्वाखा तइ, तर जिं कलात्मक बुट्टा कियातःगु झ्याः ध्वाखाः तयेगु कुतः याना, उकिं थ्व फिल्मया ख्वाःपाः कलात्मक खनेदत ।’ दकलय् न्हापां फिल्मया बाखं धइगु छेँय् दयेकेत माःगु जग्गा खःसा जग्गा चट्टमिले जुल धाःसा उकी छेँय् दनेबलय् छेँय् नं बांलाइ थें थ्व फिल्मया बाखं नं अथे हे चट्ट मिले जूगु जग्गाया दर्जा निर्देशक तुलाधरं बिल । थौंकन्हय् सुरेन्द्र तुलाधर “आसकुति” फिल्मयात व्यवस्थित रुपं क्यनेज्या न्ह्याकेगुलिइ लगे जुयाच्वंगु दु । फिल्म बांलाक दयेकेगुलि गुलि नुगः क्वसायेकाः ज्या याःगु खः उलि हे नुगः क्वसायेकाः फिल्मया क्यनेज्या ताःलाकेगुलि लगे जुयाच्वंम्ह सुरेन्द्र तुलाधरया कथं थ्व फिल्मयात मेमेगु नेवाः फिल्म थें च्यागू झिगू च्यारिटी शो दुनेजक लिकुंकेगु मखु धकाः तःधंगु फिल्म क्यनीगु हलय् हे क्यनेगु ग्वसाः ग्वया च्वनादीगु दु । नेपाःया नापनापं नेपालं पिने च्वनाच्वंपिं नेवाःत जक मखु नेपाःमिपिनिगु दथुइ हे थ्यंकेगु ग्वसाः निर्देशक तुलाधरयागु खः । आयाम फिल्मया निंतिं बुलाल महर्जनं निर्माण याःगु थ्व फिल्मया किपालुमि व छ्यायफ्वाय्कःमि (सम्पादन) अमर चित्रकार खः । थुकी निपु म्ये नं दुथ्यानाच्वंगु दु । सुरेन्द्र तुलाधरं हे च्वःगु म्येयात संगीतकार नील शाक्यं लसय् हंगु दु, गुगु म्येँ सतिश महर्जन, निशा देसार, दिपा महर्जनपिंसं हालातःगु दु । म्यँेया निंतिं निशिला शाक्यं हुलाप्याखं स्यंगु दु । संगीत संयोजन भुपेन्द्र बज्राचार्य, रेकर्डिष्ट सुरेन्द्र श्रेष्ठ, सहायक निर्देशक सबिनरत्न शाक्य व समाःया ज्या पुजा शाहीं याःगु थ्व फिल्मया डबिङ्ग व मिक्सिङ्ग बागबजारया सिनेजोनय् याःगु खः । नेपाःया ततःधंगु फिल्म डबिङ्ग मिक्सिङ्ग याइगु सिनेजोनय् डबिङ्ग मिक्सिङ्ग जूगु थ्व फिल्मयात छगू बांलाःगु फिल्मया रुप बिइत तसकं मेहेनत याःगु खनेदुसा थ्व फिल्मं गज्याःगु रुप काल धयागु खँ फिल्म स्वये धुंकाः चर्चा यायेगु जुइ ।","March 21, 2021 10:35 AM"
https://nepalbhasatimes.com/33459,न्ह्यइपुख्यः,११४० गुंलाथ्व त्रयोदशी ,कलिउडया विवाद,"न्ह्यःखँ कोरोनाया प्रकोपं संसार हे थप्प जुल । संसारया दक्वः ख्यः थें हे तुं फिल्मख्यः नं थप्प जुल । आः तक जुया च्वंगु हे दनि । दकलय् न्हापां कोरोनाया महामारी ब्वलंगु देश चीन खः । कोरोनाया संक्रमणपाखें सुरक्षित जुइगु कुतः कथं लकडाउन जूबलय् मेमेगु ख्यः थें चीनय् नं फिल्मख्यः थप्प जुल । फिल्मया गतिविधी दित। हलिउडय् नं अथेहे जुल ।                                                         बलिउडय् नं जुल । कलिउड धकाः धयातःगु खस नेपाली फिल्मख्यः नं थप्प हे जुल । आः वया लकडाउनयात छुं भतिचा छ्वासुका हःगु दु। तर कोरोना संक्रमणया जोखिम धाःसा क्वलाःगु मदु, ल्यं हे दनि । लकडाउन छ्वासुकेवं गुलिखे ज्याकु, व्यापार, बजाः, उद्योग चाले धुंकूगु दुसा पर्यटनख्यः, शिक्षाख्यः व फिल्मख्यः धाःसा बन्द हे तिनि । गुलिसिनं फिल्मख्यःया लकडाउन नं छ्वासुके माल धकाः सः थ्वयेका च्वंगु दुसा संक्रमणया जोखिम ल्यंहे दनिगु कारणं सरकारं फिल्मख्यलय् तयातःगु लकडाउनयात छ्वासुकेगु बिचाः मयाःनि । भारतया बलिउड धकाः धयातःगु हिन्दी फिल्मख्यलय् लकडाउन छ्वासुका सामाजिक दुरी कायम यानाः सुरक्षाया उपाय नालाः शुटिङ्ग यायेत उजं बिउबलय् अनया महानायक धयातःम्ह अमिताभ बच्चन व वया काय् अभिषेक बच्चनं नं शुटिङ्गय् ब्वति काल । लिच्वः कथं इमिगु परिवारयात हे कोरोनां पुना हल । थन नं सुरक्षित जुयाः शुटिंग याये दयेमा धका सः थ्वयाच्वंगु दु। सुरक्षाया उपाय छ्यलाः सिनेमा हल चायेके दयेमाः धका सः थ्वयाच्वंगु दु। चीन छगू त्वःताः संसारया मेमेगु देशय् नं सिनेमा हल बन्द हे तिनि । भुवन के.सी. व साम्राज्ञी दथुया विवाद सिनेमाया शुटिङ्ग दिनाच्वंसां, सिनेमा हल बन्द जुया च्वंसां कलिउड धाःसा चर्चाया च्वकाय् थ्यनाच्वंगु दु थ्व लकडाउनया इलय् । दकलय् मध्येबय्बय् जूगु चर्चा नेपाःया एभरग्रीन स्टार धकाः धयातःम्ह भुवन के.सी. व साम्राज्ञी राज्य लक्ष्मी शाह नांयाम्ह हिरोइन दथुया विवाद खः । थ्व साम्राज्ञी नांयाम्ह मिसायात नेपाली फिल्मय् हिरोइन दयेका इन्ट्रि याकूम्ह भुवन के.सी. हे खः । भुवन के.सी. थम्हं प्रोड्युस व डाईरेक्शन याःगु “ड्रिम्स” नांयागु फिल्मं कलिउडय् दुहां वःम्ह साम्राज्ञीयात लिपा वनाः कलिउडया छम्ह बांलाःम्ह हिरोइन धकाः चर्चा यानाहःगु खःसा वयात कलिउडया ‘हाइएस्ट पेड’ हिरोइनया रुपय् नं कयाहःगु खः । थनतक ला दक्वः हे ठीकठाक चले जुयाच्वंगु खः । तर लकडाउनया इलय् साम्राज्ञीं थःगु सामाजिक सन्जालय् छगू भिडियो पोस्ट यानाः “ड्रिम्स” या शुटिङ्गया इलय् भुवन के सीं वयागु म्हय् म्हय् थिउ वःगुयात कुनियत धका न्ववात । थथे साम्राज्ञीं थःत द्वपं बिसेंलि भुवनं नं लिसः बिल । निम्ह दथुया विवाद चलचित्र कलाकार संघ तक थ्यन । संघं इमिगु विवाद क्वलाकेगु कुतः यात तर क्वलाके मफु। साम्राज्ञीं झन तच्वः जुया आरोप लगे यात। शुटिङ्गय् बांलाक मनकु तकं धालसा भुवनं धाःसा साम्राज्ञी नयेगु त्वनेगुलिइ साम्राज्ञीं थःयात तसकं दुःख बिउगु खँ न्ह्यःने हल । आः न्यने दुकथं भुवन केसीं थःगु मानहानि याःगु द्वपं बिया १० करोड दांया क्षतिपुर्ति सहितया माग यासें अदालतय् मुद्दा तःगु दु। महानायकया विवाद कलिउडय् ब्वलंगु मेगु विवाद धइगु महानायकया विवाद खः । नेपाली फिल्म ख्यलय् छुं ई न्ह्यवनिसें राजेश हमालयात महानायक धकाः धायेगुयानाहःगु खः । स्वीदँतक दिपा मदिक्क फिल्म म्हिता च्वंम्ह राजेश हमालयात झिदँ-झिनिदँति न्ह्यः “रजटपट” नांयागु छगू टिभि ज्याझ्वलय् महानायक धकाः धाःगु खःसा लिपा वनाः नेपाल चलचित्र प्राविधिक संघं छगू औपचारिक ज्याझ्वः हे यानाः महानायक धकाः घोषणा याःगु खः । अनंनिसें राजेश हमालयात नेपाली फिल्मया महानायक धायेगु यानाहःगु खःसा आः वयाः लकडाउनया इलय् पिदंगु अन्तरवार्ताय् नांजाःम्ह फिल्म निर्देशक व हास्य कलाकार दीपाश्री निरौलां बिउगु छगू लिसलय् राजेश हमाल आः नं महानायक खःला धका धाःबलय् विवाद ब्वलंगु खः । थ्व विवादया पक्षय् व प्रतिपक्षय् आपालं खँ पिहां वल । आपाःसिनं दीपाश्रीयात घमण्डी मिसा धकाः नं धाल । सामाजिक सन्जालया अंगः थ्व विवादया खं जाल । आपासिनं दीपाश्रीयात कुंखिनाहःबलय् वय्कः मय्जुं सार्वजनिक रुपं माफी नं फ्वन तर अय्सां विवाद क्वमलाः । झन चर्के जुल । “तीतो सत्य” थेंज्याःगु अतिकं लोकंह्वाःगु टिभि सिरियलं थ्व ख्यलय् थहां वःपिं दीपकराज गिरी व दीपाश्री निरौलाया थ्व जोडी जानाः लिपा आपालं फिल्म नं दयेकूगु खःसा दक्व फिल्म हिट नं जुल । उलिजक मखसे दीपाश्रीं निर्देशन याःगु “छक्का पञ्जा”या स्वंगूगु सिरिज फिल्म तसकं बनेज्या ताःलाःबलय् दीपाश्रीया घमण्ड अप्वल धकाः धाइपिं यक्व दु । थ्वहे घमण्डया कारणं दीपाश्रीं अथे न्ववात धकाः धाःगु खःसा आपाःसिनं सामाजिक सञ्जालय् कुंखिना हःबलय् दीपाश्री डिप्रेशनय् वन धकाः नं खँ पिहां वल । गुलिखे कलिउड स्टारतसें राजेश हमालया पक्षय् हे न्ववातसा दीपकराज गिरी लगायतं दीपाश्रीया पक्षय् वकालत यात। थःगुबारे थुकथं विवाद ब्वलंसा म्हुतुसी मफासे च्वंम्ह राजेश हमाल धइम्ह “क्लीन इमेज” दुम्ह हिरो खः । तर विवाद तच्वया वःबलय् तिनि राजेश हमालं दीपाश्री निरौलाया न्ववाःगु खँयात कयाः न्ववासें थुकी दीपाश्रीयात थःम्हं माफ यानागु व सकसिनं माफ याना बिइत इनाप यात। अनं तिनि विवाद क्वलाना वन । पुजा शर्माया सामान्य ज्ञान कलिउडया मेमेगु विवाद मध्ये छगू विवाद धइगु थौंकन्हय् सामाजिक सन्जालय् तसकं लोकंह्वाःम्ह हिरोइन धका धयातःम्ह पुजा शर्माया सामान्यज्ञानया खँयात कयाः जूगु विवाद खः । वय्कः मय्जुं छगू टिभि अन्तरवार्ताया झ्वलय् नेपालयाबार न्यंगु छगूनिगू न्ह्यसःया लिसः पाय्छी मजुइक बिउगु जुयाच्वन। वयाके नेपाःया छम्ह निम्ह मन्त्रीया नां न्यंबले मिले जुइक बिइमफुगु व नेपालय् ग्वःगु प्रदेश दु धकाः न्यंबलय् नं झिंप्यंगू धकाः लिसः बिउगु जुयाच्वन। थ्वहे खँयात सामाजिक सञ्जालय् आपाःसिनं पुजा शर्माया कुंखिन। वयागु पक्षय् न्ववाःपिं दीपकराज गिरी थेंज्याःपिं कलाकारतसें कलाकारयाके देशया भौगोलिक व राजनैतिक स्थीतियाबार न्ह्यसः न्यने गु पाय्छी मखु धकाः धालसा आपासिनं छम्ह चर्चित सेलिब्रिटीयाके देशया भौगोलिक व राजनैतिक ज्ञां मदुसां सामान्य ज्ञान ला दयेमाः धकाः धाल । प्रियंका कार्कीया भारत व इण्डिया भारतिय मिडियां नेपाल व नेपाःया सम्माननिय प्रधानमन्त्री व चीनया महामहिम राजदूतयात कयाः न्ह्यःनेलाःथे सामाग्री पितबिउबले नेपालय् भारतया दक्वः टिभि च्यानल बन्द यायेगु निर्णय याःबलय् नेपाःया आपालं फिल्मस्टारतसें समर्थन हे याःगु खःसा नेपाःया लोकंह्वाम्ह हिरोइन प्रियंका कार्कीं नं समर्थन हे यात। थःगु थ्व हे समर्थनया सः न्ह्यब्वयेत वय्कः मय्जुं थःगु सामाजिक सन्जाल ट्वीटरय् ट्वीट यानाः “भारतीय न्युज च्यानलमात्र हैन अब इण्डियन न्युज च्यानल पनि बन्द गर्नु पर्छ” धकाः धाःबलय् नं वय्कः मयजु विवादया कारण जूगु खःसा आलोचनाया शिकार जूगु खः । थुकथं थ्व लकडाउनया इलय् कलिउड धका खस नेपाली फिल्म ख्यलय् थीथी स्टारत थःगु अस्वाभाविक अभिव्यक्तिया कारणं विवादय् लाःगु खनेदत ।","August 01, 2020 01:50 PM"
https://nepalbhasatimes.com/29234,न्ह्यइपुख्यः,११४० चिल्लाथ्व नवमी,ख्यालिक न्हिली,"शिक्षक ः का, मस्त परीक्षा हलय् उत्तर पुस्तिका बीवं छिमिसं दकलय् न्हापां छु च्वयेगु खः धासाः ……. ! ‘थ्व पुस्तिकाय् च्वयातःगु उत्तर काल्पनिक खः’— छम्ह विद्यार्थीं धाल— ‘गुकिया सम्बन्ध छुं सपूmलिसे नं ज्वः मलाः यदि ज्वःलात धाःसा व छगू संयोग जक जुइ ।’ ह्ह्ह् छम्ह भूतया कायं थः अबुयात न्यन— ‘बाः झी धाथें गुलि ग्यानापु ?’ ‘अप्वः घमण्ड यायेमते बाबु’, भूतं धाल— ‘आतक विना मेकअपया मिसात छं खँ हे मखंनि ।’ ह्ह्ह् शिक्षक ः छगः टोकरीइ ५० गः स्याउ तयातःगु दु । उकीमध्ये ५ गः स्याउ ध्वगीगु लात धाःसा आः धा टोकरीइ ग्वःगः स्याउ ल्यं दइ ? राजु ः सर ५० गः हे ! शिक्षक ः गथे जुयाः ? राजु ः गुगु स्याउ ध्वगीगु खः व नं ला स्याउ हे जुइ नि । ध्वगित धायेवं छु व सन्त्रासि जुइ ला ?","March 04, 2020 07:13 AM"
https://nepalbhasatimes.com/34100,न्ह्यइपुख्यः,११४० यँलाथ्व द्वादशी ,म्येहालामि अमोघ वीर वज्राचार्यया रोमान्टिक म्ये व भिडियो सार्वजनिक,"येँ- न्हूम्ह म्येहालामि अमोघ वीर वज्राचार्यया न्हापांगु नेपालभाषाया रोमान्टिक म्युजिक भिडियो ‘अप्सरा थें च्वं’ सार्वजनिक जूगु दु । थुगु म्युजिक भिडियो ज्योति म्युजिक च्यानल पाखें भदाै ४ गते सार्वजनिक जूगु खः ।                                                         भाषा संस्कृतियात ल्यंकातयेगु ताः तयाः म्येहालामि वज्राचार्यं थुगु म्ये व म्युजिक भिडियो न्ह्यब्वयातगु दु । अमोघवीर वज्राचार्यया स: दुगु म्ये च्वयेगु, लय् तयेगु व एरेन्ज यायेगु ज्या ज्ञानमुनी शाक्यं यानादीगु खः । परम्परागत नेवा: शैली सिवें भचा पाक्क दयेकातगु थुगु भिडियोया छाँयाकन बिजन वज्राचार्यं यानादीगु ख:सा निर्देशन विश्वास बज्राचार्यं यानादीगु ख: । उपासना शाक्यया कोरियोग्राफी यानातगु थुगु म्युजिक भिडियोलय् म्येहालामि अमोघ वीर वज्राचार्य व एनी शाक्य मोडल जुया म्हितादीगु दु । थुगु म्येया म्युजिक भिडियो  थन क्लिक  यानाः स्वयादीफइ ।","August 30, 2020 06:21 AM"
https://nepalbhasatimes.com/34091,न्ह्यइपुख्यः,११४० यँलाथ्व एकादशी,‘छंगु जिगु माया रतन’ म्ये कासा त्याकामिपिनिगु न्हूगु म्ये व भिडियो सार्वजनिक,"येँ- ‘छंगु जिगु माया रतन’ म्ये कासा त्याकामिपिनिगु न्हूगु म्ये शुक्रवाः सार्वजनिक जूगु दु । नेपालभाषाया संगीतख्यलय् तसकं लोकंह्वाना च्वंगु ‘छंगु जिगु माया रतन’ म्येया कभर भर्सन कासा जूगु खः । वहे म्ये कासाय् मिजं सलय् न्हाप लाःम्ह सुजन शाक्य व मिसा सलय् न्हाप लाःम्ह सुजिता डंगोलया सलय् न्हूगु छपु म्ये पिहांवःगु दु । उगु म्ये कासाया ग्वसाः खलःपाखें घोषणा यानातः कथं न्हाप लाःम्ह मिजं व मिसायात सिरपा कथं छपु न्हूगु म्येया रेकर्डिंगया नापनापं उगु म्येया म्युजिक भिडियो दयेका बिइगु कथं ग्वसाः खलःया पाखें सिरपा त्याकामिपिनिगु निंतिं ‘जिगु लसता छ हे’ बोलया म्ये दयेका बिउगु खः ।                                                         सुर मेलोडी रेकर्डिंग स्टुडियोलय् रेकर्डिंग जूगु म्ये निर्मलरत्न शाक्यं च्वयादीगु खःसा नील शाक्यं लसय् हनादीगु खः । थुगु म्ये जीवित जल्मीं म्युजिक एरेन्ज यानादीगु खः । थुगु म्येया म्युजिक भिडियो शुक्रवाः निर्देशक सुरेन्द्र तुलाधरया युट्युबपाखें सार्वजनिक जूगु खः । कलाकारपिं राजु महर्जन व निर्मला श्रेष्ठ शाक्य मू मोडल जुया म्हिता तःगु भिडियोया निर्देशन सुरेन्द्र तुलाधर व सहायक निर्देशन मन्जिल शाक्यं यानादीगु खः । भिडियोय् हुला प्याखंया निर्देशन निशिला शाक्य व हुलाप्याखं सहायक निर्देशन सुजन बज्राचार्य व समा ज्या पुजा शाहीमयजुं यानादीगु खः । अमर चित्रकारं छांयांकन यानादीगु म्युजिक भिडियोया सहायक छायाँकार प्रोजोन पराजुलि खःसा सम्पादनया ज्या अमर चित्रकारं हे यानादीगु खः । थ्व म्येयात छगु तःजिगु ज्याझ्वः याना रिलिज यायेगु बिचाः दुगु खःसां कोरोना संक्रमण न्यनावनाः निषेधाज्ञा जारी यानातःगुलिं युट्युब च्यानलपाखें सार्वजनिक यायेमाःगु खँ थुगु म्येया मू हामा सुरेन्द्र तुलाधरं जानकारी बियादिल । म्ये कासाय् न्हाप लाःपिंत सिरपा कथं लःल्हाःगु न्हूगु म्ये ‘जिगु लसता छ हे’ या निंतिं यल महानगरपालिका वडा नं १६ या वडा अध्यक्ष निर्मलरत्न शाक्यया नापनापं रन्जना जोशी, सम्झना ल्याव, बाबुराजा ज्यापु, रामकृष्ण जुजु, जापानया उत्तम प्रधान व अष्ट्रेलियाया राजु मानन्धर व पुरन सायमिपिंसं ग्वाहालि यानादीगु  खः । शुक्रवाः सार्वजनिक जूगु म्युजिक भिडियो  थन क्लिक  यानाः स्वयादीफइ ।","August 29, 2020 11:51 AM"
https://nepalbhasatimes.com/34395,न्ह्यइपुख्यः,११४० यँलागा आमै,मांया गुण लुमंका हालातःगु म्ये सार्वजनिक,"येँ – थः मांयात समर्पण यानाः दयेकूगु नेपालभाषाया म्येया म्युजिक भिडियो थौं युट्युब मार्फत सार्वजनिक जूगु दु । म्ये हालामि सलिल सुन्दर तुलाधरं थः मां रुपशोभा तुलाधरयात समर्पण यानाः दयेकूगु म्ये ‘यः मां’या म्यूजिक भिडियो थौं हाइलाइट्स नेपालया युट्युब च्यानल पाखें सार्वजनिक जूगु खः ।                                                         म्ये हालामि तुलाधरया मां मदुगु ४५ न्हुया पुण्यतिथि लाकाः संगीतबद्ध यायेगु व रेकर्ड याःगु थ्व म्येया म्युजिक भिडियो दछिया पुण्य तिथि लाकाः सार्वजनिक याःगु खः । मतिना प्रोडक्सनं तयार याःगु म्यूजिक भिडियोया निर्देशक नांजाःम्ह निर्देशक विजु कर्माचार्यं यानादीगु दुसा थुकी मन्जु श्रेष्ठ, दिपक मगर व सर्निका राजोपाध्यायं अभिनय यानातःगु दु । छायांकन अमर चित्रकारं याःगु खःसा सह निर्देशन व भिएफएक्स महेश्वर श्रेष्ठया दु । मांया गुण चित्रण यानाः संसारय् न्ह्याम्हेसित नं दक्कले माया याइम्ह देवी समानया मांया वियोग गुलि दुःखदायी जुइ धैगु भावना कःघानाः तयार यानातःगु थूगु दु । म्येया संगीत संयोजन अन्जन श्रेष्ठं याःगु दुसा रण बहादुर ताम्राकारं म्ये च्वज्याय् ग्वाहालि याःगु दु । थूगु म्येया हालामिलिसें संगीतकार व रचनाकार सलिल सुन्दर तुलाधरं नेपाल भाषा संगीतय् छपलाः एल्बम, मखं त्वाःया कायमचा नापं मेमेगु नं लोकंह्वाःगु म्ये हालादीधुंकूगु दु । अथेहे नेपाली संगीत लागाय् ड्याम ड्याम थें जाःगु लोकंह्वाःगु म्ये बियादीधुंकूगु दुसा नेपाली संकिपा निजर्लाय् भाले मोटर, चोखो मायामा तिमी नै हौ, थें जाःगु म्ये नं हालादीगु दु । म्ये स्वयादिसँ –  ","September 17, 2020 11:09 AM"
https://nepalbhasatimes.com/29382,न्ह्यइपुख्यः,११४० चिल्लाथ्व पुन्हि,बुदिंया भिंतुना म्येँ कासाय् उत्कृष्ट कासामिया म्येँचाः पिदन,"यल – बुदिंया भिंतुना म्येँ कासाय् उत्कृष्ट जुइत ताःलाःपिं न्याम्ह कासामिया म्येँचाः पिदंगु दु। कासाय् उत्कृष्ट न्याम्ह कासामिया सः दुथ्याःगु म्येँ मुना ‘सिरपाः’ आः नकतिनि छगू ज्याझ्वःया दथुइ पितब्वज्या जुल ।                                                         नेपालभाषा सांगीतिक ख्यलय् नांजाःम्ह कलाकार सुरजवीर वज्राचार्यं मंगल धुनया लसय् ‘लय्ताः जि अति थौं, जन्मदिं छंगु’ म्येँयात कयाः ग्वसाः ग्वयादीगु चेज बुदिंया भिंतुना म्येँ कासाय् उत्कृष्ट न्यागू थासय् वयेत ताःलाःपिं कलाकारया सः दुथ्याकाः उगु म्येँचाः पिथंगु खः । सुरजवीर थम्हं हे च्वयाः हालादीगु म्येँय् संगीत संयोजन जुगल डंगोलं यानादीगु खःसा म्येँ कासाय् १२१ म्हेसिनं ब्वति काःगु खः । पेज थ्री बाःछिपौया ग्वसालय् चेज टेलिभिजनया मुख्य प्रायोजनय् जूगु कासाय् उत्कृष्ट न्याम्ह कासामिया सः दुथ्याःगु म्येँचालय् सुरजवीर  ज्राचार्य, दर्शनवीर शाक्य, प्रकाशदीप श्रेष्ठ, पूर्णकाजी ज्यापु व हरिराम महर्जनं च्वयादीगु म्येँ दुथ्यानाच्वंगु दु। वय्कःपिंसं च्वयादीगु म्येँयात छसिकथं कासाय् न्हाप लाःम्ह उत्तम महर्जन, मुकेश शाक्य, सुमन मानन्धर, रविन्सन कसाः व परमेश मल्लं सः बियादीगु खः । म्येँचालय् दुथ्याःगु म्येँया संगीत संयोजन डंगोलं हे यानादीगु खःसा उगु म्येँ आर्टोम्युज रेकर्डिब स्टुडियोय् जूगु खः । थनया लाय्कू नासः चुकय् जूगु ज्याझ्वलय् वरिष्ठ म्येँ हालामि जुजुकाजी रंजित, जनसंगीत श्रष्टा अमरराज शर्मा, इलोहं प्रकाशनया नरेशवीर शाक्य, यल मनपा १६ या वडाअध्यक्ष निर्मलरत्न शाक्य, संगीतकार जुगल डंगोल, आर्टोम्यूजया प्रवन्ध निर्देशक केञ्जुमा सुब्बा, चेज टेलिभिजन उत्पादक गोल्मा कम्पनीया प्रमुख सुरेश मल्ल, हिरण्यवर्ण महाविहारया आजु चित्रवीर वज्राचार्य व नेपाल घरेलु तथा साना उद्योग महासंघया पूर्व अध्यक्ष सुरेश प्रधानं मंकाः कथं म्येँचाःया पितब्वज्या यानादीगु खः । ज्याझ्वःया संयोजक दर्शनवीर शाक्य व यल मनपा १६ वडाअध्यक्ष शाक्यं नं नुगःखँ तयादीगु ज्याझ्वः यल मनपा १६ वडा या सह आयोजनाय् जूगु खः ।","March 09, 2020 11:35 AM"
https://nepalbhasatimes.com/33354,न्ह्यइपुख्यः,११४० गुंलाथ्व नवमी,मचा प्रतिभाय् उत्कृष्ट जूपिनिगु नां घोषणा,"येँ (नेपालभाषा टाइम्स) – वर्ल्ड नेवाः अर्गनाइजेसन (डब्लुएनओ)या ग्वसालय् ‘ग्लोबल नेवाः चिल्ड्रेन ट्यालेन्ट कम्पिटिशन-२०२०’ नामं जूगु मचा प्रतिभा कासाय् उत्कृष्ट जूपिनिगु नां घोषणा याःगु दु। कासाय् खुदँ क्वय् व खुदँ च्वय्या मुक्कं पीगुम्हेसिनं थःथःगु प्रतिभा न्ह्यब्वःगु खः ।                                                         ग्वसाः खलकं बिउगु जानकारीकथं खुदँ क्वय् खुम्ह व खुदँ च्वय् पीस्वम्ह मस्तय्सं थःथःगु प्रतिभा न्ह्यब्वःगु खः । छम्ह हे कासामिं व्यक्तिगत व पुचःकथं तःगू प्रतिभा न्ह्यब्वयाः ब्वति काये जिउगु मचा प्रतिभा कासाय् उमेर समूहय् स्वम्ह स्वम्ह व सामाजिक संजालय् भ्युज व लाइकया लिधंसाय् प्यम्ह यानाः झिंम्हेसित उत्कृष्ट घोषणा याःगु खः । खुदँ तकया उमेर समूहय् संकिपा श्रेष्ठ, आर्जल डंगोल व आरिया महर्जन उत्कृष्ट जुयादीगु खःसा खुदँ च्वय्या उमेर समूहय् सजगता मानन्धर, सिम्रिक श्रेष्ठ व सुबिना, स्वजला, आर्शमा महर्जन व एन्जेला श्रेष्ठया पुचलं सिरपाः त्याकेत सफल जूगु खः । उमेर समूहय् उत्कृष्ट जूपिं सकसिनं म्हतिं न्याद्वः, न्याद्वः सिरपाः त्याकेत सफल जूगु दु । अथे हे सामाजिक संजालपाखे पल्पसा प्रधान न्हाप, प्रथम श्रेष्ठ लिउ, नेरिशा महर्जन लियांलिउ व अयुष्का जोशीं हःपाः सिरपाः त्याकेत ताःलाःगु दु। थुगु पुचलय् उत्कृष्ट जूपिंसं छसिकथं न्याद्वः, स्वद्वः, निद्वः व द्वःछि तका सिरपाः त्याकादीगु दु । कासाय् वरिष्ठ सिने पत्रकार विजय असंबरे, म्येँ हालामि सरिष्मा अमात्य व कलाकारलिसें संचारकःमि अजय देसारया निर्णायक पुचलं प्रतिभापाखे व प्रविण शाक्यं सामाजिक संजालपाखे उत्कृष्टया नां घोषणा यानादीगु खः । कासाय् ब्वति  कयादीपिं सकसितं हःपाःकथं म्हतिं द्वःछि तका बीगु कजि दिपेश शाक्यं कनादिल । डब्लुएनओया नायः सिजन श्रेष्ठया सभापतित्वय् किपू नगरपालिकाया प्रमुख रमेश महर्जनं मूपाहांकथं ब्वति कयादीगु भर्चुअल ज्याझ्वलय् सांसद राजेन्द्र श्रेष्ठ, नेवाः न्ह्यलुवा मल्ल के. सुन्दर, नेवाः देय् दबूया नायः नरश ताम्राकार, संस्थाया संस्थापक दुजः दया शाक्य, कलाकार नगिना जोशी व ज्यापु महागुथिया नायः राजभाई जकःमिपिंसं पाहांकथं ब्वति कयादीगु खःसा ग्वसाः खलःया कृष्ण चखुं नं सुभाय् देछानादीगु खः ।","July 29, 2020 12:45 PM"
https://nepalbhasatimes.com/33077,न्ह्यइपुख्यः,११४० दिल्लागा चर्हे,नेपालभाषाया म्येँया अडियो च्यानल न्ह्यात,येँ (नेपालभाषा टाइम्स) – चांन्हि मदिक्क नेपालभाषाया म्ये न्यने दइगु न्हूगु अडियो च्यानल न्ह्याःगु दु । जनकवि दुर्गालाल श्रेष्ठया बुन्हिया लसताय् लाकाः वरिष्ठ म्ये हालामि जुजुकाजी रञ्जितं बिहीवाः सुकुन्दाय् मत च्याकाः उलेज्या यानादीगु खः ।                                                         जनकवि श्रेष्ठं अनलाइनं ज्याझ्वलय् ब्वति कासें च्यानल मदिक्क न्ह्यानाच्वनेमा धकाः भिंतुनादीगु खः । येँया एएनजे स्टुडियोया सङ्गीतकःमिपिं आभाष जोशी व जीनु जोशीं बटम क्लिक यानाः च्यानलय् म्ये हायेकादीगु खः । रमेश जोशीं संयोजन यानादीगु थुगु च्यानल  www.newamey.com  य् चांन्हि न्ह्यागु इलय् नं न्यनेफइगु जानकारी ब्यूगु दु । थुगु च्यानल सुथांलाक्क न्ह्याकेया नितिं बिद्यासागर प्रधान (अमेरिका) व उज्ज्वल कुमार जोशीं (जर्मनीं) ग्वाहालि याना च्वनादीगु दु ।,"July 19, 2020 12:57 PM"
https://nepalbhasatimes.com/28991,न्ह्यइपुख्यः,११४० सिल्लागा द्वादशी ,ख्यालि न्हिली,"तःन्हु न्ह्यवंनिसें थःछेँय् वनाच्वंम्ह कलाः लिहां वल । भाःतम्हं खापा चायेकखतं ततसलं न्हिल । थ्व खनाः कलाःम्हं धाल— ‘छाय् ? छु जुल छितः ? भाःत ः छुं नं मजू । कलाः ः अले छाय् थपाय्सकं न्हिला दियागु ले छि ? ‘छम्ह ज्योतिषं धाःगु’— भाःतम्हं धाल— ‘जब जिगु न्ह्यःने समस्या वइ अबलय् ततःसलं न्हिला बिउ । ह्ह्ह् पाउजु वा घंघला सः न्यनेबलय् हे थुलि आनन्द वः कि खँ ल्हानां साध्य हे मजू । छक्वः विचाः यानादिसँ सा यदि व हे सः चान्हसिया १, २ बजे वल धाःसा…. ह्ह्ह् अपराधी ः हेलो सा’ब छिगु हालखबर छु दु ? प्रहरी ः अँ एकदम ‘फाइन’ । अपराधी ः क्याः ….. गजब खः बाः हालखबर छु दु धकाः न्यनेवं तुं जरिवाना पुलेमाःगु ला ?","February 20, 2020 07:15 AM"
https://nepalbhasatimes.com/35504,न्ह्यइपुख्यः,११४० कौलाथ्व त्रयोदशी ,मालश्री धुन हेभी मेटलय्,"येँ (नेपालभाषा टाइम्स) – मोहनि नखःया लसताय् न्हूकथंया मालश्री धुन सार्वजनिक याःगु दु । खिं, पछिमा, सितार, तानपुरा, जलतरंग आदि परम्परागत लोकबाजं जक छ्यलाः मालश्री धुन पिहां वयाच्वंगु इलय् लिपांगु इलय् हेभी मेटलया फ्युजन यानाः मालश्री धुन सार्वजनिक याःगु खः । ‘द लाखे ब्याण्डं’ हेभी मेटलया लसय् मालश्री धुन सार्वजनिक याःगु खः ।                                                         नेपालभाषाया सांगीतिक ख्यलय् हे दकलय् न्हापांखुसी ‘हेभी मेटल’या म्येँ हाःगु दावी याना वयाच्वंगु ब्याण्डं थु्गुसी मोहनिया लसताय् उकथं हेभी मेटलया फ्युजनय् मालश्री धुन सार्वजनिक याःगु खः । थनिं झिंस्वदँ न्ह्यः पलिस्था जूगु ब्याण्डया ‘धम्प तछ्या.. का पासापिं धम्प तछ्या’ धाःगु म्येँ उगु इलय् तसकं लोकंह्वाःगु खः । थुगु हे ब्याण्डं आः सार्वजनिक याःगु हेभी मेटलया मालश्री धुनय् नवरस श्रेष्ठ, लसन तुलाधर व दीपेन शाक्यं गितार, प्रमोद आचार्यं बेस व इन्द्रमान महर्जनं ड्रमय् साथ बियादीगु दु ।","October 29, 2020 01:35 PM"
https://nepalbhasatimes.com/28962,न्ह्यइपुख्यः,११४० सिल्लागा एकादशी,ख्यालि न्हिली,"मरि क्यलेगु छगू अज्याःगु यन्त्र खः, गुकिं मरि ला ग्वलाना वनी, तर भाःत तप्यनी । ह्ह्ह् गुम्ह मनुखं थः कलाःया न्ह्यःने चुइँक छसः नं नवाये फइमखु …. उम्ह मनुखं बहनि ततःसलं न्ह्यः सः वयेकाः उकिया ब्वला सायेगु ज्या याइ । ह्ह्ह् यदि ज्या स्यंकेगु हे इच्छा दु धइगु खःसा अज्याःगुकथं ज्या स्यंकाबिउ ताकि मनूतय्सं व हे ज्या छिगुपाखें याकेगु ला खँ त्वःतादिसँ, छिगु बारे विचाः यायेगु तकं चाहना मयायेमा । ह्ह्ह् जिं छम्ह मिसालिसे न्ह्याबलें न्ह्याबलें न्ह्यइपुसे न्ह्यइपुसे च्वंगु जक खँ ल्हायेगु । वलिसे खँ ल्हायेबलय् जि गबलें नं तं मचाया । न्हिलाः न्हिलाः ख्याः यानाच्वनेगु । आखिरय् व मिसां जिगु लसतायात सह याये मफुत उकिं …….. वं जितः वया भाःत हे दयेकाबिल ।","February 19, 2020 06:45 AM"
https://nepalbhasatimes.com/34965,न्ह्यइपुख्यः,११४० अनलागा षष्ठी,इन्डिजिनियस टेलिभिजनय् ब्रुस लीया आत्मकथा,"येँ (नेपालभाषा टाइम्स) – नेपाःया आदिवासी समुदायया इन्डिजिनियस टेलिभिजनय् मार्शल आर्ट (कुंगफु)या विश्व चर्चित कासामि नापं नायक ब्रुस लीया धारावाहिक श्रृंखला प्रशारण जुइगु जूगु दु ।                                                         खस् नेपाली भासं प्रशारण जुइगु उगु श्रृंखला थ्व हे वइगु असोज २२ गतेनिसें विहीवाः पतिकं बहनिसिया ९निसें १० बजे तक प्रशारण जुइ । उकिया पुनः प्रशारण शनिवाः ४, आइतवाः बहनि १० व सोमवाः न्हिनय् ३ ताः इलय् जुइ । अरनिको समाजं ब्रस लीया अमरकथायात खस नेपाली भासं अनुवाद यानाः स्थानीय टेलिभिजनपाखें प्रशारण यायेत्यंगु खः । ब्रुस लीया जीवनीयात आधार दयेका प्रशारण यायेत्यंगु थ्व न्हापांगु टेलिभिजन श्रृंखला नं खः । थुग श्रृंखलाय् ब्रुस लीं थःगु ३२ दँया चिहाकःगु जीवनय् छु गज्याःगु संघर्ष यानाः विश्वय् थःत कुंगफु मार्शल आर्टया छम्ह सशक्त कासामि व कुंगफु संकिपाया नायकया रुपय् स्थापित यायेत सफल जुल धइगु प्रसंगयात न्ह्यब्वये त्यंगु दु। लिसें ब्रुस लीया व्यक्तिगत व पारिवारिक विषयय नं थुकी स्वये फइ ।","October 08, 2020 05:42 AM"
https://nepalbhasatimes.com/28379,न्ह्यइपुख्यः,११४० सिल्लाथ्व दुतिया,नेपालभाषा स्टार म्यूजिक भिडियो अवार्ड लःल्हात,"येँ – नेपालभाषाया दकलय् तःधंगु सिरपाया रुपय् नेपालभाषा स्टार म्यूजिक भिडियो अवार्डस् ११४० ज्याझ्वलय् थीथी न्यागू दर्जन सिरपा लःल्हागु दु । संसार क्रियसन्सया ग्वसालय् वंगु शुक्रवाः येँया प्रज्ञाभवनया हलय् थ्व अवार्ड ज्याझ्वः जूगु खः ।                                                         ग्वसाः खलःया क्रियटिभ डाइरेक्टर स्वतन्त्र संसार महर्जनं नेपालभाषा संकिपा इतिहासय् न्हापांगु व दकलय् तःधंगु व आपालं विधाय् अवार्ड वितरण जूगु थ्व दकलय्न्हा पांगु व छगू जक नेपालभाषा म्यूजिक भिडियो अवार्ड जूगु खँ धयादिल । थ्व अवार्ड विशुद्ध नेपालभाषा कलाक्षेत्रय् समर्पित श्रष्टापिनिगु सम्मानार्थ लःल्हायेगु जूगुलिं थ्व थःगु हे कथं महत्वपूर्ण जूगु खँ नं वय्कलं धयादिल । ज्याझ्वलय् मूपाहाँ कथं शहरी विकास राज्यमन्त्री रामवीर मानन्धर मूपाहाँ कथं झायादीगु खःसा पुलांपिंत सम्मान व न्हूपिन्त प्रोत्साहन यायेगु आज्जु ज्वनाः संसार लाइफटाइम एचिभमेन्ट अवार्ड बरिष्ठ संगीतकार व सांगितिक व्यक्तित्व अमरराज शर्मा राजोपाध्याययात नगद २५,००० तका लिसें सम्मान याःगु खःसा संसार सप्तरंगी सम्मान बरिष्ठ कलाकार निर्देशक लेखक पवन जोशी, बरिष्ठ संगीतकःमि मनराजा नकःमि, बरिष्ठ सिने पत्रकार लिसें निर्देशक विजयरत्न असंबरे, ऐतिहासिक नायिका हिसिला महर्जन, ऐतिहासिक आदिवासी जनजाति महानायक जय श्रेष्ठ, बरिष्ठ गायक जुजुकाजी रंजित व बरिष्ठ मेकअप आर्टिष्ट सनमकुमार श्रेष्ठपिंत व संसार मल्टिपर्पोज सम्मान नेवाः अनलाइनन्यूजया सम्पादक लिसें म्यूजिक भिडियो डाइरेक्टर सम्पादक म्येच्वमि ललेन्द्र शाक्य, संसार अल राउण्ड भोलिण्टियर अवार्ड उजय शाही व संसार मल्टि टेलेण्ट अवार्ड सुरज नापितयात लःल्हागु खः । ज्याझ्वलय् फेसबुक प्रोफाइल पिक्चर्सय् पाखे थुगु अवार्डया टेम्लेट फ्रेम तयाः द्वःछिं मल्याक भ्यूअर्सं स्वयेत ताःलाःपिं कलाकार राजु महर्जन व सरिता वज्राचार्ययात नं सिरपाः बिउगु खः । थीथी विधाय् सिरपा लःल्हाःगु थ्व ज्याझ्वलय् उत्कृष्ट म्येच्वमिया सिरपा लोककवि राजभाई जकःमि, म्येच्वमि हःपा सिरपाः शैलेश बरे, भिडियो एडिटींग पाखेया हःपा सिरपा योवन शाक्ययात बिउगु दु । थ्यंमथ्यं खुघौतक जूगु थ्व ज्याझ्वलय् थीथी कलाकारपिंसं थीथी सांस्कृतिक ज्याझ्वः नं न्ह्यब्वःगु खः ।","January 26, 2020 01:36 PM"
https://nepalbhasatimes.com/35599,न्ह्यइपुख्यः,११४० कौलागा दुतिया,‘जमाना मभिं स्व’ सार्वजनिक,"येँ (नेपालभाषा टाइम्स) – नेपालभाषाया मेगु छगू न्हूगु म्युजिक भिडियो ‘जमाना मभिं स्व’ सार्वजनिक जूगु दु । नेवाः पत्रकार राष्ट्रिय दबूया केन्द्रीय नायःलिसें नेपालभाषाया लोकंह्वाःम्ह म्येँ हालामि सुरजवीर वज्राचार्यं च्वयादीगु उगु म्येँया म्युजिक भिडियो हाइलाट्स नेपालं सार्वजनिक याःगु खः ।                                                         वरिष्ठ सिने पत्रकार विजयरत्न असंबरें सार्वजनिक यानादीगु म्युजिक भिडियो मनय् माया दुसां जमानाया मिखाय् मलाइगु खःला धइगु चिउताः तयाच्वंम्ह मिसायात जमाना थःगु हे खः धकाः थुइकेत सफल बाखंया लिधंसाय् तयार यानातःगु खः । म्युजिक भिडियोय् रुपेन्द्र श्रेष्ठ ‘थक्वाःमि’ व आराध्यलक्ष्मी खड्गीया मुख्य अभिनय दु । निर्देशन नं खड्गीं हे यानादीगु म्युजिक भिडियोय् चिरिबाबु महर्जन, रमेश पौडेल, राजकुमारी श्रेष्ठया नं अभिनय दुथ्यानाच्वंगु दु । थुगु म्यजिक भिडियोय् दुथ्यानाच्वंगु म्येँय् ‘बुदिंया भिंतुना म्येँ कासा’ पाखें चर्चाय् वःपिं मय्जु सुमन मानन्धर व भाजु रोविसन कंसाकारं सः बियादीगु खः । म्युजिक भिडियोया छाँयाकन व सम्पादन सोहन मानन्धरं यानादीगु खः ।","November 02, 2020 11:31 AM"
https://nepalbhasatimes.com/35122,न्ह्यइपुख्यः,११४० अनलागा एकादशी,बौद्ध भजन प्रतिभा मालेज्या क्वचाल,"येँ (नेपालभाषा टाइम्स) – बुद्ध शान्त पार्क निर्माण समितिया ग्वसालय् अनलाइनया माध्यमं नेपालभाषा व खय् भाय्या भजन प्रतिभा मालेगु ल्याखं जूगु ‘बुद्ध शान्त पार्क अनलाइन ट्यालेन्ट हन्ट’ क्वचाल । बौद्ध भजनया माध्यमं न्हूपिं प्रतिभा मालेगु ल्याखं जूगु उगु कासा अनलाइन माध्यमं जूगु दु ।                                                         वंगु शुक्रवाः नेपालभाषाया विधाय् भजन प्रतिभा मालेगु ल्याखं जूगु कासाय् सुशील शाही न्हाप लाःगु दु। अथे हे मन्जिल शाक्य लिउ व प्रतिमा वज्राचार्यं लियांलिउ सिरपाः त्याकादिल । सिरपाः त्याकादीपिंत शहरी विकास राज्यमन्त्री रामवीर मानन्धरं ट्रफी, उद्योगपतिलिसें समाजसेवी धर्मबहादुर शाक्यं दसिपौ लःल्हानादीगु खः । न्हाप जुयादीम्ह शाहीयात समाजसेवी शाक्यं व्यक्तिगत रुपं न्याद्वः तका दां नं लःल्हानादीगु खः । नेपालभाषा विधाय् सछि व पीम्हेसिनं ब्वति काःगु खःसा थीथी चरण पार यानाः लिपांगु चरणय् थ्यंपिं झिम्हेसिया दथुइ टप टेनकथं प्रतिस्पर्धा जूगु खः । नेपालभाषा बुद्ध भजन प्रतिभा विधाय् दकलय् अप्वः एसएमएसपाखें मत कायेत सफल श्रृजना वज्राचार्य, अनु श्रेष्ठ, युट्युबय् दकलय् अप्वः भ्युअर्स वःम्ह मिनर्भा शाक्य व बबिता वज्राचार्ययात नं सिरपाः लःल्हाःगु खः । अथे हे वंगु शनिवाः खय् भाय्या विधाय् जूगु धेंधेंबल्लाः कासाय् अगिना तण्डुकार, रेशम थापा व कल्पना श्रेष्ठ छसिकथं न्हाप, लिउ व लियांलिउ लाःगु खः । कासाय् विजयी जुयादीपिंत मूपाहां शहरी विकास राज्यमन्त्री रामवीर मानन्धरं ट्रफी लःल्हानादीगु खःसा बौद्ध विद्वान प्रा. सुवर्ण शाक्यं दसिपौ लःल्हानादीगु खः । बौद्ध भजनया प्रतिभा मालेगु ल्याखं अनलाइनया माध्यमं जूगु कासाय् सछि स्वयां अप्वःसिनं ब्वति काःगु खः । ब्वति काःपिंमध्ये थीथी चरण पार यानाः लिपांगु चरणय् थ्यंपिं झिम्हेसिया दथुइ टप टेनय् दुथ्याकाः कासा जूगु खः । कासाय् दकलय् अप्वः एसएमएस भोटिङ प्राप्त यायेत सफल मन्दिरा वज्राचार्य, उर्मिला तुलाधर, युट्युबय् दकलय् अप्वः भ्युज वःपिं बबिता वज्राचार्य व मन्दिरा वज्राचार्ययात नं सिरपाः लःल्हाःगु खः । निगुलिं विधाया निर्णायकमण्डलय् संगीतकार दबल शाक्य, अनिल तुलाधर, वरिष्ठ म्येँ हालामि रमना श्रेष्ठ, लोककवि जभाई जकःमि, च्वमिलिसें वरिष्ठ निर्देशक पवन जोशी लगायत च्वनादीगु खः ।","October 13, 2020 10:30 AM"
https://nepalbhasatimes.com/34654,न्ह्यइपुख्यः,११४० अनलाथ्व नवमी,‘मां छंत लुमंकाः’या म्युजिक भिडियो सार्वजनिक,"येँ (नेपालभाषा टाइम्स) – नेपालभाषा म्युजिक भिडियो ख्यलय् मेगु छपु न्हूगु म्युजिक भिडियो पिहां वःगु दु। ‘मां छंत लुमंका च्वना’ म्येँया म्यजिक भिडियो बुधवाः सार्वजनिक याःगु खः ।                                                         म्युजिक भिडियोया पितब्वज्या नांजाःम्ह ख्यालिजुजु मदनकृष्ण श्रेष्ठं यानादीगु खः । नेपालभाषा सांगीतिक ख्यलय् न्हू पिलू वःम्ह नदिम शाक्यं सः बियातःगु म्युजिक भिडियोय् वय्कःलिसें अमोघवीर वज्राचार्य, सुनिता श्रेष्ठ, अमोन चित्रकारं मुख्य मुख्य पात्रया रुपय् अभियान यानादीगु दु । अथे हे रामराजा भाम, बुलाल महर्जन, रेजिना वज्राचार्य, प्रविण भाम, मन्जिल शाक्य, सविनरत्न शाक्यं नं अभिनय यानादीगु म्युजिक भिडियोया छायाँकन व सम्पादन अमर चित्रकारं व निर्देशन सुरेन्द्र तुलाधरं यानादीगु खः । थुगु म्येँया च्वमि बेनी शाक्य खःसा संगीत नील शाक्यया खः ।","September 25, 2020 11:40 AM"
https://nepalbhasatimes.com/18963,न्ह्यइपुख्यः,  ,सुपरस्टार व मल्टिस्टारर होलि म्येँ,"रङ्गया उत्सव कथं हनावयाच्वंगु होलि न्ह्यःने वःलिसे थुकिया लिच्वः मनोरञ्जन व संगीत ख्यलय् नं लानावःगु दु ।थ्वहे झ्वलय् थुगुसी निपु न्हूगु होलि म्येँ पिहां वयेत्यंगु दुसा उकी मध्ये छपु होलि म्येँय् नेवाः सुपरस्टार अवार्डया दाबेदारया रुपय् बय्बय् जुयाच्वंपिं निम्ह स्टारत खनेदयेकः वयेत्यंगु दु । उकी मध्ये छम्ह संकिपा ख्यःया लोकंह्वाःम्ह हिरोइन भिन्तुना जोशी खः ।                                                         ‘होलि होलि…’ बोलया थ्व म्येँय् मेम्ह सुपरस्टार अवार्डया दाबेदार रुपेन श्रेष्ठ ‘थक्वाः’यात मेनरोलय् खनेदइगु जूगु दु । थ्व म्येँया मू म्येँहालामि हसना शाक्य खःसा राजु शाक्यया नं सः नं न्यनेदइ । नांजाःम्ह संगीतकार सचिन सिहं लसय् हनादीगु थ्व म्येँ ‘सौभाग्य’ नांया म्येचाकय् पिदनाच्वंगु म्येँ खः । म्युजिक भिडियोया छायाँकन व सम्पादन सोहन मानन्धरं यानादीगु दुसा कलाकारपिंत समाः यायेगु ज्या सरिता बज्राचार्यं यानादीगु दु । शुटिङ्गय् सनि शाक्यं ड्रोन अपरेट यानादीगु खःसा सः ह्वलेगु ज्या उजय शाहीं यानादीगु खः । थ्व होलि म्येँ थुगुसीया होलिया लसताय् पिदनीगु जूगु दु । आः पिहां वयेत्यंगु मेगु होलि म्येँय् नेवाः म्यूजिक भिडियो ख्यलय् आपालं कलाकार दुथ्याकाः, अथे धयागु मल्टिस्टार दुथ्याकाः दयेकातःगु दु । थ्व सुनिता राजभण्डारी जुनुया परिकल्पना व निर्देशनय् दयेकूगु ‘अबिरं इलाः लखं छ्वाकाः…’ बोलया म्येँ खः । थ्व म्यँेय् नं नेपालभाषाया आपालं लोकंह्वाःपिं कलाकारपिंत दुथ्याकातःगु दु । थ्वसिबें न्हापा सुनिता जुनुं दयेकूगु चिहासंकिपा ‘हाःसः मदुगु सः’ दुने दुथ्याःगु छगू म्येँया म्यूजिक भिडियो दुने आपालं नांजाःपिं कलाकारपिंत दुथ्याकाः मल्टिस्टार म्यँे दयेकादीगु खःसा आः वयाः न्हूगु होलि म्येँ ‘अबिरं इलाः लखं छ्वाकाः…’ या म्यूजिक भिडियो दुने नं ८० म्हति कलाकारपिनिगु ख्वाः व अभिनय स्वयेदइगु जूगु दु । थ्व म्युजिक भिडियो दुने ‘राजमति’ संकिपाया नायः मणिराज लवतलिसें नकिं हिसिला महर्जनया नापनापं शोभा महर्जन (बसन्त ऋतुया नकिं), निकी महर्जन, रोजीना सुवाल, रश्मी महर्जन, आशाकाजी थकू, पूर्णिमा शाक्य, शोभा महर्जन (टिभि ज्याझ्वः न्ह्याकामि), नगीना जोशी, अकलमान श्रेष्ठ, मञ्जु श्रेष्ठ, सुनीता श्रेष्ठ ठाकुर, हरिमान दिवाकर, राजु महर्जन लिसें स्वयं निर्देशक परिकल्पनाकार सुनिता जुनु राजभण्डारी नं खनेदइगु थ्व म्येँय् मुकं यानाः ८० म्ह कलाकारपिं दुथ्याःगु दुसा थुकिया कोरियोग्राफर सुजन बज्राचार्य खः । थुगु होलि म्येँया छायांकन नं भिंतुना जोशी व रुपेन्द्र श्रेष्ठं म्हितादीगु ‘होलि होलि…’ म्यँेया म्यूजिक भिडियोया हे क्यामेरापर्सन व सम्पादक सोहन मानन्धरं यानादीगु दुसा थुगु म्येँया प्रस्तुतकर्ता पूर्णकाजी ज्यापु व सुनिता जुनु खः ।","March 15, 2019 07:35 AM"
https://nepalbhasatimes.com/18916,न्ह्यइपुख्यः,  ,खुक्वःखुसी इन्गेजमेन्ट,"हलिउड अभिनेत्री जेनिफर लोपेजं हाकनं ‘इन्गेजमेन्ट’ याःगु दु । लोपेजं थः ब्वाइफ्रेन्ड न्यूयोर्क यान्किज बेसबल टीमया पुलांम्ह कासामि एलेक्स रोड्रिग्वेजनाप इन्गेजमेन्ट याःगु खः । हलिउड अभिनेत्रीलिसें म्येँ हालामि, प्याखं हुलामि व निर्माता तकं जुयाच्वंम्ह लोपेजं सामाजिक संजाल इन्स्टाग्रामय् थः प्रशंसकतय् निंतिं थुगु लसता खँ शेयर याःगु खः ।                                                         इन्स्टाग्रामय् शेयर यानातःगु फोटो स्वयेबलय् एलेक्सं जेनिफरयात समुद्रया बीचय् प्रस्ताव याःगु खने दु । लोपेजया थ्व खुक्वःखुसी जूगु इन्गेजमेन्ट खः । थ्व स्वयां न्ह्यः लोपेजं प्यक्वः इहिपा हे यायेधुंकूगु दुसा छक्वः इन्गेजमेन्ट जक याःगु खः । एलेक्स व थः दथुइ वंगु निदँ न्ह्यवंनिसें मतिना स्वापू दयाच्वंगु व डेटिंग नं यानाच्वनागु छगू शोया इलय् धाःगु दु । एलेक्सयात दकलय् न्हापांखुसी जेनिफरं वेबर्ली हिल्स होटलय् खंगु खःसा अनंनिसें हे इमि दथुइ यःत्यः शुरु जूगु खः ।","March 14, 2019 06:12 AM"
https://nepalbhasatimes.com/18162,न्ह्यइपुख्यः,  ,ख्यालि न्हिली,"‘थन च्व फाइम्ह खिचा खः ।’ छगू अंगलय् च्वयातःगु दु । छम्ह सरदार व हे लँपु जुयाः गनं वने त्यन, व हे इलय् वयात च्व फाये तांन्वल । अले वं व हे अंगलय् च्व फाना बिल । ‘थुकियात धाइ का दिमाग धकाः’—च्व फायेधुंकाः सरदारं धाल— ‘च्व फानाम्ह जि, आः ब्वः बीबलय् खिचायात !’ ह्ह्ह् मिजं ः मिसात इहिपा यानाः भाःतया छेँय् वनीबलय् छाय् ख्वइगु जुइ ? मिसा ः यदि सुनानं छंत छंगु छेँय् नं तापाक यंकाः बँ पुइगु, सुचुकुचु यायेगु, हुइगु, चिप थलबल सीकेगु, वसः हीगु आदि ज्या याकल धाःसा ……. छु छ प्याखं हुलाच्वनी ला ? ह्ह्ह् छम्ह पासा मेम्ह पासालिसे ‘जिमि गर्लफ्रेन्डया जन्मदिं कुन्हु वयात छु गिफ्ट बिउसा जी, सल्लाह बिउले । मेम्ह पासा ः जिगु मोबाइल नं. ।","February 24, 2019 06:20 AM"
https://nepalbhasatimes.com/18199,न्ह्यइपुख्यः,  ,ख्यालि न्हिली,"डाक्टर ः स्वस्थ व तन्दुरुस्त जुयाच्वनेत न्ह्याकलें शारीरिक व्यायाम यायेगु यानादिसँ । ल्वगि ः डाक्टर सा’ब जि न्हिंन्हिं फुटबल, टेनिस, दौड, साइक्लिंग व क्रिकेट म्हितेगु यानाच्वना । डाक्टर ः अहो ! तसकं बांलाः । अले न्हिं ग्वःघौ म्हितेगु ले ? ल्वगि ः गबलय् तक जिगु मोबाइलया ब्याट्री सिधइमखु अबलय् तक । ह्ह्ह् छम्ह ल्वगि डाक्टरयाथाय् वयाः तमं धाल— ‘छु खः डाक्टर सा’ब ? छिगु किलं नःगु वा च्वय् च्वंगु खः, तर छिं ला क्वय् च्वंगु वा धकाः लिनाबिल ? छाय् थथे यानागु ? डाक्टरं ताउच विचाः यायेधुंकाः लिसः बिल— ‘व की क्वय् च्वंगु वाय् च्वनाः च्वय्या वा किरकिर याना च्वनीगु खः, उकिं क्वय् च्वंगु वा लिना बी धुंकाः आः गथे यानाः वं वाय् किरकिर याइ स्वयेका …… ’","February 25, 2019 06:45 AM"
https://nepalbhasatimes.com/19094,न्ह्यइपुख्यः,  ,ख्यालि न्हिली,"प्रेमिका ः छं सिउला कन्हय् जिगु जन्मन्हि ! छं छु गिफ्ट बीगु जितः ? प्रेमि ः छंत छु यः व हे ? प्रेमिका ः रिंग । प्रेमि ः ठीक जू, अय्सा जिं छंत रिंग बी, तर फोन ल्ह्वने मते न्हिं, जिगु मोबाइलय् ब्यालेन्स मदु । ऋऋऋ यदि अय्लाः पसः धाक्व बन्द यायेगु खःसा उकिया नापनापं दक्वं ब्युटी पार्लर नं बन्द यायेमाः ता कि सकलें मिसातय्गु सक्कलि ख्वाः खने दइ, अले देशय् च्वंपिं दक्व मिजंत फसे जुइगुपाखें बचे जुइ । ऋऋऋ छगू स्कुलया प्राथमिक तहय् आखः ब्वंकाच्वंम्ह शिक्षिका तसकं स्याक्क न्ह्यः वयेकाच्वन । अबलय् लाक्क जिल्ला शिक्षा अधिकारी अन थ्यंकः वल । न्ह्यलं ब्वानाच्वंम्ह शिक्षिकयात थन । न्ह्यलं चायेवं शिक्षिकां धाल— ‘का मस्त, सिल मखुला छिमिसं कुम्भकर्ण गथे यानाः द्यनी धकाः … !’","March 19, 2019 06:52 AM"
https://nepalbhasatimes.com/19021,न्ह्यइपुख्यः,  ,ख्यालि न्हिली,"पप्पु छम्ह नांजाःम्ह ज्योतिषयाथाय् वन । अले वं ज्योतिषयाके न्यन— ‘थ्व इहिपा धयागु ग्वःगू जन्मया सम्बन्ध जुइ ? ‘थ्व छंके हे निर्भर जुइ । यदि दक्वं सही धंगं न्ह्याः वनाच्वन धाःसा सीकि कि मेगु खुगू जन्म ल्यं दनि’, ज्योतिषं धाल— ‘यदि दक्वं गडबड जुल धाःसा थुइकी खुगू जन्म न्हापा हे वने धुंकल थ्व हे अन्तिम खः ।’ ह्ह्ह् तरकारि मियाच्वंम्ह मनुखं तरकारिइ लखं छ्वाकाच्वन । ताःई तक नं लखं छ्वाकाच्वंगु खनाः तरकारि न्याः वःम्ह मनुखं धाल—‘यदि पाछै होसय् वःगु खःसा निम्हू बियादिसँ ।’ ह्ह्ह् छिं गबलें विचाः यानादीगु दु ला कि संसारय् दकलय् ग्यानापुगु जादू गन दु जुइ धकाः …… ! यदि छिं मसिउसा सीकादिसँ, जिगु विचाःकथं ‘दकलय् ग्यानापुगु जादू’ थौंया आधुनिक ब्यूटी र्पालरय् ।","March 17, 2019 06:45 AM"
https://nepalbhasatimes.com/18917,न्ह्यइपुख्यः,  ,ख्यालि न्हिली,"पप्पु तसकं निराश जुयाः पार्कय् झोक्रे जुयाः च्वनाच्वन । थ्व खनाः वया छम्ह पासां न्यन— ‘पप्पु, छु जुल छंत, तसकं हे टेन्सनय् दु थें च्वं ? ‘छम्ह पासायात प्लाष्टिक सर्जरी यायेत न्यागू लाख तका दां बियागु’, पप्पुं धाल—‘आः जिं वयात म्हसीके हे मफयाच्वन धयां … !’ ह्ह्ह् मिसा (भाःतलिसे) ः थन स्वयादिसँ ले, व अय्लाः त्वनाः प्याखं हुलाच्वंम्ह मिजं दु नि, थौं स्वयां १५ दँ न्ह्यः जिं वलिसे इहिपा यायेत अस्वीकार याना बियागु खः । भाःत ः का स्व आः, उकिया लसता वं थौंतक नं हनाच्वन का । ह्ह्ह् अय्लाःगुलु ः छिं जिगु अय्लाः त्वःतका बी फु ला ? डाक्टर ः अवश्य । छाय् मफु धकाः ? अयलाःगुलु ः अय्सा पुलिसं जिगु निगः बाकस अय्लाः ज्वनातःगु दु, छकः त्वःतका बियादिसँ ।","March 14, 2019 06:30 AM"
https://nepalbhasatimes.com/15931,न्ह्यइपुख्यः,  ,नेपालभाषा संकिपा समाजं  जोशी व मल्लयात हनिगु,"येँ – नेपालभाषा संकिपा समाजया ग्वसालय् थनिं निदँ न्ह्यः क्वचाःगु नेपालभाषा फिल्म फेस्टिभलया समापन ज्याझ्वः व न्हूदँ सनिल ११३९ सांगीतिक ज्याझ्वः थ्वहे पुस २१ गते शनिवाः यायेगु छगू पत्रकार सम्मेलनया यासे जानकारी बिउगु दु ।                                                         समाजया नायः सुरेन्द्र तुलाधरं बियादीगु जानकारीकथं उगु हे ज्याझ्वलय् नेपालभाषाया संकिपा, संगीत व कला ख्यलय् ज्वःमदुगु योगदान बियादीपिं निम्ह कलाकार म्येँ हालामिलिसें कलाकार नगीना जोशी व कलाकार महन्तलाल मल्लयात विशेष सम्मान नं याइगु जूगु दु । नापं उगु हे ज्याझ्वलय् रत्नशोभा महर्जन, दिपा महर्जन, नेपाः सुपरस्टारया दावेदारपिं रुपेन श्रेष्ठ थक्वाः, सुरज ब्यञ्जनकार, रजनी खड्गी, यमन श्रेष्ठ, किशोर शाही, अमर चित्रकार, नील शाक्य, रञ्जना सितिखु पिंसं थःथःगु सांगितिक ब्वज्या याइगु जूगु दु ।","December 26, 2018 07:05 AM"
https://nepalbhasatimes.com/15591,न्ह्यइपुख्यः,  ,ख्यालि न्हिली,"तसकं उदास व दुःखी जुयाच्वंम्ह प्रेमिकायात स्वयाः वया प्रेमीं धाल, ‘प्रिय, छु जुल छंत ? म्ह सुख मदु कि छु ? मखुसा डाक्टर छक क्यं वनेगु खः कि !’ ‘छुं नं जूगु मदु’— प्रेमिकां धाल— ‘डाक्टर नं क्यना स्वये धुन । ‘अले छु धाल ले ?’— डाक्टरं । ‘डाक्टरं ला जितः धाःगु खः कि’, प्रेमिकां धाल— ‘जिगु हिइ शपिंगया तसकं कमि जुयाच्वन हँ ! मलपाखे छकः अय्क चाःहिला वःसा मूड दक्वं ठीक जुइ हँ !’ ह्ह्ह् सुशीला ः अय् रविना ! छं सिउला भारतीय टेलिभिजन च्यानलं वइगु तारक मेहताका उल्टा चश्मा सिरियलय् च्वंपिं मिसात सकलें न्ह्याबलें लय्ताया च्वंगु जक खने दइ । छाय् खः ? रविना ः छाय्कि अन छम्ह हे माजुपिं मदु उकिं का ।","December 17, 2018 06:30 AM"
https://nepalbhasatimes.com/15618,न्ह्यइपुख्यः,  ,ख्यालि न्हिली,"कलाः ः गन झाये त्यनागु छि ? भाःत ः ज्या छगू दु, घौपलख पिहां वना वये । कलाः ः पिहां वने न्ह्यः द्यः भागि यानाः प्रार्थना यानाः पिहां झायेगु यानादिसँ, दक्वं ज्या सफल जुइ । भाःत ः थज्याःगु खँय् जितः विश्वास मदु, छाय्कि इहिपाया दिं कुन्हु नं जिं ल्हाः ज्वज्वलपा यानाः द्यः पुजा यानाः हे छेँय् नं पिहां वनागु खः । ह्ह्ह् रमेश ः राजु, छंगु मिखा गथे अपाय्सकं मना वःगु ? राजु ः म्हिगः जिमि कलाःया बुदिं अले जि केक ज्वनाः छेँय् वनागु । रमेश ः बुन्हिया केकलिसे मिखा मना वःगुया छु सम्बन्ध ले ? राजु ः जिम्ह कलाःया नां तपस्या खः । तर व बेमान केक पसल्यां केकया द्यःने ह्याप्पी बर्थ डे समस्या धकाः च्वयाबिल का !","December 18, 2018 07:00 AM"
https://nepalbhasatimes.com/16415,न्ह्यइपुख्यः,  ,लेडी गागाया नेक्लेस,"सेलिब्रिटीत जब गुगुं नं ज्याझ्वलय् वनी, अन इमिगु तिसा वसःया गाक्कं चर्चा जुइ । उकिसनं हलिउड सेलिब्रिटीतय् खँ हे अलग । थ्व हे झ्वलय् वंगु आइतवाः हलिउडया छम्ह नांजाःम्ह म्येँ हालामि लेडी गागा छगू ज्याझ्वलय् ब्वति कायेत वन । ‘गोल्डेन ग्लोब्स अवार्ड’ ज्याझ्वलय् वंम्ह हलिउड हट गायिका लेडी गागां तिना वःगु तिसाया गाक्कं हे चर्चा जुल ।                                                         गागां तिना वःगु तिसाया मू जक ५ मिलियन डलर बराबरया खःसा वं तिना वःगु हिराया नेक्सलेस २० क्यारेटया स्वसःगः हिरा थुनाः दयेकतःगु खः । अवार्ड ज्याझ्वलय् ‘इगसेल ब्लू’ वसतय् खने दयेकः वःम्ह गागां रेड कार्पेटय् सकसिगुं ध्यान थःपाखे सालेत सफल जूगु खः । अवार्ड ज्याझ्वलय् हे दकलय् अप्वः चर्चाय् वःम्ह गागां अवार्ड नं ल्हातय् लाकेत सफल जूगु खः । लेडी गागाया निंतिं वया डिजाइनरं विशेषकथंया तिसा व वसःया डिजाइन याःगु खः । लेडी गागां त्याकूगु थ्व अवार्ड वयागु जीवनया निंतिं महत्वपूर्ण अवार्ड खः, छाय्कि वं थुगु दँया हे दकलय् न्हापांगु व महत्वपूर्ण अवार्ड ल्हातय् लाकूूगु खः ।","January 09, 2019 07:25 AM"
https://nepalbhasatimes.com/15619,न्ह्यइपुख्यः,  ,सम्बन्धयात लालमोहर,"सन् २०१८ बलिउड फिल्म उद्योगया निंतिं इहिपाया दँ थें हे च्वनाच्वंगु दु । बलिउडया रंगीन संसारया सेलिब्रिटीत छम्ह लिपा मेम्ह इहिपाया बन्धनय् चिना वनाच्वंगु दु । थ्व हे झ्वलय् बलिउडया हाकनं मेपिं निम्ह सेलिब्रिटीया सम्बन्धयात कयाः इमि छेँजःपिंसं लालमोहर तया बिउगु दु । इपिं निम्ह सेलिब्रिटी खः रणवीर कपुर व आलिया भट्ट ।                                                         नायक रणवीरया छेँजःपिंसं आलियायात थःपिनि छेँजःया रुपय् स्वीकार यायेधुंकूगु दुसा उखे आलियाया अबु नांजाःम्ह निर्देशक महेश भट्टं नं रणवीरयात भावी जिलाजंया रुपय् स्वीकार यायेगु संकेत बीधुंकूगु दु । छगू रिपोर्टकथं रणवीर कपुरं आलियालिसेया सम्बन्धयात न्ह्यःने यंकेगु झ्वलय् सामाजिक संजालय् ‘फेमिलि ग्रुप’य् तकं संलग्न यायेधुंकूगु दु । रणवीरया फेमिलि ग्रुपय् वया अबु ऋषि कपुर, मां नीतू कपुर व वया केहें रिद्धिमा कपुर साहनी दुथ्यानाच्वंगु थाय् आः आलिया नं थप जूगु दु । उखे आलियाया अबु महेशं नं आलिया व रणवीरया डेटिंगयात ग्रीन सिग्नल बिया बिउगु दु । बस् आः थ्व स्वये ल्यं दनि कि इमिगु थ्व सम्बन्ध गन तक न्ह्याइ !","December 18, 2018 06:45 AM"
https://nepalbhasatimes.com/15578,न्ह्यइपुख्यः,  ,परिणीति  नं इहिपाया लँय्,"बलिउड फिल्म उद्योगय् इहिपा यायेगु लहर वयाच्वंगु दु । बलिउड सेलिब्रिटी दीपिका पादुकोण व रणवीर सिंहया इहिपा जूगु छुं दिं लिपा हे मेम्ह चर्चित नायिका प्रियंका चोपडां निक जोन्सनाप इहिपा याःगु खः । आः वयाः प्रियंकाया हे थःथितिलिसें बलिउडया मेम्ह नायिका परिणीति चोपडां नं इहिपाया तयारी यानाच्वंगु खँ चर्चाय् वयाच्वंगु दु ।                                                         प्रियंकाया इहिपाया हरेक ज्याझ्वलय् उत्साहपूर्वक खने दयाच्वंम्ह परिणीतिं थःगु इहिपाया रिहर्सल तकं यानाच्वंगु धइगु खँ चर्चाय् वयाच्वंगु दु । परिणीतिं कथित ताःई न्ह्यःनिसेंया ब्वाइफ्रेन्ड चरित देसाइ नापं इहिपा याये फुगु अनुमान याना हयाच्वंगु दु । प्रियंकाया ‘प्रि–वेडिंग’या इलय् डिनरय् चरित व परिणीति नापं च्वनाच्वंगु छपाः किपा शेयर यासें प्रियंकां च्वःगु खः ‘फ्रेण्डस् ….. फेमिली …..।’ सन् २०१६ या इलय् छगू ड्रिम टूरया इलय् परिणीतिं चरितयात नाप लाःगु खःसा उगु इलंनिसें निम्हं सतिना वयाच्वंगु खः । चरित सहायक निर्देशक खःसा वं ऋतिक रोशन, प्रियंका चोपडा व संजय दत्तया ‘अग्निपथ’य् करण मल्होत्रया सहायक जुयाः ज्या याःगु खः । अथे हे रामगोपाल वर्माया ‘रण’ नांया संकपिाय् नं सहायक जुयाः ज्या याःम्ह चरित छुं दँ न्ह्यवंनिसें करण जोहरया प्रोडक्सन हाउसय् ज्या यानाच्वंगु दु ।","December 17, 2018 06:20 AM"
https://nepalbhasatimes.com/15530,न्ह्यइपुख्यः,  ,ख्यालि न्हिली,"शिक्षक ः न्यूटनया नियम बारे धा । विद्यार्थी ः माफ यानादिसँ सर, पुरा लाइन ला लुमं मजू । तर, दकलय् लिपाया छझ्वः धाःसा कण्ठ हे वः । शिक्षक ः ठीक जू, व हे धा छु खः ? विद्यार्थी ः …. बस् थुकियात हे न्यूटनया नियम धइगु खः । ह्ह्ह् कलाः ः छिं थ्व पूरा संसार चाःहिलाः माला स्वःसां जि थेंजाःम्ह लुइके फइमखु । भाःत ः हे भगवान ! छु धायेगु जिं । आः हाकनं छ थेंज्याःम्ह जिं छाय् माले माल … ! ह्ह्ह् पप्पु मोटरसाइकल गयाः गनं वनाच्वन । अबलय् लाक्कं ट्राफिक प्रहरीं वयात पन अले धाल, ‘ट्राफिक सप्ताह न्ह्यानाच्वंगु दु, छितः न्याद्वः तका दां पुरस्कार लाःगु दु । आः धयादिसँ छिं थ्व ध्यबां छु यानादी ? ‘ड्राइभिंग लाइसेन्स दयेके’ पप्पुं धाल ।","December 16, 2018 06:53 AM"
https://nepalbhasatimes.com/15969,न्ह्यइपुख्यः,  ,दीपिका खनाः रणवीर ग्याः !,"थौंकन्हय् बलिउडया नव विवाहित जोडी दीपिका पादुकोण व रणवीर सिंह भारतीय संचारमाध्यमय् चर्चाय् दु । इमिगु थ्व चर्चा इहिपा व फिल्मया कारणं धाःसा मखु । बलिउड अभिनेत्री दीपिका पादुकोणं छगू अन्तर्वाताय् रणवीरया बारे गुगु खँ धाःगु खः, उकियात कयाः चर्चा जुयाच्वंगु खः ।                                                         इहिपा लिपा निम्हतिपूया नितान्त व्यक्तिगत जीवनया कारणं निरन्तर चर्चाय् वयाच्वंगु खः । इपिं निम्हेसिनं नं छम्हं मेम्हसिया तारिफ यायेगु यानाच्वंगु दु । गुगुं नं ज्याझ्वः वा शोलय् वनीगु इलय् निम्हं छम्हं मेम्हसिया तारिफ यायेगुलिइ हे अप्वः व्यस्त जुयाच्वंगु दु । आः नकतिनि जक फिल्म फेयरं काःगु छगू अन्तर्वार्ताय् दीपिकां इहिपाया इलय् रणवीरं सिन्चा फायेकाच्वंगु इलय् थःगु जीवनया न्हापांगु संकिपा ‘ओम शान्ति ओम’या एक चुट्की सिन्दुर धइगु डाइलग लुमना वयाच्वंगु धाःसा खः । ‘थम्हं आपालं इहिपाया ज्याझ्वलय् ब्वति काये धुंगु तर थ्व विशेष अवस्थायात थःगु हे इहिपाया अनुभव जिं याना’, दीपिकां धाःगु दु । अथे हे मेगु छगू न्ह्यसःया लिसलय् दीपिकां रणवीर थः मांअबु स्वयाः थः खनाः तसकं ग्याः धाःगु दु । दीपिका व रणवीरया इहिपा वंगु नोभेम्बर महिनाय् जक जूगु खः । इहिपा इटालीइ जूगु खःसा उकिया लसता भ्वय् धाःसा बेंगलुरु व मुम्बइलय् याःगु खः ।","December 27, 2018 06:00 AM"
https://nepalbhasatimes.com/14563,न्ह्यइपुख्यः,  ,अमिताभया परोपकारी ज्या,येँ– राष्ट्रिय विभूति शंखधर साख्वाःयात लुमंकाः शंखधर दिवस हनाच्वनासां यक्व न्हू पुस्तां शंखधरया योगदान बारे मसिउ जुइ । सामान्य व्यापारी शंखधरं उगु इलय् देशय् च्वंपिं सकसिगुं त्यासा पुलाः जनतायात त्यासां मुक्त यानाः नेपाल संवत् सुरु याःगु खः । शंखधरं देय्या जनतायात ऋण मुक्त यानाः नेपाःया मौलिक संवत् नेपाल संवत् सुरु याःगुलिं हे थौं झिंछसः दँ थ्यनेधुंकाः नं वसपोलयात लुमंका वयाच्वनागु दु । आः हिन्दी फिल्मय् लोकंह्वाःम्ह कलाकार अमिताभ बच्चनं नं अथेहे जनताया त्यासा पुलाः थःगु परोपकारी ज्या न्ह्यब्वःगु दु । अमिताभं देया सकलें जनताया मखुसां छथ्वः किसानतय् त्यासा पुलाबिउगु दु । भारतया उत्तर प्रदेशया झिंप्यसःम्ह किसानतय् त्यासा अमिताभं पुलाबिउगु खः । अमिताभ नं थ्व हे प्रदेशं वःम्ह खः । भारतया सरकारी बैंक बैंक अफ इन्डियायात बच्चनं प्यंगू करोडं मल्याक ध्यबा पुलाबिउगु खः । बैंकं नं किसानतय्सं त्यासा काःबलय् बरः च्वयातःगु भ्वं फुक्कं अमिताभ बच्चनयात लःल्हायेधुंकूगु दु । अमिताभ बच्चनं थःगु ट्विटर मार्फत आः थ्व भ्वं फुक्क किसानतय्त थःम्हं हे लःल्हायेगु खँ धाःगु दु । थुकिया निंतिं किसानतय्त मुम्बइलय् सःतूगु दु । अले किसानत वयेत समस्या जुइ धकाः रेलया छगः डब्बा हे किसानतय्त हयेगु निंतिं बुक याःगु दु । बच्चनं न्हापा नं मुम्बइया निसलं मल्याक किसानतय् त्यासा थथे हे यानाः पुलाबीधुंकूगु दु । अमिताभया थ्व परोपकारीया ज्याया निंतिं वयात नं लिपा थ्यंक लुमंका हे तइगु जुइ ।,"November 21, 2018 05:18 AM"
https://nepalbhasatimes.com/14886,न्ह्यइपुख्यः,  ,जि ल्यासे हे तिनि,"बलिउड अभिनेता अजय देवगण व वया कलाः काजोलया वैवाहिक जीवन बांलाक न्ह्यानाच्वंगु खँय् शंका मदु । थुपिं निम्हतिपुलिं मौका लाइगु इलय् छम्हं मेम्हेसित हिस्यायेगु धाःसा त्वःफिकीमखु । उकिं अजय व काजोलया तिपूजीवन थौंतक नं बलिउडय् छगू नमूना जुयाच्वंगु दु । अले इमिगु वैवाहिक जीवन नं सुखदपूर्ण रुपं हे न्ह्याः वनाच्वंगु दु ।                                                         मौका लाइगु इलय् छम्हं मेम्हसित हिस्यायेत लिफः मस्वइपिं थुपिं निम्ह तिपुलिं लिपांगु इलय् छम्हं मेम्हेसित आरोप प्रत्यारोप यायेगु ज्याय् तकं कुहां वःगु दु । चर्चित निर्देशक करण जोहरं संचालन याना वयाच्वंगु टेलिभिजन ज्याझ्वः ‘कफि वीथ करण’या खुगूगु संस्करण सम्भवतः थुपिं निम्हतपू न्हापांखुसी थ्यंगु खयेमाः । (काजोल थ्व स्वयां न्ह्यः नं करणया थुगु ज्याझ्वलय् थ्यने धुंकूगु दु ।)ज्याझ्वलय् खँल्हाबल्हाया झ्वलय् अजय देवगणं ‘जितः फोटो कायेत छुं नं समस्या मदु, जबकि समस्या थनथाय् लाक्क वइ कि काजोल फोटो काये धुंकाः कम्तिं नं ३ घन्टा उकियात सम्पादन यायेगु ज्याय् व्यस्त जुयाच्वनी । अले जक सामाजिक संजालय् सेयर याइ ।’ धकाः धाःगु खः । ‘ल्यासे जुयाच्वंबलय् ला वयात अज्याःगु खँय् खास हे मतलब मदु, तर आः बुढेसकालं थीवं वयात अज्याःगु ल्वचं कया वःगु खः ।’ अजय नं धाःगु खः । अजयया थुकथंया प्रतिक्रिया खनाः तसकं तम्वःम्ह काजोलं ‘थः बुरा जूगु मखं, मेपिंत धयाच्वनी । जि ला अझ नं जवान तिनि’ धकाः लिसः बिउगु खः । अजयया खँ न्यनाः काजोल तसकं तम्वःगु खः ।  ","November 28, 2018 07:15 AM"
https://nepalbhasatimes.com/14621,न्ह्यइपुख्यः,  ,ख्यालि न्हिली,"मछाः मजू ला फ्वनाः नयेत ? छम्ह मिसां छम्ह फ्वगिंयात ब्वःबिल, ‘थपाय्सकं हट्टाकट्टा तिनि, ल्याय्म्ह तिनि । मेहनत यानाः ज्या छाय् मयानागु ?’ ‘केहेँ मय्जु’ फ्वगिं नं धाल, ‘छिं नं ला थपाय्सकं तुइसे च्वं, थपाय्सकं बांलाः । छि नं ला मुम्बइ वनाः हिरोइन जूमवंसे छेँय् हे च्वंच्वनादिल ।’ ‘आसे’ ल्यासें धाल, ‘जिं छंगु लागि छुं हयाबी ?’ ह्ह्ह् छगू डिपार्टमेन्ट स्टोरय् छम्ह ल्यासें घन्टौं तक नं थः भाःतयात बीबहगु देछा लुइके मफुत । ‘वास्तवय् छितः माःगु छु ?’ अन्तय् सेल्सम्यानं दिक्क चायाः न्यन । ‘खस ला जितः जिमि भाःतयात थारान्हुइके मास्ति वः’ ल्यासें धाल, ‘जिं वयात आकाझाकां सरप्राइज जुइके बी मास्ति वः । थुकिया निंतिं छिके छुं संल्हा दु सा धयादिसँ ।’ ‘जि स्वये ला छिं छेँय् लिहां वयेवं हे सुलाः हमला यानादिसँ ।’","November 22, 2018 07:20 AM"
https://nepalbhasatimes.com/14719,न्ह्यइपुख्यः,  ,ख्यालि न्हिली,"छम्ह करोडपति साहुं छगू तसकं तःधंगु रेस्टुराँय् डिनर यात । बिल वःबलय् वं वेटरयात द्वःछि वंगु नोट छपा टिप बिल । उलिमछि ध्यबा टिप कायेखनाः वेटर लय्ताये हे मलाःनि, साहुं वयात मुक्का नकाः वयागु मिखा मना वयेकाबिल । हल्लाखल्ला जुल । मेनेजरं सःतूगुलिं अन पुलिस थ्यंकः वल ।                                                         पुलिसं साहुयाके अज्याःगु व्यवहार छाय् यानागु धकाः न्यंबलय् साहुं धाल, ‘तसकं भिंम्ह वेटर खः । तसकं बांलाःगु सर्भिस बिल वं जितः । जि कन्हय् हानं थन हे डिनर याः वये ।’ ‘वयात छाय् मुक्का नकागु ?’ पुलिसं न्यन, ‘वयागु मिखा छाय् मनावयेका बियागु ?’ ‘छाय् धाःसा कन्हय् जि थन वयेबलय् थपाय्मछिधंगु रेस्टुराँय् जितः थःत यःम्ह वेटरयात म्हसीकेत समस्या मजुइमा धकाः का । ’","November 25, 2018 07:00 AM"
https://nepalbhasatimes.com/14657,न्ह्यइपुख्यः,  ,कन्हय् जामनः गुभाजुया निगू शो,"येँ –  नेपालभाषाया बहुप्रतिक्षित फिल्म जामनः गुभाजु न्हापांगु प्रदर्शन यायेगु तयारीया झ्वलय् बिहिवाः फिल्म दयेकेत ग्वाहालि याःपिंत सम्मान याःगु दु ।जामनः गुभाजु न्हापांखुसी क्यनेगु बारे जानकारी बिइगु निंतिं याःगु पत्रकार सम्मेलनया झ्वलय् फिल्म दयेकेत ग्वाहालि याःगु थीथी संस्था व व्यक्तिपिनि म्हसिका बिसें वय्कःयात हनेज्या याःगु खः ।                                                         फिल्म कन्हय् शनिवाः बागबजाः हे सिटीम्याक्स हलय् न्हापांखुसी प्रदर्शन जुइत्यंगु दु । कन्हय् सुथय् ८ः३० बजे व ११ः३० बजे यानाः निगू शो जुइगु खँ फिल्मया निर्माता राजेन्द्रभक्त श्रेष्ठं धयादीगु दु । धर्मोदय सभाया नायः व बौद्धविद्वान यज्ञमानपति वज्राचार्यं ज्याझ्वलय् न्ववानादिसें थःम्ह विश्वास हे मयाना कथं फिल्म दयेकाः पिहां वःगु खँ धयादिल । ‘न्हापांखुसी जामनः गुभाजुया बारे सहलह यायेगु निंतिं निर्देशक रवि व वय्कःया टिम झाःबलय् जिं फिल्म दयेकी धयागु विश्वास हे मयानागु खः, तर आः दयेकाः पिहां वःगु दु’ वय्कलं धयादीगु दु । फिल्मया मू पात्र जामनः गुभाजु जुयाः म्हिताच्वनादीम्ह कलाकार सुशील राजोपाध्यायं फिल्मपाखें नेपाः व नेवाःतय् इतिहास संरक्षण यायेगु कुतः यानागु खँ धयादिल । थ्व फिल्मया बाखं व धकिं बाखं नं वय्कलं हे च्वनादीगु खः । १७ औं शताब्दीया नांजाःम्ह तान्त्रिक जामनः गुभाजुया जीवनी अधारित थ्व प्याखनय् जुजु प्रताप मल्लया भूमिका नांजाःम्ह कलाकार पुष्करभक्त माथेमा, जामनः गुभाजुया कलाःया भूमिकाय् सरस्वती मानन्धरं म्हितातःगु दुसा साकार पन्त, उदेन न्हूसाय्मि, संघरत्न शाक्य, लक्ष्मीनाथ तिमिल्सिना, सुलोचना मानन्धर, सुरज व्यञ्जनकार, अन्नपूर्णेश्वरी श्रेष्ठ, अमिता जोशीपिंसं म्हितातःगु दु । फिल्मय् तत्कालिन ईयात जीवन्त जुइक क्यनेगु निंतिं भिएफएक्स प्रविधि गाक्क हे छ्यलाःगु खँ धाःगु दु । निर्देशक साय्मिं ४० प्रतिशतं धयाथें फिल्मय् भिएफएक्स प्रविधि छ्यलागु धासें थ्व हे प्रविधि पाखें स्वदँ न्ह्यवया तःभुखाचं दुंगुं मरुसतःयात नं दनेगु कुतः यानागु खँ कनादिल । फिल्म मेगु शनिवाः नं सिटी म्याक्सय् हे क्यनेगु ग्वसाः दयेकातःगु दु ।","November 23, 2018 06:45 AM"
https://nepalbhasatimes.com/14885,न्ह्यइपुख्यः,  ,ख्यालि न्हिली,"कलाः ः थौं जि डाक्टरयाथाय् वना वयागु । भाःत ः छु धाल ले डाक्टरं ? कलाः ः अँ ! डाक्टरं जितः लछि तक आराम कायेमाः हँ ! अले स्वच्छ फय् व आरामया निंतिं कि पेरिस कि मखुसा स्वीट्जरल्याण्ड वंसा जिउ धाःगु दु । भाःत ः का नु, अय्सा ….. कलाः ः धाथें झी गन वनेगु ? भाःत ः मेम्ह डाक्टरयाथाय् ! ह्ह्ह् छम्ह मिजं स्कुटी गयाः थःगु ज्याय् वनाच्वन । लँय् वयागु स्कुटीं गोबरयात क्यलाः न्ह्याः वन । वयां छुं भचा उखे छपुचः मिसात च्वनाच्वन इपिं सकसिनं लापा थानाः धाल— ‘ह्याप्पी बर्थ डे टु यू ! मिजं नं थःगु स्कुटी दिकाः धाल— ‘सुभाय् । तर छिकपिंसं थथे वीस जक यानाः मजिउ । केक नं ला नयेमाल नि, झासँ सकलें !’","November 28, 2018 07:30 AM"
https://nepalbhasatimes.com/14678,न्ह्यइपुख्यः,  ,सुपर स्टारया कासाय् छाय् मथ्यात थुपिं ?,"छम्ह मिजं कलाकार व छम्ह मिसा कलाकारयात नेपाः सुपरस्टार धकाः घोषणा यानाः म्हतिं छगू छगू लख तकाया सिरपालं छाय्पीगु धकाः नाय्खिं च्वयेकूगु ताःदत । क्वछिना कथं नेपाल संवत् ११३९या न्हूदँकुन्हु थ्व सिरपालं छाय्पीगु ज्या जुइमाःगु खः तर कारणवश जुइमफुत । थन उगु ज्याझ्वः मजूगु खँयात सिबें थ्व कासाय् दुमथ्याःपिनि बारे दुवालेगु कुतः याये ।                                                         ज्याझ्वःया भाला क्वबियाच्वंगु संस्था ग्लोबल नेपाः सुपरस्टार फाउण्डेशनं पितबिउगु नियम कथं थथे घोषणा जुइपिं कलाकार नेवाः फिल्मय् ज्या याना वयाच्वंपिं जुइमाः । नेवाः फिल्मय् एक्टिंग याना वयाच्वंपिं कलाकारमध्ये छम्ह मिजं व छम्ह मिसायात सुपरस्टार धकाः घोषणा यायेगु धेंधेंबल्लाःया निंतिं बेस्ट फाइभ नोमिनेशन कथं न्याम्ह मिजं कलाकार व न्याम्ह मिसा कलाकारया नांया ल्यज्या क्वचाये धुंकल । मिजं कलाकारय् आर्यम नकःमि, सुरज व्यञ्जनकार, रुपेन्द्र श्रेष्ठ थक्वाःमि, राजु महर्जन व भोगेन्द्र मानन्धरया नां नोमिनेशनय् लानाच्वंगु दुसा मिसा कलाकारपिं मध्ये अन्नपुर्णेश्वरी श्रेष्ठ, हिसिला महर्जन, भिन्तुना जोशी, रोजिना सुवाल व रजनी खड्गीया नां न्ह्यःने वयाच्वंगु दु । छम्ह मिजं कलाकार व छम्ह मिसा कलाकारयात दँय् छक्वः छगू लख तकाया सिरपाः सहित बीत्यंगु नेपाः सुपरस्टार सिरपाःयात मेकथं मकासे नेवाः फिल्म ख्यःया छगू तःजिगु हना वा सिरपाः कथं काये । आः छक्वः थ्व सुपरस्टार कासाय् मथ्याःपिं छुं छुं संकिपा स्टारया बारे छक्वः चर्चा याये । नेवाः फिल्मया कलाकारिता ख्यलय् ज्वःमदुगु योगदान दुम्ह धइम्ह छम्ह सुरेन्द्र तुलाधर नं खः । सुरेन्द्र तुलाधर छम्ह फिल्म च्वमि अले छम्ह फिल्म निर्देशकया रुपय् नांजाःम्ह सुरेन्द्र तुलाधर छम्ह स्येल्लाःम्ह कलाकार नं खः । आपालं फिल्म, टेलिफिल्मय् थःगु अभिनयया बलं लोकंह्वाःम्ह सुरेन्द्र तुलाधर नं सुपरस्टारया धेंधेंबल्लाखय् लायेमाःम्ह कलाकार खः । तर सुरेन्द्र तुलाधर धाःसा थ्व सुपरस्टार सिरपाया निंतिं नीस्वनातःगु ग्लोबल नेपाः सुपरस्टार फाउण्डेशनया कजि जूगु हुनिं थुगु कासां पिने लाःम्ह कलाकार खः । थनथाय् लाक्क लुमंकेमाःगु छता खँ छु धाःसां यदि छम्ह कलाकार थः फिल्मया निर्देशक, च्वमि वा मेगु न्ह्यागु हे विधाय् ल्हा च्वयेका वयाच्वंम्ह जूसां यदि उम्ह कलाकारं नेवाः फिल्मय् याना वयाच्वंगु अभिनयया हुनिं लोकंह्वाःम्ह वा योगदान दुम्ह खःसा उम्ह संकिपामियात सुपरस्टारया धेंधेंबल्लाखय् लाकेमाः । थ्वहे हुनिं नांजाःम्ह नेवाः संकिपामि आर्यम नकःमिया नां नोमिनेशनय् वःगु खः। तर सुरेन्द्र तुलाधर धाःसा थ्व कासाय् मथ्यात । रवि डंगोल थुकथं स्वयेबलय् आपालं मेमेपिनिगु नां वयेमाःगु खः । तर थथे नां वयेमाःपिं कलाकारत ग्वसाःखलकं सुपरस्टार ल्यज्याया निंतिं ग्वसाः ग्वःगु पिकनिकय् ब्वति मकाःबलय् सुपरस्टारया कासां पिने लाःवंगु दु । अज्याःम्ह हे छम्ह नेवाः फिल्म निर्देशक व तसकं हे लोकंह्वाःम्ह कलाकार रवि डंगोल नं खः । रवि डंगोल गुलि लोकंह्वाः धइगु खँ थन धयाच्वनेमाली मखु जुइ । नेवाः फिल्मयात पुनर्जागृत याःम्ह धकाः धयातःम्ह आर्यम नकःमिया “सुभाय्” पिहां वःगु ईया जःखः हे पिहां वःगु “यांमिखा”या निर्देशक व कलाकार खः, रवि डंगोल । अनं लिपा रवि डंगोलंं “कुलांगार”, “वल वल फसिक्वाः”, “व मिसा”, “टेम्पो ड्राईभर” लगायतया फिल्म निर्देशनया नापनापं उकी अभिनय नं यात अले “थ्व ला ग्यानापु स्टायल” आदि फिल्मय् नं अभिनय यात । तर पिकनिकय् थ्यंके मफुगु हुनिं सुपरस्टारया कासाय् मथ्यात । बासु शाही सुपरस्टारया कासाय् मथ्याःम्ह मेम्ह छम्ह कलाकार , निर्देशक बासु शाही नं खः । नेवाः फिल्म ख्यलय् दिपाः मदयेक फिल्म दयेकाः नन्स्टप फिल्ममेकर कथं न्ह्यःने वःम्ह बासु शाहीं आः तकया दुने थ्यंमथ्यं झिंच्यागू नीगू नेवाः फिल्म दयेकेधुंकल । अले उकी मध्ये आपालं फिल्मय् मेन रोलय् अभिनय नं याये धुंकल । “लुँयाम्ह झंगः” व “ग्वंगः क्वसः” फिल्मं निसें “वाया दुने जाकि दु” थेंज्याःगु फिल्मय् छम्ह निर्माता अले छम्ह निर्देशक वा छम्ह फिल्म च्वमि जुयाः जक मखसे छम्ह कलाकारया रुपय् नं थःगु प्रतिभा न्ह्यब्वया वयाच्वंम्ह बाशु शाही नं सुपरस्टार कासाय् मथ्याःम्ह कलाकार खः । आशिष्मा नकःमि सुपरस्टारया कासाय् मथ्याःपिं कासामि मध्ये दकलय् चर्चा जुयाच्वंगु नां धइगु आशिष्मा नकःमिया नां खः । आशिष्मा नेवाः फिल्मख्यःया छम्ह साप हे लोकंह्वाःम्ह हिरोइन खः । “न्याल्लब्यां” फिल्मनिसें न्ह्याःगु आशिष्माया यात्रा आःतक नं निरन्तर हे दनि । खय्त ला इहिपा धुंकाः आशिष्मां मेगु फिल्म म्हितूगु मदुनि । तर इहिपासिबें छुं ई न्ह्यः तिनि आशिष्मा छम्ह फिल्म निर्माताया रुपय् नं पलाः न्ह्याका “लाखेभाजु” नांयागु फिल्म दयेकूगु खःसा “रश्मी”नांयागु छगू फिल्म नं पिदने ल्यंदनि । हृदयप्रसाद मिश्र “सुभाय्” फिल्मनिसें निरन्तर अभिनय याना वयाच्वंम्ह ज्वःमदुम्ह कलाकार धइम्ह छम्ह हृदयप्रसाद मिश्र खःसा मेम्ह सबिन शाक्य खः । छम्ह ख्यालिन्हिलि कलाकारया रुपय् नांजाःम्ह हृदयप्रसाद मिश्रं आपालं फिल्मय् ख्यालिन्हिलां जाःगु रोलय् अभिनय यानातःगु दुसा वय्कःया म्हसीका हे थ्व खः । तर वय्कलं “न्हाय्कं” फिल्मय् छगू बिस्कं कथंया रोल म्हितातःगु दुसाः “पानबति” फिल्मय् नेगेटिभ रोल नं म्हितूगु दु अले “सत्य धरोधर्म” नांयागु फिल्मय् नं मेन रोल हे म्हितूम्ह खः । छगू कथंया बिस्कंं हे म्हसीका दुम्ह हृदयप्रसाद मिश्र ग्वसाःखलःया पिकनिकय् मथ्यंगु हुनिं सुपरस्टार कासाय् दुमथ्याःम्ह खः । सबिन शाक्य सबिन शाक्य नं “सुभाय्” फिल्मं निसे निरन्तर नेवाः फिल्मय् थःगु पलाः न्ह्याका वयाच्वंम्ह कलाकार खः । आपालं आपाः नेवाः फिल्म म्हितेधुंकूम्ह सबिन शाक्य छम्ह ज्वःमदुम्ह कलाकार अले लोकंह्वाःम्ह कलाकार खः । “न्याल्लब्यां”, “थः कतः कतः थः”लगायतया आपालं फिल्मनिसें “तानाज्यो” तकया दुने यक्व हे नेवाः फिल्म म्हितेधुंकूम्ह सबिन शाक्य ग्वसाःखलकं ग्वसाः ग्वःगु पिकनिकय् थ्यनां नं सुपरस्टारया नोमिनेशनय् मलाःम्ह कलाकार खः । पिकनिकय् थ्यंपिं ग्वसाःखलःया पिकनिकय् थ्यनाः नं कासाय् मथ्याःपिं मध्ये नांजाम्ह कलाकार आशाकाजी थकू उगु पिकनिक ग्वसाःया कजि जूगुलिं कासाय् दुमथ्यातसा आराध्यलक्ष्मी खड्गीया आःतक छगू हे फिल्म पिहां मवःनिगुलिं मथ्यात तर स्वतन्त्र संसार महर्जन पिकनिकय् थ्यनां नं कासाय् दुथ्याःगु खनेमदु । ‘निफ्वःस्वां’ फिल्मंनिसें थःगु अभिनय यात्रा न्ह्याकूम्ह स्वतन्त्रं ‘जिपिं बदमाश मखु’, ‘इहिपा’ लगायतया फिल्मय् हिरो जुयाः म्हितूगु दुसा ‘पिया च्वना’ लगायत फिल्मया निर्देशन नं याःगु दु । दकलय् लिपा नां ल्ययेगु तातुनाः जूगु पिकनिक ज्याझ्वलय् नेपालभाषा फिल्मख्यःया तसकं लोकंह्वाःम्ह हिरोइन आशिष्मा नकःमिया धाःसा उपस्थिति मदु । अन उपस्थित जूपिं मध्ये जक नां ल्ययेगु धकाः ग्वसाःखलकं घोषणा यानातःगुलिं भिंतुना जोशी धाःसा भारतया न्हूदिल्लींनिसें वयाः जूसां उगु ज्याझ्वलय् थ्यंकःवःगु खः । उगु ज्याझ्वलय् “भिंतुना” फिल्मया निम्हं हिरोइन रेश्मी महर्जन व रेमा महर्जनया नं उपस्थिति मदु । अले थौंकन्हय् राइजिंग स्टारया रुपय् बय्बय् जुयाच्वंम्ह “तिन तिकः महाबिकः” फिल्मया हिरोइन निकी महर्जनया नापनापं ख्वपया कलाकार तिपू श्यामसुन्दर शिल्पकार व अर्णेश्वरी शिल्पकार अनंलि हरिश तण्डुकार, राजु महर्जन जुजु व राजु स्यस्यःलगायतया नं उपस्थिति खनेमदु । “पटाचारा” व “कृषा गौतमी” म्हितूपिं नेपाःया हे नांजाःपिं कलाकारत मेलिना मानन्धर व कर्मा, कलाकार व निर्देशकया रुपय् पलाः न्ह्याका वयाच्वंम्ह रुपिन डंगोलया नं अन उपस्थिति खनेमदुसा आपालं आपाः फिल्मय् थीथी कथंया भूमिकाय् थःगु प्रतिभा न्ह्यब्वया वयाच्वंपिं कलाकार पल्पसा डंगोल व सुनिता श्रेष्ठ ठाकुर थेंज्याःपिं नं पिकनिकय् मवःगु हुनिं सुपरस्टारया नोमिनेशनय् मथ्यात ।","November 24, 2018 02:30 AM"
https://nepalbhasatimes.com/14846,न्ह्यइपुख्यः,  ,ख्यालि न्हिली,"थ्व संसार नं धाथें अजू । थन छम्ह मिसां मेम्ह मिसाया मभिंगु, मजिउगु, नागःतुगः खँ ल्हाल्हां इमि फुर्सद दइमखु, म्हुतु नं त्यानुइ मखु । जबकि छम्ह मिजं नं मेम्ह मिसाया जक तारिफ यायां लिलाइमखु । उकिं ला धाःगु मिजंत महान धकाः …. ! ह्ह्ह् मनूया दिमाग २४ घन्टा हे मदिक्क चले जुयाच्वनी । वं थःगु माःगु सकतां ज्या यानाच्वनी । अय्नं निगू कारणं मनूया दिमागं ज्या याइमखु । छगू परीक्षा हलय् जांच बीगु इलय्, मेगु सुं मिसा थःगु न्ह्यःने दं वइगु इलय् । ह्ह्ह् जिं थौं निगू प्रतिज्ञा याना । छगू आवंलिं सुं नं म्हमसिउम्ह मिसायात गलत नजरं स्वयेमखु । अले मेगु सुं नं मिसायात जिं म्हमसिउ पह यायेमखु ।","November 27, 2018 07:28 AM"
https://nepalbhasatimes.com/14947,न्ह्यइपुख्यः,  ,ख्यालि न्हिली,"राजु ः पासा, छिमि ला मरि पसः । गबलें गबलें पसलय् च्वनेबलय् मरि नये मास्ति मवः ला ? सुमन ः नये मास्ति ला वः, वयां छु याये ? जिमि अबु पिहां वनीबलय् दक्वं मरिचरिया ल्याःचाः तयाः पिहां वनीगु । उकिं जिं लालमोहन चुचुप्यानाः हाकनं तयाबीगु का …. ह्ह्ह् प्रेमिका ः डार्लिंग थौं जि गथे च्वं धासाः ? प्रेमी ः बांलाः, तसकं बांलाः । प्रेमिका ः हाकनं छक्वः धा ले गुलि बांलाः धकाः …. ! प्रेमी ः थुलि बांलाः, थुलि बांलाः जि जक जिउसा छ थेंच्वंम्ह मेम्ह छम्ह लभ यायेमास्ति वः का जितः ! ह्ह्ह् कलाः ः जिं न्यनागु स्वर्गय् कलाः–भाःत निम्हेसितं नापं च्वने बी मखु हँ ! भाःत ः उकिं ला स्वर्ग धाःगु !","November 29, 2018 06:50 AM"
https://nepalbhasatimes.com/13861,न्ह्यइपुख्यः,११३८ कौलागा सप्तमी,ख्यालि न्हिलि,"न्ह्याक्व हे उच्च शिक्षा प्राप्त याःसां छु याये ? आखिरय् गबलय् तक थ्व धाये फइमखु कि ‘ससः’यात अंग्रेजीं छु धाइ धकाः ! यदि छिं सिउसा धयादिसँ ! ह्ह्ह् छन्हु छम्ह मनुखं न्यासः वंगु नोटय् च्वयातःगु छगू नम्बरय् फोन यात । थ्व खनाः वया मेम्ह पासां धाल— ‘छं सुयात फोन यानाच्वनागु ?’ पासाम्हं धाल— यार, जिं ला थ्व स्वयाच्वनागु खःकि जुजु ला मदया वनेधुंकल । आः वयागु मोबाइल सुयाके दु धकाः सीकेत्यनागु का ….! ह्ह्ह् कलाः (थः पासालिसे) ः जितः जिमि भाःतप्रति शंका वं । व न्ह्याबलें जिं मखंक मेम्ह हे मिसा नाप लानाच्वनीगु थें च्वं । पासाम्ह ः अय्सा छं छु यायेगु ? मिसा ः जिं नं थः ब्वाइफ्रेन्ड वयागु लिउलिउ छ्वयाबी ।","October 31, 2018 06:40 AM"
https://nepalbhasatimes.com/14049,न्ह्यइपुख्यः,११३८ कौलागा द्वादशी ,ख्यालि न्हिलि,"कलाः ः छता खँ धाये ला छितः ? भाःत ः धा ले छु खँ ? कलाः ः छिं जितः ब्वः बीगु वा दाये मखु खः ला ? भाःत ः मखु का, खँ छु धाले बरु ? कलाः ः जि प्वाथय् दु । भाःत ः अरे, धाथें खः ला ? थ्व तसकं लसताया खँ जुल नि । थज्याःगु खँय् नं जिं छंत ब्वः बीगु, दायेगु धइगु जुइ ला लाति ! म्वायेकं म्वायेकं हे ग्यानाच्वनीगु का । कलाः ः न्हापा क्याम्पसय् ब्वना च्वनागु इलय् जिं जिमि बाःयात नं थज्याःगु हे खँ न्यंकागु, अबलय् जितः तसकं दाःगुलिं का ….. ! ह्ह्ह् मिसा ः जिं अज्याःम्ह मिजं नाप इहिपा याये । गुम्हेसिया कारोबार दकलय् च्वथ्यंक थ्यं । मिजं ः अरे, खः ला अथे खःसा छंगु निंतिं जिं एकदम पर्फेक्ट का । छाय्धाःसां जिगु सँ चाकेगु पसः पहाडया च्वकाय् तयातइगु दु ।","November 04, 2018 07:10 AM"
https://nepalbhasatimes.com/13856,न्ह्यइपुख्यः,११३८ कौलागा सप्तमी,संकिपाय् नांया अभाव,"खय् भाय्या संकिपाया नां तयेत हे आः समस्या जुया वःगु थें खनेदु । मानौं आः खय् भासं दयेकीगु संकिपाया नां तयेत हे अभाव जूगु दु । लिपांगु इलय् छगू संकिपा निर्माण यायेगु घोषणा जुल, संकिपा नां ‘दाल भात तरकारि’ हँ ! मह संचारं निर्माण यायेत्यंगु संकिपाया नां खः दाल भात तरकारि । थ्व स्वयां न्ह्यः मह संचारं हे निर्माण याःगु संकिपाया नां ‘शत्रु गते’ ।                                                         थय्क स्वयेबलय् गनं नेपाली संकिपाया नां तयेत खँग्वः हे मंत ला धइथें च्वं । गुलि संकिपा ला छगू हे नामं धमाधम दयेका वयाच्वंगु दु । खतुं थथे छगू हे नामं निगू स्वंगू संकिपा दयेकेगुयात संकिपाया हे भासं धायेगु खःसा ‘सिक्वेल’ धकाः धाइ । तर नेपाःया खस भाय्या संकिपा ख्यलय् छगू हे नामं निगू स्वंगूनिसें न्यागू तक संकिपा निर्माण जुइधुंकूगु दुसां थुकिया सिक्वेल हे खः धकाः धाये थाय् मदु धाःसां जिउ । थःगु संकिपायात सिक्वेल धकाः धायेगु खँय् खय् भाय्या संकिपाकःमितय् दथुइ हे अन्यौलता दु थें च्वं । खालि थःगु हिट संकिपाया लबः कायेगु निंतिं जक सिक्वेल धइगु नां बियाः छगू हे नामं थीथी संकिपा निर्माण यानाच्वंगु थें च्वं । अथे ला गुलिखे निर्मातातय्सं छगू हे नामं न्यागू न्यागू संकिपातक निर्माण यायेधुंकूगु दु । गनं संकिपा निर्मातातय्त थःगु संकिपाया नां तयेगु निंतिं खँग्वः वा नां हे मंत ला धकाः नं धायेगु याना हयाच्वंगु दु । संकिपाकःमि विकास आचार्यया ‘नाइ नभन्नु ल’ या नामं न्यागू संकिपा निर्माण जुइधुंकूगु दु । नाइ नभन्नलु लनिसें नाइ नभन्न लु–५ तक थ्यने धुंकल ।खतय्तला खय् भाय्या संकिपा दयेकीपिं निर्मातातय्सं थःगु संकिपाया नां विदेशी संकिपा विशेष यानाः बलिउडपाखें नां त्यासा कयाः तयेगु याना मच्वंगु नं मखु । गुलिखे संकिपा निर्मातातय्सं बलिउड संकिपाया नां जक त्यासा कायेगु मखसे बाखंचु (स्क्रीप्ट)तकं त्यासा कायेगु व बलिउड संकिपाया नक्कल यानाः नं खय् भाय्या संकिपा दयेकाच्वंगु दु । हालय् प्रदर्शन जूगु केकि अधिकारीया ‘कोहलपुर एक्सप्रेस’, ‘झमकबहादुर’ बलिउड संकिपा ‘मुम्बइ एक्सप्रेस’ नक्कल धकाः धाइ । शोभित बस्नेतया ‘धुम–२’ नांजक बलिउडया मखसे बलिउड संकिपा ‘कुँवारा बाप’या नक्कल खः । बलिउड संकिपाय् मेहमुदया चरित्र धुम–२ लय् जयकिशन बस्नेत म्हितूगु खः । बलिउडय् धुम–३ संकिपा नं निर्माण जुइधुंकूगु दु । नेपालय् खय् भाय्या संकिपा निर्माण जूगु न्यागू दशक स्वयां अप्वः दयेधुंकल । अय्नं आतकं बलिउडया प्रभाव तंगु मदुनि अथवा धाये त्वःते फुगु मदुनि । आतक नं बलिउडया प्रभाव वा लिच्वः नेपाःया खय् भाय्या संकिपा ख्यलय् लानाच्वंगु हे दनि । खय् भाय्या संकिपाकःमित नं बलिउडया संकिपाया प्रभावं मुक्त जुइ फुगु मदुनि । धायेगु हे खःसा बलिउडया प्रभावं मुक्त जुइपाखें इमिसं ध्यान हे बियाच्वंगु मदु धाःसां जिउ । खय् भाय्या संकिपाकःमितय्गु खँ ल्हायेगु खःसा थ्व ख्यलय् सनाच्वंपिं गुलिखे संकिपाकःमित ‘पढेर भन्दा परेर जानेकाहरू’ धायेथें अज्याःपिं हे अप्वः खनेदु धकाः धायेगु याः सरोकारवालातय्सं । शायद थथे जूगुलिं नं खय् भाय्या संकिपाकःमितय्सं विदेशीतय्गु संकिपाया अनुशरण जकं यानाच्वंगु खःकि ! खय् भासं निर्माण जुइगु संकिपा जक मखसे खय् भाय्या हे संकिया ख्यःयात कयाः जुइगु थीथी गतिविधि नं विदेशीतय् हे अनुशरण यानाच्वंगु नं खनेदु । थ्व हे झ्वलय् लिपांगु इलय् खय् भाय्या संकिपा ख्यलय् छगू हे नांया थीथी संकिपा निर्माण यायेगु क्रम तीव्र रुपं जुयाच्वंगु खनेदु । न्हूगु संकिपाया नां तयेगु निंतिं खँग्वः मदयाः खः वा थःगु संकिपा सिक्वेल धकाः क्यनेत खः । वा थःगु हिट जूगु संकिपाया लबः कायेत खः । सीके फुगु मदुनि । अथे ला संकिपा निर्माण याइपिंसं थःगु हिट संकिपाया नामं थीथी संकिपा निर्माण यानाच्वंगु नं खनेदु । संकिपा निर्माता विकास आचार्यया हिट संकिपा ‘नाइ नभन्नु ल’ नामं उकिया लबः कायेकथं ‘नाइ नभन्नु ल–५’ तक छगू हे नामं संकिपा निर्माण यायेधुंकूगु दु । निर्देशक शोभित बस्नेतं ‘धुम’ निसें ‘धुम–३’ अथे हे सुदर्शन थापां प्रेम गीत’ व ‘प्रेम गीत–२’ अथे हे छगू इलय् अतिकं लोकंह्वमाःम्ह नायिका झरना थापा ‘ए मेरो हजुर–२’ हिट जुइवं आः मेगु संकिपा ‘ए मेरो हजुर–३’ निर्माण यायेगु झ्वलय् दु । थुकथं हे खय् भाय्या संकिपाया इतिहासय् दकलय् अप्वः व्यापार यायेत सफल जूगु धकाः अतिकं बय्बय् जूगु संकिपा ‘छक्का पञ्जा’या नामं ‘छक्का पञ्जा–३’ तक निर्माण जुयाः नं प्रदर्शनय् वयेधुंकूगु दु । छक्का पञ्जा दकलय् अप्वः हिट जूगुलिं हे थ्व संकिपाया नामं मेगु संकिपा निर्माण जूगु खः धाःसां जिउ । थ्व संकिपा टेलिभिजनया पर्दाय् लोकंह्वाःपिं हास्य कलाकारतय्सं निर्माण याःगु संकिपा खः । खय्तला संकिपाया नां संकिपाया बाखं (स्क्रीप्ट)नाप मिले जुइक तयेमाःगु खः । मेखे लिपांगु इलय् अप्वःथे खय् भाय्या संकिपा ब्यापारया ल्याखं असफल जुया वनाच्वंगु खनेदु । गुलिखे संकिपा धाःसा व्यापारया ल्याखं ठिकठाक जक दु धाःसां जिउ । शायद थ्व हे कारणं खय् भाय्या संकिपा निर्मातातय्सं संकिपाया नां दोहोरे तेहरे यानाः निर्माण यायेगु यानाच्वंगु खयेमाः धायेछिं !","October 31, 2018 05:59 AM"
https://nepalbhasatimes.com/15048,न्ह्यइपुख्यः,  ,ब्याहा जुल प्रियंका व निकया,बलिउड अभिनेत्री प्रियंका चोपडां इन्टरनेशनल पप स्टार निक जोन्स लिसे ब्याहा याःगु दु । शनिवाः क्याथलोकि रितिरिवाज कथं ब्याहा जूगु खःसा आइतवाः हाकनं हिन्दी रितिरिवाज कथं ब्याहा जुइगु खँ धाःगु दु ।                                                         क्याथलोलिक रितिरिवाज कथं ब्याहा यायेगु झ्वलय् निकया किजा केविन जोन्स व प्रियंकाया किजा सिद्धार्थ गु्रम्समेन कथं च्वंगु खःसा इशा अम्बानी अर्पिता खान शर्मा व परिणीति चोडपा ब्राइड्समेड कथं च्वंगु खः । निकया अबु पाल केविन जोन्सं हे प्रियंकाया मदयेधुंकूम्ह अबु अशोक चोपडाया भूमिका म्हिताः प्रियंकाया ल्हाः निकयात लःल्हानाबिउगु खः । प्रियंका व निकया ब्याहा ज्याझ्वः राजस्थानया लोकंह्वाःगु पर्यटकीय थाय् जोधपुरया उम्मेद भवन प्यालेसय् जुयाच्वंगु दु । थन प्रियंका व निकया छुं छुं सतीपिं पासापिं व छेँजःपिनि जक उपस्थितिइ ब्याहा जूगु खः । ब्याहा जूथाय् कडा सुरक्षा व्यवस्था यानातःगु दु । अन सुयातं मोबाइल फोन तकं यंकेत अनुमति बियातःगु मदु । अथे जूगुलिं प्रियंकाया ब्याहाया तस्बिर मिडियाय् पिहां मवःनि । तर प्रियंकां हे थःगु ‘मेहन्दी’ ज्याझ्वःया तस्बिर थःगु इस्टाग्राम पाखें सार्वजनिक याःगु दु ।,"December 01, 2018 05:11 PM"
https://nepalbhasatimes.com/13736,न्ह्यइपुख्यः,११३८ कौलागा पञ्चमी,ख्यालि न्हिलि,"कलाः ः यदि जिगु शैताननाप इहिपा जूगु खःसा थौं थुलि दुःख सीमालीगु मखु जुइ ! गुलि छनाप इहिपा यानाः थौं जिं दुःख सियाच्वने माल । भाःत ः धत् लाटी, उलि नं मसिउला छं, छगू हे ला हिया सम्बन्ध दुपिंनाप इहिपा जुइमखु धकाः ! ह्ह्ह् ल्वगि ः डाक्टर सा’ब । जितः यक्व म्वायेगु इच्छा दु । उकिं उमेर अप्वयेकेगु छुं तरिका दुसा धयादिसँ । डाक्टर ः अथे खःसा याकनं इहिपा यानादिसँ । ल्वगि ः इहिपा जुल धाःसा उमेर अप्वइगु खः ला डाक्टर सा’ब ? डाक्टर ः मखु, मखु । खँ अथे मखु । तर उकिया निगू फाइदा धाःसा दइ । छगू ला ताःईतक म्वानाच्वंगु इच्छा हे दइमखु । अले मेगु गुलि नं ल्यं दुगु जिन्दगी खः, व तसकं ताःहाकःगु महसुस जुइ । ह्ह्ह् भाःत ः थौं छकः झी निम्ह गनं पिने चाःहिउ वने मजिउला ? कलाः ः जिउ तर …… कार जिं चले याये नि न्हिं ? भाःत ः मतलब वनेगु कारय् लिहां वयेगु अखबारय् ला ?","October 29, 2018 07:55 AM"
https://nepalbhasatimes.com/13820,न्ह्यइपुख्यः,११३८ कौलागा षष्ठी,ख्यालि न्हिली,"छम्ह साधुं छखा छेँय् प्रवचन बीगु झ्वलय् मां, काय व भौयात स्वर्गय् वने न्ह्याःला धकाः न्यन । साधुया खँ न्यनाः मां व भौम्हं काचाकाचां न्ह्याः धकाः लिसः बिल । र कायम्हं धाःसा छुं हे लिसः मबिउ । थ्व खनाः साधुं कायम्हेसित न्यन,— ‘मचा छु छंत स्वर्गय् वने मयःला ?’ कायंम्ह लिसः बिल— ‘इपिं निम्हेसित छ्वयाबिउ । इपिं स्वर्गय् वन कि जितः थन हे स्वर्गया अनुभूति जुइ !’ ह्ह्ह् स्कुलया लिउनेसं च्वंगु खुसिइ प्रिन्सिपल लखय् डुबे जूगु खनाः पप्पु तसकं चिल्लाय् चिल्लाय् दनाः हाल— कन्हय् स्कुल छुट्टी, कन्हय् ला स्कुल छुट्टी !’ ह्ह्ह् मिसा ः छ्या ! छ ला तसकं मछाःमजूम्ह मनू खनि का । मिजं ः खः धयां । जि बू बलय् हे नांगां बूगु छु याये !","October 30, 2018 07:00 AM"
https://nepalbhasatimes.com/13986,न्ह्यइपुख्यः,११३८ कौलागा एकादशी,जेण्टलमाएन पिया च्वंम्ह इकृना बल्ल,"दच्छिदत्या न्ह्यः “ द जेण्टलमाएन” नांयागु छगु फिल्मया बुखँ बय्बय् जुल । थ्व “द जेण्टलमाएन” फिल्म नेवाः फिल्म ख्यःया नांजाम्ह कलाकार,च्वमि व निर्देशक सुरेन्द्र तुलाधरं दयेके धकाः घोषणा याःगु खः । झिदँ–झिंनिदँति न्ह्यः नेवाः फिल्म ख्यलय् “याकःम्ह्याय्” नांयागु फिल्मया च्वमि, सहनिर्देशक व कलाकारया रुपय् दुहांवःम्ह सुरेन्द्र तुलाधर थौं वया नेवाः फिल्मया छगः धिसिलागु थांया रुपय् दनेत ताःलाःम्ह निर्देशक खः ।                                                         “याकःम्ह्याय्”सिबें न्ह्यः टेलिभिजनय् “ख्वताबजि” थेंज्याःगु नेवाः टेलिसिरियलय् नं छम्ह कलाकार व च्वमिया नापनापं सहनिर्देशनय् ज्या याःगु खः । “ख्वताबजि” व “याकःम्ह्याय्” या निर्देशक राजु स्यस्य खः । थ्व निगुलिंया सहनिर्देशक जुयाः ज्या याःम्ह सुरेन्द्र तुलाधरं लिपा वनाः निर्देशकया रुपय् पलाः न्ह्याकल । दकलय् न्हापा “अंश” नांयागु फिल्मया निर्देशकया रुपय् पलाः न्ह्याकूम्ह सुरेन्द्र तुलाधरया थ्व न्हापांगु फिल्म पिदनेत धाःसा ताः ई काल । थ्व ई दथुइ छम्ह निर्देशकया रुपय् सुरेन्द्र तुलाधरया जिपिं बदमाश मखु , जिगु मिखाया न्ह्यःने, पानबति, मू मदुगु जिन्दगी थेंज्याःगु फिल्म पिहां वलसा छम्ह च्वमिया रुपय् “थ्व ला ग्यानापु स्टायल” नांयागु छगू फिल्म नं वल । व धुंकाः छुं इलं निसें सुलं च्वनाच्वंम्ह सुरेन्द्र तुलाधरं थगुनेपाखे “द जेण्टलमाएन”नांयागु फिल्म दयेकेगु घोषणा यात । छगू तःजिगु ज्याझ्वः दथुइ घोषणा जूगु इलय् आपालं संकिपाह्यःमि पिनिगु नुगलय् आः छगू बांलाःगु फिल्म स्वयेदइगु जुल धकाः स्वां नं ह्वल । विशेष यानाः थुकी म्हितेगु क्वछिना जूपिं कलाकारपिनिगु लसता ला बयान यानां साध्य हे मजुल । उकी मध्ये छम्ह इकृना बल्ल नं खः । ख्वपःया वंशगोपाल त्वाःया अबु ईन्द्रप्रसाद बल्ल व मां कृष्णदेबी बल्लया कोखं नीनिदँ न्ह्यः जन्मकाःम्ह इकृना बल्लया नां न्यंपिं व वयात नापलाइपिं आपासिनं वयाके न्यनीगु न्ह्यसः धइगु वयागु नांयात कया हे जुया च्वन । वया नां हे अज्यागु कि छक्वः जिज्ञासा मतसे ला च्वने हे फइमखु । इकृना बल्ल धइगु तसकं हे ज्वःमदुगु नां जूगुलिं वलिसे नापलाःबलय् वयागु निंतिं जिगु नं दकलय् न्हापांगु न्ह्यसः थ्वहे जुया बिल । गनं थ्व नां फिल्मय् म्हितेगु झ्वलय्जकं छूगु खः ला ? जिगु थ्व न्ह्यसःया लिसलय् ,“ जिके अप्वसिनं न्यनीगु न्ह्यसः थ्वहे खः धयां । वास्तवय् थ्व नां जिं लिपा छुनागु मखु । न्हापांनिसें हे जिगु थ्वहे नां खः । जिम्ह अबुया नां ईन्द्रपाखें ई अले मांया नां कृष्णपाखें कृ व णा ल्ह्यःया जिगु नां इकृना धका छुनाब्यूगु जुया च्वन । इकृनां मचाबलय् ख्वपया शान्ति निकेतनय् आखः ब्वनेगु शुरु याःगु खःसा ख्वप गुण्डुया सरस्वति शिक्षा सदनं एसएलसी बिउगु जुयाच्वन । व धुंकाः ख्वपया हे कटुन्जेया निकल्सन उच्च माध्यामिक विद्यालयपाखें प्लस टु क्वाचायेकूम्ह इकृना बल्ल थौं बिजनेस स्टडीजय् ब्याचलर ब्वनाच्वंम्ह खः । “द जेण्टलमाएन” फिल्मय् हिरोइन्या रुपय् म्हितेगु क्वछिनागु ईयात इकृनां थःगु कलायात्राया दकलय् लुमंकेबहगु पलाःजक मखसे थःगु जीवनया दकलय् महत्वपूर्ण निर्णयया रुपय् काःगु खः । तर उगु फिल्मया निर्माण धाःसा आःतक नं न्ह्याये मफुनिगुलिं यानाः थःगु नुगः उलि चकंके मफयाच्वंगु धकाः नं धाइम्ह इकृना बल्लयात दकलय् न्हापां अभिनय यायेगु अफर वःगु धइगु झिंछगू तगिं ब्वना च्वंबलय् खः । ख्वपय् हे च्वंपिं छथ्व कलाकार पुचलं वयात छपु नेवाः म्येया म्युजिक भिडियो म्हितेत इनाप याःबलय् दकलय् न्हापां ला वं मम्हितेगु निर्णय याःगु जुयाच्वन । छाय् धाःसां वयागु इच्छा धइगु अभिनय मखसे जापान वा पोल्याण्ड वना आखः ब्वंवनेगु खः । वं उकिया निंतिं कुतः नं यायेधुंकल, तर छुं छुं हुनिं ताःलाये मफुत । थ्वहे इलय् म्युजिक भिडियो म्हितेत इनाप वःबलय् शुरुइ म्हा धाःसां लिपा वनाः छपु म्युजिक भिडियो म्हितास्वयेका धकाः म्हितल । राजु मानन्धरं दयेकूगु “जव ल्हातं” बोलया म्येय् बःचाहाकःगु रोल म्हितल । व धुंकाः हाकनं बालमुकुन्द प्रजापतिया निर्देशनय् विष्णु देशय्मरुया म्ये “मरु मरु देशय् मरु” म्येया म्युजिक भिडियो नं म्हितल । थुकथं बुलुहुं बुलुहुं वयागु पलाः अभिनयपाखे न्ह्यात । थ्व निगू म्युजिक भिडियो स्वःम्ह “ख्वताबजि”या सुरेन्द्र तुलाधरं इकृनालिसे नाचघरय् छगू ज्याझ्वलय् नापालाःबलय् वयात थःगु टेलिभिजन ज्याझ्वलय् वयेत इनाप याःसां उगु इलय् वं इनाप नाला काये मफुत । विदेशय् वनाः आखः ब्वंवनेगु मति तयाच्वंम्ह इकृना बल्लयात थथे अभिनयपाखे पलाः न्ह्याकेत ग्वाहालि याःगु धइगु फेसबुकं जुयाच्वन । फेसबुकय् दुपिं म्युचुयल फ्रेण्डपिंसं वयात थथे अभिनयपाखे साला यंकूगु खः । थुकथं छपलाः निपलाः यांयां थ्व ख्यलय् भ्यलय्पुंम्ह इकृनायात सुरेन्द्र तुलाधरं थःगु फिल्म “ द जेण्टलमाएन”य् म्हितेत इनाप याःबलय् वं म्हाः धाय्थाय् मन्त । म्हितेगु क्वःछित । वयागु निंतिं थ्व “द जेण्टलमाएन” म्हितेगु धकाः क्वछिनागु ई थेंज्याःगु लसताया ई मेगु मदु, तर व हे फिल्म आःतकं मदयेकूगुलिं धाःसा साप हे नुगः नं मछिनाच्वंगु दु । खय्त ला सुरेन्द्र तुलाधरं वयात थ्व फिल्म क्वमचातले मेगु फिल्म म्हितेदइमखु धकाः धाःगु मदु तर अय्सां थःगु न्हापां पलाः हे “द जेण्टलमाएन” जूगुलिं थ्व फिल्म म्हितेधुंकाः जक मेगु म्हितेगु धइगु वयागु इच्छा खः । छम्हनिम्हेसिनं वयात मेमेगु फिल्म म्हितेत नं इनाप यानाच्वंगु दु । तर आःयात वं निर्णय बीफया च्वंगु मदु । अथे जूसां थः गडफादर कथं कयातःम्ह सुरेन्द्र तुलाधरया सल्लाह कथं हे छगू खस नेपाली फिल्मया अफर धाःसा वं स्वीकार याये धुंकूगु दु । “ चक्रव्युह” नांयागु उगु फिल्म शिव आचार्य नांयाम्ह भोजपुरी फिल्ममेकरं दयेकेत्यंगु फिल्म खः अले थ्व फिल्म खस नेपाली व भोजपुरी भासं दयेकीगु खँ दुु । छगू धुंकाः मेगु म्युजिक भिडियो म्हिताच्वंम्ह इकृनाया दकलय् चर्चित जूगु म्युजिक भिडियो धइगु ख्यालि जुजुया रुपय् नांजाःम्ह मदनकृष्ण श्रेष्ठया “खुला खुला दत थःछेँ वंम्ह” म्येया म्युजिक भिडियो खः । थुगुुसी मोहनी नखःया लसताय् पिदंगु “ह्याँउगु सिन्ह तक्क तिनाः” या म्युजिक भिडियोया नापनापं जयमां दुर्गामां भवानी म्येय् नं इकृनायत कलाकारिता स्वयेदत । “ह्याँउगु सिन्ह तक्क तिना” या निर्देशन नं सुरेन्द्र तुलाधरं याःगु खःसा थ्व यमन श्रेष्ठं हाःगु म्ये खः । थुकथं थौंकन्हय् अभिनय ख्यलय् दिपा मदिक्क पलाः न्ह्याकाच्वंम्ह इकृना ःथम्हेसिनं न्हापा थ्व ख्यलय् वयेगु धका मतितःगु वा ग्वसाः ग्वःगु मखुसां वयागु हिइ हे कलाकारिता दुगु खँ धाःसा थनथाय् ल्वःमंके मजिउ । छाय्धाःसां इकृनाया अबु ईन्द्रप्रसाद बल्ल नं छम्ह पुंलाम्ह कलाकार हे खः । वया अबुं ख्वपया नांजाःम्ह कलाकार हरिमान दिवाकरलिसे जानाः छुं छुं प्याखं न्हापा म्हितूगु दु । थथे अबु कृष्णप्रसाद बल्लया हिइ दुगु कलाकारिताया कारणं हे म्ह्याय् इकृना बल्लया हिइ नं थुकथं कलाकारिताया अंश ब्वलना वःगु खः धकाः धायेथाय् यक्व दु ।","November 03, 2018 02:26 AM"
https://nepalbhasatimes.com/15071,न्ह्यइपुख्यः,  ,डिभोर्स लिपा नं नापं,"बलिउडया चर्चित नायकमध्ये छम्ह ऋतिक रोशन व वया कलाः सजैन खान आः नापं मखये धुंकल । इमिस पारपाचुके (डिभोर्स) जूगु छुं मखुसां प्यदँ दयेधुंकल । ऋतिक व सुजैनया डिभार्सया कारण मेम्ह नायिका कंगना रानावत खः धइगु चर्चा छगू इलय् गाक्कं जूगु खः । डिभार्स जूगु दँ दँ दयेधुंकूसां ऋतिक व सुजैन इलय्व्यलय् नापनापं खने दयाच्वंगु दु ।                                                         अझ लिपांगु इलय् थुपिं निम्हेसिया मतिना हाकनं क्वतुना वल धइगु चर्चा नं बलिउडय् जुयाच्वंगु दु । छगू कथं ऋतिक व सुजैन हाकनं छम्ह जुइगु धइगु चर्चा थ्व इलय् बलिउडय् गाक्कं जुयाच्वंगु दु । थुपिं निम्ह थः निम्ह कायपिंलिसें विदा माने यायेत लिपांगु इलय् गुकथं व्यस्त जुयाच्वंगु खः, उकिया हे लिधंसाय् ऋतिक व सुजैन निम्ह हाकनं छम्ह जुइत्यंगु धइगु चर्चा बलिउडय् जुयाच्वंगु दु । अझ ऋतिकं छगू भिडियो सन्देशपाखें सुजैनप्रति थःगु मतिना प्वंकूगु धइगु नं चर्चा जुयाच्वंगु दु । इमिगु तिपूजीवन हाकनं सुथां लाइगु खः वा मखु, व लिपा खने दइ ।","December 02, 2018 06:45 AM"
https://nepalbhasatimes.com/15700,न्ह्यइपुख्यः,  ,ग्वाय् दुम्ह यः,"नायक सैफ अली खान व वया न्हापायाम्ह कलाः अमृता सिंह पाखें दुम्ह म्ह्याय् सारा अली खान थ्व इलय् थःगु निगूगु संकिपा ‘सिंबा’या प्रमोशनय् व्यस्त जुयाच्वंगु दु । प्रमोशनया हे झ्वलय् सारायात वयागु मतिनाया बारे खँल्हाबल्हा याःगु दु । खँल्हाबल्हाया झ्वलय् गज्याःम्ह मिजंनाप ‘डेटिंग’ य् वने न्ह्याः ? डेटिंगय् वने न्ह्यः मिजंयाके छु दयेमाः थें च्वं ? धइगु न्ह्यसःया लिसलय् सारां न्हापां ला थम्हं डेटया बारे आतक छुं नं विचाः मयानागु धाःगु खः ।                                                         लिसें अज्याःगु छुं खास विशेषता दयेमाः धकाः धलः नं मदयेकानिगु धाःम्ह सारां लिपा भचा विचाः याये धुंकाः छगू तःहाकःगु हे धलः सार्वजनिक यानाबिल । सारां धाःगु दु, ‘जिगु सामाजिक संजालय् छगू गोप्य अकाउन्ट दु, गुकिया माध्यमं जिं हट ब्वाइजया बारे ध्यान बियाच्वनागु दु, छुं छुं मनूतय् फोटो यल धाःसा व हे सिक्रेट एकान्टपाखें लाइक नं याना । आतक सुं मिजं नाप अफेयर जूगु धइगु चर्चा मजूनिम्ह सारां अज्याःगु परिस्थितिया सामना नं यायेमाःगु अवस्था वःगु मदु । डेटय् वनीम्ह मिजंयाके खास छु छु दयेमाः धइगु धलः मदयेकूसां भचा ख्याः यायेमाःम्ह, ह्युमर गाक्कं दुम्ह जुइमाः धाःम्ह सारां थौंकन्हय् थःत ग्वाय् लहिनातःपिं तसकं हे यः धकाः धाःगु दु । ‘जितः थौंकन्हय् ग्वाय् दुपिं मिजंत तसकं यः, उकिं विशेष यानाः डेटिंगय् वनीम्ह मिजं ग्वाय् दुम्ह जूसा जिउ’, सारां धाःगु दु ।","December 20, 2018 07:10 AM"
https://nepalbhasatimes.com/15070,न्ह्यइपुख्यः,  ,ख्यालि न्हिली,"राजु ः रमेश छं सिउला ? मिजं नं मिसायात ‘आइ लभ यु’ धाइबलय् छाय् मिसा ल्हाः ज्वनी ? रमेश ः उलि नं मसिउला ? मिसां थप्पड नकी धकाः का । ह्ह्ह् शिक्षक ः पप्पु, तसकं बांलासे च्वंम्ह मिसायात अंग्रेजीं छु धाइ ? पप्पु ः आइ लभ यु । ह्ह्ह् पुलिसं चन्द्रमानया छेँय् खापा धिउँ वल । चन्द्रमानं न्यानाछ्वत, ‘अन सु हां ! खापा धिउँ वःम्ह ? पुलिस ः जिपिं पुलिस खः । खापा चायेकि । चन्द्रमान ः छाय् चायेकेगु खापा ? छु धायेमाल ? पुलिस ः छुं खँ ल्हायेमाःगु दु । चन्द्रमान ः छिकपिं ग्वःम्ह दु ले ? पुलिस ः जिपिं प्यम्ह दु । चन्द्रमान ः अथे खःसा छिपिं थवंथवय् खँ ल्हानाः हुँ । जितः फुर्सद मदु ।","December 02, 2018 06:56 AM"
https://nepalbhasatimes.com/15816,न्ह्यइपुख्यः,  ,ब्रेकअपया तनावं मुक्त,"भारतीय संचारमाध्यमय् थौंकन्हय् छम्ह पाश्र्व गायिका तसकं चर्चाय् वयाच्वंगु दु । उम्ह पाश्र्व गायिका खः नेहा कक्कड । बलिउड संकिपाया चर्चित म्येँ हालामि नेहा भारतीय संचारमाध्यमय् चर्चाय् वयाच्वंगु कारण खः वयागु ब्रकेअप । भारतीय फिल्म उद्योगय् सेलिब्रिटीत धमाधम इहिपा सम्बन्धय् गथः चिना वनाच्वंगु इलय् नेहाया ब्रेकअप गाक्कं चर्चाय् वयाच्वंगु दु । नेहाया ब्रकेअपं वया प्रशंसकत नं निराश जुयाच्वंगु खः ।                                                         नेहा कक्कड स्वयम थम्हं हे कलाका हिंमाशु कोहलीलिसेया थःगु सम्बन्ध त्वाःदःगु पुष्टि याःगु खः । निम्हेसिया प्रेम सम्बन्ध खास हे उलि चर्चाय् मवःसां ब्रेकअपया खबरं धाःसा भारतीय संचारमाध्यमयात गाक्कं क्वाका बिउगु खः । तर आः धाःसा नेहा उगु सम्बन्धं तापाक च्वनेधुंगु संकेत थः प्रशंसकतय्त बिउगु दु । नेहां च्वःगु दु कि, ‘जक मिसातय्के अझ अप्वः सुन्दरता खने दया वइ, इमित माया याइपिं नं अप्वइ, अले बांलाःगु व्यवहार नं याइ ।’ नेहाया थ्व धापुतिं हिमांशुलिसेया ब्रेकअपया घटना मुक्त जुइत स्वःगु संकेत खः धकाः वया प्रशंसकतय्सं थुइका हःगु दु । ब्रेकअप लिपा नेहां नेहा व हिमांशुलिसेया दक्वं फोटो व भिडियो नं सामाजिक संजालं लिकयाछ्वःगु खः ।","December 23, 2018 06:01 AM"
https://nepalbhasatimes.com/15852,न्ह्यइपुख्यः,  ,ख्यालि न्हिली,"जिं पासाया निंतिं छु त्याग याये मफु, दक्वं दक्वं सकतां सकतां त्याग यायेफु । पासाया लसताया निंतिं जिं थःगु दुःखयात ल्वःमंकेफु । पासाया लसताया निंतिं जिं थःगु ख्वबि सुचुके फु । पासाया निंतिं जिं थःगु ज्यान तकं बीफु अले यदि व हे पासाया गर्लफ्रेन्ड जक दइगु खःसा जिं व पासायात नं त्वःतेफु । ह्ह्ह् राजु ः अन्टी, रमेश गन दु ? अन्टी ः व ला छेँय् च्वनाः जेरी स्वाःरि नयाच्वन का । छंत नं ला नयेपित्यात जुइनि मखुला ? राजु ः खः, अन्टी । अन्टी ः अथे खःसा दकलय् न्हापां छ सरासर थःगु छेँय् हुँ, अले नयाः जक वा । ह्ह्ह् मिसा ः द्यवं ला जितः तसकं फुर्सदया इलय् दयेकूगु खः । मिजं ः सही खँ । छाय्कि फाल्तु ज्या धइगु फुर्सदय् याइगु खः !","December 24, 2018 06:50 AM"
https://nepalbhasatimes.com/15909,न्ह्यइपुख्यः,  ,ख्यालि न्हिली,"कलाःम्ह सुथ न्हापां न्ह्यलं दनेवं नापं द्यनाच्वंम्ह भाःतयात थनाः धाल— ‘न्यनादिसँ सा ! थौं जिं गज्याःगु बांलाःगु म्हगस म्हंगु ।’ ‘अपाय्सकं बांलाःगु छु म्हगस म्हंगु ले’— भाःतम्हं न्यन । ‘जिं छु म्हगस म्हंगु धाःसां नि’— कलाःम्हं धाल— ‘छिं जिगु निंतिं हिराया माः ज्वनाः वयाच्वंगु का ।’ ‘ए ऽऽऽ ! अथे ला’—भाःतम्हं धाल— ‘का, अय्सा हाकनं छक्वः द्यँ, अले व हारमा क्वखा ।’ ह्ह्ह् शिक्षक ः का धा, पप्पु छगः थलय् तन्न ध्यबा अले मेगु थलय् दिमाग तया बिल धाःसा छं गुगुपति कायेगु ? पप्पु ः सर, जिं ला ध्यबा हे काये । सरं नं ध्यबा हे कयादी जुइ, मखुला ? शिक्षक ः गलत, थ्व सरासर गलत । छाय्कि जिं दिमाग काये । पप्पु ः सर, छिं तसकं पाय्छि धयादिल, छाय्कि सुयाके छु चीजया अभाव दु वं व हे काइगु खः ।","December 26, 2018 06:50 AM"
https://nepalbhasatimes.com/15720,न्ह्यइपुख्यः,  ,ख्यालि न्हिली,"पप्पु जा नयाच्वंगु दु । वया नापं खा छम्ह नं तयातःगु दु । पप्पुं छप्ये जा थम्हं नइगु अले निगः प्यंगः जा खायात नं तया बीगु थ्व खनाः मामं न्यन, ‘पप्पु, छु यानाच्वनागु व ।’ ‘छुं नं मखु मां’,— पप्पुं धाल— ‘चिकेन नाप जा नयाच्वनागु का !’ ह्ह्ह् डाक्टर ः बाबु सन्ता, छंगु छगः किड्नी फेल जुल । डाक्टरया खँ न्यनाः सन्ता ह्वाँय् ह्वाँय् ख्वल । पलख लिपा सुम्क च्वनाः सन्तां धाल, ‘डाक्टर सा’ब गुलि नम्बरं फेल जूगु खः छकः धयादिसँ ले !’ ह्ह्ह् रमेश ः राजु, छं सिउला थ्व संसारय् दकलय् दुःखी व अभागी सु सिउला ? राजु ः मसिउ, सु ? रमेश ः पानीपुरी मीम्ह का । राजु ः गथे जुयाः । रमेश ः ब्याहा जूपिं जुइमा वा मजूनिपिं जुइमा न्ह्याम्हसिनं नं वयात ‘भैया’ धकाः सःती उकिं ।","December 20, 2018 07:25 AM"
https://nepalbhasatimes.com/18248,न्ह्यइपुख्यः,  ,ख्यालि न्हिली,"नेपाः चाःहिउ वःम्ह छम्ह पर्यटकं न्यन— नेपालय् दकलय् अप्वः च्वापु गन दइ थें ? गाइडं लिसः बिल— ‘सुथय् ८ बजे न्ह्यः हिमालय पर्वतय् अले बहनि ८ बजे लिपा ह्विस्कीया गिलासय् ! ऋऋऋ थःछेँय् वनाच्वंम्ह कलातं फोन यानाः भाःतम्हेसित धाल— ‘प्रिय ! छिं शायद जितः हे लुमंकाच्वंगु जुइ मखुला ? जिगु लुमन्ति गुलि तक वः ? ‘हट् लाति’— भाःतम्हं लिसः बिया छ्वत— ‘अथे लुमंका तये अःपुगु खःसा एसएलसीइ निक्वःतक फेल जुइ ला ?’ ऋऋऋ थुइके मफुगु छता खँ, छिकपिंसं सिउसा कनादिसँ ः— थौंकन्हय् होटल, रेष्टुराँ, बार, पब, पार्टी पालेसय् तकं ‘फ्रि– वाईफाई’ च्वयातःगु दइ । आः धयादिसँ कि इन्टरनेट (वाइफाइ) फ्रि खःकि चले याइपिं झी फ्रि खः ?","February 26, 2019 06:45 AM"
https://nepalbhasatimes.com/18307,न्ह्यइपुख्यः,  ,ख्यालि न्हिली,"पप्पु जांचय् फेल जुल थ्व खनाः वया अबुं वयात ब्वः बिल— ‘का स्व व मिसायात, व नं छंगु हे क्लासय् आखः ब्वनीम्ह खः । वं क्लास टप यात । छ जक फेल जुल का, नालायक ! ‘जितः अप्वः तं पिकायेदीमते न्हि’— पप्पुं धाल— व हे मिसायात जक स्वयाच्वनागुलिं ला फेल जूगु खःनि ।’ ह्ह्ह् शिक्षक ः मस्त, यदि छिमिसं सच्चा नुगलं द्यःया प्रार्थना यात धाःसा छिमिसं छु मनय् तःगु खः, व पूरा जुइ । पप्पु ः सर, त्वःतादिसँ व खँ, यदि धाथें अथे जुइगु खःसा छि जिम्ह सर मखु, ससःअबु जुइगु खइ ! ऋऋऋ कलाः (थः भाःतलिसे) ः छिं सिउला ? मिजंत स्वर्गय् वन कि इमित अप्सरा दइ, तर मिसातय्त धाःसा छुं नं दइमखु हँ ! थथे छाय् जुइ ? भाःत ः खास छुं नं मखु, द्यवं ला दुःखीतय्त जक हे स्वइगु खःनि !                                                          ","February 27, 2019 07:15 AM"
https://nepalbhasatimes.com/17354,न्ह्यइपुख्यः,  ,ख्यालि न्हिली,"छम्ह तसकं ज्याथम्ह जीवनया लिपांगु इलय् थ्यनाच्वने धुंकल । वया लिक्कसं छेँजःपिं सकलें नापं च्वनाच्वन । अबलय् लाक्क छेँया छम्ह दुजलं धाल— ‘छि छिगु जीवनया अन्तिम घडीइ थ्यने धुंकल । द्यःया नां कयादिसँ । रामया नां कयादिसँ, रामया । अबलय् लाक्क उम्ह ज्याथम्हं धाल— ‘आः, छु रामया नां कायेगु ! पलख लिपा ला जिपिं निम्हं चुलिंचू हे जुइ नि !’ ह्ह्ह् काय ः कलाः, तिरिमय्जु, जहान, वाइफ, अर्धांगिनी, छेँय्च्वंम्ह, श्रीमति, यज्जु …. थ्व दक्वं नामय् फरक छु दु ? अबु ः छं आवंनिसें थ्व खँयात कयाः विचाः यायेमाःगु आवश्यक मदु । अय्नं छं न्यँ हे न्यन । थुलि खँ सीका ति कि पुता समस्या तःगू, नां छगू खः ।","February 05, 2019 06:45 AM"
https://nepalbhasatimes.com/18308,न्ह्यइपुख्यः,  ,निक्वःगु निफ महोत्सव तःजिक क्वचाल,"निक्वःगु नेपाल अन्तर्राष्ट्रिय चलचित्र महोत्सव (निफ) तःजिक क्वचाल । वंगु विहीवाःनिसें शुरु जूगु न्यान्हुयंकंया महोत्सव सोमवाः क्वचाःगु खः । निगूगु संस्करणया महोत्सवय् विश्वया ३१ गू देय्या ६० गू संकिपाया दथुइ धेंधेंबल्ला जूगु खः ।                                                         निक्वःगु संस्करणया महोत्सवया लिपांगु न्हि महोत्सवय् क्यनेज्या जूगु संकिपामध्ये अन्तर्राष्ट्रिय प्रतिस्पर्धाय् सिंगापुरया ‘ए ल्याण्ड इम्याजिन्डं’ उत्कृष्ट संकिपाया सिरपाः त्याकेत सफल जुल । उगु संकिपायात द्वःछि अमेरिकी डलरलिसें बुद्ध मूर्ति अवार्डकथं लःल्हाःगु खः । अथे हे अन्तर्राष्ट्रिय प्रतिस्पर्धाया चीहाः संकिपापाखे भारतया ‘मीन आलाप’ उत्कृष्ट जुसे ५०० अमेरिकी डलरलिसें माउण्ट एभरेष्ट अवार्ड त्याकेत सफल जुल । नेपाली प्रतिस्पर्धाय् ‘डाइंग क्यान्डलं’ उत्कृष्ट संकिपाया रुपय् न्यय्द्वः तका दां व चीहाः संकिपाय् ‘सुपर मंक’यात उत्कृष्ट घोषणा यासें नीन्याद्वः तका दां लःल्हाःगु खः । महोत्सवय् कथानक चलचित्रया उत्कृष्ट निर्देशकया सिरपाः ‘डाइंग क्यान्डल’या नरेशकुमार केसी व उत्कृष्ट पटकथाकारया रुपय् ‘पंचायत’या शिवम् अधिकारीं सिरपाः ल्हातय् लाकेत सफल जुल । उत्कृष्ट पुरस्कारया निर्णय यायेत नेपाःया नांजाःम्ह संकिपाकःमि नीर शाहया संयोजकत्वय् छगू निर्णायक समिति गठन यानातःगु खः । समितिइ भारतया नांजाःम्ह संकिपाविद् प्रेमेन्द्र मजुमदार, चीनया बेइजिंग फिल्म एकेदेमिया प्रोफेसर ल्याङ स्याओ व कान्स फिल्म फेस्टिभलया कार्यक्रम निर्देशक एन्ने डेलेच दुजःकथं च्वनादीगु खः । सोमवाः क्वचाःगु महोत्सवया समापन समारोहय् मूपाहांकथं झायादीम्ह उपप्रधानलिसें रक्षामन्त्री ईश्वर पोखरेलं पुरस्कृत जुयादीपिंत सिरपाः लःल्हानादीगु खःसा महोत्सव आयोजक समितिया अध्यक्ष केपी पाठकं दां सिरपाः लःल्हानादीगु खः । ज्याझ्वलय् नवासें मूपाहां मन्त्री पोखरेलं नेपालय् जुइगु यानाच्वंगु थज्याःगु अन्तर्राष्ट्रियस्तरया संकिपा महोत्सवं नेपाःया संकिपायात नं विश्वव्यापी दयेकेत ग्वाहालि जुइगु जक मखसे नेपालय् अन्तर्राष्ट्रिय संकिपाया बारे ज्ञान बीत नं ग्वाहालि जुइगु विचाः प्वंकादिल । उगु हे ज्याझ्वलय् चिबाखं वाचनपाखे सिरपाः त्याकादीपिंत चीहाः संकिपा दयेकेत धासें दिवस अमागाइँया ‘काशिनाथ’ व सजल लोप्चनया ‘गाइड छु फिल्म फेस्टिभल’ नांया निपु बाखंयात रेड कार्पेट प्रा.लि. व नेपाल चलचित्र तथा सांस्कृतिक प्रतिष्ठानं म्हतिं पीद्वः तका अनुदान बीगु घोषणा नं याःगु खः । महोत्सवया लिपांगु न्हि सोमवाः नेपालभाषाया निगु चीहाः संकिपा ‘ द मीथ जिरो’ व ‘अस्तित्व’लिसें चीन, लेबनान, टर्की, जापान व बंगलादेशया संकिपालिसें नेपाः व स्पेनया मंकाः निर्माणय् दयेकूगु संकिपा व खय् भाय्या संकिपा नं क्यनेज्या जूगु खः । महोत्सवया हे झ्वलय् थीथी विषययात कयाः समूहगत रुपं बहस यायेगु झ्वलय् लिपांगु न्हि संकिपा व राजनीति विषययात कयाः बहस ज्याझ्वः जूगु खः । नेपाःया न्हापांगु संकिपा ‘आमा’या नायिका चैत्यदेवी, नेपाल प्रज्ञा प्रतिष्ठानया प्राज्ञ, सुष्मा राजभण्डारी लगायतया उपस्थिति दुगु समापन समारोहय् आयोजक संस्थाया उपाध्यक्षलिसें संकिपा छनोट समितिया संयोजक विजयरत्न असंबरें लसकुस यानादीगु खः । ज्याझ्वः संस्थाया अध्यक्ष पाठकया सभापतित्वय् जूगु खः ।    ","February 27, 2019 07:30 AM"
https://nepalbhasatimes.com/18348,न्ह्यइपुख्यः,  ,श्रीदेवीया दकलय् लिपांगु संकिपा,"वइगु मार्च २२ कुन्हु बलिउडया छगू संकिपा चीनय् रिलिज जुइत्यंगु दु । थ्व संकिपा खः बलिउड अभिनेत्री श्रीदेवीया अभिनय दुगु ‘मम’ । थ्व संकिपा श्रीदेवीया भूमिका दुगु वा धाये वं अभिनय याःगु दकलय् लिपांगु फिल्म खः । खतुं छगू रिपार्टकथं चीनय् स्वयां न्ह्यः हे श्रीदेवीया थ्व संकिपा रुस, पोल्याण्ड, संयुक्त अरब इमिरेटस्, अमेरिका, सिंगापुरलिसें पीगू थासय् सार्वजनिक जुइधुंकूगु दु ।                                                         आः चीनय् नं थुकिया प्रदर्शन यायेगु तयारी जुयाच्वंगु खः ।‘छम्ह कलाकारयात वयागु भूमिका, वयागु अभिनय व वं याःगु ज्याया कारणं न्ह्याबलें नं म्हसीका च्वनी, अले इमिसं व हे झीगु निंतिं त्वःता थकी, श्रीदेवीया थ्व ‘मम्’ संकिपा नं छगू अज्याःगु हे सर्वश्रेष्ठताया दसु खः’ संकिपा प्रदर्शन याये न्ह्यः जारी याःगु छगू रिपार्टय् धयातःगु दु । थ्व संकिपा आतक गन गन प्रदर्शन जुल, व दक्वं थासयं सकारात्मक प्रतिक्रिया वयाच्वंगु निर्माण पक्षया धापू दु ।रवि उद्यावरं निर्देशनय् मांया भूमिकाय् म्हिताच्वंम्ह श्रीदेवीं थः न्ह्यसु म्ह्याय्या ब्वला साःगु क्यनातःगु दु । थुगु संकिपाय् श्रीदेवीया भूमिकायात कयाः मरणोपरान्त सर्वश्रेष्ठ अभिनेत्रीया राष्ट्रिय पुरस्कार नं लःल्हाःगु खः ।  ","February 28, 2019 06:55 AM"
https://nepalbhasatimes.com/17168,न्ह्यइपुख्यः,  ,ख्यालि न्हिली,"राजु ः अहो ! रमेश छ ला गपाय्सकं ल्ह्वना वःगु ! गथे जुयाः थपाय्सकं ल्ह्वंगु छ ? रमेश ः जिमिगु छेँय् फ्रिज मदु । उकिं का ….! राजु ः छ ल्ह्वंगुया स्वापू फ्रिजनापं छु दु ? रमेश ः दु नि, छाय्धाःसां गुलि नं नसाज्वलं ज्वरे याइ व दक्वं नयाः फुकेमाः उकिं ….. ! ह्ह्ह् छगू बांलाःगु सन्देश ः यदि छि थःगु मृत्युलिपा नं मोबाइलय् वइगु एसएमएस, फेसबुकया मेसेज ब्वनेगु इच्छा दुसा ….. ‘मिखा दान यानादिसँ ।’ ह्ह्ह् शिक्षक ः पप्पु थौं छंगु स्कुलया न्हापांगु दिं छंत गथे ताल, छुं न्यनेमाःगु दुसा धुक्क जुयाः न्यँ ! पप्पु ः सर, थन गबलय्निसें विदा शुरु जुइथें ?","January 30, 2019 05:35 AM"
https://nepalbhasatimes.com/17272,न्ह्यइपुख्यः,  ,नेवाः स्टारतय्गु न्हूगु पलाः,"नेवाः फिल्मख्यः न्हापासिबें तब्या जुयावयाच्वंगु दु धकाः बय्बय् जुयाच्वंगु थ्व इलय् जम्मा शुटिंग जुयाच्वंगु फिल्म धइगु छगू “जातः” खःसा मेगु “क्या फसाद” खः । “क्या फसाद” फिल्मय् फिल्मया हे निर्देशक बासु शाही हिरो जुयाः म्हिताच्वंगु दुसा रजनी खडगी हिरोइन जुयाः म्हिताच्वंगु दु । “जातः” फिल्मया खँ ल्हायेगु खःसा थुकी निकी महर्जनया नापनापं ज्योति मानन्धर नांयाम्ह हिरोइन थ्व ख्यलय् खनेदयेकः वयेत्यंगु दु । “तिनतिकः महाबिकः” फिल्मं डेब्यु याःम्ह निकी महर्जन थौंकन्हय् विशेष यानाः म्युजिक भिडियो म्हिताच्वंम्ह हिरोइन खः । निकी जक मखु नेवाः कलाकारतय्गु व्यस्तता धइगु नेवाः म्येया म्युजिक भिडियोपाखे हे अप्वयाच्वंगु दु । रजनी खड्गी नं म्युजिक भिडियोपाखे हे व्यस्तम्ह खःसा “समयबजि” नांयागु टेलिभिजन ज्याझ्वः नं म्हिताच्वंम्ह खः ।                                                         “रश्मी”फिल्मया स्टार थौंकन्हय् नेवाः फिल्मया शुटिंग उलि जुयाच्वंगु मदुगुलिं आपालं कलाकारत सुलं च्वनाच्वंगु हे खनेदु । च्वय् न्ह्यथना कथं छुं छुं स्टारत धाःसा म्युजिक भिडियोया शुटिंगय् व्यस्त जुयाः जूसां थःगु कलाकारिताया प्याःचाः लंकाच्वंगु दु । नेवाः फिल्मया हिरोया रुपय् थःगु बिस्कं हे म्हसीका दयेकेत ताःलाःम्ह राजु महर्जन फिल्मय् खनेमदुगु ताः दयेधुंकल । निदँति न्ह्यः “रश्मी” नांयागु फिल्मं कमब्याक जुइन धकाः बय्बय् जूगु खःसां राजु महर्जनया थ्व फिल्म धाःसा आःतक पिहां वयेमफुनि । आः वयाः राजु महर्जनं मेगु छगू फिल्म “घोषक” नं म्हितूगु दु । बुद्धकालिन थ्व फिल्मया शुटिंग आः याकनं हे क्वचायेत्यंगु दु । “रश्मी” फिल्मय् म्हितूम्ह सुरज व्यन्जनकारया पलाः धाःसा “जामनः गुभाजु”, “च्वापुफय्” व “लाखेभाजु” तक थ्यन । आशिष्मा नकःमि व भिन्तुना जोशी “रश्मी”फिल्मं हे कमब्याक जुइम्ह धका बय्बय् जूम्ह हिरोइन आशिष्मा नकःमिया नं उगु फिल्म पिहां वये लिबाःबलय् कमब्याक हे जुइमफयाच्वंगु दुसा थगुने वय्कः मय्जुं थःम्हेसियागु प्रोडक्शन हाउस चायेकाः “लाखेभाजु” नांयागु फिल्म नं दयेकल । थ्व फिल्मया शुटिंग क्वचाःगु ताः दयेधुंकलं नं थ्व फिल्म पिहां वइगु छुं खँ न्यनेमदुनि । झन उकिसनं थगुने आकाझाकां आशिष्माया इहिपा जूबलय् थ्व फिल्मया ज्या न्ह्याःवने मफुत । थौंकन्हय् आशिष्मा नं मेपिं थें हें तुं म्युजिक भिडियो नं म्हिताच्वंगु दुसा गनं वय्कः मय्जु थः जहानया कर्मभूमि अमेरिकाय् जकं वना छ्वइगु मखुला धइगु नं हुइनाभुइना जुयाच्वंगु दु । आशिष्मा नकःमि थें हे तुं नेवाः फिल्मया लोकंह्वाःम्ह छम्ह हिरोइन भिंतुना जोशी नं खः । थौंकन्हय् आपाः यानाः विदेशय् जक वनाच्वनीम्ह भिन्तुना जोशीं “मां” नांयागु छगू फिल्म म्हितीगु खँ दु । थगुने हे घोषणा जूगु थ्व फिल्मया शुटिंग धाःसा आःतक नं न्ह्याये मफुनि । थ्व फिल्मय् किशोर खड्गी हाकनं छक्वः हिरोया रुपय् खने दयेकः वयेत्यंगु दु । निम्ह किशोर न्हापा “झस्का” व “थःम्हं म्हूगु गाः” फिल्म म्हितूम्ह किशोर खड्गीया कमब्याक फिल्म कथं कयातःगु “मां” या शुटिंग शुरु मजूनिसा मेम्ह किशोर अर्थात “बसन्त ऋतु” फिल्मं डेब्यु याःम्ह किशोर चिपालु आः वयाः “घोषक” फिल्मय् नं खनेदयेकः वयेत्यंगु दु । निगः थां नेवाः फिल्म व कलाकारिता ख्यलय् हे नुगः क्वसायेका वयाच्वंम्ह सुरेन्द्र तुलाधर विशेष यानाः टेलिभिजन ज्याझ्वः “ख्वताबजि”या ज्याय् हे व्यस्त खनेदुसाः वय्कलं दयेके धकाः घोषणा यानादीगु “जेण्टलमाएन”या शुटिंग नं आः तक शुरु जूगु मदुनि । नेवाः फिल्म ख्यःया निगः थां कथं कयातःपिं मध्ये छम्ह सुरेन्द्र तुलाधर खःसा मेम्ह आर्यम नकःमि खः । आर्यम नकःमिया निर्देशनय् दयेकूगु “लाखेभाजु”या ज्या दिनाच्वंगु अवस्था दुसा थौंकन्हय् वय्कः खँय् भाय्या टेलिसिरियल “माफ गर्नोस म्याडम”य् व्यस्त जुयाच्वंगु दु । सुपर स्टारतय् खँ नेवाः सुपरस्टार धेंधेंबल्लाखय् लानाच्वंपिं मध्ये आपालं कलाकारत म्युजिक भिडियोपाखे व्यस्त जुयाच्वंगु खनेदुसा सुरज व्यञ्जनकार, रजनी खडगी, रोजिना सुवाल, रुपेन्द्र श्रेष्ठया व्यस्तता नं विशेष यानाः उखेपाखे हे खनेदयाच्वंगु दु । उकी मध्ये रुपेन्द्र श्रेष्ठ व सुरज व्यञ्जनकारया “च्वापुफय्” व “लाखेभाजु” पिहां वयेत्यंगु दुसा सुरज व्यञ्जनकार “मां” फिल्मय् नं म्हितीगु जूगु दु । सुपरस्टार कासाया नोमिनेशनय् लानाच्वंपिं मध्ये भोगेन्द्र मानन्धर धाःसा डान्स टिचरया रुपय् ज्या याना वयाच्वंगु दुसा अन्नपुर्णेश्वरी श्रेष्ठया छुं ई न्ह्यव तिनि खँय् भाय्या छगू फिल्म “प्रसाद” पिहां वःगु दु । “राजमति” फिल्मया हिरोइन कथं म्हसीका दुम्ह हिसिला महर्जनया न्हूगु फिल्म वइगु छुं खँ मदुनि । “बसन्त ऋतु”या देन “बसन्त ऋतु” फिल्मं डेब्यू याःपिं मध्ये दकलय् बय्बय् जूपिं धइपिं अनु महर्जन व शोभा महर्जन खः । उकी मध्ये अनु महर्जन आः हाकनं पवन जोशीं हे दयेकेत्यंगु न्हूगु फिल्मय् नं म्हितीगु चर्चा दुसा शोभा महर्जन थःगु लजगाः फेशन डिजाइन व फेशन इभेण्टया ज्याय् हे व्यस्त जुयाच्वंगु खनेदु । छुं ई न्ह्यःतिनि शोभां नेपाली खस फिल्मया हिरो सरोज खनाललिसे नं छगू म्युजिक भिडियो म्हितूगु दु । नेवाः युट्युबय् पिहां वःगु “स्वन्हु” नांयागु शर्ट फिल्मय् नं खनेदयेकः वःगु दु । थ्व हे फिल्मय् म्हितूम्ह सोनिका हेक्का नं “लिच्वः” नांयागु शर्ट फिल्मय् म्हितूगु बाहेक मेगुलिइ खनेमदुनि । मेमेपिं थ्व हे “स्वन्हु” नांयागु शर्ट फिल्मय् नं खनेदयेक वःम्ह हिरो रणेन्द्र महर्जनया डेब्यू फिल्म धइगु “स्वय्नगु” खः । थ्व फिल्मय् मेन रोल म्हिता नेवाः फिल्मय् दुहां वःम्ह रणेन्द्र महर्जनं आःतक मेगु फिल्म म्हितूगु खनेमदुनि । अथे हे तुं “स्वय्नगु” फिल्मया हिरोइन सुशीला तण्डुकारया नं मेगु फिल्मया बारे खँ न्यने मदुनि । “तिनतिकः महाबिकः” पाखें दुहां वःपिं मध्ये योगेन ज्यापु “हिसिमति” फिल्मय् हाकनं छक्वः निकी महर्जनलिसे हे हिरो जुयाः खनेदयेकः वयेत्यंगु दुसा विशेष यानाः हुलाप्याखनय् ल्हाः ज्वःम्ह अनुज डंगोल धाःसा “हिसिमति” फिल्मय् पूर्णकाजी ज्यापुलिसे मंकाः निर्देशकया रुपय् खनेदयेकः वयेत्यंगु दु । अथेहे तुं “मू मदुगु जिन्दगी” फिल्मं डेब्यु याःम्ह हिरो आर एल महर्जन आः हाकनं छक्वः नेवाः फिल्मय् खनेदयेकः वयेत्यंगु दु । ‘मिजं’ लगायतया फिल्मय् म्हितूम्ह सुरेन्द्र महर्जनं धाःसा “थः कतः कतःथः” व “माया” म्हितलसा थौंकन्हय् बलिउड धकाः धयातःगु हिन्दी फिल्मया महासागरय् थःगु पलाः थातय् लाकेगु कुतः यानाच्वंगु दु । नेवाः कलाकारिता ख्यलय् छम्ह व्यस्तम्ह हुलाप्याखंमिया रुपय् बय्बय् जुयाच्वंम्ह आराध्यलक्ष्मी खड्गीया डेब्यू फिल्मया रुपय् बय्बय् जुयाच्वंगु “लिबाय् धुंकाः” फिल्मय् हाकनं खनेदयेक वयेत्यंम्ह हिरो आर एल महर्जनं थ्व हे दथुइ “एक पल” नांयागु खस नेपाली फिल्मय् हिरो जुयाः म्हितल । अथे हे खस नेपाली म्हितूम्ह मेम्ह हिरो सोहित मानन्धर नं “मू मदुगु जिन्दगी” फिल्मं हे नेवाः फिल्मय् दुहां वःम्ह खःसा आः सोहित भाजु “लाखेभाजु” फिल्मय् खनेदयेकः वयेत्यंगु दु । “पटाचारा” व “कृषा गौतमी” फिल्मय् हिरो जुयाः म्हितूम्ह कर्मा धाःसा कलिउड धकाः धयातःगु खस नेपाली फिल्म ख्यःया हे छम्ह लोकंह्वाःम्ह हिरो खः । वय्कःभाजुया न्हूगु खस नेपाली फिल्म “गरुड पुराण” नकतिनि हे पिहां वःगु दुसा आः रामकृष्ण खड्गी भाजुं हे दयेकेत्यंगु न्हूगु फिल्मय् नं खनेदइगु आशा आपाःसिनं याना वयाच्वंगु दु ।","February 02, 2019 11:24 AM"
https://nepalbhasatimes.com/17282,न्ह्यइपुख्यः,  ,ख्यालि न्हिली,छिं सिउला ? न्ह्याथाय् द्यइके वंसां नं देगलय् पुजा याइम्ह पुजारी मिजंम्ह हे जक जुयाच्वनी थथे छाय् ? थथे छाय् धाःसां द्यइके वइपिंसं द्यःयात जक ध्यान बी फयेमा धकाः का ! ह्ह्ह् थुगु न्हिपौ ब्वनाच्वनादीपिं मध्ये ८७ प्रतिशतयात ज्वज्वलपा । ल्यं दुगु भ्याटय् कट्टा यानागु जुल । ह्ह्ह् कलाः–भाःत निम्ह फोनय् खँ ल्हाना च्वन । भाःत ः छ तसकं हे बांलाः । कलाः धाथें खःला सुभाय् । भाःत ः छ ला सुं राजकुमारी स्वयां कम मजू । कलाः अहो ! यक्व सुभाय् छितः । भाःत ः छंत खन कि जितः ला स्वर्गया परी थें च्वना वइगु । कलाः बा… ! बा… ! गात गात म्वाःल धयादिसँ छि छु यानाच्वनादीया ? भाःत ः ख्याः यायां टाइम पास ।,"February 03, 2019 06:25 AM"
https://nepalbhasatimes.com/17408,न्ह्यइपुख्यः,  ,ख्यालि न्हिली,"पप्पुं छन्हु स्कुलय् थः नापं गधा छम्ह नं ज्वना वन । थ्व खनाः शिक्षकं वयात न्यन,— ‘पप्पु, छं छाय् स्कुलय् गधा ज्वना वयागु ? ‘मिस, छिं हे धयादीगु मखुला ?’— पप्पुं धाल— ‘कि जिं गपाय् गपाय्धिकःपिं गधायात मनू दयेकागु दु …. उकिं जिं थ्वयागु नं जीवन बांलायेमा धकाः हयागु !’ ह्ह्ह् व्यापारिक मल, सपिंग कम्प्लेक्स, छेँय्, पसः, ज्याकू, कारखाना आदि थासय् न्हिनय् हे खुया यंकूसां सुनां खनी मखु । तर गुन्हु गर्लफ्रेन्ड छम्ह छेँय् सःतल वा छेँय् हे ज्वना वल धाःसा पूरा जःखः च्वंपिं साक्षी च्वनेत तयार जुइ । ह्ह्ह् शिक्षक ः का धा मस्त, मांअबु मदुगु छेँ झीगु निंतिं छु खः ? राजु ः सर, अज्याःगु छेँ ला गर्लफ्रेन्डयात सःतेगु निंतिं उत्तम थाय् खः ।","February 06, 2019 06:28 AM"
https://nepalbhasatimes.com/17132,न्ह्यइपुख्यः,  ,ख्यालि न्हिली,"जीवनया हरेक कठिन मोडय् उतिकं नापनापं वनाः छितः ग्वाहालि याइम्ह सु खः, सिउला ? कलाः, भाःत, दाजु, किजा, तता, केहेँ, मतिनामि, पासा ….. थुपिं सुं नं मखु । छिं तुतिइ न्ह्यानातःगु लाकां । ह्ह्ह् ल्वगि ः डाक्टर सा’ब । अपरेशन लिपा नं जिगु मुटुया चाल ठिक जुइ मखुला ? डाक्टर ः धन्दा कयादीम्वाः ! गबलय् तक छि म्वानाच्वनी, छिगु मुटुया चाल नं ठिकठाक हे जुइ ! ह्ह्ह् मिजं (ल्यासेनाप) ः छि थपाय्सकं बांलासे च्वंगु कारण छु थें ? ल्यासे ः थुकिया कारण अय्लाः खः, । मिजं ः अहो ! अय्सा छि अय्लाः त्वनादीका मखुला ? ल्यासे ः मखु, मखु । जिं मखु, छिं अय्लाः त्वनाः नशा लगे जूगुलिं जि बांलाः खने दुगु खः ।                                                          ","January 29, 2019 06:03 AM"
https://nepalbhasatimes.com/15193,न्ह्यइपुख्यः,  ,असंबरेयात दुर्गादेवी पुण्य निरौला सिरपा,"येँ –  नेपाःया संकिपा ख्यःया नीजि क्षेत्रपाखें नीस्वंगु दकलय् न्हापांगु सिरपाः ‘हरितारा सिरपाः’ सोमवाः छगू ज्याझ्वःया दथुइ लःल्हात । म्हतिं नीन्याद्वः तकाया सिरपाः थुगुसी नांजाःम्ह टेलिफिल्म निर्देशक व कलाकार लय संग्रौला व नांजाःम्ह नायिका लिसें संकिपा निर्देशक रेखा थापायात लःल्हाःगु दु ।                                                         अथेहे म्हतिं झिद्वः तका नगद सिरपाः कथं ‘दुर्गादेवी पुण्य निरौला स्मृति सिरपाः’ थुगुसी नांजाःम्ह बरिष्ठ सिने पत्रकार विजयरत्न तुलाधर असंबरे व कलाकार उत्तम केसीयात लःल्हाःगु दु ।‘हरितारा सिरपाः’या संरक्षक व हरितारा संकिपा सिरपाः समितिया नायः मनोज शम्शेर जवराया ट्वीन्स म्ह्याय्पिं मायांका राणा व माहिका राणाया सभापतित्वय् ज्याझ्वः न्ह्याःगु खः । वय्कःपिं निम्हं नांजाःपिं टेनिस कासामि खः ।सोमवाः जूगु उगु ज्याझ्वलय् नेपाःया न्हापांगु संकिपा ‘आमा’य् म्हितादीपिं स्वम्ह मिसा कलाकार चैत्यदेवी, भुवन चन्द, बसुन्धरा भुषालया लिसेलिसें नेपाःया न्हापांम्ह मिसाम्ह निर्देशक सुचित्रा श्रेष्ठ, न्हापांम्ह मिसा क्यामेराम्यान शबनम मुखिया व चलचित्र पत्रकार संघया उपाध्यक्ष गीता अधिकारीपिं विशिष्ट पाहाँ कथं झायादीगु खः । ज्याझ्वलय् ग्वसाः खलः परिवर्तन नेपालया कजि लिसें हरितारा सिरपाः समितिया सदस्य सचिव मोहन निरौलां लसकुस न्वचु बियादीगु खःसा सम्मानित जूपिं रेखा थापा व लय संग्रौलापिंसं नं नुगः खँ तयादीगु खः।","December 05, 2018 06:30 AM"
https://nepalbhasatimes.com/16235,न्ह्यइपुख्यः,  ,न्हूदँ कुन्हु हे इन्गेजमेन्ट,"सन् २०१८ या अन्तिम इलय् वयाः बलिउडया आपालं चर्चित नायक नायिकां इहिपा याःगु घटनां उगु दँ हे बलिउडया निंतिं इहिपाया दँ जुयाबिल । थ्व सन्दर्भय् बलिउडया मेम्ह नायिका एमी ज्याक्सन नं झ्वःछू वःगु दु । एमिं ईश्वी संवत्या न्हूदँ कुन्हु थः प्रेमीनाप इन्गेजमेन्ट याःगु दु ।                                                         एमिं थः मतिनामिलसे घय्पुनाच्वंगु नापं इन्गेजमेन्टया अंगू इन्स्टाग्रामय् सेयर याःगु दु । लिसें वं च्वःगु दु, ‘जि जीवनया न्हूगु क्षण शुरुवात यानाच्वना । जिं छंत मतिना याना । जितः संसारया हे दकलय भाग्यमानी मिसा दयेका बिउगुलिं सुभाय् ।’ व्यापारी जर्ज पनायोटीलिसेया मतिनाय् छुं ई न्ह्यवंनिसें दुनाच्वंम्ह एमिं सन् २०१९या न्हापांगु दिं कुन्हु हे इन्गेजमेन्ट यानाः जीवनया न्हूगु यात्राया शुरुवात याःगु खः । थुपिं निम्हं थ्व इलय् जाम्बियाय् न्हूदँ माने यायेगु नापं थःपिनिगु न्हूगु जीवनया लसता इनेगु ज्या यानाच्वंगु दु ।","January 03, 2019 07:21 AM"
https://nepalbhasatimes.com/16170,न्ह्यइपुख्यः,  ,ख्यालि न्हिली,"भाःत ः गन वनाच्वनागु न्हिछि जायेधुंकल ? कलाः ः शपिंग मलय् वनागु शपिंग यायेत । भाःत ः छु छु न्याना ? अले गुलि खर्च याना ? कलाः ः न्यायेत ला अपाय्सकं छुं मन्याना, रिबन छगू, हेयरब्यान्ड छगू जक न्याना । भाःत ः अले उलिमछिं ई बिक्क छु यानाच्वनागु ? कलाः ः अँ ! तल्लापतिकं पसःपतिकं सेल्फी कयाच्वनागु का । ह्ह्ह् भाःत ः प्रिय ! का धाःसा जिनापं इहिपा याये न्ह्यः छं ग्वःम्ह ब्वाइफ्रेन्ड दुगु खः । (कलाःम्ह नमवासें सुम्क च्वनाच्वन) भाःत (भचा तमं) ः छ थथे सुम्क च्वनाच्वंगुयात जिं छु थुइका धाःसां … ‘हे भगवान !’— कलाःम्हं धाल— ‘पलख आसे । ल्याः खानाच्वना ।’","January 02, 2019 07:00 AM"
https://nepalbhasatimes.com/15233,न्ह्यइपुख्यः,  ,दीपिकां भाःतयात लिफ्यात,"बलिउडय् दकलय् अप्वः कमाई दुुम्ह सेलिब्रिटी सु जुइ ? सकसिनं न्ह्यसःया लिसः थःथःगु हे धंगः बी जुइ ! अले थःत यःम्ह कलाकार हे दकलय् अप्वः कमाई दुम्ह खः धकाः नं च्वनी जुइ । फोब्र्स नांया पत्रिकां नकतिनि सार्वजनिक याःगु धलः कथं बलिउडय् दकलय् अप्वः कमाइ दुम्ह सेलिब्रिटी खः नायक सलमान खान ।                                                         फोब्र्स इण्डियां सन् २०१८ य् दकलय् अप्वः कमाइ दुपिं सछिम्ह सेलिब्रिटीया नां सार्वजनिक याःगु खः । उकी सलमान खान दकलय् शीर्षस्थानय् दु । थ्व धलखय् शीर्षस्थानय् दुपिं मेपिं सेलिब्रिटीइ २ न..य् क्रिकेट कासामि विराट कोहली, ३ नं.य् नायक अक्षय कुमार, ४ नं.य् नायिका दीपिका पादुकोण, व ५ नं.य् क्रिकेट कासामि महेन्द्र सिंह धोनी नं दुथ्यानाच्वंगु दु । थुकथं हे ६ निसें १० नं.य् आमिर खान, अमिताभ बच्चन, रणवीर सिंह, सचिन तेन्दूल्कर व अजय देवगण दु । शीर्ष न्यागू थाय् तकया धलःयात स्वयेगु खःसा दीपिकां थः भाःत नायक रणवीर सिंहयात नायिका लिफ्यायेत सफल जूगु दु । दीपिका व रणवीरया इहिपा वंगु लाय् जक जूगु खः । थगुनेया धलखय् शीर्षस्थानय् लायेत सफल जुयाः थुगुसी कुहां वःपिं सेलिब्रिटीइ प्रियंका चोपडा व शाहरूख खान दु । शीर्षस्थानय् दुम्ह सलमानया कमाइ दछिया २५३ दशमलव २५ करोड दु ।","December 06, 2018 06:30 AM"
https://nepalbhasatimes.com/15232,न्ह्यइपुख्यः,  ,ख्यालि न्हिली,"छम्ह मिसा सिना च्वय् थ्यन । वं चित्रगुप्तयात नापलाःबलय् उत्सुक जुयाः न्यन— ‘जिमि भाःत नं थन हे दु ला ?’ ‘नां छु वयागु ?’ चित्रगुप्तं न्यन । ‘शर्मा ।’ ‘शर्मा ला थन ग्वःम्हमछि दु, पूवंक नां धा ।’ ‘कृष्णकान्त शर्मा’ ‘थ्व नांयापिं नं तःम्ह हे दु थन । मेगु छुं परिचय वयागु ? ‘क्वय् व टेलिफोन कम्पनीइ ज्या याइम्ह खः ।’ ‘अनयापिं नं ग्वःम्हमछि शर्मा थन वये धुंकल । छुं विशेष परिचय वयागु ?’ ‘विशेष परिचय ?’— मिसा विचाः यानाः नवात— ‘अँ लुमन । सी न्ह्यः वं जितः धाःगु खः कि व सी धुंकाः जिं गबलय् गबलय् विश्वासघात यात, अबलय् अबलय् वयागु आत्मा न्ह्याथाय् लानाच्वंगु जूसां फाताफाता पुली ।’ ‘ओह ! छिं फातापू शर्माया बारे न्यानादिल का ।’","December 06, 2018 06:45 AM"
https://nepalbhasatimes.com/2792,न्ह्यइपुख्यः,११३८ चिल्लाथ्व त्रयोदशी ,रहस्यमय मृत्यु जूपिं हस्ती,"बलिउड अभिनेत्री श्रीदेवी कपुरया रहस्यमय व अप्रत्याशित मृत्यु लिपा बलिउड आः छगू कथं अथे हे रहस्यमय व अप्रत्यशित रुपं सीपिं कलाकारफिल्मकर्मीयात कयाः चर्चा जुयाच्वंगु दु । श्रीदेवीया अप्रत्याशित मृत्युलिपा बलिउडया मेपिं चर्चित नायक, नायिका, फिल्म निर्माता, निर्देशकया मृत्युया घटनायात कयाः चर्चा–परिचर्चा जूगु खः । थ्व झ्वलय् ९० या दशकय् चर्चाया शिखरय् दुम्ह दिव्या भारती, अमर अबर एन्थोनी, कुली, धरमवीर थेंज्याःगु क्लासिक फिल्मया निर्देशक मनमोहन देसाई, अभिनेत्री जिया खान, अभिनेता, निर्देशक व निर्माता गुरु दत्त, परवीन बबी आदिया रहस्यमय व अप्रत्याशित मुत्युयात कयाः चर्चा जुयाच्वंगु दु ।                                                         थुपिं मध्ये परवीन बबीया मृत्युया घटनायात काः बलिउडय् आतक नं अनेककथंया खँ इलय्व्यलय् पिहां वयाच्वंगु दु । मेखे ९० या दशकय् बलिउडय् चर्चाया शिखरय् वयाच्वंम्ह दिव्या मदुगु घटना नं चर्चाय् वयेगु याः । थःगु हे अपार्टमेन्टया न्यातँजालं कुतुं वयाः मदुगु खः । वयागु मृत्युयात कयाः प्रहरीं छानविनया झ्वलय् वं आत्महत्या याःगु धाःसां वयाः हे भाःत साजिद नाडियादवालायात मनूतय्सं आतक नं शंका यानाच्वंगु दु ।","February 28, 2018 06:25 AM"
https://nepalbhasatimes.com/2954,न्ह्यइपुख्यः,११३८ चिल्लागा चौथी,थुगुसी ओस्कार सुनां सुनां त्याकल,"लस एञ्जल्सय् ९० औं ओस्कार अवार्ड लःल्हाःगु दु । थुगुसी ‘द शेप अफ वाटरं’ दकलय् अप्वः प्यंगू अवार्ड त्याकूगु खः । थुगुसी अवार्ड त्याकूपिं थुकथं दु                                                         बेस्ट फिल्म – द शेप अफ वाटर बेस्ट डायरेक्टर – गिलर्मो डेल टोरो (द शेप अफ वाटर) बेस्ट एक्टर – गेरी ओल्डम्यान (डार्केस्ट आर) बेस्ट एक्ट्रेस – फ्रांसेस म्याकडोरमेन्ड (थ्री बिलबोर्डस) बेस्ट सपोर्टिंग एक्टर- सेम रकवेल, (थ्री बिलबोर्डस) बेस्ट सपोर्टिंग एक्ट्रेस – ऐलीसन जेनी (आई टोन्या) फिल्म एडिटिंग – डनकर्क (ली स्मिथ) फिल्म एडिटिंग – रिमेमबर मी (फिल्म – कोको, म्यूजिक, लिरिक्स – क्रिस्टम एन्डरसन लोपेज व रोबर्ट लोपेज) ओरिजिनल स्कोर – द शेप अफ वाटर बेस्ट सिनेमाटोग्राफी – ब्लेड रनर २०४९ (रोजर ए डेकिन्स) बेस्ट डक्यूमेन्ट्री (फीचर) – इकारस बेस्ट साउंड एडिटिंग – डनकर्क (रिचर्ड किंग व एलेक्स गिब्सन) बेस्ट साउंड मिक्सिंग – डनकर्क ओरिजनल स्क्रीनप्ले – गेट आउट (जोर्डन पीले) प्रोडक्शन डिजाइन – द शेप अफ वाटर फोरेन ल्यांग्वेज फिल्म – ए फन्टास्टिक वूमेन एनीमेटेड फीचर फिल्म – कोको भिजÞुअल इफेक्ट्स – ब्लेड रनर २०४९ बेस्ट डक्यूमेन्ट्री (शर्ट) – हेवन इज द ट्राफिक जाम अन द ४०५ (फ्रैंर स्टेफेल) अडप्टेड स्क्रीनप्ले – कल मी बाय योर नेम (जेम्स इवोरी)","March 05, 2018 01:57 PM"
https://nepalbhasatimes.com/814,न्ह्यइपुख्यः,११३८ सिल्लाथ्व दुतिया,अप्वः चले जूगु फिल्म,"बलिउडय् थौंकन्हय् फिल्म हिट वा फ्लपया दापु धइगु ‘हण्ड्रेड करोड क्लब’ जुयावःगु दु । अथे धयागु छुं नं फिल्मं १०० करोडसिबें अप्वः दां कमे याः कि मयाः धइगु हे हिट व फ्लपया दापु जुयाच्वंगु दु । न्हापा न्हापा जूसा फिल्म गुलि अप्वः न्हि तक चले जुल धयागु हिट वा फ्लपया दापु जुइगु खः । न्हापा बलिउडया दकलय् न्हापांम्ह सुपरस्टार राजेश खन्नाया झिंन्यागू फिल्म लगातार २५ वाःसिबें अप्वः चले जूगु खःसा आः वयाः सलमान खानया फिल्मं लगातार १०० करोडया ताँ पुलेत ताःलानाच्वंगु दु ।                                                         २०१७ सालय् रिलिज जूगु सलमान खानया निगू फिल्म “ट्युबलाइट” व “टाइगर जिन्दा है” मध्ये “टाइगर जिन्दा है” पाखें ला आःतकया दुने ३०० करोडसिबें अप्वः दां कमे याये धुंकूगु दुसा वयागु फ्लप फिल्म धकाः धाःगु “ट्युबलाइटं” तकं १०० करोडसिबें अप्वः दां कमे याःगु खः । थुकथं सलमान खानयात आः वयाः राजेश खन्नाया रेकर्डयात हाथ्या बीफुम्ह हिरोया रुपय् कयाहःगु दु । न्हापा बलिउडय् २५ वाः तक चले जुलकि सिल्भर जुब्ली धकाः धाइसा ५० वाः तक चले जुलकी गोल्डेन जुब्ली धाइ । ७५ वाःयात प्लाटिनम जुब्ली व १०० वाःयात डाइमण्ड जुब्ली धाइगु खः । अले आपाः यानाः सिल्भर जुब्लीतक जूगु फिल्म दुसा वसिबें अप्वः चले जूगु फिल्म म्हो जक दु । बलिउडया इतिहासय् आःतकया दुने दकलय्–सकलय् चले जूगु फिल्म “दिलवाले दुलहनियाँ ले जाएंगे” खः। १००९ वाः चले जूगु फिल्म “दिलवाले दुल्हनिंया ले जाएंगे” शाहरूख खान व काजोलया मेनरोल दुगु थ्व फिल्मय् काजोलया अबु जुयाः म्हितूम्ह अमरीश पुरीं हिरो हिरोइनया मतिनाय् पंगः थनीम्ह पात्रया रुपय् नेगेटिभ रोल म्हितातःगु दु । यशराज फिल्म्सं दयेकूगु थ्व फिल्मया निर्माता यश चोपडा खःसा थुकिया निर्देशक आदित्य चोपडा खः । सन् १९९५ अक्टोबर २० तारीखनिसें निसें क्यनेज्या न्ह्याःगु थ्व फिल्म सन् २०१६ या अप्रिल महिनातक मुम्बईया मराठा मन्दिर नांयागु हलय् दिपाः मदयेक क्यंगु खः । थ्यंमथ्यं २०० वाः थ्यंगु न्हापांगु फिल्म “किस्मत” सन् १९४३य् पिदंगु थ्व फिल्मया हिरो अशोक कुमार खः । निर्देशक ज्ञान मुखर्जी । १८७ वाःतक दिपाः मदयेक क्यनेज्या जूगु थ्व फिल्मय् मुमताज शान्ति, शाह नवाज नांयापिं कलाकारतय्सं नं म्हितातःगु दु । इहिपा न्ह्यः हे प्वाथय् दयेकूम्ह मिसाया बाखं न्ह्यब्वयातःगु थ्व फिल्मया बाखंयात उगु ईया निंतिं छगू हाथ्या कथं कयातःगु खःसा स्वकुमिं थ्व बाखंयात ययेकूबलय् फिल्म ताः ईतक चले जूगु खः । उलिजक मखसे छम्ह हे कलाकारं हिरो नं भिलेन नं जुयाः डबल रोल म्हितूगु नं थ्व हे न्हापांगु फिल्म जूगुलिं नं स्वकुमिया निंतिं उगु इलय् न्हूगु सवाः जूगु खः । “शोले”या रेकर्ड भारतया फिल्मया इतिहासय् “शोले”यात छगू बिस्कं हे रेकर्ड तःगु फिल्मया रुपय् कयातःगु दु । आः तक थ्व फिल्मया रेकर्ड सुनां नं त्वाःथले मफुनि धाइ । थ्व मुक्कं २८६ वाःतक क्यंगु फिल्म खः, अले “दिलवाले दुल्हनिंया ले जाएंगे” १००९ वाः तक क्यंगु फिल्म खः । अय्सां “शोले”या रेकर्डयात “अनब्रेकेबल”या छाप लानाच्वंगुया कारण धइगु थ्व फिल्मं उगु इलय् कमे याःगु दां जक मखसे थुकिया डाइलग व म्ये नं आपालं लोकंह्वाःगुलिं खः । थ्व फिल्मया डाइलग थें मेगु छुं नं फिल्मया डाइलग उलि लोकंह्वाःगु आः तक नं मदुनि । अले थ्व फिल्मया लबःयात नं आः तक मेगु छुं फिल्मं ध्वयेफुगु मदुनि । सन् १९७५या अगस्ट १५ तारीखय् य् रिलिज जूगु इलय् दकलय् बीग बजेट फिल्मया रुपय् थुकिया बजेट स्वंगू करोड तका थ्यंगु खःसा थ्व फिल्मं लबः जक हे ३३ करोड निर्माताया धुकुतिइ दुतबिउगु खः । व ल्याखं थ्व फिल्मं झिदुगं अप्वः दां लबः बिउगु खः । थ्व फिल्मया निर्माता जि.पि. सिप्पी खःसा निर्देशक रमेश सिप्पी खः । “शोले” या सफलतां रमेश सिप्पीयात हिन्दी फिल्मया छम्ह दकलय् न्ह्यःने लाःम्ह निर्देशक दयेका बिल तर थ्व धुंकाः वं दयेकूगु हरेक फिल्मयात “शोले” लिसे दाना स्वइगुलिं यानाः स्वकुमियात धाःसा लिपा त्याके मफुत । “मुगल ए आजम”या छाप के. आशिफ नांयाम्ह उगु ईया नांजाःम्ह फिल्ममेकरं दयेकूगु थ्व फिल्मय् पृथ्वीराज कपुर, दिलिप कुमार, मधुबाला, अजित, दुर्गा खोटे थेंज्याःपिं नांजाःपिं कलाकारतसें मेनरोल म्हितातःगु खः । थ्व फिल्मया शुटिंग क्वचायेकेत जक हे च्यादँ बित । ब्ल्याक एण्ड ह्वाइटय् फिल्म दयेकीगु जमानाय् शुटिंग शुरु जूगु थ्व फिल्मया शुटिंग क्वचाये न्ह्यःहे भारतय् कलर फिल्मया युग शुरु जूगु खः । थथे कलरया युग शुरु जूबलय् स्वकुमिया मिखा कलर फिल्मय् क्वसाना च्वंगुलिं स्वकुमिया सवाः थुइकाः छपु म्ये (जब प्यार किया तो डरना क्या) जक जूसां कलरय् शुटिंग याःगु खः । अले उगु म्ये शुटिंग यायेत छगू तःजिगु व थिकेगु सेट दयेकूगु खः । थ्व फिल्मया डाइलग नं साप हे लोकंह्वाःगु खःसा म्ये नं उत्तिकं हे लोकंह्वाःगु खः । थ्व फिल्मया संगीतकार नौशाद खः। राज कपुरया “बरसात” राज कपुरयात भारतया ग्रेटेस्ट शोमाय्नया रुपय् कयातःगु दु । राज कपुरं दयेकूगु आपालं फिल्मत हिट सुपर हिट जूगु दु । उकी मध्ये “बरसात” छगू अज्याःगु फिल्म खः, गुकिं १०० वाः पूवंकूगु खः । सन् १९२२ या अप्रिल २२ तारीख कुन्हु रिलिज जूगु थ्व फिल्म लगातार निदँ तक चले जूगु खः । थ्व फिल्मया निर्देशक नं राज कपुर हे खःसा थुकी राज कपुरया नापनापं नर्गिस, प्रेमनाथ व निम्मीया नं मेन रोल दु । बरसात में तुमसे मिले हम, हवा में उडता जाए मोरा लाल दुपत्ता मलमलका व जिया बेकरार है थेंज्याःगु आपालं लोकंह्वाःगु म्ये दुगु थ्व फिल्मयात राज कपुरया दकलय् सकलय् अप्वः चलेजूगु फिल्मया रुपय् कयातःगु दुसा राज कपुरयात दकलय् अप्वः दां लबः बिउगु फिल्म धाःसा “बबी”खः । प्लाटिनम् जुब्ली जूगु “मुकद्दर का सिकन्दर” थ्व फिल्म अमिताभ बच्चन तसकं लोकंह्वानाच्वंगु इलय् पिहां वःगु खः । सन् १९७८ अक्टोबर २७ तारीख कुन्हु रिलिज जूगु थ्व फिल्म ७५वाः तक लगातार चले जूगु खःसा उगु ईया “शोले” व “बबी” धुंकाः दकलय् अप्वः दां कमे याःगु फिल्म खः । अमिताभ बच्चन, रेखा, विनोद खन्ना व अमजद खानया मेन रोल दुगु थ्व फिल्मया दक्व धइथें म्येँ नं लोकंह्वाःगु खः । थ्व फिल्मया निर्देशक प्रकाश मेहरा खःसा थ्वहे प्रकाश मेहराया “जंजीर” फिल्मं अमिताभ बच्चनयात छम्ह स्टारया रुपय् न्ह्यःने हःगु खः । अमिताभ व प्रकाश मेहराया पुचलं लिपा “लावारीस”, “नमक हलाल” थेंज्याःगु फिल्मय् नं नापं ज्या याःगु दु । सलमान खानया “मैने प्यार किया” राजेश खन्ना , अमिताभ बच्चन व जितेन्द्र थेंज्याःपिं हिरोत बाज्यःवंबलय् स्वकुमिया नुगः साले मफया वनाच्वंगु इलय् ल्याय्म्ह हिरो सलमान खानया उदय जुल । खय्त ला आमिर खानया “कयामत से कयामत तक” पिहां वयाः हिट नं जुइ धुंकूगु खःसां सलमान खानया “मैने प्यार किया” थें अप्वः चले जूगु मेगु मदु । सन् १९८९ स पिहां वःगु थ्व फिल्म राजश्री फिल्मया लुखां पिहां वःगु खः । थ्व फिल्मय् सलमान खानलिसे भाग्यश्री हिरोइन जुया म्हितातःगु दु । थ्व फिल्मया हिरोनी भाग्यश्री बाज्यःवंम्ह जुयाः फिल्म म्हिताहःगु हे ताः दयेधुंकूसां सलमान खान ५२ दँया उमेरय् तकं हिरो हे जुयाः म्हिताच्वंगु दनि । सलमान खानया हे “हम आपके है कौन” सलमान खानया हे सन् १९९४ अगस्ट ५ तारीखय् रिलिज जूगु फिल्म “हम आपके है कौन”यात बलिउडया फिल्म इतिहासय् २०० करोड कमे याःगु न्हापांगु फिल्मया रुपय् कयातःगु दु । “मैने प्यार किया” फिल्म दयेकूगु हे कम्पनी राजश्री प्रोडक्शन व व हे फिल्मया निर्देशक सुरज बडजात्यां दयेकूगु “हम आपके है कौन” फिल्म बलिउडय् दकलय् न्हापां १०० करोडया बनेज्या याःगु खःसा २०० करोड तका तक कमे याना रेकर्ड तःगु खः । अले ५० वाः पूवंकाः गोल्डेन जुब्ली माने याःगु खः । गोल्डेन जुब्ली माने याःगु मेगु छुं छुं फिल्म आमिर खान व करिश्मा कपुरया सन् १९९६ नोभेम्बर १५ खुन्हु रिलिज जूगु “राजा हिन्दुस्तानी” नं ५० वाः पुवंकाः गोल्डेन जुब्ली माने याःगु फिल्म खः । थ्व फिल्मया निर्देशक धर्मेश दर्शन खः । अथे हे तुं निर्देशक राकेश रोशनं थः काय् ऋतिक रोशनयात बलिउडय् इण्ट्री याकेत दयेकूगु “कहो ना प्यार है” नं गोल्डेन जुब्ली माने याःगु फिल्म खः । अमिषा पटेल हिरोइन दुगु थ्व फिल्म सन् २००० जनवरी १४ तारीखय् रिलिज जूगु खः ।","January 19, 2018 08:37 AM"
https://nepalbhasatimes.com/3211,न्ह्यइपुख्यः,११३८ चिल्लागा अष्टमी,फिमेल सुपरस्टार श्रीदेवी,"बलिउड स्टार श्रीदेवी मंत धइगु आपाेसिनं पत्या याये मफुगु खँ जुल, तर थ्व सत्य खः । प्यदँ दुबलय् हे फिल्म यात्रा न्ह्याकूम्ह श्रीदेवीं थःगु अभिनय यात्राया न्यय्दँ पूवंके धुंकूगु दु । थःगु न्यय्प्यदँया जीवनय् वं ३०० गू फिल्म म्हितल । उकी मध्ये वयागु स्वसःगूगुु फिल्म “मम” थगुने तिनि पिहां वःगु खः । थ्व फिल्मय् वयागु अभिनययात कयाः आपाःसिनं तारीफ हे यात । ताः ई लिपा म्हितूगु फिल्मं वःगु तारीफ न्यने खनाः लय्तायाच्वंम्ह श्रीदेवी हाकनं मेगु फिल्म म्हितेगु तयारी यानाच्वंम्ह खः । तर वसिबें न्हापा हे कालं वयात सालायंकल ।                                                         बाल कलाकारया रुपय् श्रीदेवी श्रीदेवीया जन्म सन् १९६३ या अगस्ट १३ तारीख कुन्हु दक्षिण भारतया तामिलनाडुया शिवकासी धाःथासय् जूगु खः । वया अबुया नां अयप्पन खःसा मांया नां राजेश्वरी खः । थः प्यदँ तिनि दुबलय् फिल्म म्हितेगु शुरु याःम्ह श्रीदेवीं म्हितूगु न्हापांगु फिल्म तेलुगु भाय्या “थुनइभन” खः । थुकथं मचाबलय् बाल कलाकार जुयाः अभिनय यात्रा न्ह्याकूम्ह श्रीदेवीं तेलुगु, मलयालम व तामिल थेंज्याःगु दक्षिण भारतया फिल्मया नापनापं हिन्दी फिल्म नं मचांनिसें हे म्हितेगु शुरु याःगु खः । बाल कलाकारया रुपय् वं म्हितूगु दकलय् न्हापांगु हिन्दी फिल्म कथं “जूली” या चर्चा जुयाच्वंगु दु । थ्व फिल्मय् दक्षिण भारतया लक्ष्मी नांयाम्ह हिरोइनं मेन रोल म्हितूगु खःसा श्रीदेवीं वया केहँे जुयाः म्हितातःगु दु । हिरोइनया रुपय् न्ह्याकूगु पलाः झिंस्वदँया उमेरय् हे ल्यासे जुया वयेधुंकूम्ह श्रीदेवीं हिरोइन हे जुयाः म्हितूगु दकलय् न्हापांगु फिल्म तामिल भाय्या “मुनरुदु मुनिचु” खः । थ्व सन् १९७६ या खँ खः । व धुंकाः लगातार दक्षिण भारतया फिल्म म्हितल । अनं लिपा वनाः तिनि हिन्दी फिल्म म्हितूगु खः । श्रीदेवीं म्हितूगु न्हापांगु हिन्दी फिल्म “सोलवाँ सावन” खः । सन् १९७९ पाखे पिदंगु थ्व फिल्मया हिरो उगु इलय् आर्ट फिल्मया निंतिं नांजाःम्ह हिरो अमोल पालेकर खः । छगू बिस्कं कथंया बाखं दुगु थ्व फिल्मं स्वकुमिया नुगः धाःसा त्याके मफुत । अले श्रीदेवीया हिन्दी फिल्म यात्रा छुं ईया निंतिं दिपा काल । अनं लिपा श्रीदेवी हाकनं दक्षिण भारतया हे फिल्मया संसारय् लिहां वनाछ्वत । अन वं उगु ईया लोकंह्वाःपिं दक्व धइथें हिरोत लिसे फिल्म म्हितूगु दु । विशेष यानाः कमल हासन व रजनीकान्तलिसे वयागु जोडियात हिट जोडी धकाः धाइ । कमल हसनलिसे ला नीन्हय्गू फिल्म नापं म्हितूगु दुसा व्यंकटेश, नागार्जुन थेंज्याःपिं हिरोतय् नापनापं एन टी रामाराव नांयाम्ह सिनियर हिरोलिसे तकं फिल्म म्हितल ।   बलिउडय् रि ईन्ट्रि वयात बलिउडय् रि ईन्ट्रि याकूगु फिल्म “हिम्मतवाला” खः । १९८३ सालय् रिलिज जूगु थ्व फिल्मय् वया हिरो जितेन्द्र खः । नीदँ तिनि दुम्ह श्रीदेवीं बलिउडय् बाज्यःवंम्ह जितेन्द्रलिसे फिल्म म्हितल धकाः नं कुंखिउँपिं नं आपालं पिहां वल । तर स्वकुमिया दथुइ उमिगु जोडी लोकंह्वात । साउथय् कमल हासनलिसे थें हे तुं बलिउडय् जितेन्द्रलिसे वयागु फिल्मया ल्याः नं अप्वयावल । उमिसं तोहफा, मवाली, जस्टिस चौधरी, जानी दोस्त, बलिदान, घर संसार, औलाद, हिम्मत और मेहनत, आग और शोला, सरफरोश व मेमेगु आपालं फिल्म नापं म्हितल । बलिउडय् श्रीदेवी इन्ट्रि जूगु इलय् अनिल कपुर, ज्याकी श्राफ, सनी देवल, ऋषि कपुर, सन्जय दत्त, गोविन्दा थेंज्याःपिं ल्याय्म्ह पुस्ताया हिरोत लोकंह्वाना वयाच्वंगु खः । अय्सां श्रीदेवीया जोडि धाःसा जितेन्द्र, राजेश खन्ना, अमिताभ बच्चन थेंज्याःपिं सिनियर हिरोतलिसे जमे जुयाच्वंगुलिं आपासिनं वयात बाज्यःवंपिं हिरोतलिसे जक फिल्म म्हितीम्ह हिरोइन धकाः तकं धायेगु यात । राजेश खन्नालिसे वयागु मास्टरजी, मकसद, नयाँ कदम व नजराना थेंज्याःगु फिल्म पिदनसा अमिताभ बच्चनलिसे इन्कलाब, आखरी रास्ता व खुदा गवाह पिदन । नेपालय् श्रीदेवी श्रीदेवी नेपालय् वःगु धइगु “खुदा गवाह” या शुटिङ्गया निंतिं खः । थुकिया शुटिंग न्हापा अफगानिस्तानय् जूगु खःसा थुकी न्हापा संजय दत्त नं दुगु खः । तर लिपा अफगानिस्तानया स्थिति स्यंबलय् नेपालया जोमसोमय् शुुटिङ्ग याःवःगु खः । थ्व ई तकया दुने संजय दत्त थीथी विवादय् लानाः जेलय् लाये धुंकूगु खः । उकिंं यानाः वयागु थासय् नागार्जुनयात हिरो यानाः फिल्म दयेकूगु खः । थ्व ई श्रीदेवी साप हे लोकंह्वानाच्वंगु ई खःसा वयागु “डेट” या लबः कायेगु निंतिं निर्माता निर्देशक यश चोपडां “लम्हे” फिल्मया छपु म्येँया शुटिङ्ग पोखराय् याःवःगु खः । “खुदा गवाह” फिल्मय् चूमलाःगु संजय दत्तलिसेया जोडी “गुमराह” नांयागु छगू फिल्मय् जूसां चूलाःगु दु । अनिल कपुरलिसेया हिट जोडी बलिउडय् श्रीदेवी व अनिल कपुरया जोडी नं तसकं हे लोकंह्वाःगु जोडी खः । “मि. इण्डिया” नांयागु फिल्मं शुरु जूगु थ्व जोडीं लिपा वनाः लाडला, मि. बेचारा, लम्हे, जुदाई, जोशीले, रामअवतार तक लगातार फिल्म म्हितल । “मि. इण्डिया” फिल्मया निर्माता बोनी कपुर खः । उलि जक मखसे बोनी कपुर धइम्ह श्रीदेवीया बलिउड बिजनेश स्वइम्ह मेनेजर नं खः । थुकथं उमि दथुया स्वापू न्हापांनिसें दयावयाच्वंगु खः । न्ह्याम्हलिसे नं फिट व हिट श्रीदेवी छम्ह अज्याःम्ह हिरोइन खः गुम्ह हिरोइन न्ह्याम्ह हिरोलिसे नं फिट व हिट जू । ऋषि कपुर लिसेया वयागु जोडी नं हिट जोडी हे खः । उमिसं म्हितूगु “चाँदनी” ला छगू ज्वःमदुगु दसु हे खःसा “नगीना”, “गुरु देव”, “कौन सच्चा कौन झूठा” फिल्मय् नं उमिसं नापं म्हितूगु दु । सनी देवललिसे श्रीदेवीया “चालबाज” छगू सुपर हिट फिल्म खःसा “नगीना”या सिक्वेल “निगाहें” नं वयागु सनी देवल लिसेया हिट फिल्म खः । श्रीदेवीं सनी देवललिसे जक मखसे वया अबु धर्मेन्द्रलिसे नं “नाकाबन्दी” नांयागु फिल्मय् हिरोइन जुया म्हितूगु दुसा “चाँदनी” फिल्मय् विनोद खन्नाया हिरोइन जुयाः म्हितूम्ह श्रीदेवीं लिपा वनाः “मम” फिल्मय् अक्षय खन्नालिसे तकं म्हितूगु दु । श्रीदेवीं शत्रुघन सिन्हालिसे “शेरनी”, ज्याकी श्राफलिसे “कर्मा” फिल्म नं म्हितल । खान कनेक्शन बलिउडय् खान हिरोत धाल कि दकलय्–सकलय् बय्बय् यानातःपिं हिरोत खः । खय्त ला श्रीदेवीया इलय् खान हिरोतय्गु उदय मजूनि । तर लिपा वनाः खान हिरोतय् उदयया नापनापं श्रीदेवीं नं उपिंलिसे फिल्म म्हिताहल । उकी मध्ये सलमान खानलिसे चाँदका टुकडा व चन्द्रमुखी नांयागु निगू फिल्म म्हितूगु दुसा शाहरूख खानलिसे “आर्मी” पिदन । आमिर खानलिसे धाःसा वयागु फिल्म पिदंगु मदु । थुकथं आपालं हिरोतलिसे फिल्म म्हितूम्ह श्रीदेवीं लिपांगु पुस्ताया हिरो अक्षय कुमारलिसे “मेरी बीबीका जवाब नहीं” म्हितूगु दुसा छगू इलय् नम्बर वन हिरो धकाः बय्बय् यानातःम्ह गोविन्दालिसे नं “गैर कानूनी” नांयागु छगू फिल्म म्हितूगु दु । मतिना व इहिपा श्रीदेवी व मिथुन चक्रवर्ति दथुया मतिना छगू इलय् बलिउडय् साप हे बय्बय् जूगु मतिनाया बाखं खः । कलाकार राकेश रोशनं निर्माण याःगु “जाग उठा इन्सान” नांयागु फिल्मय् म्हितुसांनिसें यःत्यःया क्यबय् मतिनाया स्वां ह्वयेकूपिं श्रीदेवी व मिथुनं लिपा गुरु, वक्त की आवाज व वतन के रखवाले नांयागु फिल्मय् नं नापं म्हितूगु खः । इमि थथे यःत्यः जुयाच्वंगु इलय् मिथुन चक्रवर्तिं थः न्हापांम्ह तिरीमय्जु हेलेना ल्यूकयात डिभोर्स बियाः योगिता बालीलिसे तिपू जीवन हनाच्वंगु खः । थः मिजं मेम्ह मिसालिसे लिना जूगु खँ पिहां वःबलय् योगिता बालीं आत्महत्या तकं यायेगु कुतः यात । थथे जूबलय् मिथुन चक्रवर्तिं श्रीदेवीयात कलाः नालाः छेँय् दुत यंकेगु आँट याये मफुत । थुकथं मिथुनलिसे ब्रेकअप जूगु इलय् श्रीदेवीयात साथ व तिबः बिउम्ह बोनी कपुरलिसे हे श्रीदेवीया इहिपा नं जुल । बोनी व श्रीदेवीया इहिपा जूगु इलय् बोनीया अर्जुन कपुर नांयाम्ह काय् नं दयेधुंकूगु खः । उलिजक मखसे श्रीदेवीं बोनी कपुरयात दाजु नालातःगु खः । तर उमि दथुया मतिनाया लिच्वः कथं श्रीदेवीया प्वाथय् दुबलय् तिनि इमिसं इहिपा याःगु खः । थः मांया लिथु जूवःगु कारणं यानाः अर्जुन कपुरं श्रीदेवीयात लिपातक बांलाक न्व हे मतू । त्वःफिके मजिउगु छुं खँ श्रीदेवी व जया प्रदायात बलिउडय् दकलय् हिट हिरोइन जोडी धकाः धाइ । उमिसं मवाली, औलाद, नयाँ कदम, मकसद, तोहफा थेंज्याःगु आपालं फिल्मय् नापं म्हितूगु दु । थथे तःगू फिल्मय् नापं म्हितूसां इमि दथुइ धाःसा नतुसुतु मब्याः धइगु खँ छगू इलय् चर्चाया विषय जूगु खः । दक्षिण भारतं वःम्ह जूगुलिं वयागु हिन्दी उलि बांलाः मजू । उकिं वयागु निंतिं नाज नांयाम्ह कलाकारं डबिंग यानाबीगु खः । “आखरी रास्ता” नांयागु छगू फिल्मय् ला वयागु निंतिं नांजाःम्ह हिरोइन रेखां तकं डबिंग यानाबिउगु दु । थःगु शरीरया थीथी अंग बांलाकेत कस्मेटिक सर्जरी याना वयाच्वंम्ह श्रीदेवीं २९ क्वःतक थज्याःगु सर्जरी याकेधुंकूगु दुसा अज्याःगु मध्ये क्यालिफोर्नियाय् याःगु म्हुतुसीया सर्जरी फेल जूगु खः । धाइपिंसं ला थनतक धया हःगु दु की श्रीदेवीयात थज्याःगु कस्मेटीक सर्जरीं दुनेंदुनें कमजोर याना बिउगुलिं आकाझाकां थुलि बांमलाःगु घटना जूगु खः । जीवनया लिपांगु ई जीवनया लिपांगु इलय् श्रीदेवी हाकनं फिल्मय् लिहां वयेगु मति तयाच्वंम्ह खः । खालि थः म्ह्याय् जान्ह्वी कपुरया डेब्यु फिल्म “धडक” या लिच्वः पियाच्वंम्ह खः । विशेष यानाः “मि . इण्डिया” या सिक्वेलसां रिमेकसां दयेकेगु ग्वसाः ग्वयाच्वंगु खःसा आः उगु ग्वसाः धाःसा पूमवनीगु जूगु दु ।","March 10, 2018 04:10 AM"
https://nepalbhasatimes.com/1033,न्ह्यइपुख्यः,११३८ सिल्लाथ्व अष्टमी,अनुस्काया खँ,"बलिउड अभिनेत्री अनुस्का सेठ्ठी व अभिनेता प्रभासया सम्बन्धयात कयाः इलय्व्यलय् संचार माध्यमय् चर्चा जुइगु याः । बलिउडया ब्लक बस्टर संकिपा ‘बाहुबली’या थुपिं निम्ह नायक–नायिकाया अन्तरंग सम्बन्धं संचार माध्यमय् नं बांलाक हे थाय् कयाच्वंगु दु ।                                                         निम्हेसिया सम्बन्ध बारे आपालं चर्चा–परिचर्चा लिपा आः वयाः नायिका अनुस्कां थःपिनिगु दथुइ अज्याःगु छुं नं सम्बन्ध मदुगु खुलासा याःगु दु । प्रभासनाप अज्याःगु छुं कथंया नं ‘अफेयर’ मदुगु प्रतिक्रिया आः नकतिनि जक अनुस्कां बिउगु खः । अनुस्का व प्रभास दथुइ क्वातुगु मतिनाया स्वापू दुगु जक मखु, इपिं निम्हं ‘इंगेजमेन्ट’ तकं यायेगु तयारी जुयाच्वन धइगु समाचार पिहां वःगु इलय् नायिका अनुस्कां थःपिनिगु प्रेम सम्बन्ध दुगु खँ अस्वीकार याःगु खः । आः नकतिनि बिउगु छगू अन्तर्वार्ताय् थः व प्रभावया दथुइ अज्याःगु छुंकथंया नं सम्बन्ध मदु धासें अनुस्कां धाःगु दु, ‘जि व प्रभासया दथुइ अज्याःगु छुं नं सम्बन्ध मदु, गुगु चर्चाय् वयाच्वंगु खः, जिमिगु दथुइ सम्बन्ध दुसा विशुद्ध मित्रता (पासा) या जक सम्बन्ध दु । थ्व बाहेकं मेगु छुं मदु । ’ ‘जि व प्रभासया दथुइ इहिपा जुइत्यंगु धइगु खँ सरासर फय्गं खः, जब जिं इहिपा याये अबलय् सकसितं खबर यायेगु जुइ ।’ अनुस्कां न्ह्यःने धाःगु दु, ‘जिं जिगु परिवारं माला बिउम्ह मिजंनाप हे इहिपा यायेगु जुइ ।’","January 25, 2018 07:04 AM"
https://nepalbhasatimes.com/997,न्ह्यइपुख्यः,११३८ सिल्लाथ्व सप्तमी,बुदिंया भिंतुना म्येँ कासाय् सुमन मानन्धर न्हाप,"येँ – नेपालभाषाय् बुदिंया भिंतुना म्येँ कासा क्वचाःगु दु । वंगु पुस १ गतेनिसें न्ह्याःगु ‘चेज बुदिं भिंतुना म्येँ कासा’ वंगु माघ ८ गते क्वचाःगु खः । मंगल धूनया लसय् नेपालभाषाया नांजाःम्ह म्येँ हालामि सुरजवीर वज्राचार्यं हालातःगु खःसा उकिया संयोजक जुगल डंगोलं यानादीगु खः । व हे म्येँयात थीथी म्येँ हालामिपिंत हालेगु निंतिं इनाप जूकथं क्वःछिनातःगु ईतकया दुने १२१ म्ह म्येँ हालामिपिंसं ब्वति काःगु खः ।                                                         पेज थ्री बाःछि पौया ग्वसालय् चेज लिड टिभिया प्रयोजनय् जूगु बुदिंया म्येँ कासाय् मय्जु सुमन मानन्धर (ख्वपं) सिरपाः त्याकादीगु थुगु म्येँय् मुख्य सः बियादीम्ह वज्राचार्यं कनादीगु दु । कासाया नियमकथं उगु म्येँ यु–ट्युबय् दकलय् अप्वः स्वःगु आधारय् विजयी घोषणा याःगु खः । मय्जु मानन्धरं हालादीगु म्येँ यु–ट्युबलय् दकलय् अप्वः ७७,८१७ क्वःतक स्वःगु खः । सिरपाः कथं वय्कलं २४ इन्चया चेज लिड टिभि त्याकादीत सफल जूगु खः । ग्वसाः खलकं बिउगु जानकारीकथं म्येँ कासाया निंतिं बियातःगु ई तकया दुने यु–ट्युबय् स्वकुमिया ल्याखं सजेना चित्रकारं हालाीगु म्येँया स्वकुमि ५७,४९९ व लियांलिउ लायेत ताःलाःगु मन्जिल शाक्यं हालादीगु म्येँ ४८,०९९ नं स्वःगु खः । अथे हे प्यंगूगु थासय् लायेत ताःलाःम्ह राजु वज्राचार्यं हालादीगु भिडियो ४४,७१३, अमोघवीर वज्राचार्यं हालाीगु म्येँया भिडियो ४०,९५१ व विधान तुलाधरं हालाीगु म्येँया भिडियो ३२,२६९ नं स्वयादीगु खः । निर्णायक मण्डलया निर्णयकथं दकलय् बांलाःपिं न्याम्ह म्येँ हालामिपिं सुरजवीर वज्राचार्यं च्वयादीगु व जुगल डंगोलया लसय् म्हतिं छपु छपु म्येँ रेकर्डिङ यायेगु ह्वःताः बीगु जूगु दु । दकलय् अप्वः स्वकुमिया घोषणा लिपा दकलय् बांलाःम्ह म्येँ हालामिया नं घोषणा यायेगु व उकिया घोषणा छुं दिं लिपा जक यायेगु तयारी जुयाच्वंगु दु । कासाय् न्यादँनिसें झिंस्वदँ दुपिं झिंच्याम्ह मस्तय्सं नं ब्वति काःगु खः ।","January 24, 2018 06:45 AM"
https://nepalbhasatimes.com/1036,न्ह्यइपुख्यः,११३८ सिल्लाथ्व अष्टमी,मिस नेवाः पोखराया तयारी शुरु,"येँ- नेवाः खलः कास्कीया ग्वसालय् दँय्दसं थें थुगुसी नं नेवाः मिसातय् प्रतिभायात न्ह्यब्वयेकथं ‘मिस नेवाः पोखरा–११३८’ जुइगु जूगु दु । खलःया ग्वसालय् थुगुसी जुइत्यंगु थ्व च्याक्वःगु संस्करण खः । नेपाल संवत् ११३१ निसें थुकथंया कासा दँय्दसं जुया वयाच्वंगु दु ।                                                         विशेषतः पोखराय् च्वना वयाच्वंपिं नेवाः मिसातय्त भाषा, कला, संस्कृति, नसात्वँसा, तिसावसःया नापं स्वास्थ्य, शिक्षा, सिप आदिया बारे जानकारी बीगु व इमिके दुगु व्यक्तित्व व प्रतिभायात समाजया न्ह्यःने पित हयेगु ल्याखं थुकथंया कासा याना वयाच्वनागु कासाया सह मूल संयोजक विमल श्रेष्ठं ‘नेपालभाषा टाइम्स’यात कनादीगु दु । थुकथंया कासाया आयोजना वास्तवय् मिसातय्के सुलाच्वंगु प्रतिभायात न्ह्यःनेगु उद्देश्यं जक याना वयाच्वनागु जूगुलिं थुकी छुं कथंया व्यवसायीक उद्देश्य मदुगु वय्कलं प्रष्ट यानादीगु दु । कासा सम्बन्धी जानकारी बीगु ल्याखं ग्वसाः ग्वःगु पत्रकार सम्मेलनय् च्यादँ न्ह्यःनिसें थुकथंया कासा याना वयाच्वनागुलिइ थुगुसी ब्वति काइपिनिगु ल्याः धाःसा छुं भचा म्हो खने दयाच्वंगु खःसां नां दुथ्याकेगु लिपांगु न्हि तकया दुने ब्वति काइपिनिगु ल्याः अप्वःगु ग्वसाः खलकं अनुमान याःगु दु । थुगुसीया कासा तयारीया निंतिं भाजु गजेन्द्रमान श्रेष्ठया मूल संयोजकत्वय् छगू कमिटी नं गठन याःगु दु । कासाय् पोखरालिसें देय्न्यंकंया १८ दँ निसें २२ तक दुपिं मिसापिंसं ब्वति काये फइगु व्यवस्था दुगु सह संयोजक श्रेष्ठं जानकारी बियादीगु दु । नां दर्ता यायेगु अन्तिम न्हि माघ १५ गते तक खःसा वयां कन्हय्कुन्हु ‘अडिसन’ लिपा छनौट जूपिंत माघ १८ गतेनिसें कोरियोग्राफी, नेवाः संस्कृति, भाषा कलाया बारे प्रशिक्षण बीगु, स्वास्थ्य, शिक्षा, सीपया नापं पोखराया भौगोलिक स्थितिया बारे प्रशिक्षण बीगु नापं आवश्यक जुल धाःसा येँय् नं प्रशिक्षक सःता तालिम बीगु व येँय् नं थीथी थासय् भ्रमण याकेगु ग्वसाः दुगु वय्कलं कनादीगु दु । चैत ३ गते पोखरा सभागृहय् जुइगु कासाय् मुख्य उपाधि, फस्ट रनरअप, सेकेन्ड रनरअप नापं थीथी विधाय् नं विजेता जूपिंत सिरपाःया व्यवस्था यानातःगु दु ।","January 25, 2018 07:17 AM"
https://nepalbhasatimes.com/1930,न्ह्यइपुख्यः,११३८ सिल्लागा दशमी,बलिउडया स्टारत टाटपल्टे जूबलय्,"बलिउडया चर्चा जुइबलय् विशेष यानाः अनया स्टारतय्सं कमे याइगु दांयात कयाः अप्वः चर्चा जुइगु याः । थौंकन्हय् बलिउडय् अप्वः दां कमे याइपिं स्टारत आपालं दु । तर छगू इलय् बलिउडया नांजाःपिं स्टारत लिपा वनाः नयेमखनाः सिनावंपिं नं दु । अज्याःपिं स्टारत मध्ये प्रदीप कुमार, भगवान, कूकू, भारत भूषण थेंज्याःपिं स्टारतय्गु नां न्ह्यःने लाःवः । उमिसं थः लोकंह्वानाच्वंगु इलय् कमे याःगु दां दक्व मोजमस्ती यानाः फुकाछ्वत । अले उमेर वने धुंकाः नयेत्वने तकं मखंका च्वनेमाल ।                                                         छगू जमानाय् साप हे लोकंह्वाःपिं थुपिं कलाकारत लिपा वनाः नये मखनाः वाथावाथा कंगु खनाः वयां लिपाया स्टारत देव आनन्द, राज कपुर, सुनिल दत्त, मनोज कुमार थेंज्याःपिं स्टारतय्सं थःपिसं फिल्मं कमेयानागु दां उद्योग धन्दाय् लगे यात । राजेश खन्ना, शशी कपुर, जीतेन्द्र, अमिताभ बच्चन थेंज्याःपिं लिपाया पुस्ताया स्टारतय्सं नं अथे हे यात । आः ला आपालं आपाः स्टारतय्सं थःगु कमाइयात उद्योगधन्दाय् लगे यानाच्वंगु दु । तर बलिउडय् अज्याःपिं स्टारत नं दुु, गुम्हेसिनं छगू इलय् थःत टाटपल्टे जुल धकाः तकं घोषणा यायेमाल । अमिताभ बच्चन अज्याःपिं स्टार मध्ये बलिउडया साप हे नांजाःम्ह स्टार अमिताभ बच्चन तकं ला । सन् २००० पाखेया खँ खः । उगु ईयात बलिउडया मेगास्टार धयातःम्ह अमिताभ बच्चन नं बाम्हय् काःगु ई कथं कयातःगु दु । थः ल्याय्म्ह नं मखये धुंकूगु अले बुरा नं मजूनिगु ई जुयाच्वंगुलिं उगु इलय् थःत तसकं थाकुगु खँ अमिताभ बच्चनं इलय्ब्यलय् कनेगु याः । छखे थः हिरो जुयाः म्हितूगु मृत्युदाता, कोहराम, आजका अर्जुन थेंज्याःगु फिल्म फ्लप जुलसा मेखे अमिताभ बच्चनं चायेकूगु कम्पनी एबिसिएलं याःगु ज्या नं तालय् मलाःबलय् आपालं द्याका च्वनेमाल । थुकिं यानाः अमिताभ बच्चनयात आर्थिक रुपं समस्या वल । थज्याःगु समस्यालिसे ल्वानाच्वंगु इलय् वयात ‘कौन बनेगा करोडपति’ नांयागु टिभि प्रोग्रामं तःधंगु तिबः बिल । उगु प्रोग्रामयात स्पोन्सर याःगु कम्पनी डाबरपाखें नं तःधंगु तिबः बिल । अले तिनि अमिताभ बच्चनयात हाकनं सासः ल्हाये अःपुका बिल । प्रिटी जिन्टा थथे टाटपल्टे जूगु अवस्थाय् थ्यंम्ह मेम्ह बलिउड स्टार प्रिटी जिन्टा खः । सोल्जर, हर दिल जो प्यार करेगा, चोरी चोरी चुपके चुपके थेंज्याःगु आपालं हिट फिल्म म्हितूम्ह हिरोइन प्रिटी जिन्टा लिपा वनाः प्रियंका चोपडा, करीना कपुर, दिपिका पादुकोणे थेंज्याःपिं न्हून्हूपिं हिरोइनत स्टार जुयावःबलय् थःत उमिगु हुलय् तनावंम्ह थें तायेकल । अले उमि दथुइ हाकनं थःगु न्हाय् धस्वाकेगु मति तयाः छगू फिल्म दयेकल । “इश्क इन् पेरिस” नांया थ्व फिल्म बांमलाक्क फ्लप जुल । थ्व फिल्म फ्लप जूबलय् उगु फिल्मय् ज्या याःपिं गुलिखे मनूतय्गु ध्यबातकं पुले मफुत । थथे प्रिटी जिन्टा टाटपल्टे जूबलय् वयात सलमान खानं तिनि ग्वाहालि यात । सलमान खानया ग्वाहालियात प्रिटी जिन्टां आः तक नं पुले मफुनि धइगु न्यनेदुसा थ्व खँय् प्रितिं नं थःम्हं सलमानया गुणया पलेसा जिन्दगीभर पुलां नं सिधइमखु धायेगु यानाच्वंगु दु । शाहरूख खान थौंकन्हय् किंग स्टार धयातःम्ह शाहरूख खान नं छक्वः टाटपल्टे जूगु अवस्थाय् थ्यंगु आपाःसिनं मसिउ जुइमा । संसारय् दकलय् धनीम्ह स्टार मध्ये छम्ह कथं कयातःम्ह स्टार खः शाहरूख खान । अय्सां छगू इलय् व नं ध्यबा मदयाः वाथावाथा कंगु खँ पिहां वःगु दु । दिल तो पागल है, दिलवाले दुल्हनिया ले जाएंगे, डर थेंज्याःगु आपालं फिल्म हिट जुयाः स्टार जुइत ताःलाःम्ह हिरो शाहरूख खानं छक्वः छगू फिल्म दयेकीगु कम्पनी नीस्वन । उगु कम्पनीं दयेकूगु छुं छुं फिल्म हिट जुलसा छुं छुं फ्लप जुल । उकी मध्ये दकलय् बांमलाक फ्लप जूगु फिल्म धइगु “ रा. वन ” खः । बीग बजेट फिल्मया रुपय् दयेकूगु फिल्मं स्वकुमिया नुगः त्याकेमफुबलय् वयात तसकं थाकुगु खः । डिष्ट्रिब्युटरतय्के कयातःगु बैना तकं लित बीमफयाः वाथावाथा कंगु खः । गोविन्दा गोविन्दा धइम्ह छगू इलय् आपालं आपाः फिल्म म्हिताः तसकं बय्बय् जूम्ह स्टार खः । लव ८६, इल्जाम, खुदगर्ज, हत्या, स्वर्ग थेंज्याःगु आपालं आपाः हिट फिल्म म्हितूम्ह गोविन्दां लिपा वनाः उलि हिट फिल्म बीमफुत । उकिसनं वं थः दाजु कीर्तिकुमारयात डाईरेक्टरया रुपय् धस्वाकेत दयेकूगु “राधा का संगम” नांयागु फिल्म बांमलाक्क फ्लप जुल । छखे वयागु होम प्रोडक्शनया फिल्म फ्लप जुलसा मेखे बलिउडय् न्हून्हूपिं हिरोत दुहां वःबलय् व तसकं लिउने लाःवन । थथे उखेलाः थुखेलाः मदयाः वाथावाथा कनाच्वंम्ह गोविन्दायात नं वया पासा सलमान खानं “पार्टनर” नांयागु फिल्मय् हिरो दयेकाः म्हितकल । थुकिं यानाः गोविन्दायात अःपुलसा मेमेगु फिल्म म्हितेगु ह्वताः नं चूलाना वल । सुभाष घई बलिउडया नांजाःम्ह फिल्म प्रोड्युसर सुभाष घईं हिरो, कर्मा, विधाता, सौदागर थेंज्याःगु आपालं हिट फिल्म दयेकूगु दुसा वं ह्वीस्लींगवुड नांयागु छगू फिल्म एकेडेमी नं चायेका तःगु दु । वयात बलिउडया शोमाय्न नं धायेगु याः । थुकथं छगू बिस्कं म्हसीका दयेकेत ताःलाःम्ह फिल्ममेकर सुभाष घईं लिपांगु इलय् दयेकूगु यादें, किस्ना, मैं युवराज, ब्ल्याक एण्ड ह्वाइट थेंज्याःगु फिल्म फ्लप जूबलय् आर्थिक रुपं तसकं हे द्याःगु खःसा आः तक नं घईनं मेगु फिल्म दयेकेगु आँट याये मफुनि । ज्याकी श्राफ सुभाष घईया हे “हिरो” फिल्मया लुखां बलिउडय् हिरो जुयाः दुहां वःम्ह हिरो खः ज्याकी श्राफ । ज्याकी श्राफं नं थः लोकंह्वानाच्वंगु इलय् कमे याःगु दांयात उलि क्वातुक्क तयेमफुत । अले छगू इलय् वनाः ध्यबा मदयाः वाथावाथा कंका च्वनेमाल । थ्व सन् २००८ पाखेया खँ खः । उगु इलय् वं थः पासा निर्माता साजिद नादियाडवालायाके तकं दां त्याये काःगु खःसा गुलितकं वं व त्यासा पुलेमफुगु खः । हिरोया रुपय् थःगु डिमाण्ड म्हो जुयावंबलय् थुकथं ध्यबाया अभाव जुइका च्वनेमाःम्ह ज्याकी श्राफयात नं सलमान खानं हे ग्वाहालि याःगु खःसा वयात “क्युँ की” नांयागु फिल्मय् सपोर्टिंग रोल बियाः ग्वाहालि याःगु खः । अनं लिपा ज्याकी श्राफं थःत सपोर्टिंग रोल व नेगेटिभ रोलय् न्ह्यब्वयाः थःगु न्हाय् धस्वाकल । लिपा वया काय टाइगर श्राफ नं हिरो जुयाः लोकंह्वाना वःबलय् तिनि वयात अःपुया वःगु खः । राज कपुर राज कपुरयात भारतया ग्रेटेस्ट शोमाय्न धकाः धयातःगु दु । आपालं आपाः च्वछायेबहगु फिल्म म्हितूम्ह राज कपुरया थःगु फिल्म कम्पनी नं दु । आवारा, आग, बुट पालिस थेंज्यागु आपालं हिट फिल्म दयेकूम्ह राज कपुरं ‘जागते रहो’, ‘जिस देश में गंगा बहते है’ थेंज्याःगु बिस्कं सवाःया फिल्म नं दयेकूगु दु । थज्याःगु फिल्मं वयागु तारीफ ला जुल तर आर्थिक रुपं उलि लबः धाःसा बीमफुत । थथे थःम्हेसिनं बिस्कं सवाःया फिल्म दयेकां नं आर्थिक रुपं द्याका च्वनेमाःबलय् वं थःगु जीवनया हे छगू महत्वपूर्ण फिल्मया रुपय् “मेरा नाम जोकर” दयेकल । भारतया नांजाःपिं कलाकारया नापनापं सोभियत संघया नांजाःपिं कलाकार कयाः दयेकूगु थ्व फिल्म उगु ईया बीग बजेट फिल्म खः । थ्व फिल्म दयेकेत राज कपुरं थःगु सर्बे हे पाःगु खः धाइ । थथे सर्बे पानाः दयेकूगु “ मेरा नाम जोकर” या तारीफ धाःसा जुल तर बांमलाक्क फ्लप जुल । थ्व फिल्म फ्लप जूबलय् थःगु छेंबुँ व फिल्म स्टुडियोतकं बह्रः तयाः त्यासा पुलेमाल । थुकथं टाट पल्टे जूम्ह राज कपुरं लिपा थः काय् ऋषि कपुरयात हिरो दयेकाः “बबी” फिल्म दयेकल । थुकी डिम्पल कपाडियाया सेक्सी सिन तयाः न्ह्यब्वल । डिम्पलयात थुकथं न्ह्यब्वःगु खँयात कयाः आलोचना नं जुल तर फिल्म धाःसा सुपर हिट जुल । अले तिनि राज कपुरया सासः थहां वल । थुकथं बलिउडय् आपालं अज्याःपिं स्टार व फिल्ममेकरत दु, गुपिं छगू इलय् बामलाक्क टाटपल्टे जुलसा लिपा बल्लतल्ल तिनि थातं लाके फुगु खः ।","February 10, 2018 08:33 AM"
https://nepalbhasatimes.com/2100,न्ह्यइपुख्यः,११३८ सिल्लागा त्रयोदशी ,दीपिकायात सफलता,"बलिउडया बहुचर्चित संकिपा ‘पद्मावती’ प्रदर्शनय् वःगु बाःछिया दुने हे भारु २३६ करोडं मल्याक व्यापार यानाः सफलताया श्रृंखलाय् छगू न्हूगु आयात तना बिउगु दु । पद्मावतीया थुकथंया सफलतां थ्व स्वयां न्ह्यः बलिउडय् गुलि नं संकिपां व्यवसायिक संकिपाया कीर्तिमान कायम यानातःगु खः, व दक्वंयात लिउने लाका बिउगु दु । थुगु संकिपां याःगु थुकथंया व्यापारं थुकिया निर्माता, निर्देशकलिसें समग्र कलाकार व प्राविधिकयात लसता हया बिउगु ला जु हे जुल । उकिसनं दकलय् अप्वः चर्चा व सफलताया प्राप्त यायेत सफल जूगु दु, संकिपाया नायिका दीपिका पादुकोणं ।                                                         छाय्कि दीपिकां थ्व स्वयां न्ह्यः म्हितूगु गुलि नं संकिपा दु, व दक्वं संकिपायात लिउने लाका बिउगु दु पद्मावतीया व्यावसायिक सफलतां । थुकिया लिसें दीपिकां फिल्मया सफलतालिसें व्यावसायिकताया ल्याखं थः समकक्षीयात नं लिउने लाकेत सफल जूगु चर्चा बलिउडय् थ्व इलय् जुयाच्वंगु दु । दीपिकां हे म्हितूगु चेन्नई एक्सप्रेसं भारतीय बजारय् मुक्कं २२६ करोडया व्यापार याःगु खः । जबकि पद्मावतीं बाःछिया दुने हे व रकेर्डयात त्वाःथला बिउगु दु । प्रदर्शनय् वःगु बाःछिया दुने हे थुकथं दकलय् अप्वः ध्यबा कमे यायेत सफल पद्मावती १० गू हिन्दी संकिपा दुने लायेत नं सफल जूगु दु । जबकि भारतया मेगु प्यंगू राज्य गुजरात, राजस्थान, मध्यप्रदेश व हरियाणाय् थ्व संकिपा प्रदर्शन याये फयाच्वंगु मदुनि ।","February 13, 2018 07:13 AM"
https://nepalbhasatimes.com/2243,न्ह्यइपुख्यः,११३८ सिल्लागा आमै,बुँया बाली बचे यायेत सन्नी लियोनी,"दक्षिण भारत आन्ध्र प्रदेशया छम्ह किसान थःगु बुँइ पुलांम्ह पोर्नस्टार व थौंकन्हय् बलिउडया हिरोनी सन्नी लियोनीया पोस्टर तयातःगुलिं चर्चाय् वयाच्वंगु दु । वयागु नां खँ चेंचू रेड्डी ।                                                         वं धाःगु दु, ‘थ्व पालय् जिगु बुँया बाली तसकं बांलाःगु दु । उकी ‘कुदृष्टि’ मलायेमा धकाः सन्नी लियोनीया पोस्टर तयागु खः ।’ रेड्डीयाके १० एकड बुँ दु । अले थन भान्ता, बन्दा, मल्ता आदि बाली यानातःगु दु । थ्व बाली बांलानाच्वंगु दु । बांलाःगु बालिं लँय् जुइपिं मनूत व गांयापिं मनूतय् मिखा सालाच्वंगु दु । अथे जूगुलिं उमिगु ध्यान भट्के जुइमा धकाः वं सन्नी लियोनीया पोस्टर बुँइ तयेहःगु जुयाच्वन । पोस्टरय् वं च्वयातःगु दु, ‘जितः स्वयाः ख्वये मते न्हां ।’ भारतया दक्षिण भारतय् मेपिनि मिखा मवनेमा धकाः छेँया पिने ग्यानापुगु मूर्ति वा ख्वापाः तयेगु चलन दु । अथेहे बुँइ बांलाःगु बालिइ मिखा मवनेमा धकाः नं थज्याःगु ख्वाःपाः, मूर्ति तयेगु याः । चेंचू रेड्डी धाःगु दु, ‘जिं थ्व तरिकाय् भतिचा जक हिउपाः हयागु खः । गुकिं जितः बांलाका नं च्वंग्ु दु । जिगु बालिइ आः सुयां मिखा मवंथें च्वं, बाली बांलानाच्वंगु दु ।’","February 15, 2018 11:51 AM"
https://nepalbhasatimes.com/2315,न्ह्यइपुख्यः,११३८ चिल्लाथ्व दुतिया,सु खः रामकृष्ण खड्गी ?,"म्हसीका रामकृष्ण खड्गी नेपालभाषाया संकिपाख्यःया छम्ह धिसिलाःम्ह संकिपामि खः । मचांनिसें संगीत ख्यलय् ल्हाः न्ह्याका वयाच्वंम्ह रामकृष्ण खड्गीया अबु सुन्दरलाल खड्गी व मां गणेशमाया खड्गी खः । वय्कःपिं निम्हं कलाख्यलय् नुगः क्वसाःपिं खः । वय्कःपिनिगु पुख्र्यौली छेँ धौख्यलय् (धुलिखेल) खः । धौख्यलय् गुलि नं सांस्कृतिक ज्याझ्वः जुइ, उकी रामकृष्णया अबुं ब्वति मकाःगु धइगु हे दइमखु धाःसां जिउ । गबलें गबलें रामकृष्णया मामं अज्याःगु ज्याझ्वलय् ब्वति काइगु जुयाच्वन । थ्वहे झ्वलय् वय्कःपिनि दथुइ मतिना जुल । इहिपा नं जुल ।वय्कःपिनिगु परिवार धौख्यलय् च्वना वयाच्वंपिं खःसा रामकृष्ण खड्गीया जन्म नं धौख्यलय् हे जूगु खः । अनं लिपा तिनि येँपाखे स्वयावःगु खः ।                                                         पारिवारिक पृष्ठभुमि रामकृष्ण खड्गीया धापू कथं वय्कःया छेँय् दाजुपिं नं संगीत ख्यलय् ल्हाः न्ह्याःपिं खःसा उमिसं थाःगु बाजंया तालय् टेबुल थानाःथानाः रामकृष्णं तबला थाय् सयेकूगु खः । थःगु कला यात्रा गथे यानाः न्ह्यात धयागु खँय् सुरुइ संगीत ख्यलय् पलाः न्ह्याकूम्ह रामकृष्णं थः नच्चातिनिगु बैशय् हे दाजुपिंलिसे थीथी संगीत सम्मेलनय् ब्वति काःगु खः । वया छम्ह दाजु बालकृष्ण बंशी नेपालभाषाया संगीत ख्यःया नांजाःम्ह संगीतकःमि खः । नच्चागु बैशय् संगीत ख्यलय् पलाः न्ह्याकूपिं दाजुकिजा मध्ये रामकृष्णया कलायात्रा थौंकन्हय् संकिपा ख्यलय् धिसिलाक्क न्ह्यानाच्वंगु दु । दकलय् न्हापां संगीत ख्यलय् पलाः न्ह्याकूम्ह रामकृष्ण खड्गीया पलाः संगीत ख्यलं न्ह्यानाः म्युजिक भिडियोतक थ्यन । नेपालभाषाया म्युजिक भिडियो ख्यलय् ज्वःमदुम्ह जुयाः क्यन । बागलाया स्वां, चाकःलि झीपिं पासा, आः स्वयेगु मखुला थेंज्याःगु च्वछायेबहःगु आपालं नेवाः म्युजिक भिडियोया सर्जक रामकृष्ण खड्गीं काष्ठमण्डप ब्याण्ड पुचः व संगीतकार हरिशरण साय्मिया ‘आहा’ नांयागु खस नेपाली भाय्या म्येँया नं म्युजिक भिडियो दयेके धुंकूगु दुु । च्यानल नेपालय् म्यूजिक भिडियो व ख्यालि न्हिलां जाःगु नेपालभाषाया ज्याझ्वः ‘थ्यन खं ला ?’ नांयागु टेलिभिजन ज्याझ्वः न्ह्याके धुंकूगु दु । बनेज्यानिसें कला यात्रातकया पलाः रामकृष्ण खड्गीयात संगीत ख्यः प्रतिया मोहं यानाः संगीतय् स्नातकतक याकल । भारतया इलाहावादया नांजाःगु संगीत अध्ययनशाला प्रयाग संगीत महाविद्यालयपाखें सम्बन्धन प्राप्त यानातःगु कलानिधि संगीत महाविद्यालयपाखें तबलाया गोल्ड मेडलतकं त्याकातःम्ह खः रामकृष्ण खड्गी । खय् त ला वय्कःभाजु छम्ह व्यापारी खः । बनेज्या हे परिवार लहीगु मू लजगाः खः । तर अय्सां कला ख्यलय् थुलि दुबिनाच्वंगु दु कि रामकृष्ण खड्गी छम्ह बन्जाः नं खः धकाः सुनां हे वाःचायेके फइमखु । छाय्धाःसा कलाख्यलय् वय्कःभाजुं क्यना वयाच्वंगु सक्रियता तसकं हे च्वछायेबह जू । संगीत धुंकाः रामकृष्ण खड्गीं थःगु पलाः प्याखं (ड्रामा) पाखे न्ह्याकल । ख्यालः पाखे न्ह्याकल । आः तकया दुने २५÷३० पुं अप्वः ख्यालः च्वये धुंकूम्ह रामकृष्ण खड्गी थ्यंमथ्यं उलि हे ल्याखय् ख्यालःया निर्देशन नं याये धुंकल, अले अपालंआपाः ख्यालकय् ख्यालिम्वः जुयाः म्हिते नं धुंकल । सिरपाःया खँ रामकृष्ण खड्गीया दकलय् लोकंह्वाःगु ख्यालः ‘हारांचिया ममः’ खःसा ‘हारांचिया भट्टी’, ‘यःमा जितः नं काः वा’ थेंज्याःगु आपालं ख्यालःया नं तारीफ हे जूगु खः । ‘यःमा जितः नं काः वा’ नांगु ख्यालः ला ख्वपय् जूगु ख्याल कासाय् दकलय् बांलाःगु ख्यालः व दकलय् बांलाःम्ह ख्यालःच्वमिया निगू निगू सिरपाः त्याकेत ताःलाःगु खः । रामकृष्णया ख्यालकं आपाः धइथें कासाय् छुं कि छुं सिरपाः त्याकेत ताःलाःगु दुसा संकिपा ख्यलय् न्हापांगु हे संकिपा “पटाचारा”पाखें दकलय् बांलाःम्ह निर्देशकया राष्ट्रिय सिरपा त्याकेत ताःलाःगु खः । राष्ट्रिय चलचित्र पुरस्कार ज्याझ्वलय् “पटाचारा”पाखें दकलय् बांलाःगु संकिपा व दकलय् बांलाःम्ह हिरोइनया नापं यानाः स्वंगू स्वंगू सिरपाः त्याकेत ताःलाःगु खः । संकिपापाखे पलाः रामकृष्ण खड्गीया न्हापांगु संकिपा “पटाचारा” खःसां वय्कःभाजुं वसिबें न्हापा झी नेपाल संवत्या प्रवर्तक शंखधर साख्वाःया जीवनीयात कयाः ‘शंखधर’ नांयागु संकिपा दयेकेगु निंतिं पलाः न्ह्याकूगु खः । थः स्वयम् हे मेन रोल म्हितेकथं न्ह्याकूगु ‘शंखधर’या च्वमि नं रामकृष्ण खड्गी थः हे खः । तर उगु संकिपाया ज्या धाःसा पूवने मफुत । वास्तवय् थ्व ‘शंखधर’ दकलय् न्हापां रेडियो नाटकया रुपय् पिलू वःगु खः । “सगरमाथा एफएमय् थ्व प्रशारण जूबलय् साप हे लोकंह्वाःगु खःसा अबलय् आपाःसिनं जितः थ्व ला फिल्म हे धकाः धाल । जितः नं खः थें ताल । तर थाकुगु सब्जेक्ट जूगुलिं कुतः धाःसा ताःलाये मफुत ।” थःगु न्हापांगु संकिपाया आगं थुकथं प्वले धुंकाः रामकृष्ण खड्गीं “पटाचारा” गुकथं निर्माण जुल धइगु खँय् “जिमि पासा छम्ह दु नील शाक्य । वया यलय् परम्परागत बौद्ध समूहलिसे बांलाःगु स्वापू दु । उगु पुचलं बौद्ध भावनां जाःगु फिल्म दयेकेगु ग्वसाः ग्वयाच्वंगु जुयाच्वन । नीलं जितः उपिंलिसे नापलाका बिल । अन जिमिसं “पटाचारा” बाखनय् फिल्म दयेकेगु क्वःछिना । उकिया निंतिं बजेट दयेका स्वयाबलय् भचा अप्वः हे तुइथें खनेदत । उगु समूहं फइ थें मखन । थ्व खँ नांजाःम्ह क्यामेराम्यान शंकर महर्जनं सिल । उगु इलय् शंकर व गुण सिनेमा जानाः छगू नेवाः फिल्म दयेकेगु खँ जुयाच्वंगु जुयाच्वन । अले वय्कःपिं “पटाचारा” दयेकेत तयार जुयादिल,” रामकृष्णं दुबिस्ता ब्याकादिल । “पटाचारा”या लिच्वः ताःलाये धुंकाः रामकृष्णं मेगु बौद्ध जातक बाखं “कृषागौतमी” नं दयेके धुंकल । “मां” दयेके मखन थ्व निगू फिल्म धुंकाः थौंकन्हय् सुलं च्वनाच्वंम्ह रामकृष्णं आः थ्व धुंकाः छगू सामाजिक बाखनय् संकिपा दयेकेगु मती तयाच्वंगु दु । उकिया निंतिं भरत महर्जनया “मां” नांयागु बाखंतकं ल्यये धुंकूगु खःसां भुखाचं यानाः थ्व ज्या नं प्रभावित जूवन । आः वयाः “मां” हे नां छुना मेगु नेवाः फिल्म दयेका च्वंगुलिं यानाः रामकृष्णं बौद्ध जातक बाखनय् हे मेगु फिल्म दयेकेगु मति तयाच्वंगु दु । तर वयात छगू कमेडी फिल्म दयेके नं मास्ति वयाच्वंगु दु । थुकथं निगू स्वंगू फिल्मया खँ न्ह्यानाच्वंगु दुसां गुगुपतिइ न्हाप लाइ व धाःसा आः थथें धाये थाकुनि ।","February 17, 2018 05:47 AM"
https://nepalbhasatimes.com/4004,न्ह्यइपुख्यः,११३८ चौलाथ्व दशमी,ख्यालि न्हिली,"छुं जुयाः गुगुं छगः जहाज समुद्रय् दुन अले उगु जहाजय् च्वनावःपिं निम्ह मिजं व छम्ह मिसा गुगुं कथं बचय् जुयाः निर्जन टापूइ थ्यंवन धाःसा अन गज्याःगु स्थिति उत्पन्न जुइ, थ्व इपिं स्वम्हेसिगुं राष्ट्रियताय् निर्भर जुइ । गथेकि ः यदि इपिं स्वम्हं स्पेनिश खःसा छम्ह मिजनं मेम्ह मिजंयात स्यानाबी । यदि इपिं स्वीडिस खःसा निम्हं मिजंतय्सं मिसायात स्यानाबी । यदि इपिं भारतीय खःसा छम्ह मिजंनं आत्महत्या याइ । यदि इपिं अंग्रेज जुल धाःसा छुं नं जुइमखु । छाय्कि निम्हसिनं निम्हेसितं म्हमसिउ अले परिचय मजुइकं सुंलिसे खँ छगू ल्हायेगु नं इमिगु स्वभाव विरुद्ध खः । यदि इपिं अमेरिकन खत धाःसा अबलय् नं अन छुं जुइमखु । छाय्कि निम्ह मिजंत ब्यापारया खँय् तल्लीन जुइ, अले इमिसं अन मिसा छम्ह नं दु धइगु खँ वाःचाइ हे मखु ।","March 26, 2018 09:30 AM"
https://nepalbhasatimes.com/2536,न्ह्यइपुख्यः,११३८ चिल्लाथ्व सप्तमी,वैशाखय् याक एण्ड यतिइ मदनकृष्ण लाइभ,"येँ – सुखावती मल्ट्री प्रोडक्सनं थ्वहे वइगु बैशाख २२ गते होटेल याक एण्ड यतीइ मदनकृष्ण श्रेष्ठया नेवाः म्येँया लाइभ याइगु जूगु दु । नेपालभाषा नापं नेपाली म्येँ दुथ्याकाः उगु ज्याझ्वः यायेत्यनागु खँ बुधवाः छगू पत्रकार सम्मेलन यासें जानकारी बिउगु दु । संस्थाया अध्यक्ष सुरेन्द्र तुलाधरं बियादीगु जानकारी कथं नांजाःम्ह गायिका दीपा महर्जन नापं ख्याली जुजु मदनकृष्ण श्रेष्ठं उगु इभेन्टय् म्येँ न्यंकादी । छपाः टिकटया स्वद्वः तका मू तयातःगु उगु ज्याझ्वलय् न्यासः मनूतय् सहभागी दइगु खँ ग्वसाः खलकं धाःगु दु ।                                                         पत्रकार सम्मेलनय् कलाकार श्रेष्ठं कलाकारतय् स्वास्थ्य सुरक्षाया लागिं कोष दयेकेगु निंतिं जुइगु थुगु इभेन्टय् थम्हेसिनं निपू स्वपू नेवाः व नेपाली म्येँ हालेगु खँ कनादिल । कलाकार दीपा महर्जनं नेपाली सांगीतिक ख्यलय् थः दुहां वनेत्यनागु जनाउ कथं थ्व ज्याझ्वः जुइगु खँ कनादिल । घौछि निसें निघौ तकया थ्व लाइभ इभेन्ट डिनर सहितया जुइ । ज्याझ्वलय् ललित मल, लण्डन फेसन होम, आर.बी. फिल्मस्, सर्वहित नेपाल नापं थीथी संस्थां ग्वाहालि यायेत्यंगु दु । नील शाक्यं लसकुस यासें न्ह्याकूगु पत्रकार सम्मेलनय् सुरेन्द्र तुलाधरं पत्रकारतय्सं न्यंगु थीथी न्ह्यसःया लिसः बियादीगु खःसा नेपाली फिल्मया ड्रिष्टिब्युटर गोपालकाजी कायस्थ, भोगेन्द्र मानन्धरपिसं नं इभेन्ट बारे थीथी खँ कनादीगु खः ।","February 22, 2018 07:05 AM"
https://nepalbhasatimes.com/4199,न्ह्यइपुख्यः,११३८ चौलाथ्व त्रयोदशी ,स्वाभिमानया म्ये,वा राष्ट्रियता निंतिं झीसं स्वाभिमानया रक्षा याय् मखु अभिमान ख हे मखु केवल स्वाभिमानया रक्षा याय् !                                                         नेपाः देश थ्व झीगु अज्याःगु थीथी राष्ट्रियतां जाःगु चीधंसां हलिमय् बिस्कं हे हीरा थें झःझः धाःगु थ्वैगु अटलता निंतिं हे वा स्वाभिमानया रक्षा याय् ! दय्‌ब्यु अल्याखं झी नेपाःमि नेपाः मात्र छगू हे झी वा सकलें वा थुकथं म्वाय् वा मानो ज्यान छगू हे झी न्ह्याग्गु कष्ट नं सह यानाः वा स्वाभिमानया रक्षा याय् !,"March 29, 2018 07:45 AM"
https://nepalbhasatimes.com/4113,न्ह्यइपुख्यः,११३८ चौलाथ्व द्वादशी ,गंसि जुयाः बेहाल,सेलिब्रिटीत ल्ह्वन कि चर्चाय् वइ । अले इमिसं गंसि यायेत अनेकथंया उपाय नाली । अले गंसि जुल कि नं इमिगु चर्चा उकथं हे जुइ । मानौं कि सेलिब्रिटीत ल्ह्वनेगु व गंसि जुइगु हे चर्चाया निंतिं खः । थ्व हे झ्वलय् छगू इलय् ल्हवंगुलिं चर्चाय् वःम्ह बलिउड नायिका बेबो अर्थात करिना कपुर थ्व इलय् गंसि जूगु दु । गंसिं जूगुलिं हे चर्चाया ख्यलं तापाक लानाच्वंम्ह करिनाया चर्चा शुरु जूगु दु । अले सेलिब्रिटीतय्सं ल्ह्वन कि गंसि जुइत गज्याःगु तकया उपाय नाली धइगु करिना छम्ह उदाहरण जुया बिउगु दु । करिनाया लिपांगु रुपयात कयाः वयात सामाजिक संजालय् ‘अस्थिपंजर’या संज्ञा तकं बियाहःगु दु । धाथें धायेगु खःसा करिना थपाय्सकं गःसिं जूगु दु कि वयागु म्हय् आः ला व दाः मखु क्वँय् जक ल्यंदनि । वयागु म्ह छम्हं गंसि खने दुसा ख्वाः छपाः जक तपाः खने दयाच्वंगु दु । करिनाया थुकथंया शारीरिक बनोटया किपा फेसन डिजाइनर मनिष मल्होत्राया ¥याम्प वाक याये न्ह्यः पिहां वःगु खः । सिंगापुरय् जूगु ज्याझ्वलय् ब्वति कयाः मुम्बई लिहां वयेवं सामाजिक संजालय् करिनायात कयाः ट्रोल शुरु जूगु खः । वयात यक्वसिनं ल्ह्वंकेगु निंतिं थीथीकथंया नसाज्वलं नयेत नं सुझाव बिउगु दु ।,"March 28, 2018 09:09 AM"
https://nepalbhasatimes.com/4283,न्ह्यइपुख्यः,११३८ चौलाथ्व पुन्हि,"दाजु व किजा हिरो, तता व केंहें हिरोइन्","बलिउडय् तःकेहेँ व दाजु किजा हिरो हिरोइन यक्व दु । तर इपिं मध्ये छम्ह हे जक हिट जू मेम्ह हिट मजू । दाजु किजाया सन्दर्भय् सनी देओल हिट स्टारया रुपय् न्ह्यःने लाःसा वया किजा बबी देओलं उगु दर्जा काये मफुत । खय्त ला बबी देओलया गुप्त, सोल्जर, हमराज थेंज्याःगु गुलिखे फिल्म हिट हे जूगु खः । तर स्टारया रुपय् वयागु आयु ताहाः जुइ मफुत । अले सनी देवल व बबी देवलं अपने, यमला पगला दिवाना थेंज्याःगु फिल्मय् नापं म्हितल । थ्व निगुलिं फिल्म हिट जुल तर यमला पगला दिवानाया सिक्वेल धाःसा हिट जुइमफुत । सलमान खान बलिउडया छम्ह नांजाम्ह स्टार खः । वया निम्ह किजापिं दु, अरबाज खान व सोहेल खान । इपिं निम्हेसिनं बलिउडया फिल्मय् हिरो जुयाः म्हितूगु दु । अरबाज खानया “दरार” व “मालामाल विक्ली” थेंज्याःगु गुलिखे फिल्म हिट जुलसा सोहेलया नं “मैने प्यार क्यूं किया” थेंज्याःगु छगू निगू फिल्म हिट जुल । तर स्टारया रुपय् इमिसं थाय् काये मफु । झन सोहेल खानं थः दाजु सलमान खान लिसे नापं म्हितूगु फिल्मत “ट्युबलाईट”, “वीर” व “मैं और मिसेज खन्ना” थेंज्याःगु फिल्मत बांमलाक फ्लप जुल ।स्वीदँ स्वीन्यादँ न्ह्यः बलिउडय् डेब्यु याःम्ह अनिल कपुर आः तक नं थ्वहे ख्यलय् दिपा मदयेक लोकंह्वाना च्वंगु दनिसा वया किजा संजय कपुर अनवं थनवं मदयेक तने धुंकल । बबी देओलया थें हे तुं संजय कपुरया नं छगू निगू फिल्म धाःसा हिट हे जूगु खः । बलिउडय् दाजु किजाया दसु आपालं दु ।                                                         पुलांगु खँ ल्हायेगु खःसा उगु ईया तसकं नांजाःम्ह दिलिप कुमारया किजा नासिर खान नं छक्वः हिरो हे जुयाः फिल्मय् इन्ट्री याःगु खः । दाजु किजा निम्हं म्हितूगु “गंगा जमुना” हिट हे जुल तर नासिर खानया हिरो जुइगु यात्रा धाःसा अनं लिपा मन्ह्यात । देव आनन्द छम्ह नांजाःम्ह स्टार खःसा वया किजा विजय आनन्द हिरो जुल तर स्टार जुइमफुत । मनोज कुमारया किजा राजीव गोस्वामी, सुनिल दत्तया किजा सोम दत्त नं छगू निगू फिल्म म्हिताः तनावंपिं खःसा आमिर खानया किजा फैजल खान नं थः दाजुलिसे “मेला” म्हितल । फिल्म नं फ्लप जुल । फैजल खानया क्यारियर नं फ्लप हे जुल । तर कपुर खानदानया नामं नांजाःपिं राज कपुर, शम्मी कपुर व शशी कपुर स्वंम्ह हिट स्टारत खःसा राज कपुरया काय्पिं रणधीर कपुर, ऋषि कपुर व राजीव कपुरय् माहिलाम्ह ऋषि कपुर छम्ह हे जक लोकंह्वात । दाजु किजा व तःकेहेँया दसु ला मेमेगु नं दु । दाजु व केहेँया हिरो हिरोइन यात्राया दसु म्हो जक दु । अज्याःगु हे छगू दसु सैफ अलि खान व सोहा अलि खानया खः । थुपिं निम्ह मध्ये सैफ स्टारया रुपय् नांजाः तर सोहा अलि तना वन । खय्त ला रणवीर कपुर व करिना कपुर नं तता व किजा खः । तर इपिं निम्ह दाजु किजाया मस्त खः । अले निम्हं लोकंह्वाःपिं स्टारया रुपय् हे न्हाय् धस्वाकेत ताःलापिं स्टारत खः । अले हिरोइन जूपिं तःकेहँेपिं मध्ये नं करिश्मा कपुर व करिना कपुर हे जक अज्याःगु नां खः, गुपिं निम्हं स्टारया रुपय् न्हाये धस्वाकेत ताःलाःपिं खः । मखु धइगु खःसा हिरोइन तःकेहेँ मध्ये नं छम्ह हे जक स्टार जूगु खनेदु । पुलांगु जमानाया खँ ल्हायेगु खःसा नूतन व तनुजाया नां छक्वः लुमंके बहजू । इपिं निम्ह मध्ये नूतन उगु ईया नांजाम्ह स्टार खःसा तनूजां अज्याःगु दर्जा काये मखं । तनूजाया नं “हाथी मेरे साथी” “ज्वेल थीफ” थेंज्याःगु हिट फिल्म ला दु तर नूतनया थेंज्याःगु दर्जाय् थ्यनेमफु । तनूजाया नं निम्हं म्ह्याय् फिल्मय् वल । निम्ह मध्ये काजोलं बलिउडय् टप स्टारया दर्जा कालसा वया केहेँ तनिसा तना हे वन । शिल्पा शेट्टी व शमिता शेट्टी नांयापिं तःकेहेँपिं मध्ये शिल्पा छगू इलय् नांजाःम्ह स्टारया रुपय् न्ह्यःने वःम्ह हिरोइन खःसा वया केहेँ शमितां उगु थाय् काये मफुत । खय्तला शमिता नं छम्ह प्रतिभां जाःम्ह हिरोइनया रुपय् बय्बय् हे जूम्ह खः तर शिल्पा थें स्टार धाःसा जुइमफु । विशेष यानाः बलिउडय् दाजुम्ह व तताम्ह हे लोकंह्वाःगु खनेदु । तर फरहा व तब्बुया सवालय् अथे मजुल । तब्बुसिबें न्ह्यःने फिल्म लाइनय् वःम्ह फरहाया डेब्यु फिल्म “फासले” नं ताःलाये मफुसा वया लिपा म्हितूगु फिल्मं नं वयात उलि लबः बिइ मफुत बरु छम्ह बाल कलाकारया रुपय् देव आनन्दया “हम नौजवान” नांयागु फिल्मय् च्यालेन्जिंग रोल याना बलिउडय् दुहां वःम्ह तब्बुया हिरोइनया रुपय् डेब्यु फिल्म “प्रेम” धाःसा हिट मजू तर लिपा वना वयागु क्यारीयर जहाँ थिना वल । वैंश वने धुंकूसा तब्बु आः तक नं दिपा मदिक्क फिल्म म्हिताच्वंगु हे दनि ।   छगू संजोग हे धायेमालि कि थथे दाजुकिजा वा तता केहेँ मध्ये तःधिकम्हेसिया जक पलाः क्वातूगु दसु यक्वः दु । राजेश खन्ना व डिम्पलया निम्ह म्ह्याय्पिं ट्वींकल खन्ना व रिंकिं खन्ना मध्ये चिधिकःम्ह म्ह्याय्या छगू निगू हे जक फिल्म पिहां वःगु खनेदुसा तःधिकःम्ह ट्वींकलं आपालं फिल्म म्हितल । छगू निगू हिट नं जुल । खय्तला ट्वींकलं बलिउडय् पलाः क्वातूकेला मफुत तर अय्सां छम्ह स्टारया रुपय् रिंकिं सिबें यक्वः हे न्ह्यःने लाः । थुपिं निम्हेसिया मां डिम्पल कपाडियाया केहेँ सिम्पल कपाडिया नं हिरोइन जुयाः फिल्मय् खनेदयेकः वःम्ह खः । डिम्पल बलिउडया स्टार खःसा सिम्पल अथे जुइमफुत । ट्वींकल व रिंकी थें हे तुं मुनमुन सेनया निम्ह म्ह्याय् रिया सेन व राय्मा सेनं नं छुं तारीफ याये बहगु ज्या याये मफुपिं खः । अथेहे तुं मलाइका अरोरा व अमृता अरोरा नांया निम्ह तःकेहेँ मध्ये तताम्हेसिनं छम्ह आइटम गर्लया रुपय् जूसां थःगु न्हाय् धस्वाकेत ताःलाःगु दु । तर अमृताया क्यारीयर धाःसा ताःलायेमफुत । आः वयाः अनिल कपुरया म्ह्याय् सोनम कपुरया केहेँ रिया कपुर नं फिल्मय् वइगु खँ पिहां वयाच्वंगु दुसा केटरीना कैफया केहेँ इजाबेल नं हिरोइन जुया वइगु खँ दु । खय्त ला सोनम कपुरया पलाः हे उलि क्वातुइ फयाच्वंगु खनेमदुसा आः वया केहेँया पलाः गथे जुइगु खः धइगु थौंकन्हय् चिउताया विषय जुया वयाच्वंगु दु । वास्तवय् रिया छम्ह फेशन डिजायनरया रुपय् थःगु पलाः क्वातुकेगु मति तयाः च्वंम्ह खः तर आकाझाकां व नं हिरोइन जुइगु खँ पिहां वःगु खनाः अजूचाःपिं नं आपालं हे दुसा केटरीनाया केहेँ इजाबेलया फिल्म ला याकनं हे रिलिज जुइगु खँ दु । बलिउडय् दाजु केहेँ वा तता व किजा हिरो हिरोइन जूपिं मध्ये अमिषा पटेलया किजा अस्मित पटेल नं खः । “कहो न प्यार है” थेंज्याःगु सुपरडुपर हिट फिल्मं डेब्यु याःम्ह अमिषाया लिपा “हमराज” व “गदर ः एक प्रेम कथा” हिट जूसां छम्ह हिरोइनया रुपय् वयागु पलाः क्वातुइ मफतसा वया किजाया पलाः नं अथेहे फ्यासुया वन । अथेहे तुं रविना टण्डनया किजा राजीव टण्डन अले जया प्रदाया किजा राजा धाम्हेसिया पलाः नं फ्यासूगु हे साबित जूगु खनेदत । विनोद खन्नाया निम्ह काय् मध्ये अक्षय खन्नाया पलाः वया किजा राहुल खन्नाया पलाः सिबें भतिचा न्ह्यःने लाःगु खनेदु तर अक्षय खन्नां नं छम्ह स्टारया रुपय् थःत ताःतक म्वाकातये फूगु खनेमंत । छगू जमानाय् फिरोज खान व संजय खान नं दाजु किजा हिरो कथं न्हाय् धस्वाकूपिं खःसा अशोक कुमार, किशोर कुमार व अनुप कुमार स्वम्ह दाजु किजा नं हिरो जुयाः म्हितूपिं खः । महेश भट्टया म्ह्याय्पिं पुजा भट्ट व आलिया भट्ट नं तता केहेँ खः, इमि मां निम्ह अबु छम्ह हे खः । अथेहे तुं राज बब्बरया न्हापांम्ह तिरीमय्जु नादिरा जहिर बब्बरया काय् आर्य व लिपायाम्ह तिरीमय्जु स्मीता पाटिलया काय् प्रतीक नं फिल्म म्हितूपिं खः । बलिउडय् समीरा रेड्डी, मेघना रेड्डी व सुषमा रेड्डी नांयापिं स्वम्ह तःकेहेँ नं छगू इलय् खनेदयेकः वःपिं खः । अथेहेतुं सुलक्षणा पंडित व विजयता पंडित नांयापिं नं निम्ह तःकेहेँपिं छगू ईलय् बलिउडय् खनेदयेकः वःपिं हिरोइन्त खः ।","March 31, 2018 04:00 AM"
https://nepalbhasatimes.com/3293,न्ह्यइपुख्यः,११३८ चिल्लागा दशमी,,"नेपाःया संचार क्षेत्रय् लिपांगु इलय् यक्व हे टेलिभिजन च्यानलत प्रशारणय् वयाच्वंगु दु । उकी खस् भाषालिसें नेपालभाषाया टेलिभिजन च्यानल नं प्रशारण जुयाच्वंगु दु । टेलिभिजन च्यानलया प्रशारण मूलतः समाचार व सूचनामूलक नापं जानकारीमूलक ज्याझ्वःया निंतिं खःसां लिपागु इलय् नेपाःया टेलिभिजन च्यानलय् थीथीकथंया आपालं मनोरञ्जनात्मक, कासानापं सम्बन्धित, मिसा व मस्तय्गु निंतिं नापं छेँज्या, पारिवारिक जीवननाप सम्बन्धित आपालं ज्याझ्वःत नं प्रशारण यायेगु याना वयाच्वंगु दु ।                                                         प्रशारणय् दुगु आपालं टेलिभिजन च्यानलय् थीथी भासं समाचार, सूचना, जानकारीमूलक ज्याझ्वः प्रशारण यायेगुया नापनापं थीथी म्यँेया म्युजिक भिडियो, थीथीकथंया टेलिप्याखंत नं प्रशारण यायेगु ज्या जुया वयाच्वंगु दु । नेपालय् प्रशारणय् वयाच्वंगु आपालं टेलिभिजन च्यानलतय्सं मूलतः खस् भाय्या ज्याझ्वः व टेलिप्याखं अप्वःथें प्रशारण याना वयाच्वंसां नेपालभाषाया ज्याझ्वः धाये वा नेवाः टेलिप्याखं वा नेवाः संकिपा धाःसा उलि थाय् बियाच्वंगु खनेमदु वा उलि प्रशारण यानाच्वंगु खनेमदु । नेपाःया सन्दर्भय् प्रशारणय् वयाच्वंगु टेलिभिजन च्यानलतय्सं नेपाःया आदिवासी जनजातिया भासं नं थीथीकथंया ज्याझ्वःत, टेलिप्याखं व संकिपा प्रशारण यायेमाः । अथेला छुं छुं टेलिभिजन च्यानलं नेपाःया थीथी आदिवासी जनजातिया भासं नं ज्याझवःत प्रशारण याना वयामच्वंगु मखु । तर प्रशारणय् दुगु अप्वःथें टेलिभिजनल च्यानलतय्सं नेवाः ज्याझ्वः वा नेवाः टेलिप्याखं वा नेवाः संकिपात प्रशारण यायेगु यानाच्वंगु मदु । उकिसनं नेवाः ज्याझ्वः प्रशारण याना वयाच्वंगु गुलिखे टेलिभिजन च्यानलतय्सं अज्याःगु ज्याझ्वःयात निरन्तरता बी फयाच्वंगु मदु । निला, प्यला वा खुला वा अप्वलय् च्याला झिला प्रशारण जुइ अले बन्द जुइ । थ्व खँय सरोकारवाला सकसिनं ध्यान बीमाःथें च्वं । गुलिखे टेलिभिजन च्यानलतय्सं नेपालभाषाया ज्याझ्वः जक प्रशारण यायेगु मखसे नेवाः टेलिप्याखं न प्रशारण यायेगु यानाच्वंगु दु । नेवाः टेलिप्याखं थौंतक नं मदिक्क प्रशारण याना वयाच्वंगु टेलिभिजन च्यानल मध्ये छगू खः इमेज च्यानल । थ्व टेलिभिजन च्यानलय् हरेक आइतवाःपतिकं नेपालभाषाया हास्य टेलिप्याखं ‘ख्वताबजि’, हरेक विहीवाःपतिकं थीथी नेवाः ज्याझ्वःनापं नेवाः टेलि ड्रामा ‘समय्बजि’ नांगु ज्याझ्वः प्रशारण याना वयाच्वंगु दु । टेलिभिजनय् प्रशारण जुयाच्वंगु नेपालभाषाया थुपिं निगू टेलिप्याखं ‘ख्वताबजि’ व ‘समय्बजिं’ स्वकुमिपिनिगु नुगः सालाच्वंगु, नुगः त्याके फयाच्वंगु दु । अले थ्व उलि हे स्वकुमितय दथइ लोकंह्वाः । नेपालभाषां जक प्रशारण जुयाच्वंगु छगू नेवाः टेलिभिजन च्यानल खः ‘नेपालमण्डल’ । थ्व टेलिभिजनय् नं नेवाः टेलिप्याखंत प्रशारण जुयाच्वंगु दु । अथेला नेपालमण्डल टेलिभिजन छगू मुक्क नेवाः भासं जक प्रशारण जुयाच्वगु टेलिभिजन च्यानल खः । नेपालमण्डल टेलिभिजन् हरेक बुधवाः नेवाः टेलिप्याखं ‘ड्याड सन एण्ड मम’ प्रशारण जुया च्वंगु दु । आर्यम नकःमिया च्वसा व निर्देशनय् प्रशारण जुयाच्वंगु थ्व लोकंह्वाःगु टेलिप्याखनं नं आपालं स्वुकमितय् नुगः सालाच्वंगु दु । ‘डाड सन एण्ड मम’ छगू हास्य बिधाया लिधंसाय् दयेकातःगु नेवाः टेलिप्याखं खः । अथेला अप्वः धइथे नेवाः टेलिप्याखं, नेवाः संकिपाया निर्माण हास्यबिधाया लिधंसाय् दयेकातःगु वा दयेकेगु यानाच्वंगु खनेदु । अथे हे नेपालमण्डल टेलिभिजनय् हे नेपालभाषा साहित्य ख्यःया अतिकं नांजापिं बाखं च्वमिपिनिगु थीथीकथंया लोकंह्वाःगु साहित्यिक कृति उपन्यास व बाखंया लिधंसाय् टेलिप्याखं ‘बाखंचा’ हरेक शुक्रवाःपतिकं प्रशारण जुया वयाच्वंगु दु । थुकथं हे ‘इण्डिजिनियस’ टेलिभिजन च्यानलय् नं न्हियान्हिथं नेपालभाषाया थीथी सवाःया ज्याझ्वःनापं नेपालभाषाया टेलिप्याखं नं प्रशारण जुया वयाच्वंगु दु । उखे सरकारी स्वामित्वया नेपाल टेलिभिजनं नं इलय्ब्यलय् नेपालभाषाया टेलिप्याखं प्रशारण यायेगु याना वयाच्वंगु खः । तर लिपांगु इलय् वयाः नेपाल टेलिभिजनं नेपालभाषाया टेलिप्याखं प्रशारण यायेगु यानाच्वंगु मदु । नेपाल टेलिभिजन छगू सरकारी स्वामित्वया टेलिभिजन च्यानल जूगुलिं नेवाः टेलिप्याखंया नापनापं नेपाःया थीथी आदिबाशि जनजातिया टेलिप्याखं, समाचार वा ज्याझ्वःत प्रशारण याये माःगु अति आवश्यक खनेदु ।","March 12, 2018 06:54 AM"
https://nepalbhasatimes.com/3542,न्ह्यइपुख्यः,११३८ चिल्लागा आमै,शाहरुखया म्ह्याय् नं तयार,"थौंकन्हय् बलिउड ‘स्टार किड’तय्सं जायाच्वंगु दु । स्टार किडतय् भीडय् नं थौंकन्हय् न्हू पुस्ताया ‘स्टार किड्स’त बलिउडय् इन्ट्री यायेत तयार जुयाच्वंगु दु । थथे बलिउडय् इन्ट्री जुइत तयार जुयाच्वंपिनि दथुइ आः बलिउडया छम्ह सुपरस्टारया म्ह्याय् नं दुथ्याःवःगु दु ।                                                         थ्व ‘स्टार किड’ मेपिं सुं मखु, बलिउडया बादशाह धाइम्ह शाहरूख खानया म्हयाय् सुहाना खान खः । सुहानां छु फिल्मं बलिउडय् इन्ट्री याइ धयागु ला स्पष्ट मजूनि, तर बलिउडय् दुहां वयेगु निंतिं धाःसा व पूवंक तयार जुयाच्वंगु दु । थुकिया खुलासा वया हे मां गौरी खानं याःगु खः । मुम्बइलय् जूगु छगू अवार्ड ज्याझ्वलय् गौरीं थः म्ह्याय् सुहानां बलिउड वयेत न्हापांगु फोटोशेसन यायेत्यंगु खँ धाःगु खः । अवार्डया रेड कार्पेटय् शाहरूख खानलिसे थ्यंम्ह गौरीयात पत्रकारतय्सं न्यंगु जुयाच्वन, ‘छिं थ्व दँय् छु अज्याःगु चिजयात पियाच्वनागु दु ?’ उबलय् वं लिसः बिउगु खः, ‘सुहानां याकनं हे छगू म्याग्जिनया निंतिं फोटा शुट यायेत्यंगु दु । छुकिया निंतिं फोटो शेसन यायेत्यंगु ला धायेमखु, तर जिं थुकिया प्रतीक्षा यानाच्वनागु दु ।’ थौंकन्हय् ‘स्टार किड’त फिल्मय् वये न्ह्यः हे सेलिब्रिटी थें जुयाच्वने धुंकी । सुहानाया नं यक्व हे फ्यान दयेधुंकूगु दु । वयात सोसल मिडियाय् फलो याइपिं यक्व हे दयेधुंकूगु दु । सोसल मिडियाय् वं थःगु तस्बिर नं यक्व हे तयेगु यानाच्वंगु दु । बलिउडय् थौंकन्हय् दकलय् अप्वः प्रतीक्षा यानाच्वंम्ह स्टार किड धाःसा जान्ह्वी कपुर खः । श्रीदेवीया म्ह्याय् जान्ह्वीं करण जौहरया ‘धडक’ फिल्मपाखें बलिउडय् दुहां वयेत्यंगु खः । न्हापा हे चर्चाय् वयाच्वंम्ह जान्ह्वी श्रीदेवी मदयेधुंकाः झन् हे प्रतीक्षाय् लानाच्वंगु दु ।","March 17, 2018 06:52 AM"
https://nepalbhasatimes.com/4596,न्ह्यइपुख्यः,११३८ चौलागा  पञ्चमी,तःकेहेंया मोडलिङ,बलिउड नायिका कट्रिना कैफया परिचय आवश्यकता मदु । तर इसाबेल धइम्ह सु खः धइगु बारे सीकेत यक्वसिनं उत्सुकता क्यंगु दयेमाः । कट्रिना व इसाबेल तःकेहें खः । कट्रिना बलिउड फिल्म उद्योगया छम्ह नांजाःम्ह नायिका खःसा इसाबेल धाःसा फिल्म ाः नं थःथःगु कथं अभिव्यक्ति बीगु याः ।                                                         थुपिं निम्ह तःकेहें नं आः नकतिनि जक ‘ब्राइडस टुडे’ नांया छगू म्यागेजिनया निंतिं नापं मोडलिङ याःगु दु । गुगु मोडलिङया किपायात निम्हं तःकेहें नं थःथःगु ‘इन्स्टाग्राम’या अकाउन्टया कभर पेजय् सेयर याःगु दु । निम्हेसिगुं अकाउन्टय् आपालं प्रशंसकतय्सं किपायात च्वछाःगु नं दु । तर यक्वसिनं कट्रिना स्वयां इसाबेल हे बांलाःगु प्रतिक्रिया बिउगु दुसा गुलिसिनं ला इसाबेल कट्रिनाया फोटोकपि जूगु कमेन्ट तकं याःगु दु ।,"April 05, 2018 07:21 AM"
https://nepalbhasatimes.com/4436,न्ह्यइपुख्यः,११३८ चौलागा  दुतिया,टाइगरया  एक्सनय् रियाक्यासन,"बलिउड फिल्म उद्योगय् चर्चित छगू संकिपा ‘बागी–२’ प्रदर्शनय् वये धुंकूगु दु । बलिउड अभिनेता टाइगर श्राफया मू भूमिका दुगु बागी–२ छगू ‘एक्सन प्याक’ संकिपा खः ।प्रदर्शनय् वःगु न्हापांगु न्हि हे थुगु संकिपां सफलता प्राप्त याःगु जक मखसे बक्स अफिसय् नं उकथंया हे सफलता कायेत काःगु दु । खतुं थुगु संकिपा प्रदर्शनय् वये न्ह्यः जकमखु, शुटिंग जुयाच्वंगु इलय् नं हे छगू कथं व्यापक रुपं चर्चा जुयाच्वंगु खः । संकिपाया हे निंतिं धकाः नायक टाइगर श्राफं विशेषकथंया मार्शल आर्टस्या प्रशिक्षण नं काःगु खः । टाइगरया प्रस्तुति व वयागु भूमिकायात कयाः स्वकुमिपिं तारिफ याःगु ला जु हे जुल बलिउडया एक्सन हिरो कथं कयातःपिं नायक अक्षय कुमार व ऋतिक रोशन तकं कायल जुयाच्वंगु दु ।संकिपा व टाइगरया एक्सनयात कयाः बलिउडया आपालं सेलिब्रिटीतय्सं सामाजिक संजालय् तारिफ यासें ट्विट याःगु दुसा ऋतिक रोशनं ला टाइगर छम्ह बलिउड फिल्म उद्योगया निंतिं एक्सन हिरो जक मखसे वनापं ज्या यायेत इच्छा नं प्वंकूगु दु । अथे हे ग्यानापुगु स्टन्ट यायेत तकं थम्हं हे यायेत लिफः मस्वइम्ह अक्षय कुमारं टाइगरया तुलना मार्शल आर्ट क्षेत्रय् नांजाःम्ह अभिनेता टोनी जा लिसे याःगु दु ।","April 02, 2018 07:00 AM"
https://nepalbhasatimes.com/3299,न्ह्यइपुख्यः,११३८ चिल्लागा दशमी,ख्यालि-न्हिलि,"‘गपाय्सकं बांलाःम्ह सा ।’– सहरं वःम्ह छम्ह ल्यासें धाल— ‘तर थ्वयाके छाय् न्यकू मदुगु ?’ ‘मेम साहब !’— किसानं तसकं नायुगु सलं लिसः बिल— ‘गुलिं गुलिं सात बुइबलय् हे न्यकू मदयेक बुइ । गुलिं गुलिं सातय्गु न्यकू जिमिसं ध्यनाबीगु याना । गुलिं गुलिं सातय्सं थःपिं हे ल्वानाः न्यकू त्वःधुकाच्वनी । मतलब छु धाःसां सातय्के न्यकू मदइगुया कारण यक्व हे दु तर थ्व सायाके न्यकू मदुगु कारण छगू हे जक दु अले व कारण थ्व खः कि थ्व सा मखु, सल खः ।’                                                         ००० फैसला न्यंके न्ह्यः न्यायाधिसं अपराधीयाके न्यन— ‘न्हापा छ गबलें जेल वनागु दु ला ?’ अपराधीया मिखाय् ख्वबि जायावल । वं ख्वख्वं लिसः बिल— ‘मदु, हजुर, जि न्हापा गबलें नं जेल वनागु मदु ।’ ‘छुं खँ मदु ।’— न्यायाधिसं सहानुभूतिं जाःगु सलं धाल—‘छाय् ख्वयेमाःगु ? आः जिं छ्वया हे बी नि ।’","March 12, 2018 07:11 AM"
https://nepalbhasatimes.com/3393,न्ह्यइपुख्यः,११३८ चिल्लागा एकादशी,ख्यालिन्हिलि,"टिकट चेकर ः अँ, सर, छिगु टिकट ? यात्री ः ना, कयादिसँ, निपाः टिकट । चेकर ः छिलिसे मेम्ह सु दु ? यात्री ः सर, जि याकःचा हे खः । चेकर ः अथे खःसा थ्व मेगु टिकट सुयागु लागी ले ? यात्री ः ज्यउ, गनं न्हापांगु टिकट तन धाःसा मेगु टिकटं ज्या वइ अले म्वायेक म्वायेकं जरिवाना पुले माली मखु । चेकर ः तर यदि निपातं टिकट तन धाःसा ले ? यात्री ः अज्याःगु अवस्था मवयेकेत जिं अलरुट पास दयेकातयागु दु । ००० पुलांगु जमानाय् सुं छम्ह ल्यासे सुं ल्याय्म्हलिसे चिडियाखाना चाःहिउ वन धाःसा ल्यासेया मांअबुया धन्दा कयाच्वने मालीगु खः । थौंकन्हय् सुं ल्यासे सुं ल्याय्म्हलिसे चिडियाखानाय् चाःहिउ वन धाःसा ल्यासेया मांअबुं छतिं हे धन्दा काइमखु । छाय्कि आः चिडियाखाना थपाय्च्वः हुल जुइ कि अन छथासंदनाच्वने थाकु ।","March 13, 2018 09:25 AM"
https://nepalbhasatimes.com/3489,न्ह्यइपुख्यः,११३८ चिल्लागा त्रयोदशी ,ख्यालि न्हिली,"न्यनेदु, छक्वः झी हास्यकलाकार मदनकृष्ण श्रेष्ठयात डाक्टरं अं मनयेगु सल्हा बिल हँ ! नयेगु खःसा छगः जक नयेजिउ, छगलं अप्वःला गुगुं हालतय् नं नये मजिउ धकाः धाल हँ ! थ्व सल्हा न्यने धुंकाः मदनकृष्णं थः काय यमनकृष्णयात सःताः धाल हँ, ‘यमन, बजारय् वनाः अं छगः न्यनाहिँ, अले थन स्व, व अँ छगःया छगू किलो दयेमाः, उलिं पाः जूगु कया हयेमति खं ला !’ ००० छं गुलि गुलि अप्वः नल, उलि उलि हे अप्वः ल्ह्वना वइ । ल्ह्वनावःलिसे छ अल्सि जुजुं वनी । अल्सि जुलकि छं ज्या याइमखु । ज्या मयातकि ध्यबा दइमखु । ध्यबा मंत कि छुं नयेगु न्याये फइमखु । नयेगु न्याये मफयावनकि नये मखनावनी, अले गुलिगुलि नये मखनावन, उलि उलि हे छ गंसि जुजुं वनी ।","March 15, 2018 07:05 AM"
https://nepalbhasatimes.com/1140,न्ह्यइपुख्यः,११३८ सिल्लाथ्व दशमी,"फिल्म नेपाःया, भूमि विदेशया","बलिउडय् आपालं हिन्दी फिल्म थःगु देशं पिने वनाः दयेकेगु चलन दुसा खस नेपाली भाय्या फिल्मय् नं थौंकन्हय् विदेशय् शुटिंग धइगु सामान्य खँ जुया वयेधुंकल । प्रियंका कार्की व दयाहांग राईया मेन रोलदुगु “ह्याप्पी डेज” लण्डनय् शुटिंग याःगु फिल्म खःसा थौंकन्हय् लण्डनय् हे “इण्टुमिण्टु लण्डनमा” या शुटिंग जुयाच्वंगु दु । थ्व फिल्मय् साम्राज्ञी राज्यलक्ष्मी शाहया मेन रोल दु । थगुने नगुने पिदंगु फिल्मय् “द वीनर”, “सफर” थेंज्याःगु फिल्मया नापनापं “परदेशी”, “मन त परदेशी” विदेशय् शुटिंग याःगु फिल्म खः ।अले लाबला न्ह्यःतिनि पिहांवःगु “ह्याप्पी न्यू इयर” नांयागु फिल्म अष्ट्रेलियाय् शुटिंग याःगु खः ।                                                         भिन्तुना जोशी व सुरेन्द्र तुलाधर नं अष्टे«लियाय् वनाः अनहे छगू “म्हसिका” नांयागु नेवाः फिल्मया शुटिंग याना लिहां वःगु खः । अन हे च्वनावयाच्वंपिं नेपालीत (नेवाःत नं) मुनाः नीस्वनातःगु ‘चिनारी नेपाल’ नांयागु संस्थाया कुतलय् “म्हसिका” नांयागु फिल्म दयेकूगु खः । नेपालं पिने दयेकूगु थ्व न्हापांगु नेवाः फिल्म खः । विदेशय् शुटिंग याःगु मेगु छगू नेवाः फिल्म “तुयुमति” खः । थ्व फिल्मया शुटिंग लण्डनय् जूगु खः । नेपालं पिने नं नेपाली फिल्म दयेकू धइगु खँ आपाःसिनं मसिउ जुइमाः। उकिसनं नेपाली फिल्मया इतिहास हे नेपालं पिने न्ह्याःगु खँ सिउपिं ला म्हो हे जक दु जुइमाः । तर थ्व खँ सत्य खः। सत्य जक मखसे फिल्मया नां तकं “सत्य हरिश्चन्द्र” खः । वि.सं. २००८ सालय् पिलू वःगु “सत्य हरिश्चन्द्र”या निर्माण सम्बन्धी सकतां ज्या भारतया कलकत्ताय् क्वचायेकूगु खः । भारतय् च्वना वयाच्वंम्ह नेपाली डि.बी.परियारया कुतलय् तयार जूगु “सत्य हरिश्चन्द्र” स्वया धाइपिं नं थौंकन्हय् म्हो जक दनि । आः तक नं नेपाःया छगू दुग्यंगु फिल्म धकाः बय्बय् याना वयाच्वंगु “परालको आगो” नांयागु फिल्म नं वास्तवय् भारतीय भूमिं हे निर्माण जुयावःगु फिल्म खः । नांजाःम्ह साहित्यकार गुरुप्रसाद मैनालीया तसकं स्येल्लाःगु बाखं “परालको आगो”यात हे फिल्म कथं दयेकूगु खःस थ्व फिल्मया निर्देशक प्रताप सुब्बा खः । प्रताप सुब्बां थ्व फिल्मया लुखां बसुन्धरा भुसालयात न्हापांखुसी मू नकिं कथं ज्या याकूगु खःसा थ्व सिबें न्हापा “पनिब्वाई” नांयागु छगू डकूड्रामा दयेकूम्ह प्रताप सुब्बां नीर शाह भाजुयात न्हापांखुसी अभिनय याकूगु खँ थन लुमंकेबहजू । थथे आपालं लुमंकेबहगु योगदान बिउम्ह प्रताप सुब्बा हे हिन्दी फिल्मय् न्हाय् धस्वाकेत ताःलाये धुंकूम्ह डेनी डेंग्जोंग्पायात “मशाल” फिल्मया लुखां दकलय् न्हापां नेपाली फिल्मय् न्ह्यःब्वःगु खःसा लिपा प्रताप सुब्बां “कहीँ अध्यारो कहीँ उज्यालो” व “बाँच्न चाहनेहरू” नांयागु फिल्म नं भारतीय भूमिइ च्वनाः हे दयेकूगु खः । दार्जिलिङ्ग व थुकिया जःखःया थासय् शुटिंग यानाः भारतया हे कोलकात्ता वा मुम्बइलय् वनाः सम्पादन इत्यादी क्वचायेकीगु थज्याःगु फिल्मं नेपालय् बांलाक बजाः कायेफुगु धाःसा खनेमदु । तर थन थ्व खँ ल्वःमंके मजिउकि नेपाली फिल्म थपुकेगु ज्याय् भारतीय भूमिया तःधंगु ल्हाः दु । थ्व भूमि च्वनाच्वंपिं शम्भु प्रधान, तुलसी घिमिरे, नूतन प्रधान, भारती गजमेर, चन्द्र प्रकाश घिमिरे, बन्नी प्रधान, उत्तम प्रधान, शान्ता नेपाली थेंज्याःपिं फिल्मकःमितय्सं नेपाली फिल्मया निर्माण न्ह्याकेगु ज्यांनिसें कयाः आःतक नं दिपाः मदयेक थःपिनिगु हिचःति हायेका वयाच्वंगु दु धाःसां छुं पाइमखु । उकिसनं झन्छगू इलय् नम्बर वन हिरोनी धयातःम्ह हिरोनी निरुता सिंह तकं उखेयाम्ह खः धइगु खँ गथे यानाः ल्वःमंकेगु ? नेपालय् फिल्म दयेकेगु सरकारी पलाः कथं दयेकूगु आमा, परिवर्तन, हिजो आज भोलि थेंज्याःगु फिल्मं स्वकुमिया नुगः साले मफयाच्वंगु इलय् हिन्दी फिल्मया नांजाःम्ह हिरोनी माला सिन्हायात कयाः दयेकूगु नेपाली फिल्म “माइतीघर” नं वास्तवय् भारतीय भूमिइ हे दयेकूगु फिल्म खः । तर थ्व फिल्मया लाय् (लगानी) तःपिं जनरल नर शम्शेर जबरा व वय्कः भाजुया पासापिं जूगुलिं थुकियात विदेशी भूमिइ दयेकूगु द्वपं मवल । बरु “माइतीघर”यात न्हापांखुसी निजी लगानीकर्तातय्सं लाय् तःगु फिल्म कथं कयातःगु दु । अबाय्ति नेपालय् फिल्म दयेकेत माःगु छुं नं सुविधा मदुगुलिं नेपालं पिने वनाःदयेकेमाःगु खःसा गुलिखे लिपा तक नं शुटिंग छगू जक नेपालय् यानाः मेमेगु दक्वं ज्या पिने याये मालाच्वंगु खँ नं थन न्ह्यथनेबहजू । बाध्यताया थज्याःगु खँ त्वःताः मेपाखे मिखा ब्वयेगु खःसां नेपाली फिल्मय् पुनर्जागरण हयेत तकं भारतीय भूमिं हे ग्वाहालि यानाच्वंगु याउँक हे खनेदइ । छाय्धाःसां शम्भु प्रधानया “सम्झना” व तुलसि घिमिरेया “कुसुमे रुमाल” स्वकुमित दथुइ लोकंह्वासां निसें हे जक नेपालय् नेपाली फिल्म दयेकेगु ज्याय् तीव्रता वःगु खँ न्ह्याम्हेसिनं सिउ। अले थ्व निगुलिं फिल्म भारतीय भूमिइ हे तयार जूगु फिल्म खः । लिपा जक नेपाली निर्माता छम्ह छम्ह दयेकाः थ्व फिल्मयात नेपालीकरण याःगु खँ थन च्वयेबहजू । थ्व निगुलिं फिल्मं नेपाली फिल्मया ख्यलय् धुँ धकाः धयातःम्ह प्रकाश थापा धुंकाः निर्देशनय् दुग्यंगु ल्हाः दुपिं तुलसि घिमिरे व शम्भु प्रधानया नां खनेदयावःगु खः । लिपा वनाः शम्भु प्रधानं थः अबुया नेपाली नागरिकताया लिधंसाय् थःत याकनं हे नेपाली धकाः धायेकेत ताःलात । तर तुलसि घिमिरेयात थथे याये थाकुल । सायद अथे जूगुलिं हे तुलसि घिमिरें आःतक नं थःगु मातृभूमिइ (सिक्किम)य् वनाः फिल्म दयेकेगु ज्या मत्वःतूनिगु जुइमाः । वय्कः भाजुया अतिकं बय्बय् जूगु फिल्म दक्षिणा, दर्पण छाँया व साईत फिल्मया दक्वः धइथें शुटिंग उखेपाखे हे क्वचायेकूगु खः । राजेश हमाल, सिर्जना बस्नेत, पुजा चन्दं म्हितूगु “भूल” नांयागु छगू फिल्म नं भारतीय भूमिं हे तयार याःगु नेपाली फिल्म खःसा थ्व फिल्मयात नेपाली फिल्मया ख्वाःपाः पुइकाः थनया सरकारी सुविधाया लबः कायेत थुखेपाखे नं भतिचा शुटिंग याःगु खः । तर थुकिं थनया सरकारया मिखाय् धुलं छ्वाके मफुगुया लिच्वः कथं थ्व फिल्मया क्यनेज्या तकं थन बांलाक न्ह्याके मफुत । थ्वहे “भूल” फिल्मया निर्देशक श्याम प्रधानं आःवयाः हाकनं छक्वः “संजीवनी” नांयागु छगू फिल्म दयेकल । झरना बज्राचार्य मय्जुया मू भुमिका दुगु “संजीवनी” फिल्मया छुं ब्वया शुटिंग नेपालय् नं जूगु खःसा आपालं शुटिंग सिक्किमय् हे क्वचाःगु खः । हिन्दी भासं तकं दयेकेगु ग्वसाः दुगु “संजीवनी” या मेमेगु ज्या धाःसा थन नेपालय् हे जूगु खः। नेपालं पिने खास यानाः भारतया थीथी थासय् उकिसनं दार्जिलिंग, खरसाङ व सिक्किमय् शुटिंग जूगु मेमेगु फिल्मय् झोडा, जार, अर्को जन्म, लभ इन सिक्किम, ईशारा, कथा, लेटर थेंजाःगु फिल्मया नां न्ह्यःने दु धइगु खँ नं थन छक्वः लुमंकेबहजू । अले सिक्किमय् नेपाली फिल्म दयेकीबलय् अनया सरकारं छुं भतिचा नगद अनुदान नं बिइगुलिं यानाः गुलिखे फिल्मला अन भारतीय कम्पनीया नां छुनाः पिकाइसा थन नेपाःया कम्पनीया नां छुनाः पिकायेगु नं यानाच्वंगु दु । च्यादँ–झिदँ न्ह्यः थनं अमेरीकाय् वनाः च्वनाच्वंपिं सरोज खनाल, कृष्टी मैनाली व एलना श्रेष्ठयात कयाः हरि शिवाकोटीया निर्देशनय् “ईष्टमित्र” नांयागु छगू नेपाली फिल्म दयेकूगु खःसा लिपा नं “घटना–दुर्घटना” नांयागु मेगु छगू फिल्म अमेरीकाय् निर्माण जुइगु खँ बय्बय् जूसां आःतक थ्व फिल्मया बारे मेगु न्हूगु खँ धाःसा पिहां वःगु खनेमदुनि । आः वयाः अमेरिकी भूमिइ हे “अमेरिकन बाबु मेड इन् नेपाल” नांयागु छगू फिल्म दयेकाच्वंगु दु धइगु खँ दुसा थ्व फिल्म गबलय् पिहां वइ धइगु खँ धाःसा आः तक सीमदुनि ।","January 27, 2018 06:45 AM"
https://nepalbhasatimes.com/1457,न्ह्यइपुख्यः,११३८ सिल्लागा तृतीया,तनाच्वंम्ह भिंतुना जोशी,"थौंकन्हय् नेवाः फिल्मया ल्याः अप्वया वयाच्वंगु दु । फिल्मय् म्हितीपिं आपालं कलाकारतय् लिमलानाच्वंगु दु । थ्व प्यदँ न्यादँया दुने पिदंगु नेवाः फिल्म स्वयेगु खःसा भिंतुना जोशीं म्हितूगु “मनू म्हसीकि”, “मू मदुगु जिन्दगी” व “स्वय्नगु” यानाः मुक्कं स्वंगू जक फिल्म पिहांवःगु दु । व नं उलि बांलाक क्यनेज्या मन्ह्याःनि । आः भिंतुना जोशीं म्हितीगु धकाः धयातःगु छगू हे जक फिल्म दनि,“मां” । छखे सुरेश खड्गीया निर्देशनय् दयेकेत्यंगु थ्व फिल्मया शुटिंग शुरु मजूनिसा मेखे भिंतुना जोशीया ई थौंकन्हय् देशय्सिबें विदेशय् बिनाच्वंगु खनेदु ।                                                         न्हापांगु फिल्म भिंतुना जोशी थ्व ख्यःया छम्ह तसकं लोकंह्वाःम्ह हिरोइन खः । थथे लोकंह्वाःम्ह हिरोइन भिंतुनाया फिल्मयात्रा गुकथं न्ह्यात ले ? उखेपाखे छक्वः मिखा ब्वये । भिंतुनाया न्हापांगु संकिपा “यांमिखा” खः । अले थ्व धुंकाः वयात “सुभाय्” संकिपाय् म्हितेत इनाप याःगु जुयाच्वन । तर खँ धाःसा मिले मजुल । “सुभाय्” या निर्देशक आर्यम नकःमिं भिंतुनायात थःगु संकिपाय् म्हितेत इनाप याःगु इलय् भिंतुना मय्जुया मां नगिना जोशीं छुं भतिचा अप्वः दां माः धकाः धालः खनि अले थःगु बजेटं भाय् मल्हाःगुलिं यानाः आर्यम नकःमिं वयात कायेगु बिचाः त्वःतल । वसिबें न्हापा “यांमिखा”या प्रस्ताव वःबलय् भिंतुना थःम्हेसिनं हे निर्देशक रवि डंगोललिसें तप्यंक खँल्हाःबलय् धाःसा खँ मिले जुल । तर उलि याउँक मिले जूगु धाःसा मखु खनि । उगु इलय् भिंतुना जोशीया जागिर काठमाडौं महानगरपालिकाय् । अले वयात खटे यानातःगु थाय् धइगु येँयाः लाय्कू लागा । अन वय्कः मय्जु पर्यटकतय्त टिकट मिइगु काउण्टरय् च्वनीगु । रवि डंगोलं वयात अन हे खंगु जुयाच्वन । अले जगत नकःमि व रवि डंगोल वनाः भिंतुनायात “यांमिखा”य् हिरोइन जुइगु प्रस्ताव तःवंगु जुयाच्वन । तर भिंतुनां खँ मन्यं । मांयाके न्यनेमानि धकाः धाल । उलि जक मखु । थम्हं अभिनय याये फइमखु थें च्वं धकाः नं धाल । अले थःगु जागिरया हुनिं शुटिंगय् ई बी फइ थें मच्वं धकाः नं धाल । थुलिमछि खँ धालं नं रवि डंगोलं वयात कायेगु बिचाः मत्वःतू । बरु उमिसं भिंतुनायात हःपाः बीगु ल्याखं धाल कि वयात लाइगु इलय् मिले यानाः शुटिंग याये । अले ला भिंतुनां नं म्हाः धाये मछाल । थुकथं भिंतुना जोशी “यांमिखा”या हिरोइन जुल । “यांमिखा” संकिपाय् भिंतुनां याःगु पात्रया नां न्हापा सुनिता धका छुनातःगु जुयाच्वन । तर सुनिता धइगु नां भतिचा नेवाः पहः मवल धइगु खँ जूगुलिं नां हिलाः भिंतुना धकाः छूगु जुयाच्वन । तर थ्व खँ भिंतुनां मसिउनिगु जुयाच्वन । अले न्हापांगु न्हिं कुन्हु शुटिंगय् ब्वति काये धकाः वंगु इलय् नारायणदेवी प्रधानं सिनय् डायलग न्ववायेगु झ्वलय् “भिंतुना ! भिंतुना ! भिंतुना !” धकाः सःतूबलय् भिंतुनां थःत सःतल धकाः “हजुर आण्टी” धकाः वन खनि । अले ला उबलय् जुयाच्वंगु शुटिंगया शट स्यन । रिटेक कायेमाल । तर अबाय्ति अन सकलें इतिइति न्हिउगु खँ भिंतुनायात आःतक नं लुमंनि । तता लसतायात वःगु इनापय् भिंतुना नेवाः संकिपा ख्यलय् थुकथं दुहां वःम्ह भिंतुनां दकलय् न्हापां थः प्यंगू तगिमय् ब्वनाच्वंगु इलय् “आमा भोलिदेखि म पनि स्कूल जान्छु” नांयागु विज्ञापनपाखें थुखेपाखे पलाः न्ह्याकूगु खः । तर व धुंकाः थुखेपाखेया पलाखं दिपा काल । थ्व विज्ञापन म्हितेगु “अफर” धाःसा भिंतुनाया तता लसतायात वःगु खः । भिंतुना व लसताया अबु द्वारिकालाल जोशी छम्ह नांजाःम्ह संगीतकार खः । वय्कःया जागिर अबाय्ति रेडियो नेपालय् जूगुलिं थ्व ख्यःया आपालं मनूत म्हसिउ । वहे म्हसीकाया आधारय् लसतायात उगु विज्ञापन म्हितेगु अफर वःगु खः । तर उकुन्हु स्कूलय् ससुपुजा जूगुलिं लसता व शुटिंगय् वने मखन । अले वयागु थासय् भिंतुना वन । थुकथं वयागु भागय् उगु विज्ञापन लात । थुकथं न्ह्याःगु भिंतुनाया कलायात्राय् छुं दँ दिपा काल । अले झिगू तगिमय् ब्वनाच्वंगु इलय् भिंतुनां मोहन भुसालया छपु म्ये “नलेख चिठ्ठी तिमीले मलाई”या म्यूजिक भिडियोय् मोडल जुयाः ज्या यात । थ्व धुंकाः वयात म्यूजिक भिडियो म्हितेगु अफर मेमेगु नं वल । तर एस.एल.सी. बिइमाःगु ई जूगुलिं अज्याःगु छुं नं अफर स्वीकार याये मखन । तर लिपा एस.एल.सी. सिधये धुंकाः छगू धुंकाः मेगु म्यूजिक भिडियोय् खनेदयेकः वल । उगु इलय् कुन्ति मोक्तानया “चोली राम्रो” निमा रुम्बाया “जाँदैछु म है विदेशमा” लिसें विधान श्रेष्ठ, महेश सेवा, हेमन्त शर्मा, दीपक लिम्बू थेंज्याःपिं आपालं म्येहालामिपिनिगु म्येया म्यूजिक भिडियो म्हितूम्ह भिंतुनायात उगु ईया नांजाःम्ह म्यूजिक भिडियो डाइरेक्टर आलोक नेम्वाङ्गं इमेज च्यानलय् प्रसारण जुइगु “डो रे मि फा” नांयागु म्यूजिक काउण्टडाउन शोया प्रोग्राम होस्टया ज्याय् तयाबिल । निदँतक भिंतुनां उकी ज्या यात । निदँ लिपाः त्वःते माल । छाय्धाःसा उगु इलय् भिंतुनाया चीन व कतार थेंज्याःगु थीथी देशय् वनाः सांस्कृतिक ज्याझ्वः न्ह्यब्वः वनेमाल । जागिर त्वःताः फिल्मय् छगू छगू देशय् हे भिंmन्यान्हु नीन्हु च्वने माःबलय् इमेज च्यानलया जागिरय् ई बी मफुत । उगु इलय् भिंतुना चीनया बेइजिंग, सांघाइ व ह्वांगजु नांयागु शहरय् “भृकुटी” नांगु ब्याले क्यनेत वंगु खः । हुलाप्याखनय् तसकं नुगः क्वसाःम्ह भिंतुना मय्जुं पद्मकन्या क्याम्पसय् डिप्लोमा याःगु इलय् नं होम साइन्स व डान्सयात सब्जेक्टकथं काःगु खः । अले क्याम्पसय् डान्स पार्टनरकथं म्हसिउम्ह सम्झना उप्रेती रौनियारया हे निर्देशनय् दयेकूगु “मेघा” नांयागु छगू खस नेपाली संकिपाय् नं म्हिते धुंकूम्ह भिंतुना जोशीया मेजर रोल दुगु छगू खस नेपाली संकिपाया नां “भ्रम” खः । रविन्द्र शाहीया निर्देशनय् दयेकूगु “भ्रम”य् कर्मा शाक्य हिरो जुयाः म्हितूगुु खः । भिंतुना मय्जुं “सिंहदरबार”नांयागु टेलिसिरियलय् नं म्हितेधुंकूगु दु । भिंतुनाया आः तक पिदंगु फिल्मय् निर्देशक राजु स्यस्यःया “याकः म्ह्याय्”, आर्यम नकःमिया “तारेमाम” व “याहू”, सुरेन्द्र तुलाधरया “मू मदुगु जिन्दगी”, पवन जोशीया “बांलाः मयजु” अले भोगेन्द्र मानन्धरया “थ्वला ग्यानापु स्टायल” थेंज्याःगु आपालं फिल्म तसकं बय्बय् जूगु खः । पेज थ्री नेपालभाषा पिपुल्स च्वाइस अवार्ड ११३० य् बेष्ट एक्टे«स, पेज थ्री नेपालभाषा पिपुल्स च्वाइस अवार्ड ११३३ य् म्यूजिक भिडियोपाखें वेस्ट मोडल नोमिनेशन, पेज थ्री नेपालभाषा पिपुल्स च्वाइस अवार्ड ११३७ य् बेस्ट सपोर्टिंग हिरोइनया सिरपाः, नेवाः जागरण संकिपामि हना ११३० नापनापं थीथी हना व सिरपाः त्याकेधुंकूम्ह भिंतुना जोशी छम्ह लोकंह्वाःम्ह हिरोइन खः । फिल्म ख्यः त्वःतीगु खँ छक्वः भिंतुना जोशीं आः संकिपाय् ज्या याइमखुत धइगु खँ नं पिहां वल । अबाय्ति लाक्क हे वय्कः मय्जुं म्हिते धकाः बचं बियलि बचंपतिइ (एग्रीमेन्ट पेपर) तकं ल्हाःचिं तयेधुंकूगु संकिपा “इहिपा” नं मम्हिता बिउबलय् आपाःसिनं भिंतुना जोशीं थ्व लागा त्वःतीगु जुल धकाः तकं मति तल । थुकिया बारे स्पष्ट यायेगु झ्वलय् भिंतुना जोशीं धाल, “अबाय्ति जिगु स्वास्थ्य समस्या वयाः संकिपा ख्यलं दिपाः जक कयागु खः । तर मनूतसें जिं ला थ्व ख्यः हे त्वःतीन धकाः तकं धाल । गन तक “इहिपा”या खँ खः उगु संकिपा ला जिं म्हिते हे धयागु खः तर वय्कःपिंसं तःक्वःमछि हे डेट लिछ्याःबलय् लिपा जिं म्हिते मखन । खँ उलि जक हे खः । तर थन धाःसा अनेतने खँ पिहां वल ।” थुकथं थःगु खँ स्पष्ट तःम्ह भिंतुना जोशी थौंकन्हय् नं नेपाःया भूमिसिबें अप्वः विदेशया भूमिइ हे व्यस्त खनेदु । विशेष यानाः भारतया न्हूदिल्लीइ च्वनाः गायन पेशाय् लगे जुयाच्वंम्ह तता लसता जोशीलिसे हे प्यपुनाः अन हे अप्वः च्वनाच्वनीम्ह भिंतुना जोशीया फिल्मया ल्याः थ्व हे कारणं म्हो जूगु खः वा मेगु छुं कारण दु धइगु खँ लिपा हे जक सीदइ ।","February 03, 2018 06:15 AM"
https://nepalbhasatimes.com/3939,न्ह्यइपुख्यः,११३८ चौलाथ्व अष्टमी,दकलय्मध्ये लोकप्रिय,"बलिउडया सेलिब्रिटीतय् लोकप्रियता बलिउडय् जक सीमित मजू । इमिगु लोकप्रियता विश्वन्यंकं हे जू धइगु लिपांगु दसु खः, बलिउड नायिका क्याट्रिना कैफ । थुम्ह नायिकाया प्रशंसक वा फ्यान फलोइङ भारतय् जक सीमित मजू । क्याट्रिनाया लोकप्रिया भारत बाहेकं विश्वया आपालं देशय् नं उतिकं दु धइगु छगू सर्वेक्षणं क्यंगु दु । छुं छुं देशय् याःगु छगू सर्वेक्षणं बलिउड नायिका क्याट्रिनाया लोकप्रियता बलिउडया हे मेमेपिं नायिका स्वयां अग्रपंक्तिइ लाःगु दु । क्याट्रिनां बलिउडया सर्वाधिक लोकप्रिय धयातःपिं थः समकक्षी नायिका दीपिका पादुकोण व प्रियंका चोपडायात तकं लिउने लाकाः थःगु थाय् सुरक्षित यानातयेत सफल जूगु दु । फिल्म क्षेत्रय् अभिनयया ल्याखं धायेगु खःसा दीपिका व प्रियंका निम्हेसिनं हलिउडया यात्रा तकं यायेधुंकूगु दु । अय्नं इपिं निम्हं क्याट्रिना स्वयां लोकप्रियताया खँय् लिउने लाःगु दु ।थुगु तथ्य बलिउड व क्षेत्रीय फिल्मया निंतिं भिडियो अन डिमान्ड स्ट्रिमिंग प्लेटफार्मं अध्ययन यानाः पिकाःगु खः ।","March 25, 2018 07:52 AM"
https://nepalbhasatimes.com/3896,न्ह्यइपुख्यः,११३८ चौलाथ्व सप्तमी,धमाधम इहिपा,"फागुन महिना क्वचाल । थुगुसिया इहिपाया लगन नं क्वचाल । थुगुसी नेवाः फिल्म ख्यलय् छुं छुं हिरोइनतय् इहिपा जूगु खनेदत । उकी मध्ये बय्बय् जूगु इहिपा धइगु आशिष्मा नकःमिया इहिपा जुयाबिल । नेपालभाषाया फिल्मय् हिरोइन जुयाः फिल्म यात्रा न्ह्याकूम्ह आशिष्मा नकःमिं खस नेपाली फिल्म नं म्हितल । निगुलिं भासां यानाः करीब निगू दर्जनति फिल्म म्हितूम्ह आशिष्मा नकर्मिं लिपांगु इलय् फिल्म प्रोडक्शनय् पलाः न्ह्याकेगु कुतः याःगु दु । वयागु प्रोडक्शनं दयेकूगु न्हापांगु फिल्म “लाखे भाजु” या शुटिंग क्वचाये धुंकूगु दु । थथे प्रोड्युसर तकं जुयाः फिल्म ख्यलय् थःगु यात्रा ताः ईतक न्ह्याकेगु संकेत क्यंम्ह आशिष्मां इहिपा याइगु जुल धकाः आकाझाकां खँ पिहां वःबलय् आपाःसिनं पत्या तकं मयाः । तर आशिष्माया इहिपा नवीनचन्द्र प्रधाननाप जुल । आशिष्मा नकःमिं इहिपा याःम्ह मिजं नवीनचन्द्र अमेरिकाय् च्वना वयाच्वंम्ह खःसा वय्कःभाजु चार्टर्ड एकाउण्टेन्ट खः ।                                                         आशिष्माया इहिपाया आकाझाकां खँ पिहां वःगु हे इलय् नेवाः फिल्मया मेम्ह हिरोइन रुबिना महर्जनया नं इहिपा जुइगु खबर पिहां वल । आशिष्माया इहिपा भ्वय् जूगु हे दिनय् रुबिना महर्जनया नं इहिपा भ्वय् न्यात । रुबिना “थम्हं म्हूगु गाः” फिल्मया हिरोइन खःसा वय्कःया इहिपा सुबिन्द्र महर्जनलिसे जूगु खः । आशिष्मा व रुबिनाया इहिपाया रमझम क्वचाये हे मलाःनिबलय् नेवाः फिल्म ख्यःया मेम्ह छम्ह हिरोइनया नं इहिपाया खँ पिहां वःगु दु । उलि जक मखसे आपाःसिनं आश्चर्य प्वंकूगु दकलय् चर्चित इहिपा ला थ्व जुयाबिउगु दु । थथे आपाःसित अजूचायेका बिउगु इहिपा धइगु सुमिका बज्राचार्यया इहिपा खः । सुमिका बज्राचार्य छगू ईया तसकं लोकंह्वाःम्ह हिरोइन् खः । वयागु “सर्गःमिला” साप हे बय्बय् जूगु नेवाः फिल्म खः । “सर्गःमिला” धुंकाः सुमिकां “मिजं”व “हाकु सुपाँय्” नांया निगू फिल्म नं म्हितूगु दु । थ्व धुंकाः फिल्म ख्यलं तापाना वंम्ह सुमिका बज्राचार्य एअर होस्टेस जूवन धइगु बुखँ पिहां वलसा वं एअर होस्टेसया ज्या यानाच्वंगु एअर लाइन्सय् ज्या यानाच्वंम्ह राजेश महर्जनलिसे वयागु यःत्यः जुयाच्वन धइगु हुइनाभुइना नं पिहां वल । राजेश महर्जनया मेगु म्हसीका धइगु वय्कः नं नेवाः फिल्मया हिरो खः । उलि जक मखसे ‘सर्गःमिला’य् राजेश व सुमिका नापं म्हितूगु खः । थ्वहे फिल्मय् म्हितूबलय्निसें उमि दथुइ स्वापू क्वातुया वःगु खः । थथे च्यादँ न्ह्यःहे क्वातुया वःगु स्वापु कथं आः वयाः तिनि बल्ल इहिपाया रुपय् हिउगु खः अर्थात सुमिका बज्राचार्यया इहिपा राजेश महर्जनलिसे जूगु खः ।थुकथं थुगुसी नेवाः फिल्मया छम्ह धुंकाः मेम्ह हिरोइनया इहिपा जुल, अले थ्वहे झ्वलय् आः वयाः मेम्ह छम्ह हिरोइन्या नं इहिपा जुइगु खँया हुइनाभुइना न्यने दयावःगु दु । थथे इहिपाया हुइनाभुइना जुयाच्वंम्ह हिरोइनया नां खः – रेमा महर्जन । रेमा महर्जन धइम्ह नेपालभाषाया छगू साप हे च्वछायेबहगु फिल्मया रुपय् कयातःगु अले अन्तर्राष्ट्रिय फिल्म फेस्टिभलय् तकं अवार्ड त्याकेत ताःलाःगु फिल्म “भिन्तुना”या छम्ह हिरोइन खः । थ्व “भिन्तुना” फिल्मया मेम्ह हिरोइन रेश्मी महर्जन खःसा वय्कः मय्जुया इहिपा छुं ई न्ह्यःहे जुइधुंकल । आः मेम्ह हिरोइन रेमाया नं इहिपा जुइगु खँ चर्चाय् वयाच्वंगु दु । रेमा महर्जन थौंकन्हय् अमेरिकाय् च्वना वयाच्वंगु दुसा मेगु महिनाय् इहिपा यायेत नेपाः वइगु खँ दु । थुगुसी नेवाः फिल्मया हिरोइनतय् जक मखसे मेमेपिं कलाकारतय् नं इहिपाया लगन चूलाःगु दु । उकी मध्ये छम्ह एलिना शाक्य नं खः । एलिना शाक्य मय्जु नं अमेरिकाय् च्वना वयाच्वंम्ह खःसा वय्कः मय्जुं इहिपा याःम्ह भाजु नं अमेरिकाय् च्वना वयाच्वंम्ह राजिल प्रधान खः । एलिना इहिपाया निंतिं छुं न्हि न्ह्यः वःगु खःसा थन हे इहिपा यानाः हाकनं अमेरिकाय् वनाछ्वःगु खः । कलाकारीता ख्यलय् थुगुसी जूगु मेगु इहिपा धइगु नांजाःम्ह म्येँहालामि दिपा महर्जनया इहिपा खः । वय्कः मय्जुया छुं दिं न्ह्यः तिनि इहिपा जूगु खः । अथे हे तुं नीदँति न्ह्यः थः न्यादँ खुदँ तिनि दुबलय् “तिमिला भाबा तसकं बांलाः” धका म्यँे हाःम्ह श्रृजया शाक्यया नं थुगुसी इहिपा जूगु दु । श्रृजया मय्जु थौंकन्हय् इन्डिजिनस टिभीइ नेवाः ज्याझ्वः न्ह्याका वयाच्वंम्ह संचारकःमि खः । नेवाः फिल्म व कलाकारिता ख्यःया मय्जुपिनिगु इहिपाया चर्चा यायेबलय् दँबदँ न्ह्यःतिनि “जिगु मिखाया न्ह्यःने” व “ब्या याये म्हा” फिल्मया हिरोइन बिनु मानन्धरया नां नं वइ । बिनु नांजाःम्ह म्येँहालामि सरस्वति मानन्धरया म्ह्याय् खः । थुकथं नेवाः फिल्म ख्यःया हिरोइनतय्गु धमाधम इहिपा जुयावःगु दुसा गुलिखे हिरोइनत इहिपा यानाः नेवाः फिल्म ख्यलं तापाना वने धुंकूपिं नं दु । अज्याःपिं मध्ये “सत्य धरोधर्म” व “यलेबाथः” थेंज्याःगु फिल्म म्हितूम्ह सिन्थिया सेन ताम्रकार छम्ह नं खः । वय्कः मय्जुं इहिपा लिपा डेनमार्कय् तिपू जीवन हना वयाच्वंगु दुसा “जिपिं बदमाश मखु” फिल्मया छम्ह हिरोइन दिपा शाक्य नं इहिपा यानाः विदेश वंगु खःसा आः विदेशं लिहां वयाः नेपाःया हे पर्यटकीय नगरी पोखराय् थः जहानलिसे जीवन हना वयाच्वंगु दु । नेवाः फिल्मया मेमेपिं हिरोइनत मध्ये “मिजं” फिल्मया हिरोइन सनि अवालेया नं इहिपा जुइ धुंकल धइगु न्यनेदुसा इहिपा लिपा फिल्मं तापाना वने धुंकल । अथे हे तुं “निफ्वः स्वां” व “मतिना” थेंज्याःगु नेवाः फिल्मया नापनापं “बन्धकी” नांयागु खस नेपाली फिल्म म्हिताः बेस्ट डेब्यू हिरोइनया अवार्ड तकं त्याकूम्ह गीता शाही नं इहिपा यानाः विदेशय् च्वंवंगु दुसा “थंम्हं म्हूगु गाः” फिल्मय् नेगेटिभ रोल म्हिताः चर्चाय् वःम्ह मीरा माली नं इहिपा लिपा फिल्म ख्यलं तापाना वंम्ह हिरोइन खः । इहिपा याःपिं नेवाः फिल्मया हिरोइनतय् चर्चा यायेबलय् त्वःफिके मजिउगु नां धइगु भिन्तुना जोशीया नां नं खः । न्यादँखुदँति न्ह्यः भिन्तुना मय्जुया इहिपा जुल धइगु खँ पिहां वःगु खः । वय्कः मय्जुं शाक्य थरयाम्ह मिजंलिसे इहिपा यात धइगु खँ पिहां वःगु खःसा उगु इलय् भिन्तुनां नेवाः फिल्म ख्यलं दिपाः कायेगु मती तःगु नं खः । थ्वहे झ्वलय् भिन्तुनां छुं फिल्मया अफर नं स्वीकार मयाःगु खः । उगु इलय् त्वःतूगु नेवाः फिल्मय् “इहिपा” नांया फिल्म छगू नं खः । थथे इहिपा लिपा फिल्म लाइन त्वःतेगु संकेत क्यंम्ह भिन्तुना मय्जु छुं ई लिपा हाकनं फिल्मय् खनेदयेकः वल । थौंकन्हय् खय्त ला फिल्मय् सिबें विदेशय् हे अप्वः नुगः क्वसायेका वयाच्वंम्ह भिन्तुना जोशीया तिपु जीवन गुकथं न्ह्यानाच्वंगु दु धइगु छुं सी मदु तर स्वयेबलय् भिन्तुना मय्जु ‘सिंगल’ हे खनेदु ।","March 24, 2018 03:09 AM"
https://nepalbhasatimes.com/3836,न्ह्यइपुख्यः,११३८ चौलाथ्व पञ्चमी,ख्यालि न्हिली,"मचा बुक्वपतिं म्ह्याय् जक बुयाः खुम्ह खुम्ह म्ह्याय् दयेधुंकूम्ह छम्ह मिसां थः भाःतयात धाल, ‘थ्व पालय् ला पक्का नं जि काय हे बुइ ।’ भाःतम्हं न्यन— ‘छं गथे सिल ?’ कलाःम्हं मछाः मछाः कन, ‘न्हापा खुक्वःया पालय् नं प्वाथय् खिपः म्हितू थें सनाहइगु, थ्व पालय् ला पानदस म्हितू थें सनाच्वंगु दु ।’ ००० जमीनय् चिकं लुयावःगुलिं छम्ह शेख अरबपति–खरबपति जुल । छक्वः व ताजमहल स्वयेत भारतय् वन । मुम्बई थ्यंकाः वं चके छगू हिइके छ्वत । छुं न्हि लिपा बैंकं व चेक लिहां वल । उगु चेकय् छाप तयातःगु दु, ‘गाक्क ध्यबा मदुगुलिं’ उकिया क्वसं म्यानेजरं टिप्पणी च्यातल— ‘छिगु खाताय् मखु, बैंकय् ।’ ००० ‘छि मिस्तय्थाय् वनेगु त्वःतादिसँ ।’— डाक्टरं छम्ह ल्वगियात धाल— ‘थज्याःगु उमेर जुइधुंकाः नं मिस्तय्थाय् वनेगु यानाच्वन धाःसा मनू ख्वाँय् जुइफु । ‘हां, धाथें अथे जुइ यःला ?’ ल्वगिं गजब चायाः न्यन । ‘छु धया ऽऽऽ ?’– डाक्टरं न्हाय्पं बिल ।","March 22, 2018 09:13 AM"
https://nepalbhasatimes.com/3995,न्ह्यइपुख्यः,११३८ चौलाथ्व दशमी,चेज बुदिंया भिंतुना म्येँ कासा क्वचाल,"येँ – चेज बुदिंया भिंतुना म्येँ कासा वंगु शुक्रवाः जुल । पेजथ्री बाःछिपौया ग्वसालय जूगु ज्याझ्वलय् बुदिंया भिंतुना म्येँ कासा उत्तम महर्जनं त्याकादीगु घोषणा याःगु खः । नेपालभाषाया नांजाःम्ह म्येँ हालामि सुरजवीर वज्राचार्यया च्वसाय् वय्कलं हे हालादीगु व जुगल डंगोलं संगीत संयोजन यानादीगु मंगल धुनया लसय् हालातःगु म्येँय् सछि व नीछम्हेसिनं ब्वति कयादीगु खः । ब्वति कयादीपिं मध्ये उत्कृष्ट जुयादीत ताःलाःम्ह महर्जनं २४ इन्चया चेज लिड टिभिलिसें आर्टोम्युज रेकडिङ स्टुडियोपाखें सुरजवीरया च्वसा व लय्चिनामि डंगोलया संगीतय् म्येँ रिकर्डिङ यायेगुनापं म्युजिक भिडियो निर्माणया नं सिरपाः त्याकादीगु खः । थुकथं हे ज्याझ्वलय् उत्कृष्ट न्यागू थासय् (टप ५ य्) लायेत सफल जूपिं परमेश मल्ल, मय्जु सुमन मानन्धर, रविनसन कंसाकार व मुकेश शाक्य खःसा वय्कःपिंसं नं म्येँ रिकर्डिग यायेगु सिरपाः त्याकादीगु दु ।                                                         वय्कःपिंसं प्रकाश दीप, पूर्णकाजी ज्यापु, हरिराम महर्जन थेच्वमि व दर्शनवीर शाक्यं च्वयादीगु म्येँ रिकर्डिग यायेगु ह्वःताः चूलाकादीगु दु । थ्व हे वंगु पुस १ गतेनिसें माघ ८ गते तक न्ह्याःगु कासाय् ब्वति कयादीपिं मध्ये युट्युबलय् दकलय् अप्वः ७७,८१७ म्हेसिनं म्येँया भिडियो स्वःगु ल्याखं मय्जु सुमन मानन्धरयात नं २४ इन्चया चेज लिड टेलिभिजन सिरपाः लःल्हाःगु खः । सिरपाःया घोषणालिसें सिरपाः लःल्हायेगु ल्याखं पेजथ्री बाःछि पौया ग्वसालय् पेजथ्री सनिलया नामं जूगु ज्याझ्वलय् नेपालभाषाया नांजाःपिं म्येँ हालामिपिं जुजुकाजी रंजित, निशा देसार, सतिष महर्जन, सरीता शाही, दीपा महर्जन, रत्नशोभा महर्जन, सानुबाबु महर्जन, सुरज व्यञ्जनकार, भूपेन्द्र बज्राचार्य, रोजी डंगोल श्रेष्ठ, पूर्णकाजी ज्यापु, रीता महर्जन, विरज महर्जनं म्येँ हालादीगु खःसा आराध्यलक्ष्मी खड्गी, मिनर्वा शर्मा राजोपाध्याय, राजन शाही, रजनी खड्गीं हुलाप्याखं न्ह्यब्वयादीगु खः । अथे हे उगु ज्याझ्वः नेपालभाषाया संचार ख्यलय् लोकंह्वाःपिं ज्याझ्वः न्ह्याकामिपिं प्रतिसरा साय्मि, पवित्र कसाः, रामकृष्ण खड्गी, सुरेन्द्र मानन्धर, केके मानन्धर, श्रीकृष्ण महर्जन, विराजकाजी राजोपाध्याय, मीना वज्राचार्यपिंसं न्ह्याकादीगु खः । भिंतुना बुदिंया म्येँ स्वदँ दुम्हनिसें कयाः झिंस्वदँ दुपिं नीम्ह स्वयां अप्वः मस्तय्सं ब्वति कयादीगु खः । उगु हे ज्याझ्वलय् म्येँ हालामि वज्राचार्यया याकः सलय् न्हापांगु म्येँचाः ‘द्वहलपा’या नं पितब्वज्या याःगु खः । नांजाःम्ह म्येँहालामि नापं वरिष्ठ संगीतकार अमरराज शर्मां उगु म्येँचाःया पितब्वज्या यानादीगु खः ।","March 26, 2018 08:27 AM"
https://nepalbhasatimes.com/3651,न्ह्यइपुख्यः,११३८ चौलाथ्व पारू ,हलिउडया टप टेन हरर फिल्म,"हरर फिल्म धाल कि स्वइपिं स्वकुमि ग्याग्यां स्वइ । गुलि सितुपातु वंक ख्यायेफु उलि हे हरर फिल्मं स्वकुमिया नुगः सालेफइ । आःतक सीदु कथं साईलेण्ट फिल्मया युगय् सन् १८९० पाखे पिहां वःगु जर्जेस मिलियसं दयेकूगु “ले मेन्वा डु डियाबल” नांयागु चीहाकःगु फिल्मयात दकलय् न्हापांगु हरर फिल्मया रुपय् कयातःगु दुसा व धुंकाः सन् १८९८ पाखे “द केभ अफ डेमोनस” नांयागु शर्ट फिल्म पिदन । फिचर फिल्मया संसारय् दकलय् न्हापांगु हरर फिल्मया रुपय् “फ्रेंकस्टीन” यात कयातःगु दु । थ्व फिल्म सन् १९१० पाखे पिदंगु फिल्म खः । व धुंकाः सन् १९२२ पाखे पिदंगु “नोसफेराटु” नं छगू ज्वःमदुगु हरर फिल्म खः । थुकथं संसारय् फिल्म निर्माणया इतिहास शुरु जुसांनिसें हे शुरु जूगुु हरर फिल्म आः तक नं उत्तिकं हे लोकंह्वानाच्वंगु दनि । हरर फिल्मया ख्यलय् ‘ब्योमस्ट्रोक ड्राकुला’ नं छम्ह लोकंह्वाःम्ह पात्र खः । हरर फिल्मया इतिहासय् ‘डा. जेकील एण्ड मि. हाइड’ नं छगू लोकंह्वाःगु फिल्म खःसा सन् १९३१ य् पिदंगु थ्व फिल्मय् फ्रेडरीक मार्च नांयाम्ह कलाकारं मेन रोल म्हितातःगु दु । लिपा वनाः थ्वहे बाखंयात ज्वनाः भारतय् ‘चेहरे पे चेहरा’ व ‘जानी दुश्मन’ नांयागु निगू हिन्दी फिल्म पिदंगु दुसा थ्व निगुलिं फिल्मय् संजीव कुमारं छगू इलय् भिंम्ह मनू व मेगु इलय् ग्यानापुसे च्वंम्ह मनू जुयाः म्हितातःगु दु । थ्व निगुलिं फिल्म लोकंह्वाःगु फिल्म खः । थथे लोकंह्वाःगु हरर फिल्मया ख्यलय् द्वलंद्वः हरर फिल्म पिहां वये धुंकल । अज्याःगु फिल्म मध्ये टप टेनया दर्जाय् लानाच्वंगु हरर फिल्मयाबारे थन छक्वः चर्चा यायेगु जुइ । द फ्लाई डेविड क्रोनेन्बर्गं दयेकूगु ‘द फ्लाई’ नांयागु हरर फिल्मय् जेफ गोल्डब्लमं मेन रोल म्हितातःगु दु । साइन्स फिक्शन कथं नं कयातःगु थ्व फिल्मय् छम्ह वैज्ञानिकं दयेकूगु छगू मेशिनय् भुजिं छम्ह फसे जुइगु व व धुंकाः मनू व भुजिंया रुप छगुलिइ हे दुथ्याःम्ह जीवया हुनिं फैलय् जुइगु त्रास हे थ्व फिल्मया मू बाखं खः । मनू व भुजिं ल्वाकज्याःम्ह पात्रया रचना थ्व फिल्मया छगू ज्वःमदुगु पक्ष खःसा वं न्यंकूगु त्रास मेगु च्वछायेबहगु पक्ष खः । थुकी हलिउड स्टार जेफ गोल्डब्लमं यानातःगु अभिनय नं थ्व फिल्मया तारीफ यायेबहगु खँ खः । थुकथं सन् १९८६ पाखे पिदंगु थ्व फिल्म आतक नं छगू ज्वःमदुगु हरर फिल्मया रुपय् कयातःगु दु । द ब्लेयर विच प्रोजेक्ट हरर फिल्मय् भिजुअल इफेक्ट अप्वः म्हितेमालीगुलिं अज्याःगु फिल्मया बजेट अप्वः जुइगु स्वाभाविक खः, तर गुलिखे अज्याःगु हरर फिल्म नं दु, गुगु फिल्मया बजेट तसकं म्हो जक जुयाच्वनी । अज्याःगु हरर फिल्मय् ‘पारानर्मल एक्टिभिटी’ नांयागु फिल्म नं लाःसा ‘द ब्लेयर विच प्रोजेक्ट’ नं छगू अज्याःगु हे म्हो जक बजेटं तयार जूगु हरर फिल्म खः । थ्व फिल्मया बजेट जम्मा ६० लाख डलरजक तूगु खःसा थ्व फिल्मं मुक्कं २ करोड ४८ लाख डलर कमे यानाः रेकर्ड तःगु खः । थ्व छगू सत्य घटनाया लिधंसाय् दयेका तःगु हरर फिल्म खः । आःतक नं थ्व फिल्मया चर्चा इलय्ब्यलय् जुयांतुं च्वं ।                                                         रोजमेरीज बेबी हरर फिल्मया ख्यलय् ‘रोजमेरीज बेबी’यात छगू बिस्कं दर्जा बियातःगु दु । सन् १९६८ इ पिदंगु थ्व फिल्मया निर्देशक रोमन पोलन्स्की खः । थ्व फिल्मय् हलिउडया नांजाःम्ह हिरोइन मिया फर्रोया मेन रोल दु । थुकी हिरोइनया मचा हे प्रेतात्मा खः धकाः धाइबलय् वयागु जीवनय् वइगु कष्टयात क्यनातःगु दुसा न्यय्दँ न्ह्यःया थ्व हरर फिल्मयात आःतक नं छगू ज्वःमदुगु हरर फिल्मया रुपय् कयातःगु दनि । हलोविन ‘हलोविन’ धइगु अमेरिकाया छगू हरर नखः खः । थ्व इलय् मनूतसें थीथी ग्यानापुसे च्वंगु ख्वाःपाः पुनाः पार्टीइ ब्वति काइ । थज्याःगु उत्सवया लिउने सुलाच्वंगु ग्यानापुगु लकसयात क्यनातःगु “हलोविन” नांयागु फिल्मयात हलिउडया हरर फिल्मया इतिहासया छगू बांलाःगु फिल्म कथं कयातःगु दु । थ्व फिल्मय् मानसिक अस्पतालं पिहांवःम्ह छम्ह विक्षिप्त मनुखं न्यंकूगुु आतंकया माध्यमं हररया लकस ब्वलंकातःगु दु । द ओमेन सन् १९७० पाखे पिदंगु थ्व ‘द ओमेन’ नांयागु हरर फिल्म नं हलिउडया छगू क्लासिक हरर फिल्म खः । थुकी मू पात्रया थः हे मचाया दुने मभिंगु आत्मा दुबिनाच्वंगु व वं हे अन जःखः मनूत स्यानाच्वंगु क्यनातःगु दु । द टेक्सास चेन् श मासाकेर ‘द टेक्सास चेन् श मासाकेर’ नं हरर फिल्मया ख्यलय् छगू नांदंगु फिल्म खः । थ्व फिल्मय् ग्यानापुम्ह पात्र लेदरफेसयात भिलेनया रुपय् क्यनातःगु दुसा आःतक हलिउडया फिल्म इतिहासय् लेदरफेसयात दकलय् ग्यानापुम्ह भिलेन कथं कयातःगु दनि । सन् १९७४ य् पिदंगु ‘द टेक्सास चेन् श मासाकेर’ तसकं लोकंह्वाःगु हरर फिल्म खःसा थ्व फिल्मया सिक्वेल नं यक्व हे पिहां वःगु खः । उकी मध्ये २००४ य् पिदंगु ‘द टेक्सास चेन् श मासाकेर ः द नेक्स्ट जेनरेशन’ नं छगू बांलाःगु हरर फिल्म खः । द शाइनिंग सन् १९८० इ पिदंगु ‘द शाइनिंग’ नांयागु फिल्म स्टाएनले कुब्रिकं दयेकूगु खः । थुकी हलिउडया नांजाःम्ह हिरो ज्याक निकोल्सनं मेन रोल म्हितातःगु दु । गुबलें छम्ह सामान्य मनू गुबलें तसकं हे ग्यानापुम्ह मनूया रुपय् ज्याक निकोल्सनं थ्व फिल्मय् साप हे तारीफ यायेबह जुइक अभिनय यानातःगु दु । वयागु धिसिलाःगु अभिनयया कारणं नं थ्व फिल्मया चर्चा अप्वःगु खःसा थुकी क्यनातःगु हररया लु नं तसकं हे तारीफ यायेबहजू धाइ । साइको सस्पेंस थ्रिलर फिल्मया ख्यलय् ज्वःमदुगु योगदान दुम्ह फिल्ममेकर खः अल्फ्रेड हिच्कक । विशेष यानाः रहस्यं जाःगु थ्रिलर फिल्म जक दयेकीम्ह अल्फ्रेड हिच्ककं दयेकूगु ‘साइको’ नांयागु हरर फिल्मयात आपाःसिनं कुंखिउँगु खः कि हिच्कक थेंज्याःम्हेसिनं थज्याःगु फिल्म दयेके मजिउ धकाः, तर फिल्म स्वकुमितय् दथुइ धाःसा साप हे लोकंह्वाःबलय् आलोचना याःपिनिगु म्हुतुप्वाः बन्द जूगु खः । थुकी एन्थोनि पर्किन्स नांयाम्ह हलिउड हिरो नं छम्ह अज्याःम्ह मनूया रोल म्हितातःगु दु, गुम्हेसिनं भुजिं छम्ह नं स्याये फइमखु । तर वं हे वयागु मोटेलय् बासं च्वं वःपिंत स्याइगु हे थ्व फिल्मया मू चु खः । थ्व फिल्मय् क्यनातःगु म्वःल्हुइगु शावरया लु थुलि ग्यानापुसे च्वंकि लिपा वनाः गुलिखे मेमेगु हरर फिल्मय् नं थज्याःगु शावरया लु तयेगु यानाहःगु खः । अ नाइटमेएर इन् एल्मस्ट्रीट सन् १९८० पाखे पिदंगु ‘अ नाइटमेएर इन् एल्मस्ट्रीट’ नं छगू ज्वःमदुगु हरर फिल्म खः । थुकी रोबर्ट एन्गुल्ड नांयाम्ह हलिउडया नांजाःम्ह हिरोनं फ्रेडी क्रुगर नांयाम्ह सिरियल किलरया रोल म्हितातःगु दु । थुकी फ्रेडी नांयाम्ह मभिंम्ह पात्रं थःगु ल्हाःयात न्याकु हाकः ताहाकः याइगु लु खनाः आपालं स्वकुमिया म्ह हे चेंचेंमिंगु खःसा उगु लुयात हरर फिल्मया इतिहासय् बेस्ट हरर सिन कथं कयातःगु दु । अथे हे तुं फोनया रिसिभरं म्ये लुयाहइगु लुयात नं बेस्ट हरर सिन कथं कयातःगु दु । थ्व फिल्मया निर्देशक वेस क्रेभन खः । द एक्जोर्सिस्ट हरर फिल्मया ख्यलय् नुगः क्वसाःपिं आपाःसिनं स्वःगु फिल्म धइगु ‘द एक्जार्सिस्ट’ खः । सन् १९७३ य् रिलिज जूगु फिल्म उगु ईया छगू तसकं अप्व दां कमे याःगु हरर फिल्म खः । हरर फिल्या टप टेनया धलखय् थ्व फिल्म दकलय् न्ह्यःने लानाच्वंगु दु । यानिकि थ्व फिल्मयात नम्बर वन हरर फिल्मया कथं कयातःगु दु । थ्व फिल्म रिलिज जूगु हे पीन्यादँ दयेधुंकलसां थुकिया स्वकुमि आः तक नं म्हो मजूनि । आतक नं युट्युबय् दकलय् अप्वःसिनं स्वया वयाच्वंगु दनि । विलियम् फ्रेडकिन्सं दयेकूगु थ्व फिल्मया सिक्वेल नं तःगू हे पिहां वःगु दु । तर न्हापांगु भर्सनयात आःतक नं त्याकेमफुनि धाइ । थ्वहे फिल्मया नकल यानाः बलिउडय् नं ‘जादु टोना’ नांयागु छगू हरर फिल्म दयेकूगु दु । तर उगु हिन्दी फिल्मं स्वकुमिया नुगः त्याके मफुत ।","March 18, 2018 11:48 AM"
https://nepalbhasatimes.com/3942,न्ह्यइपुख्यः,११३८ चौलाथ्व अष्टमी,ख्यालि न्हिली,"छम्ह ल्यासे समुद्रय् थज्याःगु कथंया बिकिनी स्वीमिंग सूट फिनाः म्हःल्हुया च्वन, गुकिं वयागु ९९ प्रतिशत म्ह खने दयाच्वंगु दु । छम्ह म्हसिउम्ह मनुखं वयात खंबलय् तसकं ग्याःगु सलं वं धाल— ‘छिमि मामं छंत आम द हे मदु थें च्वंगु स्वीमिंग सूट खन धाःसा वं छंत छु जक धाइगु जुइ ?’ ‘धाये जिक्व हे धाइ का’— ल्यासें स्वीकार यात— ‘छाय्कि थ्व स्वीमिंग सूट वयागु हे खः ।’ ००० छम्ह वकील साहेबया कलाःया थः भाःतप्रति थ्व गुनासो दु कि इमि थःपिनि छेँ बांलाक छाय्पी खंगु हे मदुनि ।’ ‘झीसं न्हूगु सोफा कायेमाःगु दु ।’— वं धाल— ‘बँय् लायेत माःसुति माःगु दु । लुखाय्, झ्यालय् तयेत बांलाःगु पर्दा माःगु दु …. ।’ ‘धन्दा कायेम्वाः मय्जुं’— वकीलं वयात थुइकाबिल— ‘स्व जिके पारपाचुकेया मुद्दा छगू वयाच्वंगु दु ।जितः इमिगु छेँ ध्वस्त यायेबिउ, वयां लिपा छं थःगु छेँ छाय्पिउ ।’","March 25, 2018 08:59 AM"
https://nepalbhasatimes.com/6320,न्ह्यइपुख्यः,११३८ बछलागा द्वादशी ,फिल्मया पर्दाय् फुटबल,"फुटबलय् नुगः क्वसाःपिनिगु निंतिं महाउत्सव धकाः धाइगु विश्वकप फुटबलया ज्वरं आपाःसित कयेधुंकल । फुटबलया दर्शक व समर्थकत नं संसारय् दकलय् अप्वः दु । वल्र्डकप फुटबल थौं न्यंकभनं चर्चाया विषय जुया च्वंगु दु । थ्वहे झ्वलय् “वल्र्ड कप ईन नेपाल” नांयागु फिल्मबारे चर्चा यायेगु सान्दर्भिक जुइ ।                                                         थ्व खस नेपाली भाय्या फिल्म खः । गोरखा जिल्लाया बारपाक धाःगु थासय् च्वंपिं फुटबल कासाह्यमिपिन्सं फुटबल कासाया निंतिं याःगु संघर्षयात प्रतिको पर्दा न्ह्यब्वःगु खः । थुके अण्डर १९ टिमय् फुटबल म्हितीपिं खेलाडीत सुजन तामाङ्ग, सागर लामा, उमेश थापा, एलिन न्यौपाने, ऋषि थापा मगर, आदित्य चौधरी थेंज्याःपिंसं नं अभिनय यानातःगु दु । नेपालया फुटबल ड्रिमयात फिल्मया पर्दाय् क्यनातःगु थ्व फिल्म फुटबल खेलय् आधारित न्हापांगु नेपाली फिल्म खः, तर विदेशय् थज्याःगु फिल्म यक्व हे दु । आः वयाः नेपाःया एभरग्रीन हिरो धकाः धयातःम्ह भुवन के.सीं. थः काय् अनमोल के.सी.यात कयाः दयेकेत्यंगु “क्याप्टेन”नांयागु फिल्म नं फुटबल कासायात कयाः दयेकेत्यंगु धइगु खँ पिहां वयाच्वंगु दु । थ्व फिल्मय् अनमोलं टिमया क्याप्टेन जुयाः म्हितीसा सरोज खनालं टिमया कोच जुयाः म्हितीगु जूगु दु । फुटबलयात कयाः दयेकूगु गुलिखे फिल्मय् विश्वविख्यात फुटबल खेलाडीत मध्ये गुलिखे खेलाडीत फिल्मया रङ्गीन पर्दाय् नं खनेदयेक वःगु दसु यक्व दु । जिनादेन जिदाने व डेभिड बेकह्यामया नामय् ला फिल्म नं दयेकूगु दु । बेलायती खेलाडी डेभिड बेकह्यामया नामय् “बेण्ड इट लाइक बेकह्याम” व फ्रान्सया जिदानेया नामय् “जिदाने – अ ट्वेण्टिफस्र्ट सेन्चुरी पोटे«ट” थुकिया दसु खः । जिदाने व बेकह्यामं सन् २००५ य् “गोल ! द ड्रिम बिगिन्स” नांयागु फिल्मय् नं थःपिनिगु अभिनय शिल्प क्यनातःगु दु । जिदाने व बेकह्यामं सन् २००५ य् “गोल ! द ड्रिम बिगिन्स” नांयागु फिल्मय् नं थःपिनिगु अभिनय शिल्प क्यनातःगु दु । छम्ह मेक्सिकन युवाया फुटबल खेलाडी जुइगु सपनाय् आधारित थ्व फिल्मय् जिदाने व बेकह्याम लगायत रोनाल्डिनों नं फुटबल खेलाडीया रुपय् म्हितातःगु दु ।जिदानेया फिल्म फ्रेन्च व स्पेनिश भाषाया फिल्म खःसा डगलस गोर्डन र फिलिपी पोर्टेना थुकिया निर्देशक खः । जिदानेया खेल शिल्प क्यनातःगु थ्व फिल्म खिंचेयायेत रंगशालाय् १७गः क्यामेरा छ्यःगु खः । “बेण्ड इट लाइट बेकह्याम” बेलायतय् च्वनाच्वंम्ह भारतीय आप्रवासी परिवारया छम्ह मिसामचाया डेभिड बेकह्याम थें हे विख्यात फुटबल खेलाडी जुइगु सपना व उकिया निंतिं वं यायेमाःगु संघर्षया बाखं क्यनातःगु दु । थ्व फिल्मया निर्देशक नं आप्रवासी भारतीय गुरिण्डर चढ्ढा खः । “द यर माइ प्यारेन्ट्स वेन्ट टु भ्याकेशन” नं छगू अज्याःगु फिल्म खः गुके थः मांअबुया न्ह्यःने थःगु खेल क्यनेगु ग्वसाः ग्वयाच्वंम्ह माउरो नांयाम्ह छम्ह फुटबल खेलाडीया संघर्षया बाखं न्ह्यब्वयातःगु दु । १९७० वल्र्डकप वयेन्ह्यःया पृष्ठभूमिइ तयार यानातःगु थ्व फिल्मय् ब्राजिलया तत्कालिन राजनैतिक अवस्थायात नं स्याचुक न्ह्यब्वयातःगु दु । थः अभिभावक राजनैतिक परिस्थितिया कारणं विदेशय् वनाः पलायन जुइमाःगु खः धकाः मसिउम्ह माउरो इपिं लिहां वलकि थःगु फुटबल कौशल क्यनेगु मनंतुना पियाच्वनी तर इपिं लिहां वइमखु । भुटानय् कम जक फिल्म बनेजुइगु याः । उकी मध्ये नं “द कप” छगू महत्वपूर्ण फिल्मया रुपय् तयातःगु फिल्म खः । थ्व फिल्मया निर्देशक बौद्ध लामा गुरु खेन्छे नोर्बु खः । निर्देशक नोर्बुं “द कप” फिल्मय् वल्र्ड कप १९९८ लाईभ टेलिकास्ट स्वयेत बौद्ध गुम्बाय् टेलिभिजन छगः तयेकेत छम्ह मचाम्ह लामां याःगु संघर्षया बाखं क्यनातःगु दु । “शाओलिन सकर” नं फिल्मया पर्दाय् फुटबलया बाखं क्यनातःगु फिल्म खः । हङ्गकङ्गया थ्व फिल्मया निर्देशक स्टिफन चाओ खः । शाओलिन मन्दिर दुने मार्शल आटर््सया छगू खेल कुंग्फु व फुटबलया फ्युजन यानाः न्हूगु मार्शल आर्टयात थुके क्यनातःगु दु । हलिउड व बलिउडय् फुटबल सम्बन्धि फिल्मत यक्व दु उकीमध्ये “द आर्सनल स्टेडियम मिस्त्री” नं छगू खः । १९३९ या थ्व फिल्म थोरोल्ड डिकिन्सनं निर्देशन खःसा थुके छम्ह खेलाडीयात खेल मैदानय् हत्या यायेगु कुतः जूगु क्यनातःगु दु । आण्डे«स वुडं निर्देशनं याःगु “फुटबल स्टोरीज” अले सन् २००८ य् स्पेनिश चलचित्र “रुडो वाइ कर्सी” नं फुटबल विषयया बांलाःगु खः थ्व फिल्मया निर्देशक कार्लोस कौरान खः । हलिउडया विश्वविख्यात एक्टरत सिल्भिस्टर स्ट्यालोन व माइकल केनया मेन रोल दुगु “ईस्क्याप टु भिक्ट्री”ला फुटबलया बाखनय् आःतक पिदंगु फिल्म मध्ये दकलय् च्वछायेबहगु फिल्म खः । युद्धबन्दीतय्गु सास्तियात क्यनातःगु थ्व फिल्मय् बन्दीतय्गु छगू टोलीं जर्मनीया राष्ट्रिय फुटबल टिमय् फुटबल म्हितिगु खः । थुके विश्व विख्यात फुटबल खेलाडी पेलें नं फुृटबल म्हिताच्वंगु क्यनातःगु दु । ब्ल्याक पर्लया नामं संसारं म्हसिउम्ह फुटबल कासाया जादुगर पेलेें “द यर माइ प्यारेन्ट्स वेन्ट टु भ्याकेशन”य् थःगु छगू झलक क्यनातःगु दु । निर्देशक डेभिड सेर्रानोया स्पेनीश फिल्म “डियास डे फुटबल” फिल्मय् थः छम्ह पासाया क्वतुंगु नुगः थकायेत पासाम्हेसिनं छगू फुटबल टिम हे दयेकाक्यकीगु बाखं न्ह्यब्वयातःगु दु । स्कट्ल्याण्डय् दयेकूगु “ग्रेगरीज गर्ल” नांयागु फिल्मय् ग्रेगरी नांयाम्ह छम्ह मनुखं थः मतिनामि फुटबल खेलाडी जूगु कारणं थः नं फुटबलया अध्ययनय् लगे जुइमालीगु खः । वाल्ट डिज्नीया “गोल” फिल्मय् युरोपया सुपर लिग म्हितीम्ह छम्ह खेलाडीया म्हगसयात न्ह्यब्वयातःगु दु । बलिउडय् फुटबलया बाखं दुगु फिल्म मध्ये निर्देशक प्रकाश झाया “हिप हिप हुर्रे” , अनिल गांगुलिया “साहेब” , करण जोहरया “कभी अलबिदा ना कहना” यश चोपडाया “मशाल” , विवेक अग्निहोत्रीया “दे दनादन गोल” या नां न्ह्यःने लानाच्वंगु दु । “हिप हिप हुर्रे” फिल्मय् विद्यार्थीत व फुटबल कोच दथुया कचवं क्यनातःगु दुसा “साहेब” फिल्मय् छम्ह् मध्यम वर्गीय ल्यायम्हया फुटबल खेलाडी जुइगु सपना व आर्थिक अभावया कारणं थःगु जंलास्यें (किडनी ) मिइमालीबलय् वयागु खेल जीवनय् ब्वलनीगु समस्याया चित्रण यानातःगु दु ।“कभी अलबिदा ना कहना” फिल्मय् फुटबल खेलया इलय् दुर्घटनाय् लानाः थःगु तुति हे बांलाक चुइ मफुम्ह हिरोया जीवनय् वइगु समस्यायात क्यनातःगु दु । अले उगु रोल शाहरूख खानं म्हितातःगु दु । फुटबल कासाय् हाफ टाइमतक मैदानया छगू भागय् च्वनाः म्हितिगु टिम हाफ टाइम लिपा मेगु भागय् च्वनाः म्हितेमाःगु नियमयात प्रतिकात्मक रुपय् प्रयोग यानातःगु “मशाल” फिल्मय् हाफटाइम न्ह्यःतक सकारात्मक चरित्रया रुपय् खनेदइम्ह पात्र लिपा नकारात्मक जुइगु पहिला नकारात्मक जुयाच्वंम्ह पात्र लिपा सकारात्मक पात्रया रुपय् खनेदयेकः वइगु क्यनातःगु खः । नेपाली फिल्मय् “जीवन रेखा” य् हिरो शिव श्रेष्ठ व भिलेन गौतमरत्न तुलाधर दथुइ दशरथ रङ्गशालाय् फुटबल म्हितूगु दृश्य तयातःगु दु । फुटबलया विषय दुगु मेमेगु भारतीय फिल्ममध्ये बंगाली भाषाया फिल्म “मोहन बागानेर मेये” व “धान्नी मेये” नं च्वछायेबहगु फिल्म खः । “धान्नी मेये” फिल्मय् गामय् फुटबलया कारणं वःगु समस्यायात न्ह्यब्वयातःगु जक मखसे उकिया समाधान नं यानाः क्यनातःगु दु । कमेडि फिल्मया रुपय् दयेकातःगु “मोहन बागानेर मेये”फिल्मय् कोलकात्ताया नांजाःगु फुटबल टीम मोहन बागानया प्रशंसक छम्ह अभिभावकं थः काय्या इहिपाया निंतिं मोहन बागानया समर्थक हे जुइमाःगु शर्त न्ह्यःने तइबलय् सिर्जना जूगु मछिंगु परिस्थितियात हास्यात्मक रुपय् प्रस्तुत यानातःगु दु ।  ","May 12, 2018 03:21 AM"
https://nepalbhasatimes.com/6356,न्ह्यइपुख्यः,११३८ बछलागा त्रयोदशी ,लाइभ म्युजिकल इभिनिङया सक्सेस पार्टी,"येँ – गायिका दीपा महर्जनया याकः शो कथं जूगु ‘लाइभ म्युजिकल इभिनिङ’ ताःलाःगु लसताय् शुक्रवाः ‘सक्सेस पार्टी’ जुल । ग्वसाः खलः सुखावति मल्टि प्रोडक्सनपाखें थनया प्याफलय् च्वंगु द्वारिका छेँ (वल्र्ड हेरिटेज होटल एण्ड अपार्टमेन्ट)य् जूगु पार्टीइ म्युजिकल इभिनिङया निंतिं ग्वाहालि यानादीपिंत सम्मानित नं याःगु खः ।                                                         ज्याझ्वलय् इमेज च्यानलया निर्देशक रघुवरभक्त मानन्धरं म्ये हालामि दीपा महर्जनया लिसें वय्कःयात साथ बियादीपिं मेपिं म्येँ हालामि, बाजं थानादीपिं, मेकअप आर्टिस्ट, गायिकाया लँ डिजाइनर, प्रायोजकपिं, प्रचारप्रसारय् ग्वाहालि यानादीपिं, सह आयोजकपिंत खादां क्वखायेकाः हनादीगु खः । सक्सेस पार्टीइ वरिष्ठ हास्यकलाकार मदन कृष्ण श्रेष्ठया लिसें ग्वसाः खलः, म्ये हालामिपिनि उपस्थिति दुगु खः । सक्सेस पार्टी समाजसेवी विश्वरत्न तुलाधरया प्रायोजनय् जूगु खः ।","May 13, 2018 07:37 AM"
https://nepalbhasatimes.com/6052,न्ह्यइपुख्यः,११३८ बछलागा सप्तमी,ख्यालि न्हिली,"साहुं थःम्ह छम्ह कर्मचारीयात थःगु प्राइभेट अफिसय् सःताः धाल— ‘रामप्रकाश, जिं खनाच्वना कि जिमि दक्वं कर्मचारीत मध्ये छ दकलय् अप्वः योग्य व दकलय् अप्वः मेहनत याइम्ह कर्मचारी जूगु दु । जिं मेपिं सुं कर्मचारीं नं छं ति लगनशील जुयाः ज्या याःगु मखना । छं गबलें छुं गल्ति याइमखु ।                                                         अले बाचा बाचा तक ओभर टाइम मफ्वंसे हे कम्पनीया ज्या यायेगु यानाच्वंगु दु । कम्पनीप्रति छंगु थ्व निष्ठा व वफादारीया जिं तारिक याना ।’ रामप्रकाशया मिखाय् गर्वया चमक वल । मालिकं वयागु तारिफ यानाच्वंगु जुसेंलि जरुर वयागु प्रमोसन जुइ, अले वयागु तलब अप्वयेका बीगु जुइ । ‘अथे जूगुलिं रामप्रकाश’— साहुं थःगु खँ पूवंकल— ‘इच्छा मदयेक मदयेक नं जिं छंत जागीरं लिकयाच्वना । छाय्कि छ थेंज्याःपिं मनूतय्सं हे ज्या दक्वं सयेकाः कम्पनीयागु हे कम्पिटिशनय् बिजनेश शुरु यानाबी ।’","May 07, 2018 07:01 AM"
https://nepalbhasatimes.com/6373,न्ह्यइपुख्यः,११३८ बछलागा त्रयोदशी ,अवार्ड वितरणया लहर,"नेपालय् लिपांगु इलय् संकिपा ख्यलय् अवार्ड वितरणया छगू लहर हे वयाच्वंगु खनेदु । नेपाःया संकिपा ख्यःलिसे सम्बन्धित थीथी संघसंस्थां संकिपा सम्बन्धी अवार्ड वितरणया ज्या यानाच्वंगु खनेदु । नेपाली संकिपा अले थुगु ख्यःया कलाकारतय् हकहित व अधिकारया लागि धकाः आपालं थीथी संघसंस्था चायेकातःगु दु । तर थजाःगु संघसस्थातय्सं संकिपा व संकिपा ख्यःया कलाकार व थ्वलिसे सम्बन्धिततय्गु हकहित व अधिकारया लागि ज्या यायेगु स्वयां नं थीथी कथंया अवार्ड इनेगुलिइ हे अप्वः ध्यान केन्द्रीत यानाच्वंगु खनेदु ।                                                         लिपागु इलय् संकिपा ख्यः व कलाकारतय् हक हिट व अधिकारया निंतिं धकाः पलिस्था यानातःगु नेपाल चलचित्र कलाकार संघ (फान)नापं अवार्ड इनेगु थेंज्याःगु ज्याय् लगे जुयाच्वंगु दु । नेपाःया संकिपा उद्योगं लिपांगु इलय् बांलाक ब्यापार यायेफयाच्वंगु मदु । प्रदर्शनय् वःगु अप्वःथें संकिपा नं ब्यापारया ल्याखं असफल जूगु खनेदु । अय्नं नेपाल चलचित्र कलाकार संघलिसें संकिपा ख्यःलिसे सम्बन्धित थज्याःगु आपालं संघसंस्थात संकिपा उद्योगया अवस्थायात कयाः चिन्तनशील जुइगु, थुकिया विकाश व विस्तार यायेगु, संकिपाया गुणस्तर अप्वयेकेगु, नेपाःया संकिपायात अन्तर्राष्ट्रियस्तरय् तक थ्यंकेगु नापं कलाकारतय्हकहित व अधिकारया निंतिं नीतिनियम तर्जुमा यायेगु थेंज्याःगु कार्ययोजना दयकेगु पलेसा अवार्ड बितरण यायेगु हे दकलय् तःधंगु व मुख्य उद्देश्य तायेकाः थज्याःगु ज्याय् तक्यनाच्वंगु खँ संकिपा ख्यलय् थ्व इलय् चर्चा जुयाच्वंगु दु । नेपाल चलचित्र कलाकार संघ थःगु आज्जु स्वयां नं अनावश्यक रुपं मेमेगु ज्याय् तक्यनाच्वन धइगु नं चर्चाय् वयाच्वंगु दु । न्हापालिपा स्वयां लिपांगु इलय् वयाः संकिपा सम्बन्धी अवार्ड इनेगु ज्याझ्वलं छगूकथंया व्यापकता हे काःगु खनेदु । संकिपाया अवार्ड इनेगु लागि आपालं हे संघसंस्थात अस्तित्वय् खने दयेकः वयाच्वंगु दु । धायेगु हे खःसा संकिपा व थ्वलिसे सम्बन्धित संघसंस्थातय्सं छुं नं कथंया अवार्ड इनेगु ज्या याइमखु । संकिपाया निंतिं अवार्ड वितरण यायेगु ज्या धइगु ला मनोरञ्जनलिसे स्वापू दुगु संचार संस्था वा अज्याःगु हे छुं इभेन्ट म्यानेजमेन्टं याइगु खः । संसारय् हरेक देय्या संकिपा ख्यःयात स्वयेगु खःसा अवार्ड वितरण ज्या याइगु धइगु संचार माध्यमतय्सं खः । गुगु अप्वःथें देशय् याना वयाच्वंगु नं दु । अथेला नेपालय् संकिपा अवार्ड वितरण यायेगु अप्वःया वयाच्वंगुया छगू कारण नां व दां कमे यायेगु निंतिं हे जक यानाच्वगु खः धकाः नं धायेगु यानाच्वंगु दु । गुलिसिनं ला थुकियात संकिपाया व्यापार यायेगुकथं नं कायेगु यानाच्वंगु दु । उकिं हे नं संकिपा अवार्ड बितरण याइगु संघसंस्थात नं यक्व खने दयाच्वंगु खः । नेपालय् संकिपा ख्यलय् वितरण जुयाच्वंगु छुं छुं अवार्डया नां थुकथं दु ः बक्स अफिस सिने अवार्ड, अन लाइन सिने अवार्ड, ओफा, इनास, नेफ्ता, फान , कामना फिल्म अवार्ड, फिक्सन, इन्फा अवार्ड , राष्टिय चलचित्र अवार्ड आदि । कला, संगीत, मनोरञ्जनया ख्यलय् अवार्ड वितरण जुइगु वा थज्याःगु ज्याझ्वः यायेगु धइगु छुं न्हूगु खँ मखये धुंकल । संकिपा ख्यलय् अवार्ड वितरण यायेगु धइगु कलिउड (नेपाल)य् जक मखसे हलिउड–बलिउड लगायत मेमेगु संकिपा ख्यलय् नं यायेगु यानाच्वंगु दु । हलिउडय् ‘ओस्कार अवार्ड’ व बलिउडय् ‘फिल्म फेयर अवार्ड’ यात प्रतिष्ठित अवार्डकथं कायेगु याः । नेपालय् धाःसा थीथी संघसंस्थातय्सं अनेक नामं अवार्ड वितरण यायेगु याना वयाच्वंगु दु । थुकिं यानाः अवार्डया महत्व यात हे क्वकायेगु ज्या याइ । नेपाःया संकिपा ख्यः व संकिपाया बजाःया तुलनाय् अवार्ड वितरणया ज्या अप्वः जुयाच्वंगु खनेदु । उकिसनं लिपांगु इलय् संकिपा सम्बन्धी अवार्ड विदेशय् वनाः यायेगु प्रचलन अप्वःया वयाच्वंगु दु । धायेत धाःसा विदेशय् अवार्ड वितरण थेंज्याःगु ज्याझ्वः यायेगु धइगु बिदेशय् नेपाली संकिपा बजाः प्रबद्र्धन यायेत खः धकाः धाइ । संकिपाया अवार्ड धइगु संकिपाकःमिपिंसं संकिपा ख्यलय् व संकिपाय् याःगु ज्याया उत्कृष्टताया आधारय् अझ बांलाक ज्या याये फयेमा धकाः वय्कःपिंसं याःगु ज्याया सम्मानया रुपय् प्रोत्साहन जुइकथं इमिगु हौसला अप्वेकेया निंतिं वितरण याइगु खः । इतिहासयात दुवालाः स्वयेगु खःसा नेपालय् संकिपा सम्बन्धी अवार्डया वितरणया ज्या बि सं २०४३ सालनिसें न्ह्याःगु खः । अथेला नेपालय् संकिपा निर्माणया ज्या न्ह्याःगु धइगु २०२१ सालपाखे निसें खः । तर अवार्डया बितरण धाःसा निगू दशक स्वयां लिपा २०४३ सालनिसें जक न्ह्याःगु खः । धायेगु हे खःसा उगु इलय् नेपालय् संकिपाया निर्माण नं तसकं म्हो जक जइगु खः । नेपालय् ४० या दशकनिसें जक संकिपा निर्माणय् तीव्रता वःगु खः। २०४३ सालय् नेपालय् न्हापांखुसी ‘लायन्स क्लब अफ बिशालबजार’ या ग्वसालय् संकिपा ख्यलय् अवार्ड वितरण यायेगु ज्या जूगु खः । न्हापांखुसी जूगु संकिपा अवार्ड वितरण १५गू विधाय् जूगु खः । लिपांगु इलय् वयाः दँय्दसं हे न्हय्गू च्यागू थीथी संघसंस्थां अवार्ड वितरण ज्याझ्वः यायेगु याना वयाच्वंगु दु । संकिपा ख्यलय् थुकथं थीथी संघसंस्थातय्सं थीथी नामं अवार्ढ वितरण यायेगु याना वयाच्वंसां नेपाःया संकिपाया स्तर धाःसा थहां वने फयाच्वंगु मदु । निर्माणलिपा प्रदर्शनय् वःगु गुलिखे संकिपां बांलाक व्यापार नं याये फयाच्वंगु मदु । अवार्ड वितरण यायेवं जक नेपाली संकिपाया ब्यापार बांलाइ, संकिपा स्तरीय जुइ, अले कलाकारतयगु अभिनय क्षमतानं अप्वइ जक मखसे संकिपा हित जुइ, सफल जुइ स्तरिय संकिपा निर्माण जुइधइगु मदुगु जक मखसे छुं ग्यारेन्टी नं मदु । थौंकन्हय् अवार्ड वितरणया ज्या याना वयाच्वंगु थीथी संघसंस्थातय्सं मात्र अवार्डया नामय् अवार्ड वितरण यायेगु स्वयां नं नेपाली संकिपाया बजाः प्रबद्र्धन नापं बजाःयात विविधिकरण यानाः नेपाःया संकिपायात बिदेशय् तकं नियमितकथं प्रदर्शन यायेत पहल यायेगु स्वयेमाः । संकिपा व संकिपाकःमितय्ग हकहित व अधिकारया लागि नं छुं उल्लेखनीय ज्या यायेमाःगु अति आवयश्क जू । नां, पद व अवार्डय् जक सिमित जुयाच्वने मजिउ ।","May 13, 2018 09:53 AM"
https://nepalbhasatimes.com/6199,न्ह्यइपुख्यः,११३८ बछलागा नवमी,"सोनमया इहिपा, भाःतम्ह ट्रोलया शिकार","एजेन्सी- बलिउड अभिनेन्त्री सोनम कपूरया इहिपा जूगु दु । सोनमं दिल्लीया व्यापारि आनन्द आहुजा लिसे मंगलवाः मुम्बइलय् शिख परम्परा कथं ब्याहा याःगु खः । सोनम हिन्दी फिल्मया नांजाःम्ह कलाकार अनिल कपूरया म्ह्याय् खः ।                                                         सोनमया इहिपा संस्कार व भ्वजय् बलिउडया फुक्क धयाथें फिल्मस्टारतय्सं ब्वति काःगु खः । सोनम व आनन्द ताःई न्ह्यव निसें मतिनाय् तक्यनाच्वंपिं खः । इहिपाया संस्कार लिपा सोनम व आनन्द मुम्बइलय् जूगु रिसेप्सनय् केक तानाः थःपिनि तिपू जीवनया सुरुवात याःगु खः । सोनमया भाःत जूम्ह आनन्द दिल्लीया नांजाःम्ह व्यवसायी खः । आनन्द शाही एक्स्पोर्ट कम्पनीया प्रबन्धक निर्देशक खः । मेखे इहिपाया रिसेप्सनय् न्ह्यानातःगु लाकांया कारणं सोनमया भाःत आनन्द धाःसा सामाजिक सञ्जालय् ट्रोलया शिकार जुइमाल । सोनम ला न्ह्याबलें थें आकषर्क डिजाइनया वसतय् रिसेप्सनय् नं आकर्षक हे खनेदत । आनन्द नं डिजाइन यानातःगु शेरवानी फिनाः आकर्षक हे खने दयाच्वंगु खः, तर वं शेरवानी फिनाः लाकाः धाःसा तुयुगु ‘स्पोर्टस सुज’ न्ह्यानातल । थःगु हे ब्याहा भ्वजय् शेरवानी लिसे मल्वयेक स्पोर्ट सुज न्ह्यानातःगुलिं आनन्द बांमलाक ट्रोलया शिकार जूगु खः ।","May 09, 2018 01:24 PM"
https://nepalbhasatimes.com/4601,न्ह्यइपुख्यः,११३८ चौलागा  पञ्चमी,ख्यालि न्हिलि,"निम्ह उग्रवादी गनं बम तयेत वनाच्वन । छम्हेसिनं कार चलय् यानाच्वन अले मेम्ह बम थःगु मुलय् तयाः फ्यतुना वनाच्वन । लँय् ग्वारागिरि दु । कार तीव्र गतिं न्ह्याःवनाच्वन, अथे जुयाः कार घ्वान्तांघ्वान्तां सनाच्वंगु दु । ‘बुलुहुं चलय् या, पासा’— बम मुलय् तयाः वयाच्वंम्ह उग्रवादीं धन्दा कयाः धाल, ‘मखुसा बम मुइ हानं ।’ ‘छु जुल ले सा’— मेम्हं धाल— ‘थ्व बम मूसा डिकीइ मेगु छगः दनि, व हे छ्यले ।’ ००० ‘डाक्टर साहब’— होसय् वयेवं हे विरामीं धाल— ‘जिगु अपरेसन सफल जुल ला ?’ ‘बाबु’— लिसः वल— ‘जि ला चित्रगुप्त खः ।’ ००० गन मनुखं छक्वः धोखा नइ, अन हाकनं हाकनं वनेगु यानाच्वने मजिउ । तर छु याये ससलय् धाःसा वना हे च्वनेमाः !","April 05, 2018 08:39 AM"
https://nepalbhasatimes.com/7070,न्ह्यइपुख्यः,११३८ अनलाथ्व त्रयोदशी ,रणवीरया भूमिकाय् ऋषि भावुक,"बलिउडय् थौंकन्हय् बायोपिक फिल्म निर्माण यायेगु क्रम अप्वयाच्वंगु दु । थ्व झ्वलय् बलिउडया छम्ह चर्चित नायक सन्जु अर्थात संजय दत्तयात कयाः बायोपिक फिल्म निर्माण जुइत्यंगु दु ।                                                         संजय दत्तया बायोपिकय् दयेकेत्यंगु फिल्म ‘सन्जु’ थगु दँया हे दकलय् तःधंगु व सफल फिल्म जुइगु अनुमान यायेगु ज्या धाःसां आवंनिसें हे शुरु जुइधुंकूगु दु । उकिया कारण खः संकिपाया ‘टिजर’ । सन्जुया टिजर आः नकतिनि प्रदर्शन याःगु खः, गुकियात कयाः आपालं स्वकुमिपिंसं तारिफ मयासें च्वने मफुत । अले प्रतिक्रिया नं बांलाःगु हे प्राप्त जुइवं फिल्म निर्माण न्ह्यः हे सफल फिल्मया दर्जा कायेत ताःलाःगु दु । संजय दत्तया बायोपिकय् वयागु हुबहु अभिनय स्वये खनीगु थुगु संकिपाय् रणवीर कपुरया अभिनययात सकसिनं हे तारिफ याःगु दु । टिजर स्वःपिं सकसिनं हे रणवीरया भूमिका व वयागु अभिनययात कयाः तारिफ याःगु दुसा रणवीरया अबु ऋषि कपुर तसकं प्रभावित जूगु दु । थुलि तक कि थः कायया अभिनय खनाः ऋषि कपुर भावुक जक जूगु मखसे मिखा लसताया ख्वबि तकं हाल ।","May 27, 2018 10:07 AM"
https://nepalbhasatimes.com/7107,न्ह्यइपुख्यः,११३८ अनलाथ्व चतुर्दशी,नेपाली संकिपाय् स्टार किड्स,"नेपाली संकिपा ख्यलय् लिपांगु इलय् आपालं न्हू न्हूपिं कलाकारत खने दया वयाच्वंगु दु । न्हू न्हूपिं कलाकार जक मखु नेपाःया संकिपा ख्यःया नांजाःपिं ‘स्टार’ कलाकारतय् मस्त नं धमाधम थ्व ख्यलय् पलाः न्ह्याकेगु क्रम अप्वःया वयाच्वंगु द । थ्व झ्वलय् छगू इलय् नेपाःया हे नांजाःम्ह अभिनेता शिब श्रेष्ठ व नांजाःम्ह नायिका करिश्मा मानान्धरया काय व म्ह्याय् नं संकिपा ख्यलय् खने दयेकः वयेधुंकूगु दु । धायेगु खःसा नेपाःया सँकिपा ख्यःयात लिपागु इलय् न्हूपिं कलाकारतय्सं कुबियाच्वंगु दु धाःसां जिउ । प्रर्दशनय् वयाच्वंगु हरेक सँकिपाय् न्हूपिं कलाकारत खने दयाच्वंगु दु ।                                                         िछगू इलय् नेपाःया संकिपा ख्यलय् अतिक लोकंह्वाःम्ह नायक शिव श्रेष्ठया काय शक्ति श्रेष्ठ व नेपाली संकिपा ख्यःया छम्ह सदाबहार नायिकाकथं बय्बय् जुयाच्वंम्ह करिश्मा मानान्धरया म्ह्याय् कविता मानान्धरं ‘एउटा यस्तो प्रेम कहानि’ नांया संकिपापाखें थ्व ख्यलय् पलाः न्ह्याकेधुंकूगु दु । शिव श्रेष्ठ व करिश्मा मानान्धरं नं आपालं संकिपाय् जोडी जुयाः अभिनय यानादीगु दु । आः वयाः शिव श्रेष्ठया काय शक्ति श्रेष्ठ व करिश्मा मानन्धरया म्ह्याय् कविता मानान्धर नं जोडी जुयाः खने दयेकः वइगु जूगु दु । लिपागु इलय् प्रदर्शनय् वःगु आपालं नेपाली संकिपायात स्वयेगु खःसा उकी छगू इलय् नेपाःया संकिपा ख्यलय् नाःजाःपिं स्टारतय् मस्त हे खने दयाच्वंगु दु । थः मस्तय्त संकिपा ख्यलय् ‘इन्ट्री’ याकेगु निंतिं अज्याःगु संकिपाय् मांअबु थःपिंसं हे लगानी याना निर्माता जुइगु यानाच्वंगु नं खनेदु । अथे हे नायक शिव श्रेष्ठ थम्हं हे लगानी यानाः थः काय शक्ति श्रेष्ठयात हिरो याःगु खनेदु । नेपाली संकिपाय् स्टार पुत्रतय् चर्चा यायेबलय् नायक भुवन के.सी.या काय अनमोल के.सी.या नां दकलय् न्ह्यःने वइ । अनमोल के.सी. थौंया ल्याय्म्ह पुस्ताया दथुइ अतिकं लोकंह्वाना च्वंम्ह नायक खः । अथेला अनमोलया नेपाली संकिपा ख्यलय् प्रवेश नं थः अबु भुवन के.सीं. निर्माण याःगु ‘साथी म तिम्रो’ सँकिपाय् छगू बःचा हाकःगु अभिनयपाखें हे जूगु खः । वयां लिपा ‘होस्टल’ संकिपाय् न्हापांखुसी हिरो जुयाः खने दयेकः वःम्ह अनमोल के.सी.या अभिनययात स्वकुमिपिंसं ययेकूगु जक मखु वयागु आपालं संकिपां व्यापारय् नं बालाक सफलता प्राप्त याःगु खनेदु । थ्व दथुइ अनमोल के.सी.या अतिकं चर्चित संकिपा ‘कृ’ प्रदर्शनय् वये धुंकूगु दुसा थांैकन्हय् अनमोल थः हे अबु भुवन के.सीं. निर्माण यानाच्वंगु संकिपा ‘क्याप्टेन’य् ब्यस्त जुयाच्वंगु दु । शिव श्रेष्ठ, भुवन के.सी., करिश्मा मानान्धरया जक मखसे मेमेपिं नं आपालं संकिपाकःमितय् मस्त नेपाली संकिपाय् खने दयेकः वयाच्वंगु दु । नेपाली संकिपा निर्माता, निर्देशक नापं कलाकार शोभित बस्नेतया काय सलोन बस्नेत नं थ्व ख्यलय् खने दयेकः वये धुंकूगु दु । मचा कलाकारया रुपय् नेपाली संकिपा ख्यलय् दुहां वःम्ह सलोन बस्नेत लिपांगु इलय् नायकया रुपय् स्वयां नं सहायक कलाकारकथं जक खने दयाच्वंगु दु धाःसां जिउ । अथेहे अप्वःथे सह–नायकया रुपय् जक खने दयाच्वंम्ह छम्ह स्टार सन खः गौरब पहाडी । नेपाली संकिपा अभिनेता टिका पहाडीया काय गौरब नेपाली संकिपाय् नायक जुयाः दुहां वःगु खःसां लिपांगु इलय् व छम्ह सह नायककथं जक खने दयेकः वयाच्वंगु दु । अथेहे सहायकया रुपय् जक खने दयेकः वयाच्वंम्ह मेम्ह छम्ह कलाकार संयम पुरी । निर्देशक–कलाकार नारायण पुरीया काय संयम पुरी सह कलाकारया रुपय् जक सीमित जुयाच्वंगु दु । संयम पुरी नं मचाकलाकार जुयाः हे थ्व ख्यलय् दुहां वःम्ह खः । अथे हे स्टार कलाकारया सन्तानया रुपय् थ्व ख्यलय् दुहां वयाः लोकंह्वाःम्ह नापं छम्ह अतिकं व्यस्तम्ह नायिका खः केकी अधिकारी । केकी अधिकारीं आपालं संकिपाय् नायिका जुयाः म्हितेधुंकूगु दु । अझ केकीं ला संकिपा निर्माण जक याःगु मखसे वं निर्माण याःगु संकिपा ‘कोहलपुर एक्सप्रेस’ प्रदर्शनय् नं वयेधुंकूगु दु । केकीं निर्माण याःगु कोहलपुर एक्सप्रेस हिन्दी संकिपा ‘मुम्बइ एक्सप्रेस’ या नकल धकाः धाइ । नेपाःया संकिपा ख्यःया नांजाःपिं कलाकारतय् आपालं सन्तानं थः मांअबुया पलाःख्वाँय् लिउलिउ जुइगु झ्वलय् संकिपाय् अभिनय यायेगु याःसां यक्वसिनं धाःसा निरन्तरता बियाच्वंगु खनेमदु । अप्वः थे स्टार सन्सत छगू निगू संकिपा लिपा थ्व ख्यलं तापाना वनाच्वंगु खनेदु । अभिनेत्री मदुम्ह शुशीला रायमाझीया म्ह्याय् प्रशिदिका रायमाझी पिँजडाय् नायिका जुयाः खने दयेकः वःगु खःसा मौसमी मल्लया काय बिक्कि मल्ल, नांजाःम्ह चरित्र अभिनेता मदनदास श्रेष्ठया काय रेमनदास श्रेष्ठ, निर्देशक मदुम्ह शिव रेग्मीया म्ह्याय् भावना रेग्मी, नांजाःम्ह हास्यकलाकार मदुम्ह गोपालराज मैनाली म्ह्याय् सज्जा मैनाली, निर्देशक शम्भु प्रधानया म्ह्याय् इश्वरी प्रधान, द्वन्द्व निर्देशक राजेन्द्र खड्गीया म्ह्याय् रागिनि खड्गीआदि छगू निगू संकिपा म्हिते धुंकाः थ्व ख्यलं तापाना वंगु दु ।","May 28, 2018 07:50 AM"
https://nepalbhasatimes.com/7542,न्ह्यइपुख्यः,११३८ अनलागा सप्तमी,ख्यालि न्हिली,"राजु अन्तर्वाता बीत छगू अफिसय् वन । हाकिम ः छं छु ज्या यायेफु ? राजु ः सर, जि ला तसकं नर्भस जुयाच्वन, तसकं ग्यासें नं वः ….. अन्तर्वार्ताय् …… ! हाकिम ः ग्यायेम्वाः । छाय् ग्यायेमाःगु । छं जितः थः पासापिं नाप थें खँ ल्हाःसां जिउ । राजु ः अरे यार ! जि ला बेकारय् ग्यानाच्वना का । म्वायेकं म्वायेकं नर्भस जुयाच्वना । अले छु दु छंगु हालखबर ? तताःजु म्हं फु मखुला ? मस्त छु यानाच्वन ? ह्ह्ह् शिक्षक ः का धा, खाया तुति छाय् ताःहाकः मजुसे चिचिहाकः जुइ ? पप्पु ः सर ! यदि खाया तुति ताःहाकः जुल धाःसा ख्यें तमज्याइ ला ? ह्ह्ह् छम्ह मनूया कारया क्वसं छम्ख खिचा द्यनाच्वंगु जुयाच्वन । व खनेवं वं खिचाया तुति ज्वनाः सालाकाल अले धाल—‘ बेमान, पिहां वा छ, बडा अटोमोबाइल इन्जिनियर जुइत स्वयाच्वंगु जुइका मखुला ?’","June 06, 2018 07:45 AM"
https://nepalbhasatimes.com/7788,न्ह्यइपुख्यः,११३८ अनलागा द्वादशी ,ख्यालि न्हिली,"‘छिं ब्याहा छाय् यानामदियागु ?’—छम्हेसिनं छम्ह बाज्यः वंम्ह मिसायाके न्यन । ‘छाय्कि जिगु छेँय्’— लिसः वल— ‘छम्ह भौ दु, छम्ह खिचा दु, छम्ह भत्तु दु ।’ ‘थुमिगु ब्याहालिसे छु सम्बन्ध ?’— न्ह्यसःतःम्हं अजू चायाः न्यन— ‘छेँय् थुपिं दइगु व भाःत दइगु छता हे खँ ला जुइ फइमखु ।’ ‘छता हे खँ खः । खिचां न्ह्यागु इलय् नं उयाच्वनी । भत्तुं न्ह्यागु इलय् नं म्हुतु ल्हानाच्वनी अले भौ चछि छेँय् दुहां वइमखु । ’ ह्ह्ह् भाःत कलाःलिसे ः ‘छलिसे छुं खँ ल्हाये धाःसां गथे यानाः ल्हायेगु ? गबलय् गबलय् जिं छंत ‘मिखा मदुम्ह कां, बुद्धि मदुम्ह ध्वां’ धकाः धाये, छ हासा पाय्पाः ख्वाः ज्यानाः च्वँच्वनी । ह्ह्ह् ट्याक्सी पहाडया पाःचाय् आकाझाकां ड्राइभरया नियन्त्रणं पिहां वन । ‘दिकि !’— उकी च्वनावःम्ह ग्यानाः चिल्लाय् दन— ‘दिकि ! दिके मपुसा कमसेकम मिटर ला बन्द या ।’","June 11, 2018 08:10 AM"
https://nepalbhasatimes.com/7628,न्ह्यइपुख्यः,११३८ अनलागा अष्टमी,ख्यालि न्हिली,"चिकुलां स्वम्ह पासापिं मुनाः निभाः पापां सुन्तला नयाच्वन । न्ह्याबलें पासापिनिगु जक नइम्ह, थम्हं धाःसा सुयातं छुं छकू मनकीम्ह छम्ह पासा थ्यंकः वयेवं धाल— ‘छु दु पासापिं, छु नयाच्वनागु ?’ वया पासापिंसं तं पिकयाः धाल— ‘विष नयाच्वनागु का विष ।’ सितिं नइम्ह पासां काचाक्क छगः सुन्तला कयाकथं प्वल अले छब्ये क्वाप्प म्हुतुइ तयाः धाल— ‘छिमिसं हे विष नल धासेंलि जि जक छाय् म्वानाच्वनेगु ?’ ह्ह्ह् छम्ह अय्लाःगुलुं सुथय् दनाः अखबार ब्वंबलय् दकलय् न्हापां वयागु मिखा छपु च्वसुइ लाःवन । व च्वसुया छ्यं खः ‘अय्लाःया बांमलाःगु प्रभाव ।’ वं व च्वसु ब्वन अले अखबार क्वय् दिकुदिकुं धाल— ‘थौंनिसें बन्द का ।’ कलाःम्ह दंग जुयाः न्यन— छु थौनिसें अय्लाः च्वनेगु बन्द धयागु ला ?’ ‘अय्लाः मखु, अखबार कायेगु बन्द ।’— अय्लाःगुलुं लिसः बिल ।","June 07, 2018 09:00 AM"
https://nepalbhasatimes.com/7837,न्ह्यइपुख्यः,११३८ अनलागा त्रयोदशी ,ज्याकलिनया मिखाय् चोट,"थःगु न्हूगु वयेत्यंगु फिल्मया शुटिंगया झ्वलय् बलिउड नायिका ज्याकलिन फर्नाण्डिस घाःपाः जूगु दु । ‘रेस–३’या शुटिंगया झ्वलय् ज्याकलिन घाःपाः जूगु खः । तर थ्व घटना धाःसा करिब स्वला दयेधुंकूगु दु । ज्याकलिनयात शुटिंगया झ्वलय् मिखाय् चोट लाःगु खः ।                                                         ज्याकलिनं थःगु मिखाय् चोट लाःगु छपाः किपायात सामाजिक संजाल ‘इन्स्टाग्राम’ अबलय् पोस्ट खः । तर आः वयाः हाकनं ज्याकलिनं उगु किपा सेयर याःगु दु ।ज्याकलिनं उगु फोटोया क्याप्सनय् ‘थ्व छगू पर्मानेन्ट चोट खः, जिगु मिखाफुसि आः गबलें नं न्हापां जुइ फइमखुत । तर व स्वयां नं तःधंगु खः जिं आतक नं खंके फयाच्वंगु दु ।’ शुटिंगया इलय् घाःपाः जूम्ह ज्याकलिनयात चोट लाःगु फिल्मया निर्माता रमेश तौरानीं नं स्पष्ट याःगु दु । निर्माता तौरानीं धाःगु दु, ‘फिल्मया छगू दृश्यकथं ज्याकलिनं स्क्वाश म्हिताच्वंगु इलय् वयागु मिखाफुसि च्वसं छकू घाः लाःगु खः। व आः ठिक जुइधु.कूगु दुसा शुटिंग नं शुरु याये धुंकूगु दु ।","June 12, 2018 08:30 AM"
https://nepalbhasatimes.com/7615,न्ह्यइपुख्यः,११३८ अनलागा अष्टमी,दिशाया हिलावंगु शैली,"बलिउड अभिनेता टाइगर श्राफ व अभिनेत्री दिशा पटानीया मतिनाया सम्बन्धय् भारतया व्यापक चर्चा जुयाच्वंगु दु । थुपिं निम्हं तःक्वः हे रोमान्सय् लिप्त जुयाच्वंगु अवस्थाय् खंके धुंकूगु दु ।                                                         तर अभिनेत्री दिशां धाःसा थुकियात फक्व त्वपुइत स्वयाच्वंगु दु । आः नकतिनि छगू अन्तर्वार्ताय् दिशां धाःगु दु, ‘टाइगर छम्ह मात्र जिगु बांलाःम्ह पासा खः, वनाप जिगु अज्याःगु छुं नं सम्बन्ध मदु ।’ भारतीय संचारमध्यमय् निम्हेसिया प्रेम सम्बन्धयात कयाः आपालं चर्चा जुयाच्वंगु विषययात कयाः दिशां धाःगु दु, ‘पत्रकारया प्वाथय् छाय् लाकमं प्यंकेगु धकाः जक थःपिंसं आतक अज्याःगु समाचारया खण्डन मयानागु खः ।’ हिन्दूस्तान टाइम्सयात बिउगु छगू अन्तर्वार्ताय् दिशां धाःगु दु, ‘खः जिपिं निम्हं नापनापं वना । चाःहिला । मस्ति याना । वइगु दिनय् नं अथे हे यायेगु जुइ । तर निम्ह पासापिनि दथुइ थथे जुइ फइमखु धइगु दु ला ? उकिया निंतिं मतिना हे जुइमाःला ?’ संचारमाध्यम विरुद्ध आक्रोशित रुपं प्रस्तुत जूम्ह दिशां धाःगु दु, ‘ध्यबाया निंतिं न्ह्यागु नं च्वयाच्वनी । उकिं थौंया संचारयात मनूतय्सं विश्वास यानामच्वंगु ।’ शुरु शुरुं तसकं शालिन व विनम्र रुपं प्रस्तुत जुइम्ह दिशा टाइगर नापया ‘बागी–२’ संकिपा हिट जुइवं आः वयागु शैलीइ हिउपाः वयाच्वंगु सकसिनं महसुस याना हयाच्वंगु दु ।","June 07, 2018 07:25 AM"
https://nepalbhasatimes.com/7490,न्ह्यइपुख्यः,११३८ अनलागा षष्ठी,ख्यालि न्हिली,"छम्ह मनूया छुं थज्याःगुकथंया एक्सिडेन्ट जुल कि वयागु जिन्दगी बचय् यायेत वयागु म्हय् माकःया छुं छुं अंग तयाबीमाःगु जुल । न्ह्यागुसां वयागु ज्यान बचय् जुल । वयागु म्हय् माकःया गुगु अंग तयाबिउगु खः । उकिं वयात गबलें छुं समस्या मजू । तर हानं जब वया कलाःया मचा बुइत्यन, छगू गडबडी न्ह्यःने वल । वया कलाः लेबर रुमय् दु अले व चाहिं लेबर रुमया तिनातःगु लुखाय् पिने इतःमितः कनाच्वंगु दु । सुं छम्ह नर्स पिहां वलकि वं ब्वाँय् ब्वाँय् न्ह्यःने वनाः न्यनी— ‘छु जुल ?’ तर न्ह्याक्व न्यंसां लिसः धाःसा व हे जक वयाच्वन— ‘आतक ला छुं मजूनि ।’ अन्तय् वयात माःगु लिसः व हे वल । नर्सं वयात वया कलाःया डेलिभरी जूगु खँ कन । ‘छु बुल ?’ व सुम्क च्वने हे मफुत— ‘म्ह्याय् ला कि काय ?’ ‘थ्व खँ ला अबलय् तिनि सीकेफइ कि, गुबलय् व सिलिंग फाय्नं कुहां वइ ।’— नर्सं धाल ।","June 05, 2018 07:30 AM"
https://nepalbhasatimes.com/9606,न्ह्यइपुख्यः,११३८ दिल्लाथ्व पारू ,नेवाः फिल्मय् न्हू पुस्ता,"ई हिलावंलिसे न्ह्यागु खँय् नं हिलासु वइगु स्वाभाविक खः । कासाया हलिमय् साप हे बय्बय् जुइगु वल्र्डकप फुटबलया दसु न्ह्यथनेगु खःसा थुगुसीया कासाय् जर्मनी, अर्जेन्टिना थेंज्याःगु टिम क्वार्टरफाइनल राउण्डतक हे मथ्यनसा क्रोएशिया फाइनल व बेल्जियम सेमीफाइनल तक थ्यनेत ताःलात ।                                                         वल्र्डकप फुटबलय् खनेदुगु थ्व नं छगू हिउपाः खःसा थ्व ख्यलय् खनेदयेकःवःगु न्हूपुस्ताया दसु नं खः । अथे हे फिल्मया ख्यलय् नं थज्याःगु हिउपाः वयातुं च्वं, अले न्हू पुस्ताया इन्ट्रि जुयांतुं च्वं । थ्व दँबदँया दुने नेवाः फिल्मया ख्यलय् न्यू इन्ट्रि जूपिनिगु चर्चा यायेबलय् दकलय् न्ह्यःने लाःवइगु नां खः– निकि महर्जन । निकि मय्जुयात नेवाः फिल्मख्यलय् न्हापांगु पलाः न्ह्याकेत ह्वःताः ब्यूगु फिल्म धइगु “तिनतिकः महाबिकः”खः । थ्व “तिनतिकः महाबिकः” फिल्म निकि महर्जनया निंतिं जक न्हापांगु फिल्म मखसे रेना महर्जन, अनुज डंगोल व योगेन ज्यापुया निंतिं नं न्हापांगु पलाः खः । निकि महर्जन “तिनतिकः महाबिकः” फिल्मं नेवाः फिल्मय् दुहां वःम्ह निकि महर्जनयात धइम्ह छम्ह प्रतिभां जाःम्ह कलाकारया रुपय् कयातःगु दु । न्हापांगु फिल्मय् हे डबल रोल म्हितूम्ह निकिं निगुलिं रोलय् बांलाक अभिनय यानाः सकसिगुं नुगः त्याकूगु खः । उलिजक मखसे पेजथ्री पिपुल्स च्वइस अवार्डय् दकलय् बांलाःम्ह न्हूम्ह हिरोइनया सिरपाः तकं त्याकेत ताःलाःगु खः । छगू हे फिल्मं लोकंह्वाःम्ह निकि महर्जन थौंकन्हय् बीग बजेट नेवाः फिल्म “च्वापुफय्”या नापनापं “हिसिमति” फिल्मय् नं म्हिताच्वंगु दु । “तिनतिकः महाबिकः” पाखें वःपिं “तिनतिकः महाबिकः” फिल्मं डेब्यू याःपिं मध्ये रेना महर्जन नं छम्ह खःसा योगेन महर्जन व अनुज डंगोलपिं नं नेवाःफिल्मय् ईन्ट्रि याःपिं न्हू पुस्ता खः । योगेन व अनुजं थ्वसिबें न्हापा सञ्चारकःमि दर्शनबीर शाक्यं दयेकूगु मच्छिन्द्र क्लबं ग्वसाः ग्वःगु चिहाकःगु फिल्म धेंधेंबल्लाखय् ‘बेस्ट शर्ट फिल्म’ सिरपाः त्याकूगु “द मिथ”य् म्हितूगु दु । आराध्यलक्ष्मी खडगी व आर एल महर्जन नेवाः फिल्मय् न्यू इन्ट्रि कथं दुहां वयेत्यंम्ह मेम्ह हिरोइन धाःम्ह आराध्यलक्ष्मी खड्गी खःसा मेम्ह हिरोइन सलोना बज्राचार्य खः । हुलाप्याखंया ख्यलय् बिस्कं हे थाय् दयेकेधुंकूम्ह आराध्य मय्जु हिरोइनया रुपय् खनेदयेकः वयेत्यंगु फिल्मया नां “लिबाय् धुंकाः” खः । खय्त ला थ्व सिबें न्ह्यः आराध्य मय्जुं नरेश सिंह हिरो जुयाः म्हितीगु धकाः क्वछिनातःगु “दां मदु बाउचिया लैं नयेमा” फिल्मय् हिरोइन जुइगु क्वःछिनातःगु खः । गौतम तण्डुकारया निर्देशनय् दयेकीगु धकाः घोषणा जूगु थ्व फिल्म आःतक दयेके फयाच्वंगु मदुनि । थुकी आराध्यलिसे हिरो जुयाः म्हिताच्वंम्ह आर एल महर्जन नं नेवाः फिल्म ख्यःया निंतिं न्हू पुस्ता धाःसां पाइमखु । छाय्धाःसां “लिबाय् धुंकाः” सिबें न्ह्यः आर एलं “मू मदुगु जिन्दगी” नांयागु छगू जक फिल्म म्हितेधुंकूसां उलि पुलां मखुनिम्ह वा थ्व ख्यलय् पलाः क्वातुके मलाःनिम्ह हिरो खः। सलोना बज्राचार्य सलोना बज्राचार्यया चर्चा यायेबलय् स्वाना वइगु फिल्मया नां धइगु “जेण्टलमाय्न” व “तंकाली” खः । थ्व निगुलिं फिल्मया घोषणा तःजिगु ज्याझ्वःया दथुइ जूगु खः तर थ्व निगुलिं फिल्मया शुटिंग धाःसा आःतकं न्ह्याये मफुनि । नेवाः फिल्म ख्यःया निंतिं छम्ह बांलाःम्ह हिरोइन जुइगु आश दुम्ह धकाः धयातःम्ह सलोनाया न्हापांगु पलाः हे थुकथं थाति लाःबलय् फिल्मय् पलाः नं थाति लानाच्वंगु दुसाः थःगु अभिनयया प्याःचाः लंकेत नेपालमण्डल टेलिभिजनय् क्यना वयाच्वंगु “बाखंचा”या “ताःचाप्वाँय्”बाखनय् म्हितल । थुकी वयागु अभिनययात आपाःसिनं तारीफ हे याःगु खनेदत । सनिश शाक्य “जेण्टलमाय्न” फिल्मपाखें नेवाः फिल्मय् न्यू इन्ट्रि यायेत्यंम्ह हिरो सनिश शाक्य धाःसा आः “च्वापुफय्” फिल्मय् म्हिताच्वंगु दु । बरु सनिश “च्वापुफय्” फिल्मय् तक्यंबलय् आः “जेण्टलमाय्न”या शुटिंग न्ह्याकेत थाकुल धइगु खँ दुसां सनिशया थासय् मेम्ह हे हिरोयात इन्ट्रि याकीगु धइगु नं खँ दु । थ्व हे “जेण्टलमाय्न” फिल्मपाखें इन्ट्रि यायेत्यंम्ह हिरोइन छम्ह इक्रिना बल्ल नं खः । इक्रिना धाःसा थौंकन्हय् “ख्वताबजि” सिरियलया नापनापं म्युजिक भिडियोय् नं म्हिताच्वंगु दु । रणेन्द्र व सुशिला थुकथं स्वयेबलय् नेवाः फिल्म ख्यलय् दुहां वयेत्यंपिनिगु धलः ताःहाकः खनेदुसा थ्व दँबदँ दुने दुहांवःपिं मध्ये चर्चा यायेबहपिं धइपिं “स्वय्नगु” फिल्मया रणेन्द्र महर्जन व सुशिला तण्डुकार नं खः । थुकी हिरो हिरोइन जुयाः म्हिताच्वंपिं रणेन्द्र व सुशिलाया अभिनय नं स्वयेबह जूगुलिं इपिं निम्हपाखें आस यायेथाय् यक्वः हे दु । “स्वय्नगु” फिल्मय् हिरोइन जुयाः म्हिते न्ह्यः सुशिला मय्जु नेवाः फिल्मया ख्यलय् भिजुअल एडिटरया रुपय् ज्या याना वयाच्वंम्ह खः । “बसन्त ऋतु”या देन “बसन्त ऋतु”फिल्मया निर्माता रामकृष्ण धिनां अले निर्देशक पवन जोशी धइपिं नेवाः फिल्म ख्यःया पुलांपिं फिल्मकःमित खः । तर इमिसं दयेकूगु थ्व फिल्मय् धाःसा न्हू पुस्तायात इन्ट्रि याकूगु दु । थुकी हिरोइन जुयाः म्हिताच्वंम्ह शोभा महर्जन छम्ह फेशन डिजाइनर व मोडलया रुपय् बिस्कं म्हसीका दुम्ह मय्जु खःसा “बसन्त ऋतु” वयागु डेब्यू फिल्म खः । थुके हिरो जुयाः म्हितूम्ह किशोर चिपालु नं छम्ह सञ्चारकःमि व म्युजिक भिडियो मोडलया रुपय् ज्या याना वयाच्वंम्ह खः । अथे हे तुं थ्वहे फिल्मय् साइड हिरो जुयाः म्हितूम्ह सुरेश महर्जन नं नेवाः फिल्मया निंतिं न्यू इन्ट्रि हे खः । थ्व सिबें न्हापा “तंकाली” फिल्मय् म्हितेगु क्वःछिनातःम्ह सुरेश महर्जनया इण्ट्रि धाःसा “बसन्त ऋतु”पाखें जूगु दु । हुलाप्याखं ख्यलय् थःगु म्हसीका दयेके धुंकूम्ह अनु महर्जन नं थ्वहे फिल्मया लुखां नेवाः फिल्मय् इन्ट्रि याःगु दुसा राजी किपु महर्जन नं छम्ह नेगेटिभ कलाकारया रुपय् थ्वहे फिल्मं दुहां वःगु दु । शशीकला मानन्धर व “मां”या हिरो नेवाः फिल्मया अभिनय ख्यलय् न्यू इन्ट्रि जुइत्यंम्ह शशीकला मानन्धर नेपालभाषा साहित्य ख्यलय् तसकं नांजाःम्ह साहित्यकार खः । बाखं व उपन्यासया निंतिं नांजाःम्ह शशीकला मानन्धर नेपालभाषाया दकलय् न्हापांम्ह मिसा उपन्यासकार खः । न्हापा न्हापा छुं छुं नाटकय् अभिनय यानादीधुंकूम्ह शशीकला मानन्धरं आः “मां” नांयागु फिल्मय् मेन रोल म्हितीगु जूगु दु । निर्देशकया रुपय् नेवाःफिल्मय् इन्ट्रि जुइत्यंम्ह सुरेश खड्गीया “मां” फिल्मय् हिरो जुयाः सञ्जु खडगी नं थ्व ख्यलय् दुहां वयेत्यंगु दु । सञ्जु खड्गी “मां” फिल्मया च्वमि शंकर खड्गीया काय्भाजु खः । लमि पाखें इन्ट्रि याइपिं आःतकया इतिहास स्वयेगु खःसा नेवाः फिल्म धइगु स्वनिगलय् दुने जक दयेका वयाच्वंगु खःसा आः दकलय् न्हापांखुसी स्वनिगलं पिने पोखराय् “लमि” नांयागु छगू फिल्म दयेकूगु दु । थ्व फिल्मय् पोखराय् च्वनावयाच्वंपिं नेवाः कलाकारतसें कलाकारया रुपय् म्हिताच्वंगु दुसा थुकी विक्रम उदासं लमिया मेन रोल म्हिताच्वंगु दुसा अञ्जली महर्जन, लक्ष्मी महर्जन लगायत पोखराया कलाकारतय्सं थुकिया माध्यमं नेवाः फिल्म ख्यलय् इन्ट्रि याइगु जूगु दुसा थुकिया निर्देशकया रुपय् यादव भोछिभोया नं नेवाः फिल्मया निर्देशकया रुपय् इन्ट्रि जुइत्यंगु दु । दकलय् लिपा नेवाः फिल्मया ल्याः अप्वयावःलिसे थुके पलाः न्ह्याकीपिनिगु ल्याः नं अप्वया वयाच्वंगु दुसा थन न्ह्यब्वयापिं बाहेक नं आपालं कलाकार थ्व ख्यलय् इन्ट्रि जुयाच्वंगु वा जुइत्यंपिं नं यक्व हे दइ । थन च्वयापिं हे जक न्यू इन्ट्रि खः मेपिं मखु धकाः धइगु थ्व च्वसुया आसय मखु । मेमेपिं नं आपालं दइ धइगु खँय् छुं धायेथाय् मदु । वय्कःपिनिगु बारे नं पाय्छि इलय् च्वसा न्ह्याकेगु हे जुइ ।  ","July 14, 2018 01:15 AM"
https://nepalbhasatimes.com/9723,न्ह्यइपुख्यः,११३८ दिल्लाथ्व चौथी,सन्नी लियोनीया नं बायोपिक,"छगू लिपा मेगु ‘बायोपिक’ फिल्म निर्माण याना वयाच्वंगु बलिउड फिल्म उद्योगय् हाकनं मेगु छगू बायोपिक फिल्म निर्माण जुइगु जूगु दु । छुं ई न्ह्यः जक बलिउड नायक संजय दत्तया जीवनीया लिधंसाय् ‘सन्जु’ नांया बायोपिक फिल्म निर्माण यानाः प्रदर्शनय् वःगु खः । संकिपाया बजाः नं तसकं बांलाःगु समाचार वयाच्वंगु दु । आः वयाः हाकनं मेम्ह छम्ह कलाकारया जीवनीइ आधारित फिल्म दयेकूगु दु ।                                                         पूर्व पोर्नस्टार नापं बलिउड अभिनेत्री सन्नी लियोनीया जीवनीइ आधारित जुयाः दयेकूगु ‘करनजीत कौर ः द अनटोल्ड स्टोरी अफ सन्नी लियोनी’या ट्रेलर सार्वजनिक जूगु दु । ट्रेलरय् करनजीत कौर नांया छम्ह साधारण मिसा सन्नी लियोनी जुइत संघर्ष यानाच्वंगु क्यनातःगु दु । ट्रेलर जक स्वयाः नं स्वकुमिपिंसं अज्याःगु आपालं खँ सीके फइ, गुगु सन्नीया बारे थ्व स्वयां न्ह्यः गबलें न्यंगु तकं मदु । ‘थ्व बायोपिक संकिपा शुटिंग यायेत उलि अःपु मजुल । छाय्कि शुटिंगया इलय् जिं न्ह्याबलें ख्वयेगु खः’, थःगु जीवनीयात कयाः दयेकूगु संकिपा बारे सन्नीया धापू दु, ‘जिगु जीवनया पुलांगु पाना पुइका वंलिसे जितः दुःखं भुं वइगु खः । जिगु छेँजःया हे सदस्यपिनिगु मृत्यु थेंज्याःगु खँ नं आपालं दु, गुगु जिं थन बयान याये मफु ।’ सन्नीया जीवनीइ आधारित थुगु संकिपां नं बांलाक हे व्यापार याइगु विश्वास यानातःगु दु । तर उकिया निंतिं फिल्म प्रदर्शनय् वयेमानि ।","July 16, 2018 08:04 AM"
https://nepalbhasatimes.com/8920,न्ह्यइपुख्यः,११३८ तछलागा तृतीया,ख्यालि न्हिलि,"निम्ह कर्मचारी ‘लन्च टाइम’य् भ्वं छकू कयाः फ्यतुनाच्वन । उपिंमध्ये छम्हसिनं न्हाय्पनय् कपाय् स्वचाकातल । अनं न्ह्यःनें वनाच्वंम्ह छम्ह पासां न्यन— ‘छंगु न्हाय्पनय् छु जुल ?’ ‘खँ छु धाःसां थ्व जिपि पासा आखः ब्वने मसः ।’ ‘अले ?’ ‘थ्वया कलातं च्वयाहःगु पौ जितः ब्वंकाच्वंगु का ।’ ‘अले ?’ ‘थ्वया कलातं च्वयाहःगु पौ जूगुलिं जिं न्यने मजिउ हँ छु !’ ह्ह्ह् शर्माजी थः कलाः व झिंखुम्ह मस्त ब्वनाः फिल्म स्वःवनेत पिहां वन । प्यकालँय् दनाच्वंम्ह पुलिसं शर्माजीयात ज्वनाः थानाय् यंकल । वं ग्याग्यां नयन— ‘पुलिस दाइ, जिं छु यानागु दु धकाः जितः थन हयादियागु छिं ?’ ‘छं छुं कि छुं ला यात हे जुइनि ! मखुसा थुलिमछिं मनूतय्सं भुनाच्वनी ला छंत ?’— पुलिसं धाल","July 01, 2018 07:30 AM"
https://nepalbhasatimes.com/8796,न्ह्यइपुख्यः,११३८ तछलाथ्व पुन्हि,ख्यालि न्हिलि,"देसि अय्लाः मीगु पसलय् तयेहःम्ह छम्ह च्यः साप हे अय्लाःगुलु लानाच्वन। अथे जूबलय् व पसः स्यनावन। पसःथुवालं च्यःयात ब्वः बिबिउँ धाल— ‘छं यानाः जितः गुलि नोक्सान जुल सिउला छं?’                                                         च्यः — ‘मसिउ मालिक, जि हिसाबय् तसकं हे कमजोर।’ पसःथुवाः — थ्याक्क झिंच्याद्वः नोक्सान जुल का! आः छंत थुकिया सजाइँ छु बी जिं सिउला छं?’ च्यः — ‘मसिउ।’ पसःथुवाः — लय् लय्पतिं छंत तलब बीबलय् तलबया स्वब्वय् छब्व ध्यबा गबलय् तक थ्व पसःया द्याःगु ध्यबा साली मखु, अबलय् तक काटय् यायेगु का।’ च्यः — ‘अथे यायेबलय् ला तःदँ हे बी नि।’ पसःथुवाः — ‘ जि मूर्ख मखु। छंगु तलब नं व हे ल्याखय् बढे यानाबी, अले ला द्याःगु याकनं सा हे साइ नि।’","June 28, 2018 06:10 AM"
https://nepalbhasatimes.com/9618,न्ह्यइपुख्यः,११३८ दिल्लाथ्व पारू ,जस्टिन–बाल्डविन इन्गेजमेन्ट,"क्यानाडाया पप स्टार जस्टिन बीबरं अमेरिकी मोडल हेली बाल्डविनलिसे इन्गेजमेन्ट याःगु दु । बीबरं बहमाजया छगू रिसोर्टय् हेलीयात इहिपाया निंतिं तःगु प्रस्ताव स्वीकार यायेवं निम्हेसिया दथुइ इन्गेजमेन्ट जूगु खः । बीबरं इन्गेजमेन्ट यायेवं वया छेँजःपिं धाःसा लसतां झूचायाच्वंगु दु ।                                                         बीबरया अबु जेरमीं कायया किपा इन्स्टाग्रामय् पोस्ट यानाः च्वःगु दु, ‘वइगु न्हिया निंतिं तसकं उत्साहित दु ।’बीबर छगू इलय् थःलिसें चर्चित जूम्ह गायिका सेलेना गोमेजया मतिनाय् तक्यनाच्वंगु खः । उपिं निम्हेसिया दथुइ ब्रेकअप जुइधुंकाः बीबर मोडल बाल्डविनया सतिक वःगु खः । ल्याय्म्हतय् धुकधुकी जुयाच्वंम्ह बीबर लिसे इन्गेजमेन्ट याःम्ह बाल्डविनयात नं छक्वः म्हसीके । बाल्डविन ‘बर्न अन द फोर्थ जुलाई, द युजुअल सस्पेक्टर’, ‘द फ्लिनस्टोंस इन वाइवा रक भेगास’ थेंज्याःगु फिल्म म्हितेधुंकूम्ह हलिउड अभिनेता–निर्माता स्टिफन बाल्डविनया म्ह्याय् खः । अथेहे राष्ट्रपति डोनाल्ड ट्रम्पया क्यारिकेचर यायेगुलिइ नांजाःम्ह अभिनेता एलेक बाल्डविनया म्ह्याय्चा खः । लिसें व थः हे लोकंह्वाःम्ह मोडल नं खः । हेली बाल्डविनं अमेरिकन भोग, मेरि क्लेयर लिसें स्पेनिस पत्रिका हार्पर्सया निंतिं मोडलिङ यायेधुंकूगु दु । अथेहे गुलिखे टेलिभिजन शो, म्युजिक भिडियो व विज्ञापनय् नं खनेदयेकः वयेधुंकूम्ह खः ।","July 14, 2018 01:30 AM"
https://nepalbhasatimes.com/9670,न्ह्यइपुख्यः,११३८ दिल्लाथ्व तृतीया,ख्यालि न्हिलि,"छम्ह ल्यासे पुलिस थानाय् वन अले धाल, कि व पार्कं जुनाः वनाच्वनाबलय् छम्ह मनुखं वयात च्याप्पचिप्प धायेक ज्वन, अले च्वाप्प चुप्पा नयाबिल । ‘स्वयेबलय् गथे च्वं व मनू ?’— थानेदारं न्यन । ‘मसिउ ।’ ‘छु धयादियागु छिं ! शुद्ध तिंन्हिनय् सुनानं छितः जबर्जस्ति ज्वनाः चुप्पा नयाबिल, अले छिं मसिउ कि व स्वयेबलय् गथे च्वंम्ह खः । थ्व गथे यानाः जुइफइ ?’ ‘खँ छु धाःसां नि, सुनानं जितः चुप्पा नल धाःसा जिं मिखा तिसिइगु याना ।’ ह्ह्ह् रेफ्रिजेरेटर ः बिजुलिया अज्याःगु उपकरण, गुकी गृहणीतय्सं ल्यंपुल्यं चीज अबलय् तक तयातइ, गबलय् तक कि व वांछ्वये लायक मजुइ । ह्ह्ह् न्ह्यसः ः यदि मूर्खिस्तानया छचाःखेरं बार तयाबिल धाःसा व छु बने जुइ ? लिसः ः संसारया दकलय् तःधंगु चिडियाखाना !","July 15, 2018 09:00 AM"
https://nepalbhasatimes.com/8734,न्ह्यइपुख्यः,११३८ तछलाथ्व चतुर्दशी,ख्यालि न्हिलि,"छम्ह मिसामचा थःगु छेँया बार्दलिइ फ्यतुनाः थःथाय् लहिनातःम्ह खिचालिसे म्हिताच्वन । आकाझाकां वया दाजु दुने थःगु क्वथाय् च्वनाः ततसलं म्येँ हालाहल । उलि जुइवं खिचां ह्वाउँह्वाउँ उइगु शुरु यात । मिसामचां गबाय्त व खिचायात सुम्क तयेत स्वयाच्वनं नं खिचा सुम्क च्वंगु हे मखु । अले कायल जुयाः वं थः दाजुयात सःताछ्वत ।                                                         ‘छाय् हां ?’— दाजुम्हं म्येँ हालेगु पलख दिनाः न्यनाहल । ‘छं अज्याःगु म्येँ हाले मसःला, गुगु कि थ्व खिचाःं हाले मसःगु खः ?’ ह्ह्ह् नकतिनि इहिपा जूम्ह ल्यासे— ‘नयेगुली गुगु निता तसकं वेस चीज जिं दयेकेगु खः उकीमध्ये छता भान्ता तरकारि खःसा मेता खीर खः । भाःतम्ह ः थ्व नितामध्ये गुगुपती चीज खः ? ह्ह्ह् ‘अय् बाउचा, न्हासय् छाय् पतिनं कुतिकुति यानाच्वनागु ?’ ‘छाय्कि जिगु म्ये न्हासय् तक मथ्यं ।’","June 27, 2018 06:55 AM"
https://nepalbhasatimes.com/9791,न्ह्यइपुख्यः,११३८ दिल्लाथ्व पञ्चमी,ख्यालि न्हिलि,"चन्द्रमान छेँया पल्लिइ दनाच्वन । आकाझाकां वयागु मिखा जःलाखःलाया कम्पाउन्डय् जूवन । वं छु खन धाःसां जःलाखःलाया थःगु कम्पाउन्डया जमिनय् गाः छगाः खनातःगु दु अले साभेलं चन्द्रमानया लहिनातःम्ह भौया छ्यनय् दायाः उगु गालय् क्वफायेत सनाच्वंगु दु । थ्व दृश्य खनाः व थारान्हुल । व तुरन्त हे ब्वाँय् ब्वाँय् कुहां वन । ‘हे … हे … थ्व छु यानागु हां ?’— व चिल्लाय् दन । ‘जिं जिमि मैनायात गालय् ल्हाकेत्यनागु ।’ जःलाखःलां याउँक लिसः बिल । ‘तर गालय् ला जिमिम्ह भौ दु नि ।’ ‘खः । छंम्ह भौचा दुने जिमि मैना दु ।’ ह्ह्ह् ‘भाइ, थ्व जामुन गथे बिया ?’ ‘न्यातका दामं छिं गुलि नयेफु उलि ।’ ‘झितकाया ति ।’ ह्ह्ह् ‘छंगु कुसा प्वाः गनाच्वंगु दु ।’ ‘जिं सि, जिं हे प्वाः खनागु ।’ ‘छाय् ?’ ‘वा दित कि मदीनि धकाः सीकेत का ।’","July 17, 2018 07:40 AM"
https://nepalbhasatimes.com/8997,न्ह्यइपुख्यः,११३८ तछलागा चौथी,हाकनं दकलय् हट,"प्रियका चोपडायात हाकनं विश्वया हे ‘हट’ मिसाया रुपय् घोषणा याःगु दु । विश्व चर्चित पत्रिका ‘म्याक्सिम म्यागेजिनं’ बलिउड नायिका प्रियंकायात सन् २०१८ या हट मिसाया उपाधि बिउगु खः । लिसें प्रियंकाया किपा म्यागेजिनया ‘कभर पेज’ नं प्रकाशित याःगु दु । पत्रिकां थःगु फेसबुक पेजय् च्वःगु दु कि, ‘प्रियंका छम्ह अतिकं भाग्यशाली व प्रतिभाशाली जक मखसे व अतिकं बांलाः ।                                                         थौंकन्हय् अमेरिकी गायक निक जोन्सलिसेया मतिना दु धइगु कारणं चर्चाय् वयाच्वंम्ह प्रियंका थुकथं हट मिसाया धलखय् लाःगु थ्व न्याक्वःखुसी खः । सन् २०१८ य् सछिम्हं मल्याक मिसातय् धलखय् प्रियंका न्हापांगु ल्याखय् वःगु खः । थुपिं निम्हं थौंकन्हय् भारतया थीथी थासय् चाः नं हिलाच्वंगु दु ।","July 02, 2018 09:30 AM"
https://nepalbhasatimes.com/9033,न्ह्यइपुख्यः,११३८ तछलागा पञ्चमी,ख्यालि न्हिलि,"निम्ह अय्लाःगुलु अय्लाखं कयेकाः वँवं रेलया लिकय् थ्यन । छम्हेसिनं धाल, ‘हे भगवान ! जिं थःगु जीवनय् थुलिमछिं त्वाथः दुगु स्वाहाने गबलें गयागु मदु । गपाय्जक हाकःगु स्वाहानें न्ह्याक्व वंसां थासय् थ्यंगु हे मखु ।’ मेम्ह अय्लाःगुलुं धयाहल, ‘स्वाहाने त्वाथः तक ला ठीक जू । म्वाःल धायेका । तर स्वाहानेय् थहां वनेत ज्वनेगु रेलिंग नं छाय् थपाय्सकं क्वय् तयातःगु जुइ !’ ह्ह्ह् भाःत ः न्ह्याबलें सुथय् दनेवं दकलय् न्हापां जिं थ्व हे प्रार्थना यायेगु खःकि ‘भगवान छ थेंज्याःम्ह कलाः न्ह्याम्हेसितं दयेमा ।’ कलाः ः (तसकं लय्लय् तातां) ए ! खःला ? छाय् ले अपाय्सकं । भाःत ः खः धाथें खः । छाय्धाःसा आखिरय् जि हे छम्ह जक न्ह्याबलें दुःखी जुयाः छाय् च्वँच्वनेगु धकाः का !","July 03, 2018 06:10 AM"
https://nepalbhasatimes.com/9979,न्ह्यइपुख्यः,११३८ दिल्लाथ्व दशमी,ख्यालि न्हिलि,"मां ः हे भगवान जितः काय बुइका बिउ । अबु ः हे भगवान जितः म्ह्याय् बुइका बिउ । भगवान ः सुम्क च्वँ । जितः अलमल यायेमते । मखुसा जिं थज्याःगु आउटपुट बी कि, छिपिं निम्हं जीवकाःछि ख्वयाच्वनेमाली अले वं लापा थानाच्वनी । ह्ह्ह् जिन्दगीइ छम्ह हे ल्यासेयात ह्ययेके मफु …… अय्सां थौं वेदनां व विरहं जाःगु म्येँ न्यनाच्वनाबलय् थज्याःगु महसुस जुल कि न्याम्ह खुम्ह ल्यासें छक्वलं त्वःता वन । ह्ह्ह् सचेतम्ह मनू ः संसारय् दकलय् सचेतम्ह मनू व हे खः, गुम्हेसिनं चःबिइ फ्यतुइ न्ह्यः हितिं लः वः कि मवः धकाः स्वइ ।","July 22, 2018 08:05 AM"
https://nepalbhasatimes.com/10038,न्ह्यइपुख्यः,११३८ दिल्लाथ्व एकादशी,ख्यालि न्हिलि,"गोल्फया कासामि ः छम्ह अज्याःम्ह मनू, गुम्ह गोल्फ कोर्सय् झिंन्यागू किलोयागु गोल्फब्याग ल्ह्वनाः माइलौं माइल न्यासि वनी, तर छेँय् एस्ट्रे छक्वः माल धाःसां कलाःयात सःताच्वनी ।                                                         ह्ह्ह् छ्यं स्याःगु व लागिलागि चायेमालीगुया रामवाण वासः ः पारपाचुके । ह्ह्ह् ‘अय् बाउचा ! न्हासय् छाय् पतिनं कुतिकुति यानाच्वनागु ?’ ‘छाय्कि म्येँ न्हासय्तक मथ्यं ।’ ह्ह्ह् निम्ह मस्त गनं छथाय् पिहां वनेत अनुमति कायेमालाच्वंगु दु । ‘मांयाके छं न्यँ’— तःधिकःम्हं धाल— ‘झी वने धकाः ।’ ‘मखु, छं न्यँ ।’— चिधिकःम्हं धाल— ‘छं न्यनेगु हे बांलाइ । मांलिसे छंगु जि स्वयां यक्व न्ह्यः हे परिचय दु ।’","July 23, 2018 06:50 AM"
https://nepalbhasatimes.com/9930,न्ह्यइपुख्यः,११३८ दिल्लाथ्व नवमी,बलिउड हिरोइनतय् बोल्ड अवतार,"फिल्मय् हिरोइन जुइपिं बांलासे च्वनेमाः धयागु खँयात फिल्मी भासं ग्ल्यामर्स जुइमाः धाइ । ग्ल्यामर धइगु मिसाया सौन्दर्य खः, तर सुन्दरता न्ह्यब्वयेगु नामय् माःगुसिबें भचा अप्वः हे न्ह्याःवनेगु यात “हट”, “सेक्सी” वा “बोल्ड” जुइगु धाइ । विशेष यानाः हिरोइनत चर्चाय् वयेगु निंतिं थथे हट यानिकि बोल्ड रूपय् पिहां वयेगु याइ ।                                                         हिन्दी फिल्म ख्यलय् छगू इलय् स्वंगः अंग्रेजी आखः एस, एस, एसया हे जक बजाः दु धकाः धाइगु खः । थ्व स्वंगः एस मध्ये छगः एस शाहरूख खान, मेगु एस सलमान खान खःसा स्वंगःगु एस धइगु सेक्स खः । यानि की शाहरूख खान व सलमान खान धुंकाः स्वकुमिया नुगःसालेफइगु धइगु सेक्स खः धकाः धयातःगु खः । उगु इलय् मलिका शेरावतया हट सिनं जाःगु “मर्डर” थेंजाःगु बोल्ड फिल्मं स्वकुमिया नुगः त्याकूगु खः । हट व बोल्ड सिनं जाःगु गुलिखे फिल्म हिट सुपरहिट तकं जूगु दु । “मर्डर” उकिया छगू दसु खः । थ्व फिल्मया हिरोइन मलिका शेरावतयात स्टारया दर्जाय् थ्यंकल । थ्व फिल्म धुंकाः मलिकां मेमेगु फिल्मय् नं थःगु हट अवतार न्ह्यब्वयेगु कुतः यात तर वयागु स्टारडमं ज्या मयात । “डर्टी पोल्टिक्स” नांयागु छगू फिल्मय् मलिकां ओम पुरी थेंज्याःम्ह बाज्यःवंम्ह कलाकारलिसे तकं बोल्ड सिन बिल तर फिल्मं नुगः त्याके मफुत । बलिउडय् हिरोइनतय्त ग्ल्यामरं जायेकाः क्यनेगु चलन पुलांगु हे खः, तर न्हापा बोल्ड वा हट अवतारय् न्ह्यब्वयेत ग्या । सत्तरीया दशकय् हिरोइनयात बोल्ड रूपय् न्ह्यब्वये हःगु फिल्म “चेतना”खः । बलिउडय् हिरोइनतय्त ग्ल्यामरं जायेकाः क्यनेगु चलन पुलांगु हे खः, तर न्हापा बोल्ड वा हट अवतारय् न्ह्यब्वयेत ग्या । सत्तरीया दशकय् हिरोइनयात बोल्ड रूपय् न्ह्यब्वये हःगु फिल्म “चेतना”खः । थ्व फिल्मय् रेहाना सुल्तान नांयाम्ह हिरोइनं थःत बोल्ड अवतार कथं स्थापित यायेगु कुतः यात । थ्व फिल्मया पोस्टरय् हिरोइनया निपाः तुतिया ह्वतं हिरो खनेदयाच्वंगु फोटो नं तसकं हे विवादय् लात । “चेतना” फिल्म हिट नं जुल तर रेहाना सुल्तान धाःसा हिरोइनया रूपय् हिट जुइमफुत । “चेतना”या निर्देशक बी आर ईशारा खःसा वयात फिल्मय् हिरोइनया हट अवतार क्यनीम्ह निर्देशक धाइ । वयागु हे “जरुरत” फिल्मय् रीना राययात नं बोल्ड रूपय् न्ह्यब्वःगु खः । बी आर ईशारायात फिल्मया पर्दाय् हिरोइनयात सेक्सी वा हट अवतारय् न्ह्यब्वइम्ह धाःथें बलिउडया नांजाःम्ह फिल्मकःमि राज कपुरयात नं हिरोइनया ग्लेमर रूप न्ह्यब्वइम्ह धकाः धयातःगु दु । राज कपुरं थःगु महत्वाकांक्षी फिल्म “मेरा नाम जोकर”य् छखे पद्मीनी नांयाम्ह हिरोइनया ग्ल्यामर रूप न्ह्यब्वया क्यनसा वहे फिल्मय् सिमी नांयाम्ह हिरोइनयात म्वःल्हुइ धुंकाः वसः हिलीबलय् छम्ह मचां खनीगु लु तयातःगु दु । व मचा कलाकार मेम्ह सुं मखसे ऋषि कपुर खः । उगु ईया बीग बजेट फिल्म “मेरा नाम जोकर” फ्लप जूबलय् राज कपुर बांमलाक द्यात ।   वयागु छेँय्–बुँ तकं वनीगु अवस्थाय् लात । थथे बाम्हय् काःम्ह राज कपुरं उगु इलय् “बबी” दयेकल । थ्व फिल्मय् हिरोइन डिम्पल कपाडियायात फयांफक्व म्हो वसः पुंकल । फिल्म हिट नं जुल । राज कपुरया श्रीसम्पत्ति बचे जुल । राज कपुरं लिपा “सत्यम शिवम् सुन्दरम्” य् जीनत अमानया बोल्ड अवतार न्ह्यब्वल । जीनत अमान धइम्ह बलिउडय् ग्ल्यामर इमेज दुम्ह हिरोइन खः । “सत्यम् शिवम् सुन्दरम्” सिबें न्ह्यः देव आनन्दया “हिरापन्ना” फिल्मय् बोल्ड अवतार क्यने धुंकूम्ह जीनत अमानं लिपा फिरोज खानया “कुर्बानी” फिल्मय् बोल्ड अवतार क्यंगु खः । हिरोइनया बोल्ड अवतार न्ह्यब्वयेगु निंतिं नांजाःम्ह राज कपुरं “संगम” फिल्मया “बोल राधा बोल संगम होगा कि नहीं” बोलया छपु म्येय् हिरोइनयात स्वीमिंग कस्ट्युमय् क्यनां पार यातसा “राम तेरी गंगा मैली” फिल्मय् मंदाकिनियात झ्वालाय् म्वल्हुया च्वनीबलय् दक्व हे छ्यातां खनेदयेक क्यन । उलिजक मखसे मातृस्नेहया रूप धकाः मचायात मांमं दुरु त्वंकूगु लु नं तयाबिल । राज कपुरया थज्याःगु ज्यायात आपाःसिनं कुंखिन तर “राम तेरी गंगा मैली” फिल्म हिट जूबलय् विरोधीतय्गु म्हुतु प्वाःतित । “बबी” फिल्म म्हिते धुंकाः डिम्पल कपाडिया उगु ईया सुपरस्टार राजेश खन्नालिसे इहिपा यानाः फिल्मं तापाना वन, तर ताः ई तक तापाना च्वनेमफुत अले “सागर” फिल्मया लुखां हाकनं फिल्मय् लिहां वल । “सागर”य् डिम्पल कपाडियाया थःगु म्हय् हिनातःगु रुमाल कुतुंवनीगु लु नं उगु ईया बय्बय् जूगु बोल्ड लु खः । थ्वयां लिपा डिम्पलं “जांबाज”य् अनिल कपुरलिसे नं छगू हट सिन म्हितल । फिल्मय् विशेष यानाः न्हूपिं हिरोइनतसें थथे बोल्ड सिन बीगु खः, तर गबलें गबलें नांजाःपिं हिरोइनतय्सं नं थथे बोल्ड सिन बिउगु खनेदु । थथे बोल्ड सिनय् ज्या याःम्ह नांजाःम्ह हिरोइन छम्ह रेखा नं खः । रेखां थःसिबें क्वकालिम्ह हिरो अक्षय कुमारलिसे “खिलाडियोंका खिलाडि” फिल्मया छपु म्येय् तसकं हे बोल्ड सिन बिउगु खःसा “आस्था” नांयागु फिल्मय् ला ओम पुरी व नवीन निश्चललिसे तसकं हे बोल्ड बेड सिनय् अभिनय यानाः क्यन । पुलांगु जमानाया खँ ल्हायेगु खःसा उगु ईया नांजाःम्ह हिरोइन शर्मिला टैगोरं “एन इभिनिंग इन पेरिस” फिल्मय् स्वीमिंग कस्ट्युम पुंबलय् तःधंगु हंगामा हे जुल । उगु फोटो पिदंगु पत्रिका ला शर्मिला टैगोरया गृहनगरय् च्याका हे बिल । तर फिल्म रिलिज जूबलय् धाःसा उलि हंगामा मजू । थ्व सत्तरीया दशकया खँ खः । उगु इलय् मुमताजं “अपराध” फिल्मय् टुपिस स्वीमिंग कस्ट्युम फिइगु आँट यात । खय्त ला वः सिबें न्हापा नूतन, तनुजा थेंज्याःपिं हिरोइनतय्सं बिकिनी पुनाः फोटो कायेकूगु दुसा थुखेपाखे दकलय् न्हापांगु पलाः ल्वंम्ह बेगम पारा नांयाम्ह पुंलाम्ह हिरोइन खः । उगु इलय् ब्युटी क्वीनया नाम्हं नांजाःम्ह सायरा बानों “अप्रिल फूल”य् थथे स्वीमिंग कस्ट्युम फिउगु खः । बलिउडय् राखीयात भलादमिम्ह हिरोइनया रूपय् कयातःगु खःसा थथे भलादमि इमेज दुम्ह राखीं तकं “शर्मिली” फिल्मय् स्वीमिंग कस्ट्युम पुंगु दु । “शर्मिली”ला सत्तरीया दशकया फिल्म जुल । अबाय्ति राखी ल्यासे हे तिनि । लिपा अस्सीया दशकया लिपांगु इलय् राखी बाज्यः वनेधुंकाः तकं “परोमा” नांयागु फिल्मय् हट बेड सिन व किसिंग सिन बियाः थःगु हट अवतार क्यन । उगु ईया गुलिखे फिल्मय् बाज्यःवने धुंकूपिं हिरोइनतय्सं थज्याःगु हट अवतार क्यनेगु कुतः याःगु दु । राखी थें हे तुं क्लीन इमेज दुम्ह जयाप्रदां नब्बेया दशकया लिपांगु इलय् थःत हट हिरोइन धायेकेगु कुतः याःगु खः । जया प्रदां थथे याःगु फिल्मया नां “देह” खः । उगु फिल्मय् जया प्रदां डिनो मोरियो नांयाम्ह हिरोलिसे बेड सिनय् अभिनय यानाः थःगु बोल्ड अवतार क्यंगु खः । बोल्ड अवतार क्यनेगु झ्वलय् मनिषा कोइरालां छक्वः “एक छोटीसि लभ स्टोरी” फिल्मय् तसकं हे न्ह्यचिलाः छगू सिन बिउगु खःसा उगु खँयात कयाः तसकं कुंखिउँबलय् मनिषां उगु लु थःम्हेसिनं बियागु मखसे मेम्ह हे कलाकारपाखें बिउगु खः धकाः तकं धायेमाःगु खः । लिपा वनाः मनिषा कोइरालां “तुम” फिल्मय् नं थः भाःत दयेक–दयेकं मेम्ह ल्याय्म्हनाप द्यनीगु लु बिउगु खः । थुकथं बलिउडय् थःगु हट अवतार क्यनेगु झ्वलय् हिरोइनत इलय्ब्यलय् न्ह्यःने वयाच्वंगु खने दुसा अज्याः बोल्ड लुया हुनिं आलोचनाया शिकार नं जुया वयाच्वंगु दु । थथे आलोचनाया शिकार जूम्ह नांजाम्ह हिरोइन छम्ह ऐश्वर्या राय बच्चन नं खः । साप हे बांलाःम्ह हिरोइनया रूपय् नांजाःम्ह ऐश्वर्या राययात नं बलिउडय् क्लीन इमेज दुम्ह हिरोइन धयातःगु खः । तर थथे क्लीन ईमेजया कारणं न्ह्यःने लानाच्वंम्ह ऐश्वर्यां लिपांगु इलय् फिल्मय् कमब्याक यायेगु झ्वलय् “ए दिल हे मुश्किल” नांयागु छगू फिल्म म्हितल । थौंकन्हय्या नांजाःम्ह स्टार रणवीर कपुर हिरो दुगु थ्व फिल्मय् ऐश्वर्या व रणवीर दथुइ यक्व हे बोल्ड सिन दुथ्यानाच्वंगु दु । किस सिन व बेड सिन नं दुगु थ्व फिल्मय् ऐश्वर्या राय बच्चन थेंज्याःम्ह बच्चन परिवारया भलिमचां थुकथं हट व बोल्ड सिन बिउगुयात कया नं तच्वयेक हे आलोचना जुल । बच्चन परिवारं ऐश्वर्याया थज्याःगु पलाःयात कयाः आलोचना नं यात । क्लीन इमेज दुम्ह जूसां ऐश्वर्यां “ए दिल हे मुश्किल”य् जक हे अज्याःगु हट व बोल्ड अवतार क्यंगु मखु । वसिबें न्हापा नं क्यने धुंकूगु दु । ऐश्वर्यां बोल्ड अवतार क्यंगु मेगु छगू फिल्म “धुम थ्री” नं खः । थ्व फिल्मय् ऐश्वर्यां आपालं हे ग्ल्यामर्स वसः पुंगु जक मखसे ऋतिक रोशनलिसे किस सिन तकं बिउगु खः । ऐश्वर्यां “शब्द” नांयागु फिल्मय् थःसिबें क्वकालिम्ह हिरो जायद खानलिसे बोल्ड सिन बिउगु दुसा थ्वहे फिल्मय् सञ्जय दत्तलिसे नं बेड सिन बियाः हट अवतार क्यंगु दु ।","July 21, 2018 02:15 AM"
https://nepalbhasatimes.com/9961,न्ह्यइपुख्यः,११३८ दिल्लाथ्व नवमी,योग्यम्ह मांया योग्यम्ह म्ह्याय्,एजेन्सी- बलिउडया लोकंह्वाःम्ह अभिनेत्री श्रीदेवीया म्ह्याय् जान्ह्वी कपूरया डेब्यु फिल्म ‘धडक’ शुक्रवाः रिलिज जुल । मराठी भाय्या सुपरहिट फिल्म सैराटया हिन्दी रिमेक थ्व फिल्मयात कयाः समालोचक व दर्शकतय्सं मिश्रित प्रतिक्रिया बियाच्वंगु दु । फिल्मं न्हापांगु न्हि कुन्हु साढे आठ करोड दां उठे याःगु दु । श्रीदेवी व बोनी कपुरया म्ह्याय्या फिल्म जूगुलिं थ्व फिल्मं गुलि कमाइ याइ धकाः सकसिया ध्यान वनाच्वंगु दु । शशांक खेतानं निर्देशन याःगु थ्व फिल्म निगू बिस्कं बिस्कं समुदायया निम्ह ल्यासे ल्याय्म्हतय् मतिनाया बाखंया फिल्म खः । समालोचक व दर्शकतय् मिश्रित प्रतिक्रिया वःसां बलिउडया सेलिब्रिटितय्सं धाःसा फिल्मयात कयाः तसकं च्वछायाच्वंगु दु । जावेद अख्तर व सवाना आजमी थेंज्याःपिं दिग्ग्ज फिल्मकर्मीतय्सं धडकया तारिफ याःगु दु । जावेद अख्तरं छगू ट्विटय् जान्ह्वीया तारिफ यासें छम्ह योग्यम्ह मांया योग्यम्ह म्ह्याय् धाःगु दु ।,"July 21, 2018 12:55 PM"
https://nepalbhasatimes.com/9340,न्ह्यइपुख्यः,११३८ तछलागा एकादशी,ख्यालि न्हिलि,"छम्ह बुराम्ह पहलमानं साप हे फुइँफाँय् यानाः थः पासापिंत कनाच्वन— ‘आः नं जि उलि हे ल्याय्म्ह तिनि, गुलि कि जि धाथें ल्याय्म्हबलय् खः ।’ ‘बांलात का ।’— छम्ह पासां धाल । ‘खः ।’— पहलमानं न्ह्यःनेसं लानाच्वंगु छगः तग्वःगु ल्वहंपाखे क्यनाः धाल— ‘थ्व ल्वहं जिं ल्याय्म्हबलय् नं ल्ह्वना स्वयागु खः, अले आः नं ल्ह्वना स्वयागु खः । न थ्व जि ल्याय्म्हबलय् ल्ह्वनेफत, न आः हे ल्ह्वनेफत । ह्ह्ह् ‘यज्जु’—छम्ह कविहृदय ल्याय्म्हं लय्ताःगु सलं थः प्रेमिकायात धाल— ‘जि हे व न्हापांम्ह मनू खः ला, गुम्हेसिनं छंत मतिनाया प्रस्ताव तयाच्वन ।’ ‘खः’— प्रेमिकां धाल— मेपिंसं ला सुनानं हे प्रस्तावप्रिस्ताव तयामच्वं । ह्ह्ह् न्ह्यसः ः सँ बुयावइगु चिकं पाचु छ्यनय् तिलाबिल धाःसा छु छु जुइ ? लिसः पतिनय् सँ बुयावइ ।","July 09, 2018 05:58 AM"
https://nepalbhasatimes.com/9395,न्ह्यइपुख्यः,११३८ तछलागा द्वादशी ,सलमानलिसें तापाक,"उमेरं ५० पुलेधुंकूम्ह बलिउड नायिक सलमान खानयात कयाः बलिउडय् भचा अप्वः चर्चा जुइगु याः । थौंकन्हय् ५३ दँ दयेधुंम्ह बलिउड नायक सलमान न्ह्याबलें थं सुं नं सुं छम्ह मिसा व नायिका नापं सतिनाच्वंगु, डेटिंगय् वंगु, मतिना स्वापू दुगु आदि इत्यादि खँ चर्चाय् वयाच्वनीगु खः ।                                                         लिपांगु इलय् वयाः नायक सलमान व नायिका युलिया वन्तुर दथुइ प्रेम सम्बन्ध क्वातुया वनाच्वंगु धइगु खँ व्यापक चर्चा जुयाच्वंगु खः । तर आः वयाः इमि दथुइ सम्बन्ध ख्वाउँया वंगु धइगु खँ चर्चाय् वयाच्वंगु दु । सलमान व युलियायात शुटिंगस्थलय् जक मखु ‘आउटडोर’य् नं नापनापं वनाच्वंगु खनाच्वंगु खः । तर आः वयाः इमिगु लँपु फरक जूगु दु । सलमान थ्व इलय् ‘द–बांग’ फिल्मया प्रमोशन यायेत पिहां वनाच्वंगु दु । न्ह्याबलें थें सलमान नापं खने दइम्ह युलिया थ्व इलय् सलमाननापं मदु । थ्व इलय् युलिया नं विदेशय् हे वनाच्वंगु दु । तर सलमाननाप मखसे वया थः हे छेँजःपिं नापं इटालीइ विदा माने यानाच्वंगु दु । प्रायःथें शुटिंग मजुइगु इलय् नं आउटडोरय् सलमाननाप हे खने दइम्ह युलियां आः वयात याकचा त्वःता बिउगु दु । गनं थुकिया कारण सोनाक्षी, क्याटरिना व ज्याकलिन फर्नाण्डिस जकं खःला धइगु न्ह्यसः दनाच्वंगु दु । थज्याःगु न्ह्यसः दनीगु स्वाभाविक नं खः छाय्कि थ्व इलय् थुपिं सकलें नायिक सलमान नापं हे भ्रमणय् वनाच्वंगु दु ।","July 10, 2018 08:30 AM"
https://nepalbhasatimes.com/7342,न्ह्यइपुख्यः,११३८ अनलागा चौथी,हिरोइन जूपिं  मिस नेपालत,"हिन्दी फिल्म ख्यलय् ब्यूटी कन्टेस्ट त्याकावःपिं हिरोइनत यक्व दु । तर नेपाली फिल्म ख्यलय् धाःसा थथे ब्यूटी कन्टेस्ट त्याकावःपिं हिरोइनत उलि मदुनि । खय्त ला नेपालय् थज्याःगु ब्यूटी कन्टेस्ट शुरु जूगु नं उलि मदुनि । दकलय् सकलय् न्हापांगु ब्यूटी कन्टेस्ट धइगु हे सन् १९९४ य् मिस नेपालया नामं जूगु खः । हिडन ट्रेजरया ग्वसालय् जुया वयाच्वंगु थ्व कासा आः तक नीस्वक्वः जुइधुंकल ।                                                         सन् १९९४य् जूगु दकलय् न्हापांगु कासाय् मिस नेपाल जुइत ताःलाःम्ह रुबी राना खः । अले रुबी राना हे फिल्मय् पलाः न्ह्याकूम्ह दकलय् न्हापांम्ह मिस नेपाल खः । थौंसिबें नीदँ–नीन्यादँ न्ह्यः राजेश हमाललिसे “अनमोल” नांयागु फिल्म म्हितूगु खःसा व धुंकाः सुनिलदत्त पाण्डेलिसे “भुतुक्कै भएँ नि” नांयागु फिल्म म्हितल । तर थ्व निगुलिं फिल्मं स्वकुमिया नुगः त्याके मफुत । अनं लिपा वं मेगु हे लजगाः ज्वन । रुबी रानां लिपांगु इलय् वयाः “अन्तराल” फिल्मया लुखां हाकनं छक्वः फिल्मय् इन्ट्रि यात, अले “आधी बाटो” व “शिशा” नांयागु फिल्म नं म्हितल तर सपोर्टिंग रोलय् रिइन्ट्रि जुइत याःगु कुतः नं ताःलाये मफुत । थुकथं दकलय् न्हापांम्ह मिस नेपालया फिल्म यात्रा ताःमलातसा आः थगुनेया मिस नेपाल निकिता चण्डकं नं फिल्मपाखे पलाः न्ह्याकाः मिस नेपालतय्गु फिल्म यात्रायात निरन्तरता बीगु ज्या याःगु दु । अजुचायापुसे च्वंगु खँ ला छु धाःसां मिस नेपाल हे जुइत ताःलाःपिं बाहेक मेमेगु ब्यूटी कन्टेस्ट त्याकूपिं वा मिस नेपालय् ब्वति कयाः मेमेगु उपाधी त्याकूपिं धाःसा फिल्मय् दुहां वःगु उलि खनेमदु खय्त ला निकितां म्हितेगु धकाः क्वछिउगु “रानी महल” फिल्मया बारे उलि बांलाःगु खँ पिहां वयाच्वंगु मदु, अय्सां निकिताया नं हिरोइन जुइगु इच्छा दु धइगु खँ थुकिं क्यंगु दु । थथे कलिउडय् हिरोइन जूपिं मिस नेपालतय्गु यात्रा स्वयेगु खःसा उलि ताःलाःगु धाःसा खनेमदु । आः तक मुक्कं नीस्वम्ह मय्जुपिं मिस नेपाल जुइधुंकलसा उकी गुम्हेसिनं कलिउडय् दुहां वनेगु कुतः याःगु खनेदु । अजुचायापुसे च्वंगु खँ ला छु धाःसां मिस नेपाल हे जुइत ताःलाःपिं बाहेक मेमेगु ब्यूटी कन्टेस्ट त्याकूपिं वा मिस नेपालय् ब्वति कयाः मेमेगु उपाधी त्याकूपिं धाःसा फिल्मय् दुहां वःगु उलि खनेमदु । उकी मध्ये सन् १९९७ य् झरना बज्राचार्य मिस वल्र्ड नेपाल जूगु इलय् फस्र्ट रनर अप जूम्ह मिनाक्षी वन्दना शर्मा छम्हेसिनं हे जक फिल्मय् अभिनय याःगु दु, तर नेपाली फिल्मय् मखु, हिन्दी टेलिसिरीयलय् । मिनाक्षीं भारतय् “हम फिर मिलेंगे”, “करीना करीना”, “कीट्टो” नांयागु छुं छुं हिन्दि टेलिसिरीयल म्हितल तर वयागु पलाः नं अन क्वातुइ मफुत । मिनाक्षी मय्जु फस्र्ट रनर अप जूबलय् मिस वल्र्ड नेपाल जूम्ह झरना बज्राचार्य मय्जुं कलिउडय् जक मखसे बलिउडय् तक नं हिरोइन जुइगु कुतः यात । नेपालय् शुटिंग जूगु हिन्दि फिल्म “लभ ईन नेपाल”य् तकं म्हितूम्ह झरनाया न कलिउड यात्रा सुथां लात, न त बलिउड यात्रा हे । “हतियार” नांयागु फिल्मय् डेब्यू याःम्ह झरना बज्राचार्यं “शुभकामना”, “कोही मेरो”, “सिउँदोको सिन्दुर”, “भाईटिका”, “संजीवनी” थेंज्याःगु झिगू झिंन्यागूति फिल्म म्हितल तर हिट हिरोइनया दर्जा काये मखं । उकीसनं झरनाया “सेफ ल्याण्डिंग”, “रंगीन मनशाय” व “दिदी बहिनी” थेंज्याःगु फिल्मत पिहां हे वयेमफुबलय् वयात कयाः फिल्म दयेकीपिं हे मदया वन । झरनां लिपा वनाः “सेफ ल्याण्डिंग” फिल्मया प्रोड्युसर राहुल अग्रवाललिसे इहिपा यानाः जीवनया सेफ ल्याण्डिंग यात । आः तकया दुने मिस नेपाल जूपिं मध्ये रुबी राना, सुमी खड्का, झरना बज्राचार्य, मलिना जोशी, सृष्टि श्रेष्ठ धुंकाः आः वयाः निकिता चण्डकं कलिउडय् हिरोइन जुइगु कुतः यातसा मेपिंसं थथे मयाः । खय्त ला सन् २००२ या मिस नेपाल माल्भिका सुब्बां हिरोइन् जुइगु कुतः मयाःगु ला मखु तर वं म्हितूगु न्हापांगु फिल्म “गुडबाई काठमाण्डौ” नांयागु फिल्म रिलिज हे मजूबलय् वयागु हिरोइन जुइगु इच्छा अथें तुं लात । मेम्ह मिस नेपाल सुमी खडकां नं “ग्रहण” नांयागु फिल्मया लुखां थःत हिरोइनया रुपय् न्ह्यब्वयेगु कुतः यात । थ्व फिल्मया बनेज्या ताःमलात । अनं लिपा भुवन के.सी. थेंज्याःम्ह नांजाःम्ह स्टारं सुमीयात “सुपरस्टार” फिल्मय् हिरोइन दयेकल । थ्व फिल्म नं फ्लप हे जूबलय् सुमी खड्काया यात्रा दित । कलिउडय् थ्व दँबदँ न्ह्यः खनेदयेकः वःपिं निम्ह मिस नेवाः धइपिं मलिना जोशी व सृष्टि श्रेष्ठ खः । सृष्टि श्रेष्ठयात थःगु न्हापांगु हे फिल्म “गाजलु” ई अनमोल के.सी. थेंज्याःम्ह लोकंह्वाःम्ह हिरोया हिरोइन जुइगु ह्वःताः चूलात । फिल्म नं सुपर हिट हे जुल । तर वयागु मेगु फिल्म धाःसा पिदंगु मदुनि । थौंकन्हय् सृष्टि मय्जु थःगु फिल्मी क्यारियर सिबें कलिउडया हिरो सौगात मल्ललिसेया यःत्यःया यात्राय् न्ह्याः वनाच्वंगु खनेदु ।   अथे हे मलिना जोशीं नं सन् २०१३ य् “ऋतु” फिल्मं न्ह्याकूगु यात्रा “झुम्की”, “संरक्षण”, “लीला” व “द वीनर” थेंज्याःगु आपालं फिल्म तक थ्यंकूसां वयागु पलाः नं आःतक थातय् लायेफुगु मदुनि । थुकथं न्ह्यानाच्वंगु मिस नेपालतय्गु हिरोइन जुइगु यात्रा आतक उलि ताःलाःगु खने मदुनिसा कलिउडय् थःगु पलाः न्ह्याकूपिं मेमेपिं मध्ये माल्भिका सुब्बां लिपा वनाः फिल्म प्रोड्युसरया रुपय् “हाउ फन्नी” फिल्मय् लाय् तःगु खनेदतसा रुबी रानां लिपा वनाः क्यारेक्टर आर्टिस्ट जुइगु तकं कुतः यात । थुपिं बाहेक जेनिशा मोक्तान, उषा खड्गी, ईशानी श्रेष्ठ नं फिल्मलिसे स्वापू तःपिं मिस नेपालत खः । आपाःसिनं थः मिस नेपाल जुइधुंकाः फिल्मय् स्वापू क्वातुकेगु स्वःगु खनेदुसा सन् २०१३ या मिस नेपाल ईशानी श्रेष्ठं धाःसा थः मिस नेपाल जुइसिबें यक्वः हे न्ह्यः मचाबलय् हे बाल कलाकारया रुपय् कलिउडय् पलाः न्ह्याकूगु खः । एक्शन स्टारया रुपय् नांजाःम्ह शिव श्रेष्ठया मेन रोल दुगु “लक्ष्मण रेखा” नांयागु फिल्मय् बाल कलाकार जुयाः म्हितूम्ह ईशानी श्रेष्ठ उगु दँय् नेपाल चलचित्र संघं ग्वसाः ग्वःगु मोशन पिक्चर एवार्डय् बेस्ट चाइल्ड आर्टिस्टया सिरपाः तकं त्याकेत ताःलाःगु खः । अथे हे सन् २००९ या मिस नेपाल जेनिशा मोक्तानं आर्यन सिग्देल व नम्रता श्रेष्ठ दुगु “मेरो एउटा साथी छ” नांयागु फिल्मय् साइड रोल म्हितूगु दुसा सन् २००० या मिस नेपाल उषा खड्गी नं कलिउडय् इन्ट्रि जुइत्यंगु दु । उषा मय्जु धाःसा हिरोइन, साइड हिरोइन वा छुं नं कथंया आर्टिस्ट जुयाः मखसे छम्ह फिल्म प्रोड्युसर जुयाः कलिउड दुहां वयेत्यंगु खः । खय्त ला उषा खड्गीं छुं छुं म्युजिक भिडियो व विज्ञापन फिल्मय् म्हितूगु दु तर फिल्मय् धाःसा कलाकारया रुपय् मखसे प्रोड्युसरया रुपय् पलाः न्ह्याकेत्यंगु खः ।पूर्व मिस नेपाल उषा खड्गीं दयेकेत्यंगु फिल्मया नां “आउँदै जाँदै” खः । थ्व फिल्मया डाईरेक्टर मेपिं सुं मखसे उषाया हे जहान जि.पि. तिमल्सिना खः । छम्ह सञ्चारकःमिया रुपय् नांजाःम्ह जि.पि. तिमल्सिनाया फिल्म निर्देशकया रुपय् न्हापांगु पलाः कथं न्ह्याइगु थ्व फिल्मया पलाः धाःसा आःतकया दुने औपचारिक घोषणा ज्याझ्वःसिबें अप्वः न्ह्याःवंगु मदुनि । थुकथं स्वयेबलय् नेपाःया फिल्म ख्यलय् मिस नेपालपिंसं न्ह्याकूगु छुं नं कथंया पलाः उलि ताःलाःगु खनेमदुनि धइगु खनेदु ।  ","June 02, 2018 03:04 AM"
https://nepalbhasatimes.com/9469,न्ह्यइपुख्यः,११३८ तछलागा त्रयोदशी ,ख्यालि न्हिलि,"अजिम्हं थः छय्यात मुलय् तयाः म्हितकाच्वन । अबलय् लाक्क छय्म्हं धाल— ‘अजि, अजि झीगु परिवारय् न्ह्याबलें अजि, मां, बा, जि व ताता यानाः न्याम्ह हे जक जुयाच्वनी ला ? ‘मखु पुता खुम्ह नं जुइ’— अजिम्हं धाल— ‘छंगु ब्याहा जुल कि ला झीगु परिवारय् खुम्ह दइ ।’ छय्म्हं धाल— ‘अले तताया इहिपा जुल कि हाकनं न्याम्ह हे जुइनि मखुला ?’ ‘जुइमखु पुता’— अजिं धाल— ‘छंगु ब्याहा जुयाः मचा दतकि हाकनं खुम्ह हे जुइनि ।’ ‘अले छ सित कि ला हाकनं न्याम्ह हे जुइ नि सा’— छय्म्हं प्वाक्क धाल । ह्ह्ह् न्ह्यसः ः मूर्खिस्तानय् भुजिं स्यायेगुलिइ प्रतिबन्ध तयातःगु छाय् ? लिसः ः छाय्कि भुजिं अनया राष्ट्रिय झंगः खः ।","July 11, 2018 05:15 AM"
https://nepalbhasatimes.com/9555,न्ह्यइपुख्यः,११३८ तछलागा चर्हे,ख्यालि न्हिलि,पप्पु ः छगू पुस्तकालयय् वन । अन वं आत्महत्या यायेगु तरिका बारे च्वयातःगु सपूm दु ला धकाः न्यन । पुस्कालयक्षं तसकं मिखां ज्वयेपिया स्वल अले वयात नुने थें यानाः धाल— व सपूm छंत बियाछ्वत धाःसा ले सुनां लित तः वइले रु ह्ह्ह् यदि छि प्याखं हुलेसः । अले नाग प्याखं हुलेसःसा उकिया दकलय् तःधंगु लबः थ्व जुइ कि ‘यदिं छिं तसकं अय्लाः त्वनाः प्याखं हुहुं बान्ता यात धाःसां नं मनूतय्सं थ्व हे तायेकी कि– नागं विष ल्ह्वयाच्वंगु स्टेप खः । ह्ह्ह् यदि भ्यालेन्टाइन डे कुन्हु छिं थःम्ह गर्लफ्रेन्ड मदुसा दुःखी जुयादीम्वाः । छाय्कि झीसं सिलाचः¥हे न्यायेकीबलय् नं महाद्यः गनं दइ धकाः १,"July 12, 2018 07:45 AM"
https://nepalbhasatimes.com/7272,न्ह्यइपुख्यः,११३८ अनलागा दुतिया,ख्यालि न्हिली,"अस्पतालय् लानाच्वंम्ह विरामी भाःतयात वया कलातं थथे धयाः मन तयाबिल— ‘छं भ्याःभचा नं धन्दा कायेम्वाः । छंगु ल्वय् बांलाक हे लनी । झीसं न्हिं स्वद्वः दांया ल्याखं क्वथायागु, द्वःछिया ल्याखं नर्सयागु, खुसःया ल्याखं नयागुया व झिद्वः वासःया अले छगू लाख अपरेसनया बी मानि । आः छक्वः विचाः या सा, अस्पतालं उलिमछिं ध्यबा कायेमानिगु दयेक दयेकं छंत छाय् सिके बी इमिसं ।’ ह्ह्ह् छम्ह अनपढ मिजंयाथाय् वया कलाःयागु पौ वसेंलि वं छम्ह ब्वनातःम्ह पासायाथाय् उगु पौ ब्वंके बीत यंकल । पौ ब्वनाः उम्ह पासां कन कि वया कलातं छम्ह म्ह्याय् बुइकूगु दु । ‘मेगु छुं च्वयामतःला ?’— अनपढ मिजंनं उत्सुक जुयाः न्यन । ‘अहँ !’— पासाम्हं धाल— ‘बस, छंम्ह हे’ च्वयाः सही यानातःगु दु ।","May 31, 2018 08:00 AM"
https://nepalbhasatimes.com/10054,न्ह्यइपुख्यः,११३८ दिल्लाथ्व एकादशी,प्रियंका व निकया रोमान्स स्वये मयःपिंत,"बलिउड अभिनेत्री प्रियंका चोपडा व अमेरिकी गायक निक जोन्स दथुइ रोमान्स न्ह्यानाच्वंगु ला सकसिनं सिउगु हे खँ जुल । तर गुलिं गुलिसितं उमिगु रोमान्स स्वये नं मयःगु जुयाच्वन । अज्याःपिंत प्रियंका व निकं थःपिनिगु सामाजिक सञ्जाल तारन्तार तस्बिर तयाः झन हीमी चायेकाच्वंगु दु । थज्याःगु तस्बिरं उपिं निम्हेसिया दथुइ मतिना झन क्वातुया वनाच्वंगु अभिव्यक्त जुयाच्वंगु खनेदु ।                                                         छुं न्हि न्ह्यव प्रियंकाया बुन्हि हनेधुंकाः छपाः तस्बिर इन्स्टाग्रामय् पोस्ट याःगु दु । तस्बिरय् प्रियंकां पोज बियाच्वंगु दुसा निक धाःसा सुलाच्वंगु दु । थ्व तस्बिर पोस्ट यासें निकं च्वःगु दु, ‘ब्लकिङ द हेटर्स लाइक…’","July 23, 2018 05:50 AM"
https://nepalbhasatimes.com/7357,न्ह्यइपुख्यः,११३८ अनलागा चौथी,देविका बन्दनाया हिन्दी म्येँया म्युजिक भिडियोय् राजभाइ सुवाल,"येँ- लोकंह्वाःम्ह गायिका देविका बन्दनाया हिन्दी म्यँेया म्युजिक भिडियो म्हिगः रिलिज जूगु दु । भारतया लोकंह्वाःगु म्युजिक कम्पनी भेनसपाखें युट्युबय् म्येँ रिलिज याःगु खः । म्येँ रिलिज जुइकुन्हु शुक्रवाः येँ नं छगू पत्रकार सम्मेलन यासें जानकारी बिउगु खः ।                                                         युग भुसालया संगीत व रचना दुगु ‘अब दिल जरा जरा…’ म्येँया म्युजिक भिडियोया निर्देशन विजेस पौडेलं यानातःगु दु । म्येँ फुक्क नेपाली कलाकार, नेपाली प्राविधिक तयाः नेपालय् हे सुटिङ यानातःगु खः । नांजाःम्ह वरिष्ठ फोटोग्राफर राजभाइ सुवालं नं फोटोग्राफरया हे भूमिका खनेदुगु म्युजिक भिडियोय् पारुल गुलाटि व अनुप विक्रम शाह मू मोडल जुयाच्वंगु दु ।","June 02, 2018 11:15 AM"
https://nepalbhasatimes.com/10031,न्ह्यइपुख्यः,११३८ दिल्लाथ्व एकादशी,जान्भी छाय् दिक्क ?,"भारतीय फिल्म उद्योग बलिउडय् थुगु दँय् ‘डेब्यू’ याःपिं कलाकारतय् ल्याः आपालं दु । छगू इलय् बलिउडया चर्चित अभिनेता–अभिनेत्रीया कायम्ह्याय्पिं नापं मेपिं आपालं कलाकार ‘न्यूकमर’या रुपय् दुहां वयाच्वंगु दु । उकी मध्ये दकलय् अप्वः खास रुपं चर्चा धाःसा मदुम्ह अभिनेत्री श्रीदेवी कपुरया म्ह्याय् जान्भी कपुर व नायिक सैफ अली खान व वया न्हापांम्ह कलाः अमृता सिंहपाखें दुम्ह म्ह्याय् सारा अली खानया जुयाच्वंगु दु ।                                                         जान्भी व सारा ‘स्टार किड्स’ जूगुलिं हे अत्याधिक रुपं चर्चा जुयाच्वंगु खँय् छुं शंका यायेम्वाः । थुपिं निम्हेसिया तुलना नं उत्तिकं जुयाच्वंगु दुसा निम्हेसित भविष्यया स्टार जक मखसे प्रतिस्पर्धीया रुपय् कनं कायेगु याना हःगु दु । वंगु शुक्रवाः जक जान्भीया फिल्म ‘धडक’ प्रर्दशनय् वःगु खः । साराया डेब्यू फिल्म ‘केदारनाथ’ थुगु दँया अन्त्य तकया दुने प्रर्दशनय् वइगु जुयाच्वंगु दु । तर धडकयात कयाः खास हे चर्चा धाःसा जुयाच्वंगु मदुसां उकिया अभिनेत्री जान्भीया धाःसा बांलाक हे चर्चा जुयाच्वंगु दु । धडकया खास हे चर्चा जुयामच्वंगु अवस्थाय् थ्व इलय् यक्वसिनं जान्भीयात ‘साराया फिल्मं गज्याःगु लिच्वः लाकी’, ‘सारालिसें गुलितक ग्याःचिकु दु’ धइथेंज्याःगु न्ह्यसः न्यनेगु यानाच्वंगु दु । गुलिसिनं ला जान्भी व सारायात तुलना यानाः नं स्वयेगु याना हयाच्वंगु दु । थःत सारालिसें तुलना याःगु खँय् जान्भी धाःसा दिक्क चायाच्वंगु दु । थुकियात कयाः जान्भीया लिसः दु, ‘साराया न्हापां फिल्मं हे बलिउडतय् तहल्का न्यंकी । व छम्ह प्रतिभाशाली व उर्जावान क्षमताया मिसा खः ।’ नापं जान्भीं थ्व नं इनाप याःगु दु कि थः व साराया दथुइ तुलना मयाये ।","July 23, 2018 06:25 AM"
https://nepalbhasatimes.com/9404,न्ह्यइपुख्यः,११३८ तछलागा द्वादशी ,ख्यालि न्हिलि,"‘जिं जिमि कलाःयात पार बीत्यनागु दु’— चन्द्रमानया छम्ह पासां वयात कन— ‘खुला दयेधुंकल वं जिलिसे छगू शब्द हे नमवाःगु ।’ ‘विचाः या, भाइ !’— चन्द्रमानं तसकं गम्भिर जुयाः वयात सल्हा बिल— ‘थज्याःपिं कलाःपिं न्ह्याबलें न्ह्याबलें चूलाइमखु ।’ ह्ह्ह् वार्डयागु फोनया घन्टी न्यात । ड्यूटिइ लानाच्वंम्ह नर्सं फोन ल्ह्वंबलय् वयाके न्यनाहल— ‘एघार नम्बर क्याबिनय् च्वंम्ह प्रवीण श्रेष्ठया स्वास्थ्यस्थिति आः गय् च्वं थें छक्वः कनाबियादी ला ?’ ‘ व आः एकदम थिक जुइधुंकूगु दु ।’— नर्सं धाल— ‘कन्हय् वयागु डिस्चार्ज जुइत्यंगु दु । छि सु नवानादियागु थें ?’ ‘प्रवीण श्रेष्ठ । क्याबिनय् ला जितः सुनानं छुं कंगु हे मखु । अय् जुयाः पिने वयाः मोबाइलं फोन यानागु ।’                                                          ","July 10, 2018 08:45 AM"
https://nepalbhasatimes.com/7379,न्ह्यइपुख्यः,११३८ अनलागा पञ्चमी,ख्यालि न्हिली,"जिं गुम्ह मनूया बारे धयाच्वनागु खः, वया थःगु आज्जु त्वःताः मेगु छुकीसनं नं ध्यान वनी मखु । न वं लिउने स्वइ, न जवय् न खवय् । न शत्रुं वयात पनेफइ न मित्रं ! वयागु लँपुइ वइपिंसं थःगु भूलया पश्चाताप यायेत बाध्य जुइ । छिं धयादी फु ला, व सु मनू खः ? ‘ट्याक्सी ड्राइभर’— हुलया दथुं छम्हेसिनं धयाहल । ह्ह्ह् ‘डाक्टर साहब’— ल्वगिं कन— ‘जिगु न्यनेगु शक्ति थुलि कमजोर जुइधुंकल कि जिं थम्हं मुसु तयागु थम्हं हे मताये धुंकल ।’ डाक्टरं वयात ट्याब्लेटया छगः सिसि बियाः धाल— ‘निगू ट्याब्लेट द्यःने त्ययेकाः न्हिंन्हिं भपियादिसँ ।’ ‘थ्व ट्याब्लेट नलकि जिं बांलाक ताया वइ ला ?’ ‘मखु’— डाक्टरं गम्भीर सलं धाल— ‘थुकिं छिगु मुसु चर्को यानाबी ।’","June 03, 2018 07:00 AM"
https://nepalbhasatimes.com/9236,न्ह्यइपुख्यः,११३८ तछलागा नवमी,इहिपा याये ल्यंदनिपिं हिरोइनत,"फिल्मय् म्हितीपिं हिरोइन्तय् मतिनाया खँ पिहां वयांतु च्वनी । उमि गबलें सु नाप, गबलें सु नाप मतिनाया स्वां ह्वःगु खँ न्यने दयाच्वनी । मतिनाया दकलय् लिपांगु लिच्वः धइगु इहिपा खः । तर थथे ह्वःगु मतिनाया लिच्वः इहिपा मजुइ नं फु । अझ गुलिखे हिरोइनतय् ला वैंश वने धुंकाः तक नं इहिपा मजुइ यःसा गुलिसिया जूगु इहिपा नं त्वाःदलेयः ।                                                         खस नेपाली फिल्मया खँ ल्हायेगु खःसा वैंश वने धुंकाः नं इहिपा मजुनिम्ह हिरोइन धइम्ह छम्ह निरुता सिंह खः । उमेरया ल्याखँ पीदँ हे पुलेधुंकूम्ह निरुता सिंह थौंकन्हय् नेपालय् मच्वं, मुम्बई च्वनी । नेपालय् च्वनाः नेपाली फिल्म म्हिताच्वंगु इलय् नं सुंलिसे मतिनाया स्वापु दुगु चर्चा मजू । आ ला झन फिल्म ख्यःजक मखसे नेपालं तकं पिने च्वनाच्वंम्ह निरुता सिंहया आः तक नं इहिपा जूगु मदुनि । निरुता ज्वलिंज्वःपिं मेमेपिं सकलें हिरोइनतय् धाःसा इहिपा जुइधुंकूगु दु । बरु थथे इहिपा जूपिं मध्ये नं शायद छम्हनिम्हेसिया डिभोर्स नं जुइधुंकल । डिभोर्स जुइधुंकूपिं हिरोइनय् रेखा थापाया नां दकलय् न्ह्यःने लानाच्वंगु दु । अरुणिमा लम्साल व रञ्जना शर्मा नं डिभोर्स जुइ धुंकूपिं हिरोइन खः । थौंकन्हय् अरुणिमा व रञ्जना निम्हं अमेरिकाय् च्वना वयाच्वंगु दु ।अमेरिकाय् हे च्वना वयाच्वंम्ह पुजा चन्दया धाःसा न्हापांम्ह जहान सुरज चन्दलिसे डिभोर्स जुयाः अमेरिकाय् च्वनाच्वंम्ह सिंगर राजु लामा लिसे इहिपा जुइधुंकल । प्रियंका कार्की अमेरिकां नेपाः लिहां वःम्ह हिरोइन प्रियंका कार्की नं डिभोर्स कयावःम्ह हिरोइन् खः । अमेरिकाय् च्वना च्वंबले अन रोचक मैनालीलिसे इहिपा याःम्ह प्रियंका कार्कीं डिभोर्स लिपा नेपाः वया फिल्मय् हिरोइनया रुपय् थःगु पलाः न्ह्याकलसाः याकनं हे नम्बर वन हिरोइन कथं बय्बय् जुल । थौंकन्हय् प्रियंकाया नां कलिउडया राइजिंग स्टार आशिरमान देशराजलिसे स्वाना वयाच्वंगु दुसा इमि दथुइ याकनं हे इहिपा जुइगु खँ दु । आ उमि दथुइ इहिपा जुइ वा मजुइ धइगु खँ चर्चाया विषय जुया च्वंगु दु । नम्रता श्रेष्ठ उमेरया हिसाबं इहिपाया उमेरय् थ्यने धुंकूम्ह हिरोइन धइम्ह छम्ह नम्रता श्रेष्ठ नं खः । वयागु नं आतक इहिपा मजूनि । नम्रताया नां पुलांम्ह कलाकार मदनदास श्रेष्ठया काय कलाकार रेमनदास श्रेष्ठलिसे नं स्वाना वःगु खः । तर इमि दथुया स्वापु ताः ई तक स्वाना च्वने मफुत । आः वयाः नम्रताया नां दावा शेर्पा नांयाम्ह छम्ह मिजंलिसे स्वाना वयाच्वंगु दु । अले नम्रता व दावा दथुइ याकनं हे इहिपा जुइगु हुइनाभुइना दु । शिल्पा पोखरेल कलिउडया न्हूपुस्ताया हिरोइन मध्ये लाःम्ह शिल्पा पोखरेल नं डिभोर्स कयातःम्ह हिरोइन खः । डिभोर्स लिपा फिल्म ख्यलय् थःगु पलाः क्वातुके धुंकूम्ह शिल्पा पोखरेलया नां निर्माता छविराज ओझालिसे स्वाना वयाच्वंगु दु । इमि दथुइ यःत्यः जुया च्वंगु खँ नं दु । उलिजक मखसे इलय्ब्यलय् इमिगु इहिपाया खँ नं पिहां वयाच्वं । तर इहिपा धाःसा जूगु मदुनि । विशेष यानाः शिल्पाया फिल्म पिहां वइगु ई जुलकि शिल्पा व छविया इहिपाया खँ नं पिहां वइ अले फिल्म पिहां वयेधुंकाः व खँ क्वलाना वनी । थथे तःक्वः हे जुइधुंकूगुलिं आपासिनं इमि दथुया इहिपाया खँ धइगु इमिगु फिल्मया चर्चा अप्वयेकेत जक पिथनिगु चर्चा खः धकाः धायेगु याः ।  केकी अधिकारी इहिपाया उमेरय् थ्यनेधुंकाः नं इहिपा मजूनिम्ह हिरोइन केकी अधिकारी नं खः । अभिनय प्रतिभाया ल्याखं धिसिलाःम्ह हिरोइनया रुपय् कयातःम्ह जूसां केकी अधिकारीया पलाः धाःसा उलि थातय् लानाच्वंगु मदु । थःगु थातय् मलानाच्वंगु पलाः क्वातुकेत केकीं “कोहलपुर एक्सप्रेस” नांयागु छगु फिल्म नं दय्कल । तर उगु फिल्मया बनेज्या नं थातय् लाये मफुत । थुकथं फिल्मय् थःगु पलाः थातय् लायेमफुगुलिं यानाः आः केकीं इहिपा याना छ्वयेगु मति तःगु दु धइगु हुइनाभुइना ला दु तर सत्य खँ छु खः धइगु पिहां मवःनि । ऋचा शर्मा केकी अधिकारीया “कोहलपुर एक्सप्रेस”य् म्हितूपिं मेपिं निम्ह हिरोइन धइपिं ऋचा शर्मा व प्रियंका कार्की खः । प्रियंकाया बारे चर्चा याये धुन । आ ऋचा शर्मायाबारे चर्चा याय् । ऋचा नं इहिपाया उमेरय् थ्यने धुंकूसां इहिपा मजूनिम्ह हिरोइन खः । दँबदँ न्ह्यः ऋचाया विनय श्रेष्ठ नांयाम्ह हिरोलिसे अफेयरया खँ पिहां वयाच्वंगु खःसा लिपा वना इमि दथुइ ब्रेकअप जुल । ब्रेकअप लिपा याकःचा च्वनाच्वंम्ह ऋचाया मेपिं सुं लिसे अफेयर जूगु खँ मदु । तर अय्सां अर्पण थापा नांयाम्ह छम्ह कलाकार व ऋचां आपालं फिल्मय् नापनापं ज्या याना वयाच्वंगु ल्याखं इमि दथुया स्वापुयात बेक्वः मिखा स्वइपिं नं दु , तर इमि दथुया स्वापुयात अफेयर हे खः धका धाःसा धाःगु मदुनि । शुषमा कार्की छम्ह लिसे ब्रेकअप धुंकाः मेम्हलिसे अफेयर जूपिं हिरोइन यक्वः दु । अज्याःम्ह हे छम्ह हिरोइन खः शुषमा कार्की । शुषमाया नां छगू इलय् निर्देशक सुदर्शन थापालिसे स्वाना वइगु खः । निर्देशक थापां सुषमायात हिरोइन दयेका “के यो माया हो” नांयागु फिल्म नं दयेकल । तर उगु फिल्मं स्वकुमिया नुगः त्याके मफुत । अले सुदर्शनं नं सुषमाया नुगः त्याकातये मफुत । इमि दथुइ ब्रेकअप जुइ धुंकाः सुषमाया नां मेम्ह हे मिजंलिसे स्वानावःगु खः तर सुषमाया थ्व स्वापु त्वाःदले धुंकल धाइ । पुजा शर्मा सुषमा कार्कीलिसेया ब्रेकअप लिपा निर्देशक सुदर्शन थापाया स्वापु पुजा शर्मा नांयाम्ह हिरोइनलिसे सतिना वयाच्वंगु दु । थौंकन्हय् सुदर्शन थापाया दक्व फिल्मय् पुजा शर्मा हे हिरोइन जुयाः म्हिताच्वंगु दु । थुकथं इमिगु स्वापु न्हियान्हिथं क्वातुना च्वंगु खनेदु । उलिजक मखसे पुजां आतक सुदर्शन थापालिसे बाहेक मेपिं निर्देशकलिसे फिल्म म्हितूगु मदुनि । थुकिं यानाः नं इमि दथुइ क्वातुगु स्वापु दु धइगु खँ पुष्टि जू ।    श्वेता खड्का इहिपाया उमेरय् थ्यंका नं इहिपा मजूनिपिं हिरोइन मालेगु खःसा कलिउडय् मेमेपिं नं दु । उलिजक मखसे थौंकन्हय् याकः जीवन हना वयाच्वंपिं तर ह्वता चूलात धाःसा हाकनं इहिपा यायेगु मति तयाच्वंपिं नं दु । अज्याःम्ह हे छम्ह श्वेता खड्का नं खः । श्रीकृष्ण श्रेष्ठलिसे इहिपा याःम्ह श्वेताया इहिपाया छुं भचा लिपा हे भाःत मदयेका च्वने माःगु खःसा उगु विरहया इलय् जीवंकाछि श्रीकृष्णया लुमन्तिइ म्वाना च्वनेगु धकाः नं धाःम्ह खः– श्वेता । तर आः वयाः वयागु नुगः हिले धुंकल धइगु न्यनेदु । आ थःत ल्वम्ह मिजं दत धाःसा इहिपा यायेत तयार धकाः श्वेतां धायेगु याना हःगु दु । रिमा विश्वकर्मा छखे श्वेता खड्कां हाकनं इहिपा यायेगु मति तःगु खँ पिहां वयाच्वंगु दुसा मेखे छुं ई न्ह्यः तिनि इहिपा यानालिं डिभोर्स तकं कायेधुंकूम्ह हिरोइन रिमा विश्वकर्मां धाःसा आवंलि इहिपाया खँ मति तकं तयेमखुत धकाः धयाच्वंगु दु । मेमेपिं हिरोइन इहिपाया उमेरय् थ्यंकाः नं इहिपा मजूनिपिं हिरोइन मध्ये छम्ह निता ढुंगाना नं खः । निताया छुं दँ न्ह्यःतक आमेश भण्डारीलिसे अफेयर दुगु खःसा लिपा वना इमि दथुइ ब्रेकअप जूगु खः । अथेहे तुं मिस नेपाल जुइधुंकूम्ह मलिना जोशी नं इहिपाया उमेरया हिरोइन खः । वयागु नां नं छक्वः अनुपविक्रम शाहीलिसे स्वाना वःगु खःसा वयात पुलांम्ह हिरो शिव श्रेष्ठया काय्चा न्हूम्ह हिरो मनिष श्रेष्ठलिसे नापनापं खंकेफइ ।पुजना प्रधान नांयाम्ह छम्ह हिरोइन ला इहिपाया उमेर हे पुली थें च्वनेधुंकूम्ह हिरोइन खःसां वयागु इहिपाया छुं ताये मदुनि । थथे इहिपाया खँ तायेमदुनिपिं हिरोइनय् बेनिशा हमाल छम्ह नं खःसा मेम्ह धइम्ह मेनुका प्रधान नं खः । खय्त ला साम्राज्ञी राज्य लक्ष्मी शाह, आना शर्मा, आदिति बुढाथोकी, दीपिका प्रसाईं, आँचल शर्मा, वर्षा शिवाकोटी, वर्षा राउत व सृष्टि श्रेष्ठ थेंज्याःपिं आपालं हिरोइनत नं इहिपा मजूनिपिं खःसां उमिगु उमेर नं वंगु मदुनि । इपिं मध्ये सृष्टि श्रेष्ठया नां थौंकन्हय्या नांजाम्ह हिरो सौगात मल्ललिसे स्वाना वयाच्वंगु दुसां सौगात व सृष्टि दथुइ इहिपा जुइ धइगु खँ नं पिहां मवःनि । अथेहे तुं वर्षा राउतया नां नं संजोग कोइराला नांयाम्ह हिरोलिसे स्वाना च्वंगु दुसां इहिपाया खँ मदुनि ।","July 07, 2018 02:45 AM"
https://nepalbhasatimes.com/9132,न्ह्यइपुख्यः,११३८ तछलागा सप्तमी,दीपिकायात सुझाव,"थ्व इलय् दीपिका पादुकोणयात बलिउड संकिया उद्योगया नम्बर १ नायिकाया रुपय् कायेगु याना वयाच्वंगु दु । दीपिकाया सुन्दरता, वयागु अभिनय मययेकीपिं म्हो हे जक दइ । शारीरिक रुपं सुन्दर खने दुसां आपालं निर्माता, निर्देशकं छगू इलय् वयागु शारीरिक बनावटयात कयाः सुझाव बीगु याइगु खः ।                                                         बलिउड फिल्म उद्योगय् स्थापित जुइत आपालं निर्माता निर्देशकं वयागु ‘फिगर’यात कयाः सुझाव बीगु यानाच्वंगु दीपिकां हालसालय् बिउगु छगू अन्तर्वार्ताय् धाःगु दु । उगु इलय् फिल्मया अडिसनया निंतिं वनेगु इलय् यक्वसिनं वयागु वक्षस्थल (दुरुपा)यात कयाः असन्तुष्टि प्वंकीगु दीपिकां अन्तर्वार्ताय् धाःगु दु । ‘जितः आपालं निर्माता–निर्देशकं बक्षस्थल आकर्षक यायेत, तःधंगु आकारया दयेकेत सुझाव बीगु याइगु खः’ दीपिकां धाःगु दु, ‘यक्व थें फिल्मकःमिपिंसं जितः प्लाष्टिक सर्जरी यायेत सुझाव बीगु खः, तर जितः जिगु फिगरप्रति गर्व दु । उकिं जिं अज्याःगु छुं नं मयाना ।’बलिउडया आपालं नायिकातय्सं सर्जरी यानाः बक्षस्थलया आकर्षक दयेकूसां दीपिकां अज्याःगु ज्या धाःसा गबलें मयाः । बरु वं थःगु ‘फिगर मेन्टेन’ यायेत कथिन एक्सरसाइज धाःसा याःगु खः ।","July 05, 2018 07:30 AM"
https://nepalbhasatimes.com/7444,न्ह्यइपुख्यः,११३८ अनलागा षष्ठी,ख्यालि न्हिली,"छम्ह डाक्टरयाथाय् छज्वः बाज्यः वंपिं कलाःभाःत वल । कलाःम्हं कन कि वया भाःतया स्वास्थ्यय् थुखे छुं ई दत, बरोबर हे खराब जुइगु जुयाच्वंगु दु । अले वं डाक्टरयात बांलाक जांच यानाबिउ धकाः इनाप नं यात । डाक्टरं जांच शुरु यात । जांचया झ्वलय् वं भाःतम्हेसिके गुलि नं खँ न्यन, उकिया लिसः कलाःम्हं बियाच्वन । अन्तय् छुं छुं न्ह्यसः थज्याःगु तयेमाःगु जुल, गुगु कि कलाःम्हेसिया न्ह्यःने न्यनेत डाक्टरयात मछिं ताल । वं कलाःम्हेसित पलख पिहां वनाबीत इनाप यात । व पिहां वने धुंकाः डाक्टरं सिल कि भाःतम्ह ला लाता धकाःसा जुयाच्वन । वयागु कण्ठनलिइ छुं अज्याःगु विकार दुगु जुयाच्वन, गुकिं यानाः वं नवाये मफु । डाक्टरं कलाःम्हेसित दुने सःतल अले दुःख व्यक्त यायेगु सलं धाल— ‘छिमि भाःत लाता धयागु खँ ला जिं सि हे मसिउ । कलाःम्हं तसकं अजू चाया धाल— ‘थ्व खँ ला जिं नं मसिउ ।’","June 04, 2018 07:02 AM"
https://nepalbhasatimes.com/9142,न्ह्यइपुख्यः,११३८ तछलागा सप्तमी,ख्यालि न्हिलि,"ह्वान्तांचित वया छम्ह पासां फार्म हाउसय् ‘ड्रिंक डिनर’ या निंतिं सःतातल । बाचा तक नये–त्वनेगु ज्या जुयांच्वन । बाचा जायेकाः ह्वान्तां लिहां वनेत्यंबलय् पिने कां थें खिउँसे च्वं धकाः वया पासां वयात टर्च छप्वाः च्याका हुँ धकाः बिल । ह्वान्तां लिहां वल । छघौत्या लिपा फार्म हाउसय् सुनानं खापा ध्यां ध्यां याःथें च्वन । ‘सु हां ?’— फार्म हाउसया मालिकं दुनें न्यनाहल । ‘जि !’— पिनें ह्वान्तांचां धयाछ्वत— ‘छंगु टर्च लित बिउ वयागु का । थ्व जितः माःगु हे मजुल । जि ला थ्व च्याके म्वायेक हे छेँय् थ्यन । ह्ह्ह् वेटरया सर्भिस खनाः तंचाःम्ह गाहाकि ः ‘वेटर, छ ला सुं जनावरयात सर्भ यायेत नं लायक मजूम्ह लात । वेटर ः कुतः ला जिं एकदम हे यानाच्वनागु दु, सर !’","July 05, 2018 08:00 AM"
https://nepalbhasatimes.com/7488,न्ह्यइपुख्यः,११३८ अनलागा षष्ठी,अक्षयया इमान्दारिता,बउिउड फिल्म उद्योगया एक्सन स्टार अक्षय कुमारया चेतनामूलक छगू उत्पादनया ‘लन्च’ याःगु दु । भारतया केन्द्र सरकार व स्वस्थ भारतया कुतलय् क्यान्सररोधक उत्पादन ‘स्वर्ण साथी’या लन्च याःगु खः । अक्षयं अभिनया यानातःगु उत्पादनया विज्ञापन सार्वजनिक जुइवं वयात आपालं मेमेगु निजी कम्पनीं थःपिनिगु नं विज्ञापनय् म्हिता बीत धासें ‘अफर’ यायेगु शुरु जूगु दु । उकिया निंतिं कम्पनीतय्सं अक्षयं गुलि धाल उलि हे ध्यबा बीत नं तयार जूगु दु ।                                                         तर अक्षयं इपिं सकसिगुं प्रस्तावयात अस्वीकार याना बिउगु दु । अक्षयं गुगुकथंया हानिकारक उत्पादनया विज्ञापनय् म्हितेगु जुइमखु धासें इमिसं प्रस्ताव याःगु पारिश्रमिकयात नं अस्वीकार याना बिउगु खः । अक्षयं छुं नं उत्पादनया विज्ञापनय् स्वयां न्ह्यः उकिया विस्तृत रुपं छानविन यायेगु व उत्पादनया सही व सत्यतथ्ययात दुग्यंक दुवालेगु याना वयाच्वंगु दु । उलि जक गन खः धकाः अज्याःगु उत्पादनत गुलितक स्वस्थकर जू वा मजू धइगु स्वयेगु निंतिं व स्वयम थम्हं हे उकिया प्रयोग याना स्वयेगु जक मखु उकी प्रयोग जुइगु हलंज्वलंया जांच यायेगु नापं इमिसं कयातःगु दक्वं धइथें प्रमाण पत्रया नं जांच यायेगु याइगु खः ।,"June 05, 2018 07:10 AM"
https://nepalbhasatimes.com/9112,न्ह्यइपुख्यः,११३८ तछलागा षष्ठी,सोनाली बेन्द्रेयात क्यान्सर,"बलिउडया छगू इलय्या सुन्दर हिरोइन कथं नांजाःम्ह सोनाली बेन्द्रेयात क्यान्सर जूगु दु । सोनालीं हे थःगु इन्स्टाग्राम मार्फत थःत क्यान्सर जूगु खँ सार्वजनिक याःगु खः । सोनालीं इन्स्टाग्रामय् च्वःगु दु, ‘जितः हाइग्रेड क्यान्सर जुयाच्वंगु दु । धाथें जिं नं मसिउ थ्व क्यान्सर छु खः धयागु । म्ह भचा स्यानाच्वंगुलिं परीक्षण याकागु, तर सुनां नं बिचाः हे मयाः कथं लिच्वः पिहांवल । ’                                                         सोनाली आः न्यूयोर्कय् वासः याकाच्वंगु दु । थ्व इलय् सकसिनं थःगु उसाँयया निंतिं कामना यानाच्वंगु धासें सोनालीं सकसितं सुभाय् बिउगु दु । सोनालीया कथं वयात जूगु क्यान्सर म्हया मेगु ब्वय् नं न्यना वनेधुंकूगु दु । वं इन्स्टाग्रामय् च्वःगु दु, ‘थ्व इलय् उपचार यायेगु बाहेक मेगु उपाय मदु । उकिं चिकित्सकतय् सल्हा कथं जिं न्यूयोर्कय् उपचार सुरु याये धुनागु दु । अले जिं सासः दतले थ्व ल्वय् लिसे ल्वायेगु जुइ ।’ सोनालीं थःगु पोस्टय् थःत हाइग्रेड मेटास्टिस्ट क्यान्सर जूगु खँ न्ह्यथनातःगु दु । थुकिं वयात छुकिया क्यान्सर जूगु धयागु सीमदु, तर हाइग्रेड मेटास्टिस्ट क्यान्सर धायेवं चिकित्सकीय भासं तच्वःगु व क्यान्सर सुरु जूथासं मेथाय् न्यना वनेधुंकूगु धयागु सीदुगु खँ धाःगु दु । थःगु सुन्दरताया निंतिं लोकंह्वाःम्ह हिरोइन सोनालीं बलिउडय् कल हो ना हो, सरफरोस, दिलजले, डुप्लिकेट थेंज्याःगु फिल्मय् म्हिताः लोकंह्वाःम्ह खः । बलिउडया मेम्ह छम्ह अभिनेता इरफान खान नं थौंकन्हय् अमेरिकाय् क्यान्सरया उपचार यानाच्वंगु दु ।","July 04, 2018 04:48 PM"
https://nepalbhasatimes.com/9084,न्ह्यइपुख्यः,११३८ तछलागा षष्ठी,ख्यालि न्हिलि,"छम्ह वकीलया थम्ह क्लाय्न्टया छगू केस ल्वायेत काठमाण्डुं विराटनगर वनेमाःगु जुल । क्लायन्टं वकीलयात विशेष इनाप थ्व यानातःगु दु कि पैmसला न्ह्यागु हे जूसां तुरन्त मेसेज यानाः छ्वयाहिँ । निन्हु लिपा क्लायन्टयात मोबाइलय् मेसेज वल, गुकी च्वयातःगु दु— न्यायया विजय जुल । क्लाय्न्टं तुरन्त हे वकीलयात मेसेज छ्वयाबिल— तुरन्त हे सर्वोच्चय् अपील या । ह्ह्ह् ‘हाय !’— भाःतम्ह ताःहाकय्क झसुकाः तयाः धाल— ‘वने धुंकूगु दिन नं क्या दिन खः ले ? डार्लिंग छं व दिन लुमंनि ला, गबलय् जि झिंखुदँ दयाच्वंगु खः अले छ झिप्यदँ ?’ ‘अँ’— कलाम्हं भावविभोर जुयाः धाल— ‘बांलाक हे लुमंनि ।’ ‘अले आः जि पीन्यादँ दत, छ नीप्यदँ !’","July 04, 2018 07:00 AM"
https://nepalbhasatimes.com/9299,न्ह्यइपुख्यः,११३८ तछलागा दशमी,विकिनीइ सुहाना !,"‘किंग खान’ अर्थात बलिउड नायक शाहरूख खानया छेँजःपिं थ्व इलय् विदा माने यायेत इटालीइ च्वनाच्वंगु दु । खय्तला बलिउडया सेलिब्रिटीत विदा माने यायते विदेश वनीगु छुं न्हूगु खँ मखु । शाहरूख व वया छेँजःपिंसं थःपिं विदा माने यानाच्वनागु किपा सामाजिक संजालय् शेयर नं यानाच्वंगु दु ।                                                         थ्व हे झ्वलय् शाहरूखया म्ह्याय् सुखानाया छपाः किपा सामाजिक संजालय् व्यापक ‘भाइरल’ जुयाच्वंगु दु । गुगु किपाय् सुहाना स्येँ रंगया विकिनीइ खनेदुगु खः । उमेर नं नकतिकि १८ दँ जक दुम्ह सुहानाया उकथंया किपायात कयाः वया प्रशंसकतय्सं ब्यापक आलोचना याःगु दु । सुहानायात कयाः ‘ट्रोल’ नं जुयाच्वंगु दु । सुहानाया बिकिनी फोटोयात कयाः ‘ल्वंकेमते कि छ छम्ह मुस्लिम खः । इस्लामय् म्ह ब्वयेगु अनुमति मदु । छंत नरकय् नं थाय् दइमखु ।’, ‘अबुया नां तसकं चर्चाय् हइगु जुल, थज्याःगु किपा ब्वयाः ।’, ‘छं थःगु मखु, छिमि अबुया बेइज्जत यानाच्वंगु दु ।’, ‘पाश्चात्य शैली व संस्कृतिया नक्कल यायेगु बन्द या ।’ धइगु थथे हे थीथीकथंया प्रतिक्रिया बियातःगु दु । आखिर विकिनी पुंगु खँय् थपाय्सकं तःधंगु मुद्दा छाय् जुयाबिल धइगु तकं न्ह्यसः दनाच्वंगु दु । पाश्चात्य नसाज्वलं नये जिउ, संकिपा स्वये जिउ, वसः पुने छाय् मजिउ धइगु न्ह्यसःत नं दनाच्वंगु दु ।","July 08, 2018 07:26 AM"
https://nepalbhasatimes.com/8616,न्ह्यइपुख्यः,११३८ तछलाथ्व द्वादशी ,म्हो नवाइपिं जनता,"मनूतय् अजू चायापुगु बानी दु । गुलिं नवात कि नवाना हे च्वनेगु, गुलिं न हे मवासें च्वनेगु, गुलिं थःत माक्व जक नवाइपिं, गुलिं माःगु नवाकेत नं तसकं थाकुपिं ।                                                         थ्व संसारय् अज्याःगु छगू देय् नं दु, गन च्वंपिं जनता तसकं म्हो हे जक नवाइ । युरोपेली देय् लात्भिया छगू अज्याःगु देय् खः गनच्वंपिं जनता तुलनात्मक रुपं मेमेगु देय्या जनतां स्वयां तसकं म्हो हे जक नवाइ । म्हो नवायेगु इमिगु बानी मखसे देय्या छगू संस्कृति खः । अथे खःसां गुलिखे लात्भियनतय्सं धाःसा थःगु हे देय्या थज्याःगु संस्कृतिया विरोध याना वयाच्वंगु दु, व नं खुल्ला रुपं हे । लात्भियनत तसकं सिर्जनशील खः । उकिं म्हो नवानाः रचनात्मक सम्बन्धलिसें स्वापू कायम यानाच्वनेगु हे जक इमिसं विचाः यानाच्वंगु दइ । थ्व सम्बन्धय् कयाः पिदंगु छगू सपूm नं गाक्कं चर्चा जुयाच्वंगु दु ।","June 25, 2018 08:01 AM"
https://nepalbhasatimes.com/8663,न्ह्यइपुख्यः,११३८ तछलाथ्व त्रयोदशी ,ध्यान प्रस्तुतिइ मखु ध्यबाय् !,"बलिउड फिल्म उद्योगय् कलाकारत अभिनय यायेगु ज्याय् जक सीमित मजू । बलिउडय् जुयाच्वनीगु आपालं अवार्ड ज्याझ्वलय् नं इमिसं थःगु प्रस्तुति बियाः स्वकुमिपिनिगु ध्यान थःपाखे आकर्षित यायेत स्वयाच्वंगु दइ । ज्याझ्वलय् प्रस्तुति बीगुनापं सु कलाकारं छु अवार्ड ल्हातय् लाकी धइगु खँय् नं स्वकुमितय्सं उलि हे ध्यान बियाः स्वयाच्वंगु दइ ।                                                         स्वकुमि वा प्रशंसक जक मखु स्वयम कलाकारयात थःत छु अवार्ड लाइ, लाइ वा मलाइ धइगु खँय् उत्सुकता जुयाच्वनी । थ्व स्वाभाविक खः । तर लिपांगु इलय् बलिउड कलाकारतय् ध्यान अवार्डय् स्वयां नं ज्याझ्वलय् गज्याःगु प्रस्तुति बीगु धइगुपाखे केन्द्रीत जुयाच्वंगु खँ पिहां वयाच्वंगु दु । अले ज्याझ्वलय् उपस्थित जुइपिं दशर्कया ध्यान नं उखेपाखे हे केन्द्रीत जुयाच्वंगु खँ चर्चाय् वयाच्वंगु दु । लिपांगु इलय् बलिउड फिल्म उद्योगय् जुइगु अवार्ड ज्याझ्वलय वयाच्वंगु हिउपाःलिसें उकी प्रस्तुति बीपिं कलाकारया पारिश्रमिक नं अप्वया वनाच्वंगु दु । बलिउडया नं. १ डान्सरया रुपय् अभिनेता ऋतिक रोशनयात कायेगु याः । थ्व ल्याखं ऋतिकं छगू अवार्ड ज्याझ्वलय् थःगु प्रस्तुति बीत स्वंगू करोड न्यय्गू लाख तक कायेगु यानाच्वंगु दु । अथे हे बलिउग अभिनेत्री दीपिका पादुकोणंनं ४–५ मिनेटया ‘स्टेज शो’या निंतिं छगू करोड स्वीन्यागू लाख तक कायेगु यानाच्वंगु दु । इनर्जेटिक प्रस्तुतिया निंतिं चर्चित नायक रणवीर सिंहं छक्वः दबुलिइ वयाः प्याखं हूगु वापत निगू करोड पारिश्रमिक काइ ।दबुलिइ वयाः मात्र थःगु प्रस्तुति बीगु जक मखु स्वकुमिपिंत गाक्कं मनोरञ्जनतकं बीम्ह नायक खः सलमान खान । सलमानं छक्वः दबुलिइ वयाः प्रस्तुति बीत ५ करोड तका पारिश्रमिक कायेगु यानाच्वंगु दु ।","June 26, 2018 06:30 AM"
https://nepalbhasatimes.com/7842,न्ह्यइपुख्यः,११३८ अनलागा त्रयोदशी ,ख्यालि न्हिली,"छम्ह टि.भी. सेल्समाय्नं छम्ह गृहिणीयात थःगु कम्पनीया न्हूगु कलर टि.भी.या डिमोन्स्टे«सन बियाच्वन । थ्व क्यनेत कि रिमोट कन्ट्रोल गुलि शक्तिशाली खः, व टि.भी.यात बैठकय् त्वःताः किचेनय् वन अले अनं हे रिमोट कन्ट्रोलं व टि.भी. अन यानाः अले उकी च्यानल चेञ्ज चेञ्ज यानाः क्यनबिल । छवाः लिपा व हानं अन वन अले उम्ह गृहिणीयाके टि.भी.या परफरमेन्सया बारे न्ह्यसः तल । ‘चले ला बांलाक हे जू ।’— गृहिणीं धाल— ‘तर थ्व च्यानल चेञ्ज यायेत छक्वःपतिकं किचेनय् वनाच्वनेमाःगु धाःसा साप हे झंझट ताल का जितः । ह्ह्ह् ‘छिमि कलाः नयेगु ज्वरे याये सः ला ?’ ‘आः जिं छु धाये, दाइ, तर म्हिगः जिगु खीरं खाया तुति पिहां वल का ।’ ह्ह्ह् मास्तरजी, मुगलं नकिं तायेगु छुं अज्याःगु तरिका कनादिसँ, गुगु तरिका छ्यलेबलय् जिगु बुरापतिनय् मुगलं मछ्याइगु जुइ । ‘नकिं थः कलाःयात ज्वँ धकाः धा रे , बाबु ।’","June 12, 2018 08:45 AM"
https://nepalbhasatimes.com/8555,न्ह्यइपुख्यः,११३८ तछलाथ्व एकादशी,ख्यालि न्हिलि,"भुखाय् ब्वयाः धरःग्वारा दुना मवंनिबलय्या खँ । तसकं हे बांलाःम्ह ल्यासे छम्हेस्यां घोषणा यात, ‘सु मिजं धरःग्वारा च्वकां तिंन्हुया वयेफइ, जि व मिजंलिसे हे ब्याहा यायेगु जुइ ।’ देय्न्यंकंया छम्हथे छम्ह बहादुर ल्याय्म्हत वल, तर धरःग्वारा खनीबलय् अनं तिंन्हुया वये फइगु आँट हे मदयाः अथें लिहां वनेमाल । छन्हु ९० दँ दयेधुंकूम्ह बुरा छम्ह आँट यानाः वल । ल्यासें व बुरायात नं धरःग्वारा दुथाय् ब्वना यंकल । बुरां व ल्यासेया म्हय् बः कयाः धरःग्वाराया स्वाहाने त्वाथः गल । अले नित्वाथः गयाः अनं झुग्रु ब्वात । ‘थथे यानाः मजिउ, च्वं हे तिंन्हुयाः क्यनेमाः ।’— ल्यासें धाल । ‘ब्याहा सु मूर्खं यानाच्वनी ? जि ला छंत ययेकाच्वंम्ह छम्ह जि नं खः धकाः क्यनेत जकं वयागु का ।’— बुरां लिसः बिल ।","June 24, 2018 08:00 AM"
https://nepalbhasatimes.com/8664,न्ह्यइपुख्यः,११३८ तछलाथ्व त्रयोदशी ,ख्यालि न्हिलि,"छम्ह ल्यासें थः छम्ह पासायात तसकं हे रोचक बाखं न्यंकल । ‘म्हिगः संयोगं जिं तसकं हे भलादमिम्ह मिजं छम्ह नापलात ।’— वं धाल— ‘वं जितः थःगु भराय्खागु बंगलाय् ब्वनायंकल । अन वयागु बेडरुमय् तसकं तःधंगु वार्डरोब दुगु जुयाच्वन, गन छगू थे छगू बांलाःगु, छगू थे छगू मूवंगु फरया कोट खायातःगु दु । वं जितः अन दुगु मध्ये जितः दकलय् यःगु कोट जिं का धकाः धाल । जिं अन दुगुमध्ये दकलय् बांलाःगु कोट कयाबिया ।’ ‘लिपा कोटया पलेसा छं छु यायेमाल ले ?— पासाम्हं न्यन । ‘निगू निगू इंचि लंचा त्वाःल्हाकेमाल ।’— ल्यासें तसकं सोझा पहलं धाल । ह्ह्ह् छगू प्रेस कन्फ्रेन्सय् नगर पुलिसया चीफं थथे बयान बिल— सतकय् चान्हय् चान्हय् गस्ति अप्वयेकागुया सुखद परिणाम पिहां वःगु दु । गबलय् निसें थ्व पलाः ल्ह्वन नगरया छगू हे सतक खुया यंकूगु मदु । ’","June 26, 2018 06:45 AM"
https://nepalbhasatimes.com/8552,न्ह्यइपुख्यः,११३८ तछलाथ्व एकादशी,श्रीदेवीया नामय् विवाद,भारतया आर्थिक नगरी मुम्बईया छगू योजनाया नां बलिउड अभिनेत्री श्रीदेवीया नामं तयेगु तयारी यायेवं विवाद ब्वलंगु दु । मुम्बईया छगू फ्लाइओभर (आकाशे ताँ)या नां मदुम्ह बलिउड अभिनेत्री श्रीदेवीया नामं तयेगु तयारी यायेवं उकियात कयाः विवाद ब्वलंगु खः । फ्लाइओभरया नां सुं नं बलिउडया कलाकारया नामं विशेषतः नायिकाया नामं तये मजिउ धासें विरोध याःगु खः ।                                                         मुम्बईया अँधेरीया छगू फ्लाइओभरया नां श्रीदेवीया नामं तयेगु तयारी याःगु खः। अँधेरीया लोखन्डवाला कम्प्लेक्स न्ह्यःनेसं च्वंगु फ्लाइओभरयात ‘श्रीदेवी उडान पुल’ नां नामं नामकरण यायेत भारतीय जनता पार्टीया छम्ह दुजलं इनाप याःगु खः ।उगु पार्टीया कर्पोरेटर योगीराज दाभाडकरं मुम्बईया मेयरयात छपु पौ हे च्वयाः फ्लाईओभरया नां ‘श्रीदेवी उडान पुल’ तयेमाःगु व थथे जुल धाःसा मदुम्ह श्रीदेवीप्रति सच्चा श्रद्धाञ्जली व सम्मान जुइगु धासें इनाप याःगु खः । तर उगु इनापप्रति असहमति प्वंकुसे स्थानीय मनूत विरोधय् कुहां वःगु खः। स्थानीय मनूतय्सं विरोध जक याःगु मखसे दाभाडकरया पौया प्रतिउत्तर बीकथं सुं नं व्यक्तिया नामं फ्लाइओभर तये मजिउ धासें मेयरयात काउन्टर पत्र च्वःगु खः ।,"June 24, 2018 07:15 AM"
https://nepalbhasatimes.com/8612,न्ह्यइपुख्यः,११३८ तछलाथ्व द्वादशी ,रणवीर तसकं ह्याण्डसम,"बलिउड नायक संजय दत्तया बायोपिक फिल्म ‘सन्जु’यात कयाः व्यापक चर्चा जुयाच्वंगु दु । फिल्म प्रदर्शनय् वयेगु ला छु, शुटिंग जुइ न्ह्यः हे उकिया चर्चां सफलताया च्वका गयाच्वंगु दु ।                                                         फिल्मय् संजय दत्तया भूमिकाय् खने दयेकः वयेत्यंम्ह रणवीर कपुरयात कयाः नं उलि हे चर्चा जुयाच्वंगु दु । फिल्मया नापनापं उकिया नायकव नायिकाया चर्चा व्यापक जुयाच्वंगु इलय् फिल्मया मेम्ह कलाकारया नं चर्चा जूगु दु । उम्ह कलाकार खः दक्षिण भारतीय अभिनेत्री अदिति गौतम । सन्जु संकिपाय् वयागु भूमिका संजय दत्तया केहें प्रिया दत्ताया खः । फिल्मया छगू संवादय् अदितिं रणवीरयात ‘भैया’ धकाः संबोधन यायेमाःगु खः। अदितिया धापू दु, ‘फिल्मय् जिं रणवीरयात थः दाजु माने यायेमाः । गुगु जिगु निंतिं तसकं थाकूगु खँ खः । जिं वयात ‘भैया’ धकाः नवायेमाःगु खःसा व जितः तसकं थाकुयाच्वंगु दु ।’ अदितिया कथं रणवीर तसकं ‘ह्याण्डसम’ उकिं जिं वयात अथे धाये हे फयाच्वंगु मदु । म्हुतुं भैया खँग्वः हे पिहां वयाच्वंगु मदु । अडियो रेकर्डिस्टं नं जितः भैया धाइबलय् चिसः जुल धका तसलं धायेत धयाच्वनीगु अदितिया धापू दु ।","June 25, 2018 05:01 AM"
https://nepalbhasatimes.com/7874,न्ह्यइपुख्यः,११३८ अनलागा त्रयोदशी ,जान्ह्वीया ‘धडक’या ट्रेलर रिलिज,"आकाझाकां मदुम्ह श्रीदेवीया म्ह्याय् जान्ह्वी कपूरया न्हापांगु फिल्म धडकया ट्रेलर म्हीगः रिलिज जुल । न्हापांगु फिल्मया ट्रेलय रिलिज जुइवं वया दाजु अर्जुन कपूरं तुरुन्त हे सामाजिक सञ्जालय् शेयर यानाः जान्ह्वीयात भिंतुना नं बिल । वं थःगु स्टाट्सय् जान्ह्वीयात बिसें च्वःगु दु, ‘जान्ह्वी थनिंनिसें छगू न्हूगुव सुन्दर यात्रा सुरु जूगु दु । छ व इशान थुकी गज्जब खनेदुगु दु । निम्हेसितं यक्व यक्व मतिना, अले पुरा टिमयात अल द बेस्ट ।’                                                         अर्जुनया थ्व स्टाटस छाय् चर्चाय् वयाच्वन धाःसां श्रीदेवी मदयेधुंकाः अर्जुन जान्ह्वीलिसे यक्व सतिना वःगु दु । अर्जुनया अबु बोनी कपुरं श्रीदेवीयात ब्याहा याःगुलिं अर्जुन श्रीदेवी खनाः उलि लय्मताः, अले उमिगु परिवारलिसे नं उलि सतिगु स्वापू मदुगु खः । जान्ह्वीया डेब्यू फिल्मया ट्रेलर रिलिजय् वया कका अनिल कपूर, संजय कपूर लिसें पूवंक कपूर खानदान हे उपस्थित जूगु खः । अर्जुन छम्ह जक लन्दनय् थःगु फिल्मया सुटिङया कारणं ज्याझ्वलय् मथ्यंगु खः । धडकय् जान्ह्वी लिसे खनेदयेकः वःम्ह इशान खट्टर नं नांजाःम्ह हिरो शाहीद कपुरया किजा खः । इशान शाहीदया मां निलिमा अजिजया काय खः, तर वया अबु पंकज कपूरपाखेंयाम्ह धाःसा मखु । जान्ह्वी अर्जुनया चिरिमांया म्हयाय् थें, इशान शाहीदया मेम्ह अबु पाखें दुम्ह किजा खः ।","June 12, 2018 01:41 PM"
https://nepalbhasatimes.com/7897,न्ह्यइपुख्यः,११३८ अनलागा आमै,ख्यालि न्हिली,"सुपर मार्केटय् छम्ह मचाया मां छखे लात । व गःपः हे चबुइ थें च्वंक हाल— ‘पुष्पा ! पुष्पा !’ आखिरय् वया मामं वं सःतूगु ता हे ताल । अले व ब्वाँय् ब्वाँय् काय दुथाय् थ्यंकः वल । वं काययात घय्पुल अले मायां जाःगु सल्र धाल— ‘थथे नां कयाः नं सःती ला सुनां ? ममी धाइ का ।’ ‘जिं सिउ’– कायम्हं धाल— ‘तर थ्व मार्केट ला ममीतय्सं हे जायाच्वंगु दु । ह्ह्ह् ‘छिकपिनि काय थुलि नालायक कि’— क्लास टिचरं छम्ह विद्यार्थीया अभिभावकयात कनाच्वन— ‘यदि क्लासय् थ्व छम्ह हे जक विद्यार्थी खःसां सेकेन्ड वइ । ह्ह्ह् ‘सर, जि छिकपिनि म्ह्याय् पिंकिलिसे ब्याहा याये मास्ति वः ।’ ‘छं’— अबुम्ह्ं कडा सलं धाल— ‘परिवारया बोझ क्वबी फु ला ?’ ‘ज्यउ, फु ।’ ‘विचाः या । जिमिगु परिवारय् पिंकि बाहेक हे झिंछम्ह दु ।’","June 13, 2018 06:25 AM"
https://nepalbhasatimes.com/8329,न्ह्यइपुख्यः,११३८ तछलाथ्व सप्तमी,ख्यालि न्हिलि,"निम्ह पार्टनरतय् दथुइ ल्वापु जुल । अथे जुसेंलि छम्ह पार्टनरं थःपिनिगु व्यापार इना कायेगुलिइ हे कल्याण तायेकल । व छम्ह तसकं तःधंम्ह वकीलयाथाय् वन । वं वयागु थिकेगु फिस पुल अले वयात इच्छा व्यक्त यात कि वं भागबन्डाया रुपरेखा थज्याःगु नक्सां तयार यायेमाल कि थःम्ह पार्टनरया विजनेसय् गुगु भग लाइगु खः, व वं न्याये फयेमाः । बाःछि लिपा वकीलं थः क्लाय्न्टयात नापलात, अले धाल— ‘जिं दक्वं थिक यानाबी धुन । छिमि पार्टनरयात जिं थुकथं फिट यानाबिया कि व अज्याःगु भागबन्डाया निंतिं तयार जुल गुगु कि जिगु विचारय् छिपिं निम्हेसिगुं लागी मनासिब जुइ ।’ ‘निम्हेसिगु लागी मनासिब जुइ !’— क्लाय्न्टं तं पिकयाः हाल— ‘अरे, थज्याःगु भागबन्डा ला जिं थम्हं हे याये फु नि । थुकिया निंतिं वकील तयेगु व वयात थपाय्द्वँ फिस बीगु छुकिया जरुरत दु ?’","June 20, 2018 07:15 AM"
https://nepalbhasatimes.com/8149,न्ह्यइपुख्यः,११३८ तछलाथ्व चौथी,ख्यालि न्हिली,"छम्ह मनूया लँ तन । वयागु कार छगू गामय् थ्यंकः वन गन तःमागु सिमा छमाया क्वय् छम्ह बुरा च्वनाच्वंगु दु । वं बुरायाके न्यन— ‘११ नम्बर हाइवेया लँ गुखेर लाः ?’ ‘मसिउ ।’— बुरां धाल । ‘अय्सा थ्व खँ ला सिउ जुइ नि, किसनगढय् थ्यंकेत गुगु सतकय् वनेमाली ?’ ‘मसिउ ।’ ‘यदि जि थ्व हे सतकं तप्यंक न्ह्याःवन धाःसा तबालागु सतकय् थ्यंकेत जिं जवय् फहिले माली लाकी देपाय् फहिले माली ?’ ‘मसिउ ।’ ‘हरे, छि ला छुं हे मसिउम्ह लानाच्वन का ।’ ‘खः तर जि गबलें नं तंगु मदुनि ।’ ह्ह्ह् ‘छिमि गर्लफ्रेन्डया छुं विशेष बानी ?’ ‘अँ, वया लुसि वांन्यानाच्वनेगु बानी दु । ‘थथे ला अप्वःथे मिसातय्सं याः ।’ ‘तुतियागु ।’","June 17, 2018 08:25 AM"
https://nepalbhasatimes.com/7735,न्ह्यइपुख्यः,११३८ अनलागा एकादशी,प्रियंकाया म्हुतुसि,"थ्व इलय् बलिउडय् नायिका प्रियंका चोपडाया चर्चा भचा अप्वः हे जुयाच्वंगु दु । तर थ्व चर्चा वयागु न्हूगु संकिपा, न्हूगु लुक्स वा अज्याःगु छुं कारणं धाःसा मखु । प्रियंका आः न्हापायाम्ह प्रियका थें खने मदु धइगु खँयात कयाः चर्चा जुयाच्वंगु खः । थःगु म्हुतुसि व न्हाय्या प्लाष्टिक सर्जरी लिपा वयागु ख्वाःया ढाँचाय् छगूकथंया हिउपाः वःगु व न्हापा थें बांलाः मजू धइगु कारणं वयागु चर्चा जुयाच्वंगु खः ।                                                         वास्तवय् प्रियंकां थःगु म्हुतुसियात हलिउड नायिका जुलिया रोबर्टसया थें दयेकेत स्वयाच्वंम्ह खः अले वयात थःगु हे न्हाय् नं मययाच्वंगु खः । थ्व खँ धाःसा गाक्कं पुलां । गुगु इलय् प्रियंका मिस वल्र्ड जुल, वयां लिपा खुला तक धइथें व वेपत्ता जुल । व हे इलय् व सुतुक्क धायेक लन्डन वनाः थःगु न्हाय् व म्हुतुसिया प्लाष्टिक सर्जरी याकूगु खः । प्रियंकां गुगु विचाः यानाः सर्जरी याःगु खः, अथे धाःसा मजुल । वयागु न्हाय्या च्वका हे स्यन । म्हुतुसि नं भद्दा जुयाबिल । गुकिं यानाः वं छुं छुं फिल्मय् म्हितेगु ह्वःताःतकं त्वःफिकेमाःगु खः । थ्व खँ प्रियंका बारे च्वयातःगु आःनकतिनि पिहां वःगु छगू सफुलिइ न्ह्यथनातःगु दु । पत्रकार भारती प्रधानं च्वःगु सफुलिइ उगु खँ न्ह्यथनातःगु खः ।","June 10, 2018 06:17 AM"
https://nepalbhasatimes.com/8326,न्ह्यइपुख्यः,११३८ तछलाथ्व सप्तमी,प्वाथय् दुगु मखु !,"शिल्पा सेट्टी थःगु इलय् बलिउड फिल्म उद्योगया चर्चित नायिका मध्ये छम्ह खः । बलिउडया ग्ल्यामर गर्लया रुपय् नं चर्चित शिल्पा सेट्टीयात कयाः लिपांगु इलय् भचा अप्वः हे चर्चा जुयाच्वंगु दु । अझ धाये वयागु चर्चा स्वयां नं फय्गं खँ अप्वः चर्चा जुयाच्वंगु दु । वास्तवय् शिल्पायात कयाः थुकथंया फय्गं खँ अबलय् चर्चाय् वःगु खः गबले वयात छगू क्लिनिकया पने खनेदत ।                                                         बलिउडया अभिनेत्रीया रुपय् जक सीमित मजुसे छम्ह सफल मिसा व्यवसायी व फिटनेस फ्रीकया रुपय् नं थःगु छाप त्वःतेत सफल शिल्पाया विषयय् पिहां वःगु फय्गं खँ धइगु गनं व हाकनं प्वाथय् जकं दुगु खःला धकाः खः । तर शिल्पां उकिया खण्डन याःगु दु । शिल्पा छगू क्लिनिकं पिहां वयाच्वंगु किपा भाइरल जुइवं वया प्वाथय् दुगु खयेमाः धइगु खँ चर्चाय् वःगु खः । थःगु बारे वःगु फय्गं खँयात कयाः शिल्पां थुकथं स्पष्ट याःगु दु, ‘जि प्वाथय् दुगु मखु । सामान्य स्वास्थ्य परीक्षणया निंतिं वनागु खः ।’ वास्तवय् ट्विटर युजर्सतय्सं लिपांगु दिनय् ह्यासट्याग हे यानाः च्वःगु खः कि ‘आखिर शिल्पायात छु जुल ?’ थुकियात कयाः शिल्पां नं रिट्विट यासें च्वंगु दु ‘ हे भगवान ! जि नियमित स्वास्थ्य ,परीक्षणया निंतिं वनागु खः । थ्व खँ सीकेत कि जिगु शरीर पिने थें हे दुने नं स्वस्थ जू कि मजू ! गथेकि झी सकसिनं थथे यायेमाः । जिगु बारे गुलि नं खँ पिहां वयाच्वंगु दु, व दक्वं बकवास खः, फय्गं खः । अले जि प्वाथय् दुगु नं मखु । ’सन् २००३ य् शिल्पां विजनेसमाय्न राज कुन्द्रानाप इहिपा याःगु खःसा सन् २०१२ य् शिल्पां छम्ह काययात जन्म बिउगु खः । इहिपा लिपा फिल्म ख्यलं तापानाच्वंम्ह शिल्पा थौंकन्हय् धाःसा सिल्भर स्क्रिनय् व्यापक रुपं चर्चित जुयाच्वंगु दु ।","June 20, 2018 07:00 AM"
https://nepalbhasatimes.com/7940,न्ह्यइपुख्यः,११३८ तछलाथ्व पारू ,ख्यालि न्हिली,"सुपर मार्केटय् छम्ह मचाया मां छखे लात । व गःपः हे चबुइ थें च्वंक हाल— ‘पुष्पा ! पुष्पा !’ आखिरय् वया मामं वं सःतूगु ता हे ताल । अले व ब्वाँय् ब्वाँय् काय दुथाय् थ्यंकः वल । वं काययात घय्पुल अले मायां जाःगु सल्र धाल— ‘थथे नां कयाः नं सःती ला सुनां ? ममी धाइ का ।’ ‘जिं सिउ’– कायम्हं धाल— ‘तर थ्व मार्केट ला ममीतय्सं हे जायाच्वंगु दु । ह्ह्ह् ‘छिकपिनि काय थुलि नालायक कि’— क्लास टिचरं छम्ह विद्यार्थीया अभिभावकयात कनाच्वन— ‘यदि क्लासय् थ्व छम्ह हे जक विद्यार्थी खःसां सेकेन्ड वइ । ह्ह्ह् ‘सर, जि छिकपिनि म्ह्याय् पिंकिलिसे ब्याहा याये मास्ति वः ।’ ‘छं’— अबुम्ह्ं कडा सलं धाल— ‘परिवारया बोझ क्वबी फु ला ?’ ‘ज्यउ, फु ।’ ‘विचाः या । जिमिगु परिवारय् पिंकि बाहेक हे झिंछम्ह दु ।’","June 14, 2018 08:09 AM"
https://nepalbhasatimes.com/8267,न्ह्यइपुख्यः,११३८ तछलाथ्व षष्ठी,ख्यालि न्हिली,"छम्ह कामिं थःगु नज्याय् ग्वाहालि याकेत छम्ह मिजं मचा तल । न्हापांगु न्हिकुन्हु हे वं थःगु ज्याया बारे मिजंमचायात थुइकाबिल— ‘जिं मिइ छुयातयागु ह्याउँसे च्वंक न्वयेधुंकूगु सलया नाल लिकाये अले उकियात थन ल्वहंतय् दिके । छंगु ज्या मुगलं छ्यायेगु खः । जब जिं थःगु छ्यं संके छं थःगु बल दक्व छ्यलाः उकी छ्यानाबिउ ।’ मिजंमचां अथे हे यात । ह्ह्ह् गोल्फया कासामि ः छम्ह अज्याःम्ह मनू गुम्ह गोल्फकोर्टय् १५ किलोया गोल्फब्याग क्वबियाः माइलौं माइल न्यासि वनी, तर छेँय् एस्टे« छकः काये माल धाःसां कलाःयात सःताच्वनी । ह्ह्ह् ‘न्हापांतुं मधाः धाइ’— भाःतम्हं कलाःयात धाल— ‘छ जिलिसे थथे हे यानाः न्यनां न्यने मजीक हालाच्वनेगु खःसा जिं थःगु बीमाया किस्ता पुलेगु हे त्वःताबी ।’","June 19, 2018 07:59 AM"
https://nepalbhasatimes.com/8383,न्ह्यइपुख्यः,११३८ तछलाथ्व अष्टमी,ख्यालि न्हिलि,"‘जिमि कलातं विश्वासघात याइ धकाः जिं गबलें नं चिन्ता मकया ।’ ‘छाय् ? तसकं इमान्दार ला व ?’ ‘मखु, तसकं बांमलाः ।’ ह्ह्ह् फ्ल्याश न्यूज ः मूर्खिस्तानय् छपु अज्याःगु पेन्सिलया आविष्कार याःगु दु, गुकिया निखेरं रबर तयातःगु दु । ह्ह्ह् मूर्खिस्तानी ः गुम्हेसिनं सलाइ च्याकाः थ्व स्वइ कि मैनवत्ती सित लाकि मसीनि । ह्ह्ह् ‘जिमि किजा खुगू सेकेन्डय् १०० गज ब्वाँय् वनेफु ।’ ‘असम्भव । विश्व रेकर्डला गुंगू सेकेन्ड स्वयां अप्वःयागु दु । ‘जिमि किजायात शर्टकट वः ।’ ह्ह्ह् अस्पतालय् कलाःया डिलिभरीया बिल पूगु इलय् छम्ह भाजुं धाल— ‘९ हजार पौण्ड तुत का जितः थ्व मचाया ।’","June 21, 2018 07:25 AM"
https://nepalbhasatimes.com/8473,न्ह्यइपुख्यः,११३८ तछलाथ्व दशमी,रीलय् रियल रीलेशन,"फिल्मया ख्यलय् छगू हे परिवारया दुजःतनाप ज्या याइगु धइगु छुं न्हूगु खँ मखु । हलिउड बलिउड अले कलिउड धकाः धयातःगु खस नेपाली फिल्म ख्यलय् नं जू । थन धाःसा आःयात बलिउडया बारे खँ न्ह्यथनेत्यनागु खः । थथे नापं ज्या याइबलय् वा नापं एक्टिंग याइबलय् उमिगु धाथेंयागु नातायात हे पर्दाय् न्ह्यब्वयेगु नं याः । यानिकि इमिसं फिल्मया रीलय् रियल परिवार जुयाः नं म्हितेगु याः ।                                                         सलमान खानया निम्ह किजापिं दु, अरबाज खान व सोहेल खान अले सलमानं अरबाज व सोहेललिसे तःगू फिल्म म्हितातःगु दु । अज्याःगु फिल्म मध्ये गुलिखे फिल्मय् इमिसं रियल रिलेशन मखसे मेगु हे रिलेशन क्यनातःगु दइ । उकी मध्ये सलमान खानं “दबंग” फिल्मय् जक दाजुकिजा जुयाः हे म्हितातःगु दु । मखु धइगु खःसा “प्यार किया तो डरना क्या” फिल्मय् ला काजोलया हारांम्ह दाजु जुयाः म्हितूगु खःसा सोहेल खान नं सलमान लिसे तःगू फिल्म म्हितूगु दु तर “वीर” व “ट्युबलाइट”य् जक दाजु किजा हे जुयाः म्हितूगु खः ।बलिउडया बीग बी अमिताभ बच्चन व वया जहान जया बच्चनं अभिमान, सिलसिला व कभी खुशी कभी गम फिल्मय् जक कलाःभाःत जुयाः हे म्हितूगु दुसा वय्कःभाजुं थः काय अभिषेक बच्चनलिसे नं नापं तःगू फिल्म म्हितूगु दु । उकी मध्ये “बन्टि और बब्ली” फिल्मय् अमिताभ बच्चन ला अभिषेक बच्चनयात लिना जुइम्ह पुलिस अफिसर जुयाः म्हितातःगु दु । “पा” नांयागु फिल्मय् ला अभिषेक बच्चनं अमिताभ बच्चनया अबु जुयाःतकं म्हितूगु दु । तर “सरकार”व “कभी अलविदा ना कहना”य् धाःसा इपिं अबु–काय हे जुयाः म्हितूगु खः । बलिउडया सुपरस्टार राजेश खन्नां थः तिरीमय्जु डिम्पल कपाडियालिसे कलाःभाःत हे जुयाः “जय शिव शंकर”नांयागु छगू फिल्म म्हितूगु दु । तर उगु फिल्म धाःसा रिलिज हे मजुल । अथे हे ऋषि कपुर व नीतु सिंहं थः काय रणवीर कपुर हिरो जुयाः वयेधुंकाः थः काय्लिसे “बेशर्म” नांयागु छगू फिल्म म्हितल । तर थ्व फिल्मय् ऋषि व नीतु कलाःभाःत जुया म्हिताच्वंसां रणवीर कपुर धाःसा इमि काय जुयाः म्हितूगु मखु । फिल्मया पर्दाय् नापं म्हितूपिं परिवारया दुजःतय्सं आपालं यानाः रियल रिलेशन मखसे रिल रिलेशनजक न्ह्यब्वइगु खः । शशी कपुर व ऋषि कपुर धइपिं कका व कायचा खः । तर गुलिखे फिल्मय् इमिसं पासा जुयाः म्हितूगु दुसा “कभी कभी”फिल्मय् अबु व काय जुयाः म्हितल । आ वयाः अनिल कपुर व वया काय्चा अर्जुन कपुरं “मुबारकां” फिल्मय् कका व कायचा हे जुयाः म्हितल ।आपाःसिनं सिउ हे जुइमा कि सञ्जय दत्तया जीवनीया लिधंसाय् दयेकूगु “सञ्जु” आः रिलिज जुइत्यंगु दु । थ्व फिल्मय् सञ्जय दत्त जुया रणवीर कपुरं म्हितूगु दुसा वया अबु सुनिल दत्तया रोलय् परेश रावल व मां नर्गिसया रोलय् मनिषा कोईराला खनेदयेकः वयेत्यंगु दु । सञ्जय दत्तयात वया अबु सुनिल दत्तं हे “रकी” फिल्मय् हिरो याःगु खःसा थ्व फिल्मय् सुनिल दत्तं सञ्जय दत्तया अबुया रुपय् बःचाधंगु रोल याःगु दु तर इपिं निम्हं नापं क्यनीगु लु धाःसा मदु । लिपा वना “मुन्नाभाई एमबीबीएस”फिल्मय् तिनि सुनिल दत्त व सञ्जय दत्त अबु कायया रुपय् छपाः हे पर्दाय् खनेदयेकःवःगु खः । अथे हे तुं राजेन्द्र कुमार व कुमार गौरव “लभस्टोरी” फिल्मय् अबु काय जुयाः म्हितूगु दुसा विनोद खन्नां थः काय अक्षय खन्नाया अबु जुयाः “हिमालय् पुत्र” म्हितल । थः काय् ऋतिक रोशनलिसे ‘कहो ना प्यार है’, ‘कोई मिल गया’, ‘कृश २’ व ‘कृश ३’ दयेकूम्ह निर्देशक राकेश रोशनं “कोइ मिल गया” छगू फिल्मय् जक ऋतिक रोशनया अबु जुयाः म्हितल तर इपिं निम्हं नापं वइगु लु धाःसा मदु । पुलांम्ह हिरो धर्मेन्द्रया निम्ह काय सनी देवल व बबी देवल । इपिं स्वंम्ह “अपने” फिल्मय् रियल रिलेशनय् खनेदतसा “यमला पगला दिवाना” फिल्मय् नं इपिं स्वंम्ह नापं म्हितूसां उमिगु रिलेशन धाःसा फिल्मी रिलेशन जुल । सनी देवल व बबी देवलं “दिल्लगी” फिल्मय् दाजु किजा हे जुयाः म्हितूगु दु । धर्मेन्द्रया हेमा मालिनी पाखें निम्ह म्ह्याय् दु । उकी मध्ये ईशा देवल ला हिरोइन हे खःसां धर्मेन्द्रं “टेल मी ओ खुदा” फिल्मय् बाहेक मेगुलि वनाप म्हितूगु मदु । थ्व फिल्मय् धाःसा उपिं निम्ह अबु व म्ह्याय् हे जुयाः म्हितातःगु दु । थ्व फिल्मया निर्देशक हेमा मालिनी हे खः । जितेन्द्रया काय् तुषार कपुरं जितेन्द्रया म्ह्याय् एकता कपुरया कम्पनीं दयेकूगु फिल्म म्हितल तर थः अबुलिसे धाःसा “कुछ तो है” छगू फिल्म जक म्हितूगु दु । अथे हे तुं शाहिद कपुरं थः मां निलिमा अजिमलिसे रियल रिलेशन कथं काय व मां जुयाः म्हितूगु फिल्मया नां “ईश्क विश्क”खः । खय्तला बलिउडय् छगू हे परिवारं वःपिं कलाकार आपालं दु । इपिं मध्ये गुलिखेसिनं नापं म्हिते मखंनिसा नापं म्हितूपिनि रियल रिलेशन क्यने कथं म्हिते मखने यः । दाजुम्ह रणधीर कपुरया म्ह्याय् करीना कपुर व किजाम्ह ऋषि कपुरया काय रणवीर कपुर नं आतक छुं नं फिल्मय् नापं म्हितूगु मदुनिसा दाजुम्ह बोनी कपुरया काय अर्जुन कपुर व किजाम्ह अनिल कपुरया म्ह्याय् सोनम कपुर नं छपाः हे पर्दाय् खनेमदुनि । थथे तःकेहँे कलाकारपिं मध्ये शक्ती कपुरया म्ह्याय् श्रद्धा कपुर व काय सिद्धान्त कपुर “हसिना” फिल्मय् तःकेहँे हे जुयाः म्हिते खनसा हुमा कुरैशी नांयाम्ह हिरोइनया किजा शाकीब नं तता व किजा जुयाः “दोबारा” नांयागु फिल्मय् म्हितूगु दु ।हिन्दी फिल्मया संसारय् सलमान खानया खान परिवार थौंकन्हय् बय्बय् जुयाच्वं थें हे न्हापा राज कपुरया कपुर खानदान धाल कि तसकं हे नांजाः । थ्व परिवारय् राज कपुरया अबु पृथ्वीराज कपुर छम्ह नांजाःम्ह कलाकार खःसा राज कपुरया बारे ला आपाःसिनं सिउ जुइमाः । पृथ्वीराज कपुरया स्वम्ह कायपिं दु– राजकपुर, शम्मी कपुर व शशी कपुर ।इपिं स्वम्हं वा स्वम्हे निम्ह नापं म्हितूगु फिल्म मदु । बरु पृथ्वीराज कपुरं “आवारा” फिल्मय् राज कपुर व शशी कपुरया अबु जुयाः म्हितूगु दु । थ्व फिल्मय् शशी कपुरं राज कपुरया मचाबलय्या रोल म्हितूगु खः । अनं लिपा वनाः “कल आज और कल” फिल्मय् पृथ्वीराज कपुरं हाकनं राज कपुरया अबु जुयाः म्हितलसा थ्व फिल्मय् कपुर खानदानया स्वंगूगु पुस्ताया कलाकार रणधीर कपुरं राज कपुरया काय अले पृथ्वीराज कपुरया छय् जुयाः म्हितल । थुकथं छपाः हे पर्दाय् बाज्या, अबु व कायया स्वंगू पुस्ताया रियल रिलेशन मेगु छुं नं फिल्मय् आःतक खनेमदुनि धाःसां छुं पाइ मखु ।","June 23, 2018 02:35 AM"
https://nepalbhasatimes.com/5352,न्ह्यइपुख्यः,११३८ बछलाथ्व षष्ठी,हिरोतय् हिलावंगु ख्वाःपाः,"कलिउड धकाः धयातःगु खस नेपाली फिल्मया चर्चा यायेबलय् छगू इलय् थ्व ख्यलय् खस आर्य मूलया हिरोतय्गु जक नां वइगु खः । खय्त ला नेपाःया न्हापांगु फिल्म “आमा”या हिरो शिवशंकर मानन्धर नेवाः खः, अथे जूसां लिपा वना फिल्मय् हिरो जुइपिनिगु ख्वालय् खस आर्य मूलया बाहुल्यता जुयावन । “मनको बाँध”या शल्यान के.सी.निसें कयाः भुवन के.सी., राजेश हमाल, निखिल उप्रेती, विराज भट्ट, आर्यन सिग्देलतकया यात्राय् आपालं ख्वाःपाः खस आर्य मूलया हे खनेदत ।                                                         आर्यन सिग्देलया छगू तसकं बय्बय् जूगु फिल्म “मेरो एउटा साथी छ” फिल्मय् मंगोल ख्वाःया दयाहाङ्ग राईयात छगू तसकं हे चिहाकःगु जक रोल बियातःगु खः । आर्यन सिग्देलया हे मेगु छगू “के यो माया हो” फिल्मय् सौगात मल्लयात साइड रोलजक बियातःगु दु । थ्व छगू उगु इलय् खस आर्य ख्वाःयात मेन रोल बिइगु व मंगोल ख्वाःयात साइड रोल बिइगु खँया दसु खः । अज्याःगु इलय् शिव श्रेष्ठ व श्रीकृष्ण श्रेष्ठ थेंज्याःपिं नेवाःत हिरो मजूगु मखु । लोकंमह्वाःगु नं मखु, तर मंगोल ख्वाःवःपिं मेपिंसं उलि थाय् काये मफु । विजय लामा उकीया हे दसु खः । आः अथे मजुइ धुंकल । आः वया मंगोल ख्वाःया हिरो नं लोकंह्वाःम्ह हिरो जुइफु धइगु दसु आपालं खनेदया वःगु दु । विशेष यानाः थौकन्हय् दकलेसकले लोकंह्वाःपिं निम्ह हिरोतय् नां कायेबलय् छम्ह दयाहाङ्ग राईया नां न्ह्यःने लानाच्वंगु दुसा मेम्ह अनमोल के.सी.या नां दु । खस आर्य ख्वाःया अनमोल के.सी.यात ययेकीपिं ल्यासे–ल्याय्म्ह पुस्ता खःसा दयाहाङ्ग राईयात दक्वः वर्गं ययेकावया च्वंगु खनेदु । थ्व दँबदँया खँल्हायेगु खःसा दयाहाङ्ग राईयात फिल्म लोकंह्वाइगुया ग्यारेन्टिया रुपय् कयाहःगु दु । वि.सं.२०७४ दुने दयाहाङ्ग राईया पिदंगु फिल्मय् “घामपानी” व “कान्छि” हिट जुलसा “मि. झोले” नं बांलाक्क हे बनेज्या यायेत ताःलात । देशं पिने ला झन दयाहाङ्ग राई आपालं लोकंह्वाः । थुकथं स्वयेबलय् कलिउडय् हिरोतयय् ख्वाःपाः हिलावंगु बांलाक हे खनेदु । छगू इलय् आर्यनया फिल्मय् बःचाहाकःगु रोलय् जक कयेकुंका च्वनेमाःम्ह दयाहाङ्ग थौंया तसकं लोकंह्वाःम्ह हिरोया रुपय् न्ह्यःने लाःवःगु दु । उलिजक मखसे “लोफर” नांयागु छगू फिल्मय् ला दयाहाङ्ग राई मेन रोल व आर्यन सिग्देल साइड रोलय् तक लाःगु नं खनेदत । थौंकन्हय् ला आर्यन सिग्देलया ल्हातिइ फिल्मय् मंत धाःसां पाइमखु । अथेहे तुं “के यो माया हो” फिल्मय् साइड रोलजक म्हितूम्ह सौगात मल्ल नं थौं छम्ह लोकंह्वाःम्ह हिरोया रुपय् यक्वः हे न्ह्यःने लानाच्वंगु दु । दयाहाङ्ग राई व सौगात मल्लं आपालं फिल्मय् नापं नं म्हितूगु दु । “लुट” नांयागु फिल्मंनिसें इमिगु टिम बने जूगु खःसा लिपा वनाः “लुट २” तकया दुने इपिं निम्हेसिनं नापं आपालं फिल्म म्हितल । सौगात मल्लया न्हूगु फिल्म मध्ये “फाटेको जुत्ता” नं हिट हे जूगु फिल्म खः । थुकथं हिरोया ख्वाःजक मखु हिरोया परिभाषातकं हिलावंगु दु । न्हापा जूसा हिरो धइम्ह संसारय् हे दकलय् बांलाःम्ह मनूया रुपय् क्यनीगु खःसा वयात संसारय् हे बल्लाःम्ह यानाः क्यनीगु खः । तर आः वयाः हिरो धइम्ह अज्याःम्ह मखसे समाजया हे छम्ह पात्रया रुपय् क्यनीगु चलन अप्वया वःगु दु । छम्ह सामान्य मनुखं जीवन हनेत छु यायेमाः फिल्मया पात्रं व हे यायेमाः धकाः फिल्मय् क्यनेगु चलन अप्वःया वःगु दु । हिरोयात हिरोकथं मखसे फिल्मया मेन पात्रया रुपय्जक क्यनेगु चलन चले जुया वःगु दु । थज्याःगु दसु आपालं दु । “पशुपतिप्रसाद” नांयागु फिल्मयात थुकिया दसु कथं कायेमाः । थ्व फिल्मया मेन पात्रं छम्ह सामान्य मनुखं यायेथें हे जीवनय् संघर्ष याइ । संघर्ष यायां हे सामान्य मनू थें सिना वनी । छम्ह हिरो थें दक्वः खलपात्रयात स्यानाः वा त्याकाः हिरो जुयाः क्यनीमखु । थौंकन्हय्या फिल्मय् पशुपतिप्रसाद थेंज्याःपिं झीगु जीवनय् खनेदइपिं पात्रतय्गु उपस्थिति अप्वया वःगु दु । अले अज्याःगु पात्रय् म्हितीपिनिगु ख्वाः नं पाना वःगु दु । वंगु छवाः निवाः न्ह्यःतिनि क्यनेज्या जूगु “तिमिसँग” नांयागु फिल्मय् निम्ह मेन मिजं पात्र न्ह्यब्वया तःगु दु । उकी मध्ये छम्ह आर्य खस ख्वाःवःम्ह आकाश श्रेष्ठ खःसा तराई मधेशया पात्रया प्रतिनिधि कथं नाजीर हुसेन तयातःगु दु । नाजीर हुसेनं थ्व सिबें न्ह्यः “होस्टेल रिटन्र्स” य् नं मधेशी पात्रया रुपय् थःत न्ह्यब्वये धुंकूगु खःसा “वीर विक्रम” लगायत आपालं फिल्मय् बिस्कंबिस्कं भुमिकाय् थःत न्ह्यब्वयेधुंकूगु दु ।पशुपतिप्रसाद फिल्मय् पशुपतिप्रसाद विरुद्धय् खलपात्र जुयाः म्हितूम्ह विपिन कार्की नं थौंया इलय् छगू बिस्कं हे छाप त्वःतेत ताःलाःम्ह कलाकार खः । आपालं फिल्मय् बिस्कंबिस्कं कथं रोल म्हिताः थःत छम्ह धिसिलाःम्ह कलाकार धकाः पुष्टि यानाः क्यंम्ह विपिन कार्कीयात “जात्रा” फिल्मय् म्हितूगु मेन रोलं छम्ह लोकंह्वाःम्ह कलाकारया रुपय् न्ह्यःने थने हलसा “नाका” वयागु न्हूगु फिल्म खः । न्हापा फिल्मय् न्हिइकीम्ह पात्र धइम्ह जोकर वा कमेडियन धकाः धाइगु खःसा थज्याःपिं कमेडी कलाकारत नं फिल्मया मेन पात्र जुइफु धइगु जक मखसे लोकंह्वाःपिं कलाकारया रुपय् न्ह्यःने नं लाना च्वंगु दु । थज्याःगु ज्याया शुरुवात टेलिभिजनय् “तीतोसत्य” नांयागु लोकंह्वाःगु सिरियल दयेकूपिं दिपकराज गिरी व दिपाश्री निरौलाया पुचलं यानाक्यंगु खः । इमिसं दयेकूगु न्हापांगु फिल्म “छ एकान छ” खः । थ्व फिल्मय् दिपकराज गिरी थः नापनापं माग्ने बुढा धकाः लोकंह्वाःम्ह केदार घिमिरे, धुर्मुस धकाः लोकंह्वाम्ह सिताराम कट्टेल , मुखाँ हानु जस्तो धाइम्ह शिवहरी पौड्याल थेंज्याःपिं कमेडीया ख्यलय् नांजाःपिं वा लोकंह्वाःपिं कलाकारपिंत मेन रोल बिल । थ्व फिल्म पिहां वये न्ह्यःतक आपासिनं टिभीइ सितिं स्वयेदुपिंत ध्यबा पुलाः सुनां स्वः वइ धका धयाच्वंगु खः । तर फिल्म पिहां वःबलय् हिट जुल । थ्व पुचलं दयेकूगु ‘वडा नं. छ’ नं हिट हे जुलसा ‘छक्का पञ्जा’ व ‘छक्का पञ्जा २’ ला नेपाःया फिल्म इतिहासय् आःतकया दुने दकलेसकले अप्वः दां कमे याःगु फिल्मया रेकर्ड तयेत ताःलात । आः वया फिल्मय् कमेडी रोल म्हितीपिं कलाकारयात नं मेन रोलय् न्ह्यब्वयेगु चलन अप्वःया वःगु दु । नकतिनि हे जक “सय्कडा दस” नांयागु छगू फिल्मय् हास्यव्यंग्य ख्यलय् तसकं हे नांजाःम्ह मनोज गजुरेलयात मेन रोलय् न्ह्यब्वइगु खँ पिहां वःगु दु । न्हापान्हापा मह जोडीया रुपय् साप हे लोकंह्वाःपिं मदनकृष्ण श्रेष्ठ व हरिवंश आचार्यं नापं म्हितूगु फिल्म उलि लोकंह्वाःगु खनेमदु । तर आः वय्कःपिं निम्ह नापं दिपकराज गिरीया मेन रोल दुगु “शत्रु गते” तसकं हे लोकंह्वाना च्वंगु दु । थुकथं दिपकराज गिरीं मेन रोल म्हितातःगु छ एकान छ, छक्का पञ्जा, छक्का पञ्जा २ व शत्रुगते नं हिट जूबले दिपकराज गिरी नं सेलेबल स्टारया रुपय् न्ह्यःने लाःवःगु दु । अले फिल्मय् मेन रोल म्हितीम्ह हिरो मखसे मेन लीड कलाकार खः धइगु खँया दसु कथं न्ह्यःने वःगु दु । थौंकन्हय्या फिल्मय् मेन रोलय् खनेदयेकः वयाच्वंपिं कलाकारय् कामेश्वर झा, रविन्द्र झा, अर्पण थापा व रबिन्द्रमान सिंह बानियापिनिगु नां नं न्ह्यथनेमाःगु छुंछुं नां मध्ये लाः । रबिन्द्रमान सिंह बानिया व रबिन्द्र झा ला “जात्रा” नांयागु फिल्मय् विपिन कार्कीलिसे हे मेनरोलय् म्हितूपिं कलाकार खःसा थ्व फिल्म छगू तसकं लोकंह्वाःगु फिल्म खः धका थन धया च्वनेमाली मखु जुइ । थुकथं स्वयेबलय् सीदुकी कलिउडय् हिरोया ख्वाःपाः पाना वःगु मखसे फिल्मय् मेनरोलयात न्ह्यब्वइगु दृष्टिकोण नं पाना वःगु दु । थुकिं यानाः फिल्मय् मेन रोल म्हितीपिनिगु ख्वाःपाः नं पाना वःगु खःसा आः न्हापा थें खस आर्य जक मखसे मंगोल वा मधेशी पात्र नं मेन पात्र जुया फिल्मय् खनेदयेक वःगु दु ।","April 21, 2018 03:15 AM"
https://nepalbhasatimes.com/7214,न्ह्यइपुख्यः,११३८ अनलागा पारू ,ख्यालि न्हिली,"‘गुपिं मस्त स्वर्गय् वने न्ह्याः इमिसं ल्हाः ल्ह्वं’— मास्तरं धाल । ‘रामबहादुर छम्ह त्वःताः मेपिं सकसिनं ल्हाः ल्ह्वन । ‘राम !’ ‘ज्यउ, सर ।’ ‘छं स्वर्गय् वने म्हाःगु ला ?’ ‘खः, सर !’ ‘छु ऽऽऽ ! छं थ्व धायेत्यनागु खः ला कि सी धुंकाः छं स्वर्गय् वने मयः ।’ ‘सी धुंकाः ? सी धुंकाः ला वने न्ह्याः सर । जिं ला छि आः हे स्वर्गय् झायेत्यन धकाः च्वनागु का ।’ ह्ह्ह् ‘डाक्टर साहब, जिगु ब्लड प्रेसर ला तसकं हे कम जुल ।’ ‘गुलि कम जुल ?’ ‘थुलि कम कि आः यदि जिगु ल्हाः चात धाःसा झिंन्याक्वःतक उठबैठ मयायेकं हि वइ हे मखु ।’ ह्ह्ह् डाक्टरं तसकं बांमलाःगु अवस्था थ्यने धुंकूम्ह विरामीलिसे— छु याकादी मास्ति व छि ? डाक्टरी जाँच लाकि पोष्टमार्टम ?","May 30, 2018 07:45 AM"
https://nepalbhasatimes.com/4904,न्ह्यइपुख्यः,११३८ चौलागा  एकादशी,हेटौडाया सुन्दरी श्रृंखला खतिवडा मिस नेपाल,"येँ– हेटौडाया सुन्दरी श्रृंखला खतिवडा मिस नेपाल वल्र्ड २०१८ जूगु दु । बुधवाः बहनी अन्नपूर्ण होटलय् जूगु मिस नेपालया अन्तिम प्रतिस्पर्धाय् २५ म्ह सुन्दरीयात लिउने लाकाः खतिवडा मिस नेपाल जूगु खः । २२ दँया आर्किटेक्ट खतिवडायात मिस नेपाल वल्र्ड २०१७ निकिता चन्दकं मिस नेपालया ताज पुइकूगु खः । खतिवडां वइगु डिसेम्बरय् जुइगु मिस वल्र्ड धेंधेंबल्लाखय् नेपाःया प्रतिनिधित्व याइगु जूगु दु ।                                                         हिडेन ट्रेसरया ग्वसालय् जूगु प्रतिस्पर्धाय् प्रिया सिग्देल मिस नेपाल अर्थ २०१८, रोनालि अमात्य मिस नेपाल इन्टरनेशनल २०१८ जूगु दुसा मनिता देवकोटा मिस नेपाल युनिभर्स २०१८ जुइत ताःलाःगु दु ।","April 11, 2018 05:32 PM"
https://nepalbhasatimes.com/7151,न्ह्यइपुख्यः,११३८ अनलाथ्व पुन्हि,बलिउडया न्हूम्ह स्टार,बलिउड संकिपा ‘राजीं’ भारतीय बक्स अफिसय् १०० करोडया कमाई यायेत सफल जूगु दु । मिसायात प्रमुख पात्रया रुपय् वा भूमिकाय् प्रस्तुत यानातःगु संकिपाय् नायिका आलिया भट्टया मुख्य भूमिका दु । आलिया अभिनित संकिपां भारतया बक्स अफिसय् १०० करोडया कमाई यायेत सफल जुइवं वयागु ‘स्टारडम’ नं थहां वंगु दु ।                                                         संकिपाया सफलतालिसें आः आलियायात बलिउडया न्हूम्ह स्टारया रुपय् कायेगु शुरु जूगु दु । राजी संकिपां प्रदर्शनय् वःगु स्वंगू हप्ताया दुने हे सय करोड कमे यायेत सफल जूगु खः । खय्तला आलियां म्हितूगु संकिपामध्ये १०० करोड पार याःगु थ्व न्हापांगु संकिपा धाःसा मखु । थ्व स्वयां न्ह्यः वं म्हितूगु ‘टू स्टेट’ व ‘बद्रीनाथकि दुल्हनिया’ नांया संकिपां नं १०० करोडया कमाई यायेत सफल जूगु दु । बलिउड संकिपा उद्योगय् १०० करोड कमे यायेत सफल नारी प्रधानय् आधारित थ्व निगूगु संकिपा खः । थ्व स्वयां न्ह्यः कंगना रनौटया भूमिका दुगु ‘तन्नु वेड्स मन्नु रिटर्नस’ नं थ्व आंकडा पार याःगु खः । राजी संकिपाय् नायिका आलियाया भूमिकायात स्वकुमिपिंसं जक मखु संकिया समीक्षकतय्सं नं तसकं ययेकूगु दु ।,"May 29, 2018 07:35 AM"
https://nepalbhasatimes.com/7154,न्ह्यइपुख्यः,११३८ अनलाथ्व पुन्हि,ख्यालि न्हिली,"जिं छताजि न्हूगु हे पदार्थ दयेकातगु दु । थ्व दुरु, ग्लुकोज व अय्लाःया समिश्रण खः । दुरुं छितः शक्ति बी, ग्लुकोजं छितः म्हय् फुर्ति दयेकाबी ।’ ‘अले अय्लाः ?’ ‘अय्लाखं छितः विचार वयेकाबी कि छिके आः नकतिनि वःगु फुर्ति व शक्तियात छिं गन छ्यलेगु खः ।’ ह्ह्ह् झिदँ दुम्ह मचां तसकं ध्यान बियाः सपूm छगू ब्वनाच्वन, गुकिया शिर्षक खः— मस्तय्त लहीगु गुकथं ?’ वया मामं खंबलय् गजब चायाः न्यन— ‘छं थ्व सपूm छाय् ब्वनागु ?’ ‘छाय्कि’— मचां कडा सलं नवात— ‘जिगु लालनपालन बांलाक जुयाच्वंगु दु ला कि मदु ।’ ह्ह्ह् मां ः थन जिगु न्ह्यःने थ्व स्टुलय् फ्यतु, अले कँ, जांचय् छंगु नम्बर गुलि वल ?’ काय ः फ्यतुइ मफु ! आः नकतिनि जिं बाःयात नम्बर कनाः वयाच्वनागु ।’","May 29, 2018 07:55 AM"
https://nepalbhasatimes.com/5062,न्ह्यइपुख्यः,११३८ चौलागा  चर्हे,ख्यालि न्हिली,"खँ उबलय्यागु खः, गुबलय् सिनेमा हल थिएटर थें जुइगु खः अले सीटय् नम्बर दइमखुगु खः । छम्ह साहु थःगु कारं कुहां वल अले टिकट न्यानाः सिनेमा हलय् दुहां वन । ‘पासा !’– वं सीट क्यनीम्ह मनूयात धाल— ‘जितः सस्पेन्स फिल्म स्वये तसकं यः । तर जि भचा न्हाय्पनं बांलाक मताः । जितः न्ह्यःने च्वंगु न्ह्यागुसां बांलाःगु सीटय् फ्यतुका बिउ ।’ टिपया लोभय् सीट क्यनीम्ह मनुखं साहुयात बांलाःगु सीटय् फ्यतुकाबिल । साहुं वयात टिप बिल — छसुका वंगु छगः । सीट क्यनीम्ह मनुखं छसुका वंगु ध्यबा पलख पुतुपुइकाः स्वयाच्वन । अनंलि वं छ्यं क्वछुनाः उम्ह साहुया न्हाय्पनय् थ्यंक म्हुतु यंकाः चीसलं धाल— ‘साहुजी, हत्या चौकिदारं याःगु खः ।’","April 15, 2018 08:45 AM"
https://nepalbhasatimes.com/7226,न्ह्यइपुख्यः,११३८ अनलागा पारू ,अनुष्काया भूमिका छु ?,"हिन्दी संकिपा उद्योगय् बायोपिक संकिपा निर्माण यायेगु झ्वलय् बलिउडया ‘खलनायक’ नायक संजय दत्तया बायोपिकय् ‘सन्जु’नांया संकिपा निर्माण जूवनाच्वंगु दु । गुगु संकिपाय् संजय दत्ताया भूमिकाय् नायक रणवीर कपुरयात स्वये खनीगु पक्का पक्की जुइधुंकूगु दु ।                                                         रणवीर कपुरया अभिनया दइगु थुगु संकिपा फिल्म प्रदर्शनय् वयेगु ला खँ हे त्वःतादिसँ शुटिंग शुरु जुइ न्ह्यः हे हिट संकिपाया धलखय् दुथ्यायेधुंकूगु दु । थ्व हे झ्वलय् संकिपा सन्जुया पोष्टर सार्वजनिक जूगु दु । गुगु पोष्टर इन्टरनेटय् थौंकन्हय् चर्चा वयाच्वंगु दु । सार्वजनिक जूगु सन्जु संकिपाया पोष्टरया न्ह्यःने बलिउडया छम्ह चर्चित नायिका दु । व नायिका खः अनुष्का शर्मा । पोष्टरय् अनुष्कायात प्राथमिकता बियातःगु खने दुसां संकिपाय् वयागु भूमिका छु खः अले वयात गज्याःगु भूमिकाय् स्वये खनी धइगु अनुमान यायेत थाकुया च्वंगु दु । संकिपाय् अनुष्काया भूमिका बारे छुं स्पष्ट यानातःगु मदुनि । तर संकिपाया पोष्टरय् खने दुकथं अनुष्काया ‘लुक्स’ धाःसा गाक्कं फरक खनेदु । वयागु सँया स्टाइल कुलिकुलि चिं । अथे हे मिखा नं भुइसे च्वनाः वँचुसे खने दु । वयागु थ्व न्हूगु लुक्सं स्वकुमिपिनिगु दथुइ गाक्कं उत्सुकता ब्वलंका बिउगु दु । पोष्टया लिउने संजय दत्तया अवतारय् खने दयेकः वयेत्यंम्ह रणवीर कपुर दुसा पोष्टरयाट ट्विट यासें निर्देशक राजकुमार हिरानीं च्वःगु दु, ‘विशेष भूमिका दु । छु सुनां विचाः याये फु ला कि वं सुयागु भूमिकाय् म्हिताच्वंगु दु ?’","May 30, 2018 08:34 AM"
https://nepalbhasatimes.com/5381,न्ह्यइपुख्यः,११३८ बछलाथ्व सप्तमी,ख्यालि न्हिली,"‘याकनं झासँ !’— दमकलया ज्याकुथिइ छम्ह नेताया फोन वल— ‘जिमिगु पार्टिया ज्याकुथिइ मिं नल ।’ दमकलया कर्मचारी दमकल ज्वनाः पिहां वये हे जक त्यंबलय् हानं व हे नेताया फोन वल— ‘हथासं वयेमाःगु जरुरत मदु । गबलय् न्ह्याः अबलय् जक झासँ । जिं व पार्टि त्वःताबी धुन ।’ ००० चान्हसिया १२ बजे जुइधुंकल । मचा अझ नं द्यंगु मखुनि । आकाझाकां वं थः मांयात धाल— ‘मम्मी जितः बाखं कँ ।’ ‘आः मेगु भचा पिउ पुता ।’— मामं धाल— ‘छिमि बाः आः वइ अले झी निम्हेसितं छपु बाखं कनी ।’ ००० गुगु ज्या थाकुगु खः, व ज्या अल्सि मनूयात बियादिसँ । छाय्कि वया सुम्क च्वने हथाय् जुयाच्वनी । अथे जुयाः वं याकनं ज्या सिधयेकेगु उपाय पि हे पिकाइ ।","April 22, 2018 06:45 AM"
https://nepalbhasatimes.com/6947,न्ह्यइपुख्यः,११३८ अनलाथ्व दशमी,सुनां मसिउगु प्रतिभा,"बलिउड अभिनेत्री श्रीदेवी आः थ्व संसारय् मदये धुंकल । बलिउडय् ‘चाँदनी’या नामं चर्चित श्रीदेवी थःगु इलय् छम्ह बांलाःम्ह फिल्म अभिनेत्रीया रुपय् जक सीमित मजू । व छम्ह बांलाःम्ह डान्सर नं खः । थ्व खँ यक्वसिनं सिउ । तर श्रीदेवीयाके छगू मेगु नं प्रतिभा दु, गुगु तसकं म्हो जक मनूतय्सं सिउ, व खः वयागु चित्रकारिता अर्थात पेन्टिंग ।                                                         फिल्म उद्योगया छम्ह बांलाःम्ह कलाकारलिसें चित्र च्वयेगुलिइ नं उलि हे क्षमतावान धइगु खँ श्रीदेवी मदये धुंकाः हे जक थ्व रहस्य पिहां वःगु खः । श्रीदेवीया थ्व क्षमताया रहस्य नं अबलय् पिहां वःगु खः, गबलय् वया भाःत बोनी कपुरं श्रीदेवीं च्वःगु छपाः किपा (पेन्टिंग) वयागु ज्याकुथिइ तये हल । बोनी कपुरया हे फिल्मय् स्पटब्वाईया ज्या याइम्ह छम्ह मनुखं धाःकथं श्रीदेवीं थःगु पेन्टिंग मुम्बईलय् लिलामय् तयेगु नं योजना दयेकाच्वंगु खः । तर श्रीदेवी मदये धुंकाः वं च्वःगु दक्वं पेन्टिंग आः वयागु लुमन्तिकथं जक ल्यनाच्वनीगु जूगु दु । अय्नं श्रीदेवीया छपाः उत्कृष्ट पेन्टिंग धाःसा बोनी कपुरया ज्याकुथिइ खंके फइ ।","May 24, 2018 08:30 AM"
https://nepalbhasatimes.com/5573,न्ह्यइपुख्यः,११३८ बछलाथ्व एकादशी,ख्यालि न्हिली,"‘छिं स्वये, थ्व पेन्टिंगया पलेसा जितः छु दयेमाः ?— चित्रकारं आलोचकयाके न्यन । आलोचकं घौपलख गम्भिर जुयाः पेन्टिंग स्वयाच्वन अनंलि निर्णायक सलं नवात— ‘खुलाया जेल सजाइँ ।’ ००० युद्धया झ्वलय् हवाई हमलां थःत थम्हं सुरक्षित यायेगु दकलय् सफल तरिका— हवाई हमलाया चेतावनी बीगु खतराया साइरन न्यायेवं हे छि थःगु बैंकय् थ्यंकः झासँ । बैंकयाके न्यागू लाख त्यासा कयादिसँ, अले छेँय् वयाः मज्जां द्यनादिसँ । आः बैंकवालां थ्व खँय् ध्यान बी कि छितः छुं हे थमजु ।’ ००० म्युजियमय् छपाः मोर्डन पेन्टिंग न्ह्यःने निम्ह मिसात दनाच्वना । ‘छुं हे मथुल’— छम्ह मिसां ख्वाः स्यंकाः नवात— ‘पेन्टिंग छाय् खायातःगु खः । ’ ‘सायद ।’— मेम्ह मिसां धाल— ‘इमिसं चित्रकार लुइके मफुत जुइका ।’","April 26, 2018 06:35 AM"
https://nepalbhasatimes.com/6835,न्ह्यइपुख्यः,११३८ अनलाथ्व अष्टमी,भाग्यमानी दिशा,"फिल्म उद्योगय् एकछत्र राज यानाच्वनीपिं कलाकार म्हो हे जक दइ । छुं छुं भाग्यमानी कलाकारं जक तःदँ तक निरन्तरता बियाच्वंगु दइसा गुलिं निगू प्यंगू, च्यागू झिगू फिल्म म्हिते धुंकाः थ्व ख्यलं तापाना वनी । छाय्कि इपिं बांलाःम्ह निर्देशक वा निर्माताया वा निर्माण कम्पनीया मिखाय् लाइमखु वा लाये फइमखु ।                                                         अझ विशेष यानाः नायक स्वयां नं नायिकात निगू प्यंगू फिल्म म्हितेवं थ्व ख्यलं तापाना वनी । तर थ्व मामिलाय् नायिका दिशा पटानी धाःसा भाग्यमानी हे धायेमाः । बलिउड नायिका दिशा पटानीया भाग्य धाःसा थ्व इलय् अजू चायापुक हे थिना वनाच्वंगु दु धाःसां छुं पाइमखु । ‘बागी–२’ नांया संकिपा सुपरहिट जुइवं दिशाया भाग्य नं बलिउड फिल्म उद्योगय् थिना वयाच्वंगु दु । संकिपा सुपरहिट जुइवं दिशा थौंकन्हय् आपालं निर्माताया मिखाय् लानाच्वंगु दु ।थ्व झ्वलय् दिशां आः न्हूगु संकिपा कथं ‘भारत’ नांया संकिपाय् बलिउड सुपरस्टार सलमान खानलिसे म्हितीगु पक्का जुइधुंकूगु दु । अथे हे सलमान लिपा मेम्ह छम्ह बलिउड सुपरस्टारनाप नं दिशां म्हितीगु पक्का जुइ धुंकूगु भारतीय संचारमाध्यमं न्ह्यथंगु दु । रोहित धवनया निर्देशनय् दयेकेत्यंगु न्हूगु संकिपाय् दिशा बलिउड सुपरस्टार ऋतिक रोशन नापं खने दयेकः वइगु जूगु दु । फिल्मय् ऋतिकया जोडीया रुपय् दिशायात काइगु पक्का जुइधुंकूगु भारतीय संचारमाध्यमं न्ह्यथंगु दु । थ्व ल्याखं दिशाया भाग्य बलिउड फिल्म उद्योगय् बांलानाच्वंगु चर्चा दु ।","May 22, 2018 06:35 AM"
https://nepalbhasatimes.com/6878,न्ह्यइपुख्यः,११३८ अनलाथ्व नवमी,ख्यालि न्हिली,"छम्ह मनू थानाय् वन अले थानेदारयात धाल, ‘सर, थ्व जिगु छेँया ताःचाप्वाँय् खः, थ्व छिथाय् तयादिसँ ।’ ‘छाय् ?’— थानेदारं गजब चायाः न्यन । ‘व छु धाःसां नि छिउ, जि छगू ड्रिंक डिनर पार्टिइ वनेत्यनागु दु, गन कि, सि हे सिउ, जिं मज्जां ह्विस्कि त्वनेगु जुइ । थज्याःगु अवस्थाय् जिगु ताःचाप्वाँय् गनं कुतुं वनेफु । जिं विचाः याना कि अय्लाः त्वनातःगुलिं यानाः जब छिम्ह सुं हवल्दारं जितः ज्वनाः थन हल धाःसा जिं ताःचाप्वाँय् थनं हे ज्वनावने ।’ ह्ह्ह् छम्ह जुजुं थः दरबारीयायात सिरपाःया रुपय् छम्ह सितिकुतिम्ह सल बिल । दरबारीया उम्ह सल ज्वनाः छेँय् जक छु थ्यन सल सित । कन्हय्कुन्हु जुजुंसलया हालखबर छु दु धकाः न्यंबलय् वं थथे धकाः कन— ‘सरकार, थुलि ब्वाँय् वनेफुम्ह सल ला मेम्ह दइ हे मखु जुइ । व ला चछिया दुने हे थुगु संसारं मेगु संसारय् थ्यंकः वने धुंकल ।","May 23, 2018 06:54 AM"
https://nepalbhasatimes.com/6950,न्ह्यइपुख्यः,११३८ अनलाथ्व दशमी,ख्यालि न्हिली,छज्वः निम्हतिपू रोमया ‘विसिंग वेल’या नामं नांजाःगु तुंथिइ थ्यंकः वन । अन न्हापालाक्क भाःतम्हं तुंथिइ ध्यबा कुर्काछ्वत अले तुंथिइ क्वस्वयां मनं मनं थःगु इच्छा छगू पूवनेमा धकाः फ्वन । अनंलिपा कलाःम्हं ध्यबा कुर्कल अले तुंथिइ स्वयेत क्वस्वल । तर उबलय् लाक हे वयागु सन्तुलन स्यन । व तुंथिइ कुतुं वन अले लखय् दुनां सित । ‘हे भगवान !’— वातां च्वनाः भाःतम्ह भुनुभुनु हाल— ‘जिं ला थज्याःगु खँय् विश्वास हे मयानागु का ।’ ह्ह्ह् छम्ह मनूया मोटर एक्सिडेन्ट जुल वयागु छ्यं ड्यास बोर्डय् न्यात अले व बेहोस जुल । होसय् वये धुंकाः वं न्यन— ‘जि गन दु ?’ ‘रुम नम्बर ट्वान्टी टूलय्’— लिसः वल । ‘अस्पताल लाकि जेलयागु ?’ ह्ह्ह् आदम व हब्बा अदन छगू क्यबय् चाःहिलाच्वन । ‘छं जितः मतिना याना ला ?— आकाझाकां हब्बां न्यन । ‘मेपिं सुनां याइ ?’— आदमं अजू चायाः धाल ।,"May 24, 2018 08:40 AM"
https://nepalbhasatimes.com/6838,न्ह्यइपुख्यः,११३८ अनलाथ्व अष्टमी,ख्यालि न्हिली,"कलाः ः सुथय् न्हापां दनाः पुजा पाठ यायेगु यानादिसँ । समस्या चिला वनी । भाग्य बांलाना वइ । भाःत ः शायद जिमि ससःअबु तसकं हे पुजा पाठ याइम्ह जुइ । उकिं वयात समस्या ज्यना वन । जिगु शुरु जुल । ह्ह्ह् अफिसय् छम्ह हाकिमं थः कर्मचारीतय्त छकू ख्यालिखँ न्यंकल । सकलें कर्मचारी प्वाः तितिउँ न्हिल, छम्ह कर्मचारी धाःसा मन्हिउ । थ्व खनाः हाकिमं धाल— ‘छाय् । छंत जिगु ख्यालिखँ मयल कि छं थुइके मफुत । कर्मचारी ः मखु सर ! जितः मेगु हे कम्पनीइ जागिर मिले जुल । ह्ह्ह् यदि सुथ न्हापां दनेगु बानीं म्हय् तागत वइगु, बुद्धि व धन वृद्धि जुइगु खःसा अखबार इउँ वइम्ह व दुरु बिउ वइम्ह दकलय् अप्वः तःमि जुइगु खइ ।","May 22, 2018 06:50 AM"
https://nepalbhasatimes.com/5455,न्ह्यइपुख्यः,११३८ बछलाथ्व अष्टमी,ख्यालि न्हिली,"न्ह्याम्हं बांलाःपिं मिसा खनकि सकसिनं धाइगु थ्व हे खः कि : ‘द्यवं ला छंत फुर्सदय् दयेकूगु खः ।’ थ्व सही खँ खः, छाय्कि म्वाःमदुगु ज्या धइगु फुर्सदया इलय् हे जक याइगु खः ।                                                         ००० मिजं : मिसातय्सं लभ म्यारिजय् थपाय्सकं छाय् बः बियाच्वनीगु जुइ ? मिसा : म्हमसिउम्ह नमूना नाप जीवन ह्वनेगु पलेसा म्हसिउम्ह जोकर चू लायेमा धकाः ! ००० पुलिसं चन्द्रमानया छेँय् खापा धिउँ वल । चन्द्रमान : पिने सु हां ? पुलिस : जिपिं पुलिस खः । खापा चायेकि । छुं खँ ल्हायेमाःगु दु । चन्द्रमान : छिपिं ग्वःम्ह दु ? पुलिस : जिपिं ला प्यम्ह न्याम्ह हे दु । चन्द्रमान : अथेखःसा छिपिं थवंथवय् खँ ल्हा । जिके ई मदु ।","April 23, 2018 08:45 AM"
https://nepalbhasatimes.com/7025,न्ह्यइपुख्यः,११३८ अनलाथ्व द्वादशी ,कलाकार जक मखु स्वतन्त्र,"स्वतन्त्र संसार महर्जन छम्ह लोकंह्वाःम्ह नेवाः कलाकःमि खः । वया अबुया नां तेजकुमार महर्जन अले मांया नां कान्छिमाया महर्जन खः । स्वतन्त्र पेजथ्री नेपालभाषा पिपुल्स च्वइस अवार्ड ११३३ “इहिपा” पाखें बेष्ट नेगेटिभ एक्टरय् नोमिनेशन, अन्तर गाविस नृत्य प्रतियोगिताय् ल्यू सिरपाः, स्कूलय् फूटबल कासाय् यक्व सिरपाः, स्कूलय् एक्टिभ स्टुडेण्ट सिरपाः त्याकेत ताःलायेधुंकूम्ह खः ।                                                         “निफ्वः स्वां” संकिपाया लुखां थ्व ख्यलय् दुहांवःम्ह स्वतन्त्र संसार महर्जन आःतकया दुने निफ्वः स्वां, ए… जि यम्ह, जिपिं बदमास मखु, थ्व जिगु नुगःमिखा दुम्ह कां, माया, धाःसा पत्याः मजू, इहिपा लगायत छगू दर्जनं मल्याक संकिपाय् थीथी भूमिकाय् थःगु अभिनय न्ह्यब्वये धुंकल । थुकी मध्ये गुलिखे संकिपाय् हिरो हे जुयाः म्हितल । छुं छुं संकिपाय् पाहां कलाकारकथं जक नं ख्वाः ब्वल । अले “इहिपा” नांयागु छगू संकिपाय् नेगेटिभ रोल हे जूसां मेनरोल म्हिताः थः छम्ह “भर्सटाइल” कलाकार खः धकाः क्यन । वय्कःभाजु अभिनयया खँय् जक भर्सटाइल मखसे प्रतिभाय् नं बहुप्रतिभा दुम्ह कलाकार खः । अले थःगु प्रतिभा ब्वयेगु झ्वलय् वय्कः भाजुं संकिपाय् हुलाप्याखं स्यनामि (कोरियोग्राफर) ल्वापुख्यापु स्यनामि (एक्सन कोअर्डिनेटर) जुयाः नं ज्या याये धुंकलसा “ए… जि यःम्ह,” “पियाच्वना” व “हसना” नांयागु स्वंगू संकिपाया निर्देशन नं यायेधुंकल । न्हापांगु पलाः थःत बहुप्रतिभाया धनीया रुपय् म्हसीका न्ह्यब्वयेत ताःलाःम्ह स्वतन्त्रं निगू तगिमय् आखः ब्वनाच्वंगु इलय् हे “सुदन कुमार” नांयागु दबू प्याखनय् छम्ह गरिबम्ह मचाया रोल म्हितूगु खः । उगु इलय् वयागु अभिनय थुलि ताःलात कि अन दबू प्याखं स्वयाच्वपिं सकल स्वकुमितय्गु नुगः ख्वयेका बिल । स्वतन्त्रया अबु तेजकुमार महर्जन नं थःगुु ईया छम्ह तसकं लोकंह्वाःम्ह कलाकार खः । अबुया हःपाः दयाः हे स्वतन्त्र थः स्वतन्त्ररुपं कलाकारिता ख्यलय् न्ह्याः वनेफुगु खः । कलाकारिता वयागु पारिवारिक देन धकाः धाःसां पाइमखु । वयात मचाबलय् खोनाया बागमति खुसिइ यंकाः लालकायेगु स्यम्ह नं वया थःहे अबु खः । उलि जक मखसे वयात जिम्नास्टिक, हाइजम्प, लंगजम्प नं वया अबुं हे स्यनाबिउगु खः । स्वतन्त्रया दाजु छम्ह नं दु, पवित्र कुमार महर्जन । दाजुम्ह नं कला ख्यलय् नुगः क्वसाःम्ह हे खः । स्वतन्त्रयाके तःताजि प्रतिभा दु । तर छु नं तालिम वा अध्ययनं सयेकूगु मखु । थःगु जीवनय् थः अबु छम्ह बाहेक मेम्ह गुरु मदु धयादी स्वतन्त्रं । न्हापा थीथी एफएमय् नेवाः ज्याझ्वः न्ह्याके धुंकूम्ह पवित्र छम्ह नाटक निर्देशक नं खः । दाजु पवित्रं निर्देशिन याःगु आपालं नाटकय् स्वतन्त्र हिरो जुयाः म्हितूगु दु । आखः, मनूया मिखा, कर्तव्य, ध्वगिगु समाज, आसांद्याःम्ह मिसा, अज्याःगु हे छु छुं प्याखंया नां खः, गुगु प्याखंत स्वतन्त्रं म्हितल अले वया दाजु पवित्रं स्यन अर्थात् निर्देशन यात । दाजु किजा अले तिपूया खँ दाजुम्ह निर्देशक अले किजा कलाकार जूगुलिं खोनाय् उमित तुलसि घिमिरे व श्रवण घिमिरे धकाः तकं धाइगु । खोनाय् जुइगु थीथी सांस्कृतिक ज्याझ्वलय् स्वतन्त्र छम्ह अनिवार्यकथं दया हे च्वनीगु । मदइगु नं गनं मचांनिसें न्ह्याःगु वयागु कलाकारिताया पलाखय् वयात अबु व दाजुया जक साथ दुगु मखसे जीवनपासा तकं थ्व हे ख्यःयाम्ह चूलाःगु दु । झिन्यादँ झिंखुदँया नच्चागु वैशय् दबू प्याखनय् हिरो जुयाः म्हितेगु सुरु याःम्ह स्वतन्त्रया गुलिखे प्याखनय् प्रेमशोभा नांयाम्ह छम्ह ल्यासे हिरोइन जुइगु । प्रेमशोभा नं नृत्य कलापाखे नुगः क्वसाःम्ह खः । नृत्यय् निपुणम्ह खः । नापनापं प्याखनय् म्हितूबलय् इमि नुगलय् मतिनाया स्वां नं ह्वल । तर उमेरं मगाःनिगुलिं यानाः झिन्यादँतक पिइमाल । उकिं हे गबलें गबलें स्वतन्त्रयात वया तिरिमय्जु प्रेमशोभां थथे नं धाइगु हँ, “महाद्यःलिसे ब्याहा याये दयेमा धकाः पार्वती च्वंगु तपस्यासिबें जिं छंगु लागि च्वनागु झिन्यादँतकया तपस्या छुं कम मजू ।” तिरीमय्जुया तिबः मचाबलय् निसें कलाकारिता ख्यलय् नुगः क्वसायेका वयाच्वंम्ह स्वतन्त्रयात जीवन पासा नं थ्व ख्यलय् मतिना दुम्ह हे लात । स्वतन्त्रयात वयागु कलाकारिता ख्यलय् सदां साथ नं बिल । वयागु दकलय् न्हापांगु संकिपा “निफ्वः स्वां” दयेकूगु इलय् प्रेमा (प्रेमशोभायात स्वतन्त्रं प्रेमा धकाः सःतीगु जुयाच्वन ।) छम्ह डे«स डिजायनर अले हेयर डे«सर जुयाः ग्वाहालि यात । एम्स मुभिज धकाः छगू कम्पनी नीस्वनाः न्ह्याकूगु थ्व पलाखय् लिपा “ए… जि यःम्ह” नांयागु फिल्म तँसा जुयाः वल । पासापिं व परिवारं तिबः बिउगुलिं हे थः छम्ह कलाकारकथं धस्वाये फुगु खः धाइम्ह स्वतन्त्रं थःगु संकिपा अभिनय जीवनया न्हापांगु न्हिया शुटिंगया ई लुमंकल । स्वतन्त्रं धाःकथं न्हापांगु शुटिंग खोनाया कार्यविनायकया देगः दुने जूगु खः । अन गीता शाहीलिसे इहिपाया लु शुटिंग जूगु खः । शुटिंग जक जूसां अन तयारी धाःसां धात्थेंया इहिपासिबें कम मजू । गुरुजु धात्थेंयाम्ह । छेँजःपिं धात्थेंयापिं । पाहाँपिं धात्थेंयापिं । इहिपाया हलज्वलं धात्थेंयागु । अन ब्वंगु मन्त्र नं धात्थेंयागु । उलिमछि जूबलय् ला स्वतन्त्रयात छक्वः ला तसकं हे मछिना वल हँ । “तर शुटिंग नि खः नि धकाः मति तया” स्वतन्त्रं धाल । संजोग ला छु धाःसां उगु इलय् शुटिंगया ज्याकःमि जुयाः ज्या यानाच्वंपिं सकलें लिपा स्वतन्त्रया धात्थेंया इहिपाबलय् न्हापा गथे खः अथे हे वया न्ह्यःने लिउने दनाच्वन । दयेत ला क्यामेरा नं दु तर शुटिंगया मखु । सक्कली इहिपाया लुयात क्यामेरा दुने स्वथना च्वन । स्वतन्त्रयात स्वयेबलय् न्ह्याम्हं ल्यासेतय्त झुमि यंकेगु तागत दु । तर वयात धाःसा प्रेमाया मतिनां चित । इमि यःत्यःया स्वाहाने गयाच्वंगु इलय् नं स्वतन्त्रयात प्रपोज याःवःपिं मेपिं मदुगु मखु, दु । तर स्वतन्त्रयात अज्याःगु इनापं बिचलित मयाः ।छाय्धाःसा प्रेमालिसेया वयागु मतिना पवित्र मतिना खः । मेगु लजगाः व सामाजिक सेवा स्वतन्त्रयाके तःताजि प्रतिभा दु । तर छु नं तालिम वा अध्ययनं सयेकूगु मखु । थःगु जीवनय् थः अबु छम्ह बाहेक मेम्ह गुरु मदु धकाः धाइम्ह स्वतन्त्रं टेलिभिजनय् वइगु गीतान्जली, प्रतिभाको दबली थेंज्याःगु आपालं प्रोग्राम स्वयाः कलाया ज्ञां लानाकाःगु खःसा लिपा वनाः थः स्वयम् नं अज्याःगु ज्याझ्वःया निर्णायक तकं जुल । इमेज च्यानलय् वइगु “प्रतिभा दबू” छगू अज्याःगु हे ज्याझ्वः खः । गुकि स्वतन्त्र छम्ह निर्णायक जूगु खः । “जि गुरु जुइ नं गुबलें चेला जुइ मनं” धकाः धाइम्ह स्वतन्त्रया मू लजगाः धइगु ग्राफिक्स डिजायन व प्रिन्टिङ्ग खः । वयागु हे प्रिन्टिङ्ग प्रेसय् “तोरी लाहुरे” नांयागु कलिउड फिल्मया टि–शर्टत छापे याःगु खःसा थौंकन्हय् नेवाः मनोञ्जनया ख्यलय् जुइगु आपालं ज्याझ्वःया प्रचार हलंज्वलं डिजाइन नं स्वतन्त्रं हे याना वयाच्वंगु दु । थःगु लजगाः बाहेक वयागु नुगः थौंकन्हय् सामाजिक सेवाय् नं क्वसायाच्वंगु दु । स्वतन्त्रं थःगु बुन्हि आदर्श सौल उच्च माध्यमिक विद्यालय, अपाङ्ग सेवा संघ खोनाया असक्त मस्तय् दथुइ हनेगु याना वयाच्वंगु दुसा इमिगु नितिं नं ग्वाहालि जुइकथं थःगु संकिपाया च्यारिटी शोतक यायेधुंकूगु दु । मनय् सेवा भावया स्वां ह्वल कि व झन् झन् तफ्वः जुयावनी धइगु खँ स्वतन्त्रं पुष्टि याःगु दु । छाय्धाःसां स्वतन्त्र थौंकन्हय् सानेपाया मेघा हस्पिटलया प्रमोटिङ्ग मेनेजर जुयाः नं ज्या यानाच्वंगु दु । व नं लजगा कथं मखु, सेवा भावं यानाच्वंगु दु । दकलय् लिपा थौंकन्हय् विशेष यानाः नेपालभाषाया सांगितिक व मनोरञ्जनात्मक ज्याझ्वःया ग्वसाः ग्वयेगुली नुगः क्वसायेका वयाच्वंम्ह स्वतन्त्रं दँय्दसं मोहनिया लसताय् सांगितिक ज्याझ्वः यायेगु याना वयाच्वंगु दुसा थुगुसि निसें नेवाः कलाकःमिपिंत हनेगु ज्या नं न्ह्याकूगु दु । थुकथं कलाकारिता ख्यलय् सकृय रुपं पलाः न्ह्याका वयाच्वंम्ह स्वतन्त्र थ्व ख्यःया छम्ह ज्वःमदुम्ह व्यक्तित्व खः ।  ","May 26, 2018 02:30 AM"
https://nepalbhasatimes.com/6532,न्ह्यइपुख्यः,११३८ अनलाथ्व पारू ,ख्यालि न्हिली,नकतिनि इहिपा जूपिं निम्हतिपू गनं चाःहिउ वनाच्वन । व हे इलय् लँय् छम्ह द्वं वयाच्वन । थ्व खनाः कलाःम्हेसित ख्याः यायेमास्ति वल । कलाःम्हं धाल— ‘छिकपिनि थःथिति वयाच्वंगु थेंच्वं ! छकः स्वयादिसँ सा सु खः व ? भाःत ः अहो ! ससःदाजु वयाच्वंगु खनिं का । का नमस्कार न्हिं ! ह्ह्ह् छम्ह तसकं बांलाःम्ह मिसा रेष्टुरेन्टय् दुहां वया खतं न्यन— ‘छि याकःचा हे खः ला ? पप्पु (तसकं लय्लय्तातां)— खः जि याकःचा हे खः । थुलि धायेवं उम्ह मिसां पप्पुया न्ह्यःने च्वंगु छगू मेच ज्वनाः वन । ह्ह्ह् मिसा ः छ ला तसकं हे नकचरा जुयाच्वन । मिजं ः खः । जि बूबलय् नांगां हे जन्म जूगु नि सा,"May 16, 2018 08:35 AM"
https://nepalbhasatimes.com/6727,न्ह्यइपुख्यः,११३८ अनलाथ्व पञ्चमी,षडयन्त्रया आशंका,"बलिउडया चर्चित अभिनेत्री श्रीदेवी कपुर सीगु यक्व दयेधुंकल । तर वयागु रहस्यमय मृत्युयात कयाः अनेकथंया शंका उपशंका धाःसा आतक नं जुयाच्वंगु दु । खतुं श्रीदेवी मदुगु समाचारं वया प्रशंसकत जक मखु, विश्वयात अजू चायेका बिउगु खः । श्रीदेवीया आकाझाकां जूगु मृत्युयायात कयाः अनेकथंया शंका उपशंकाः बलिउड फिल्मी बजाः जक मखु संचार माध्यमय् नं यक्व हे चर्चा व बहस जुल । श्रीदेवीया मृत्यु लिपा शोकय् दुनाच्वंपिं वया छेँजःपिं बुलुहुं शोकं पिहां वयेगु शुरु जुयाच्वंगु हे इलय् लाक्क हाकनं वयागु मृत्युयात कयाः मेगु चर्चा शुरु जूगु दु । बाथटबय् दुनाः श्रीदेवीया मृत्यु जूगु धइगु समाचार वयेवं वयागु मृत्युयात कयाः जुयाच्वंगु शंका उपशंका नं छगूकथं बन्द हे जूगु खः । तर थ्व दथुइ लिपांगु इलय् वयाः भारतया छम्ह पुलांम्ह प्रहरी अधिकारीं बाथटबय् दुबे जुयाः श्रीदेवीया मृत्यु जूगु खःसां उकिया लिउने छगूकथं सीकं चायेकं षडयन्त्र जूगु दयेमाः धकाः धाःगु दु । उम्ह प्रहरी अधिकारीं धाःगु दु, ‘थ्व दुर्घटना मखसे हत्याया मामिला खयेमाः ।’ वेदभूषण नांया पुलांम्ह प्रहरी अधिकारीं थःत श्रीदेवीया क्वथाय् वनेगु अनुमति मबिल, तर लिक्कच्वंगु मेगु क्वथाय् वनाः श्रीदेवीया मृत्युया दृश्ययात ‘इनएक्ट’ यानाः स्वःगु खः । थ्व हे झ्वलय् भारतया सर्वोच्च अदालतं फिल्म निर्माता सुनील सिंहया छगू निवेदनयात खारेज याना बिउगु दु । गुकी श्रीदेवीया रहस्यमय मृत्युयात कयाः हाकनं जाँच यायेत अपिल यानातःगु खः ।","May 20, 2018 07:04 AM"
https://nepalbhasatimes.com/6430,न्ह्यइपुख्यः,११३८ बछलागा चर्हे,विश्वकपया थिम म्येँ ‘कलर्स’ रिलिज,"येँ- फिफा विश्वकप फुटबल २०१८या निंतिं कोकाकोलापाखें प्रायोजित थिम म्येँ ‘कलर्स’ सार्वजनिक जूगु दु । थ्व म्येँ अमेरिकी पपस्टार जेसन डेरुलों हालातःगु दु । विश्वय् लोकंह्वाःम्ह जेसनं विश्वकपया अफिसियल भिडियो कलर्सया म्युजिक भिडियोया निंतिं थःगु जन्मभूमि हाइटी वनाः सुटिङ याःगु दु । थ्व म्येँ विश्वकप २०१८ य् कोकाकोला एन्थम जुइ । भिडियो रिलिज यासें थ्व म्येँया च्वमि व गायक जेस्न डेरुलों थःगु सामाजिक सञ्जालय् च्वःगु दु, ‘थ्व म्येँ च्वयाबलय् जिगु दिमागय् एकताया बिचाः यानाः च्वयागु खः ।’ भिडियोया निर्देशन मायामिया दि सिटाडेलेलाफेरिरे –हाइटीया दकलय् तजाःगु थासय् च्वंगु गढ) याःगु खः । हाइटियन मूलया हे लोकंह्वाःम्ह गायक व अभिनेता वाइक्लेफ जेनयात नं थ्व म्युजिक भिडियो गितार थानाच्वंगु खंकेफइ । थ्व भिडियोय् संसारन्यंकंया मनूत थःथःगु देय्या ध्वाँय् च्वनाः सुन्दर कासाया दकलय् तःधंगु धेंधेंबल्लाः न्ह्याकेत न्ह्याःवनाच्वंगु खंकेफइ । दुगु म्येँया बोलय् विविधताया प्रसंशा यानाः नापं न्ह्याःवनेगु सन्देश बियातःगु दु । विश्वकप धयागु न्ह्याइपुकेगु ई खः, सकलें जानाः न्ह्याइपुकाः थःत यःगु टिमया सर्पोट यानाः थुगु पलयात रमणीय दयेकेगु खः । कोकाकोला वंगु ४० दँ न्ह्यवंनिसें विश्वकप फुटबल लिसे आवद्ध जुया वयाच्वंगु दु । जेसन डेरुलां धाःगु दु, ‘कोकाकोलालिसे जानाः फिफा विश्वक २०१८या एन्थम म्येँ हालेगु जिगु अहोभाग्य खः । थ्व धेंधेंबल्लाःलिसे स्वानाच्वनेगु तसकं सुखद अनुभव खः । थुकी संगीत बिइदयाः जिं थःत तसकं सम्मानित जूगु महसुस याना ।’","May 14, 2018 08:48 AM"
https://nepalbhasatimes.com/6466,न्ह्यइपुख्यः,११३८ बछलागा आमै,ख्यालि न्हिली,"समाचारपत्र व मिसाया दथुइ यक्व हे समानता दु । थ्व निताया दथुइ तुलनात्मक विवेचना यानाः छगू न्हिपौया सम्पादकं च्वल ः— निम्ह न्ह्याबलें हे बांलाकेगु कुतः यानाच्वनी । थुमित तयार यायेत ताउ हे बी, थुमिगु बोलि अन्तिम बोलि जुइ, थुमि मेलमिलाप नं यक्व हे जुइ, थुपिं गन गन वनी थःपिनि लिसें अनेतने खबर नं ज्वनावनी, थुपिं माःगु स्वयां अप्वः गंसि जुइगु कुतः यानाच्वनी अले थुपिं नितां न्ह्याम्ह मिजंयाके नं थःगु हे दयेमाः, जःलाखःलायाके फ्वनाहःगु मखु ।’ पुनश्च : पुलांगु संस्करणया माग छतिं हे दइमखु । ह्ह्ह् ‘जिं स्वये जि स्वीदँ दुम्ह थें मच्वं ।’ ‘मखु डार्लिङ, गुगु इलय् च्वंगु खः, आः मच्वं ।’ ह्ह्ह् ‘जि मेहनत यानाः क्वं च्वय् थ्यंगु खः।— छम्ह ल्याय्म्हं फुर्तिफार्ति यानाः धल । ‘जिं सिउ’— मेम्हं धाल— ‘न्हापा छ बुट पालिस याइम्ह खः, अले आः छ्यनय् मालिस याकेगु ज्या यानाच्वंगु दु ।","May 15, 2018 07:20 AM"
https://nepalbhasatimes.com/5613,न्ह्यइपुख्यः,११३८ बछलाथ्व त्रयोदशी ,बलिउड स्टारतय्गु  ब्रेकअप स्टोरी,"बलिउडया सेलिब्रिटीतय् मतिना जुइगु बे्रकअप जुइगु व हाकनं मेम्ह लिसे मतिना जुइगु धइगु छुं न्हूगु खँ मखु । अज्याःगु हे छगू दसु शाहिद कपुरया मतिना खः । शाहिद कपुर नांयाम्ह बलिउड स्टारया मीरा राजपुत नांयाम्ह छम्ह मिसालिसे इहिपा जुल । वसिबें न्हापा छगू इलय् शाहिद कपुरया नां बलिउड हिरोइन करीना कपुरलिसे स्वानावयाच्वंगु खः । इमि दथुया मतिना छगू इलय् तसकं हे बय्बय् नं जूगु खः ।                                                         मतिना कालबिलया झ्वलय् इमि दथुया “किसिङ्ग” किपा नं लिक जुल । थुकथं थवंथवय् मतिना ब्याकाच्वंपिनि दथुइ आकाझाकां बे्रकअपया खबर वल । अनं लिपा करीना कपुरया नां सैफ अलि खानलिसे स्वात । सैफ व करीना दथुइ इहिपा हे जुल । करीनालिसे बाय्भु वयेधुंकाः शाहिदया नां मेपिंलिसे उलि स्वानावःगु खनेमदु । छक्वः प्रियंका चोपडा मय्जुलिसे हिमचिम अप्वया वःगु खँ ला पिहां वल, तर व खँ फय्गं साबित जुल । शाहिद व प्रियंका छगू हे बिल्डिंगय् च्वनीपिं जूगुलिं जक मखसे उगु इलय् इपिं निम्ह “कमीने” नांयागु छगू फिल्मय् नापं म्हिताच्वंगुलिं नं छक्वःनिक्वः इपिं नापनापं जुइगु खनेदुगु नं खः तर इमि दथुइ मतिना हे धाःसा जूगु मखु । गनतक प्रियंका चोपडाया खँ दु वय्कः मय्जुया नां मतिनाया स्वाहाने त्वाथलय् लिउने हे लानाच्वंगु खनेदु । छक्वःनिक्वः मतिनाया हुइनाभुइना जूसां आखिरय् वनाः अज्याःगु खबर फय्गं साबित जूगु खनेदु । शाहिदलिसे थें हे प्रियंकाया नां हर्मन बावेजा लिसे स्वाकाः चर्चा जुल । तर व चर्चा धाःसा इपिं निम्हं नापं म्हिताच्वंगु “ह्वाट्स योर राशी”या प्रचार स्टण्ट जक साबित जुल । हेरी बावेजा नांयाम्ह फिल्म डाइरेक्टरया काय् हर्मन बावेजाया नां लिपा वनाः विपाशा बसुलिसे स्वात । इमि दथुइ ला इहिपा हे जुइगु धकाः तकं बय्बय् जुल । तर लिपा वनाः इमि दथुया मतिनाया खँ अथें हे तनावन । मतिनाया खँय् विपाशा बसु न्ह्याब्लें हे आशां द्याःगु हे जक खनेदु । तर विपाशा बसु छम्ह धाःसा मतिनाय् आपाः यानाः आशां द्याःगु हे खनेदु । छाय्धाःसां डिनो मोर्य नांयाम्ह बलिउड हिरोलिसे “राज” फिल्म म्हितूगु इलय् इमि दथुइ यःत्यः जूगु खँ बलिउडय् साप हे बय्बय् जूगु खः । तर लिपा वनाः इमि दथुइ नं ब्रेकअप जुलसा “दम मारो दम” फिल्म म्हितूगु इलय् विपाशाया नां राना दगुबतिलिसे नं स्वात । साउथया स्टार राना दगुबतिया बलिउड क्यारीयर जहाँ थी मफुथें हे विपाशालिसेया मतिनाया स्वां नं तफ्वः जुइमफुत । विपाशा बसुया मतिनामिपिनिगु धलः भतिचा ताहाकः । उकी मध्ये नं जोन अब्राहमलिसेया मतिना ला सकसिनं तारीफ हे याःगु खः । थुभनं चर्चा जूसां विपाशा व जोनया मतिनाया स्वां छन्हू वनाः झ्वाः हे जुया बिल । जोन लिसेया बे्रकअप धुंकाः विपाशाया नां हर्मन बावेजालिसे नं घाकल । इमि दथुइ नं इहिपा हे जुइ धइथेंजाःगु खँ पिहां वःगु खः । तर लिपा वनाः बिपाशा बसुं करण ग्रोवर नांयाम्ह छम्ह मेम्ह हे कलाकारलिसे मतिनाया स्वां ह्वयेकल अले इहिपा नं यात । बलिउड स्टारतय् मतिनाया बाखनय् गबले बाय्भूया खँ वइ धकाः सुनाः धाये मफु । छगू इलय् रणवीर कपुर व दिपिका पादुकोणेया यःत्यः बलिउडया हट केक बराबर जूगु खः । इमिं निम्हं नापं म्हितूगु फिल्मय् “बचना ए हसिनों” छगू खःसा लिपा बे्रक अप जुइधुंकाः नं इमिसं “ये जवानी हे दिवानी” नांयागु फिल्म म्हितल । थ्व फिल्म ला हिट नं जुल । तर मतिनामिया रुपय् इमिसं छम्हेसिनं मेम्हेसित अनफिट हे तायेकल । छम्ह रणवीरयात त्वःते धुंकाः दिपिका मय्जुं मेम्ह रणवीर यानि कि रणवीर सिंहयात ज्वन । “गोलियों का रास लीला रामलीला” नांयागु फिल्मय् म्हितूबलय् थवंथवय् मतिना कालबिल याःपिं रणवीर व दिपिका दथुइ मतिनाया स्वां न्हियान्हिथं तफ्वः जुयावयाच्वंगु दुसा थुम्ह रणवीरया थ्वसिबें न्हापा अनुष्का शर्मा नांयाम्ह छम्ह हिरोइनलिसेया लभस्टोरी फ्लप जुइधुंकूगु खः । बलिउडय् थथे ताःमलाःगु लभस्टोरी यक्व हे दु । उकी मध्ये अक्षय कुमार व शिल्पा शेट्टी अले अक्षय कुमार व रविना टण्डन दथुया लभस्टोरी नं खः । सलमान खानया ला छपुनिपु जक मखु यक्व हे लभस्टोरी ताःमलाये धुंकल । उकी मध्ये दकलय् बय्बय् जूगु धइगु सलमान खान व ऐश्वर्या राय दथुया लभस्टोरी खः । सलमान व ऐश्वर्याया लभस्टोरी चलेजुयाच्वंगु इलय् सलमानं ऐश्वर्यायात थःगु हे कब्जाय्तयेगु कुतः तकं यात । उगु हे इलय् ऐश्वर्या राय व शाहरूख खानयात कया “चलते चलते” नांयागु छगू फिल्म दयेके ज्या न्ह्यात । तर सलमान भाजुं उगु फिल्मया शुटिंग जुयाच्वंगु इलय् ऐश्वर्या मय्जुयात थुलि डिस्टर्ब यानाबिल कि वय्कः मय्जुं शुटिंग हे बांलाक याये मफुत । अले वयागु थासय् रानी मुखर्जीयात काल । सलमान धुंकाः ऐश्वर्याया लभस्टोरी विवेक ओबेरायलिसे न्ह्यात तर इमि दथुया लभस्टोरी नं फ्लप हे जुल । सलमान खानया फ्लप लभस्टोरीया धलखय् संगीता बिजलानीनिसें सोमी अलितक जक मखसे केटरीना कैफ तकया ताःहाकःगु धलः दु । केटरीना कैफ व सलमान खानया लभस्टोरी नं तसकं हे बय्बय् जूगु खः । न्ह्याक्व हे बय्बय् जूसां ताःलाये धाःसा मफुत । छगू इलय् केटरीना व रणवीर कपुर दथुइ नं बःचाहाकःगु लभस्टोरी चलेजूगु खःसा उदय चोपडा नांयाम्ह हिरो व काजोलया केहें तनीषा दथुइ नं मतिनाया स्वां ह्वःगु खः । तर स्वां झ्वाः जुल । बलिउडय् ताःमलाःगु लभस्टोरीया आगं प्वलेबलय् त्वःफिके मजिउगु छगू धइगु गुरुदत्त व वहिदा रहमान दथुया लभस्टोरी नं खः । विवाहित गुरुदत्त व अविवाहित वहिदा रहमान दथुइ ताः ई तक मतिनाया स्वां ह्वल । तर लिपा वनाः थ्व मतिनाया बाखंया अन्त टे«जेडी हे जुल । छगू इलय् देव आनन्द व सुरैया दथुइ नं मतिना क्वातुक्क ब्वलनसा इमि दथुया मतिना नं फ्लप हे जुल । अथे हे तुं मधुबाला व दिलिप कुमार दथुइ नं ताः ई तक मतिना जुल । “मुगल ए आजम” थेंज्याःगु ज्वःमदुगु फिल्मय् इमिसं याःगु अभिनय आःतक नं फिल्मया इतिहासय् हुइमफइगु खँ कथं कयातःगु दु । इमि निम्हेसियागु जोडीं मेमेगु नं आपालं फिल्म म्हितूगु दुसा बी आर चोपडाया “नया दौर”य् तकं मधुबालायात हे हिरोइन कथं कयातःगु खः । दिलिप कुमार व मधुबाला दथुया मतिनाया खँ बय्बय् जुयाच्वंगु इलय् मधुबालाया अबुं मधुबालायात बम्बईसिबें पिने शुटिंगय् ब्वति कायेके मबिउबलय् छगू फिल्मय् वया थासय् बाध्य जुयाः बैजयन्ती मालायात हिरोइन दयेकेमाःगु खः । उगु जमानाय् नापनापं फिल्म म्हितूपिं स्टारत दथुइ मतिनाया स्वां ह्वःगु दसु यक्व हे दु । उकी मध्ये मीना कुमारी व नांजाःम्ह फिल्म मेकर कमाल अमरोहीलिसे मतिना नं फ्लप हे जूगु लभस्टोरी खः । मधुबालां लिपा म्येहालामि कथं नांजाःम्ह स्टार किशोर कुमारलिसे इहिपा नं यात । तर इहिपाया छुं ई लिपा हे मधुबाला ल्वचं कया मंत । पुलांगु जमानाया लभस्टोरी राजकपुर व नर्गिस दथुया लभस्टोरी नं ताःलायेमफूगु लभस्टोरी हे खः। श्री ४२०, बरसात, आह, आग, आवारा, अन्दाज लगायत झिंखुगू फिल्मय् नापनापं म्हितूपिं राज कपुर व नर्गिस दथुइ मतिनाया स्वां ह्वःगु खःसा राज कपुरं थः विवाहित जूगुलिं नर्गिसयात नालेगु मस्वः । मतिनाय् थुकथं हार नःम्ह नर्गिसया जीवनय् सुनिल दत्त मवःगु जूसा वयागु हालत नं मीना कुमारी वा मधुबाला थें मजुइ धका धायेमफु । छगू जमानाय् सुपर स्टार धकाः बय्बय् जूम्ह राजेश खन्ना व अन्जु महेन्द्रु अले राजेश खन्ना व टिना मुनिम अनंलि सञ्जय दत्त व टिना मुनिम दथुया लभस्टोरी नं फ्लप लभ स्टोरी खःसा दकलेसकले बय्बय् जूगु फ्लप लभ स्टोरी धइगु व महानायकया दर्जाय् लाःम्ह अमिताभ बच्चन व रेखा दथुया लभस्टोरी खः । “दो अन्जाने”, “खून पसिना”, “मुकद्दरका सिकन्दर” थेंज्याःगु आपालं फिल्मय् हिरो हिरोइन जुयाः म्हितूबलय् इमि दथुइ मतिना क्वातुगु खःसां तबिनं थ्वसिबें न्हापा हे अमिताभ भाजुया जया भादुरी नाप इहिपा जुइ धुंकूगुलिं यानाः थ्व लभ स्टोरी नं फ्लप लभ स्टोरीया हे धलखय् लाःवंगु खँ आपाःसिनं हे सिउ जुइमाः ।","April 28, 2018 03:15 AM"
https://nepalbhasatimes.com/5800,न्ह्यइपुख्यः,११३८ बछलागा दुतिया,नेवाः संगीत ख्यःयात अन्तर्राष्ट्रिय ख्यलय् थ्यंकेमाः – दिपा महर्जन,"दिपा महर्जन म्हसीका च्वनेमाःगु नां मखु । थःगु सुमधुर सःया कारणं स्वनिगः नापं स्वनिगलं पिने उतिकं लोकंह्वाःम्ह गायिका खः । वय्कः थौंकन्हय् वइगु वैशाख २२ गते शनिवाः जुइगु छगू विशेष शोया निंतिं थःगु तन, मन व धन बियाः लगे जुयाच्वनादीगु दु ।                                                         ‘लाइभ म्युजिक इभिनिङ’ नामं होटेल याक एण्ड यतिइ जुइगु ज्याझ्वलय् वय्कः मू गायिका जुयाच्वनादीगु दु । उकिं वय्कः तसकं लिमलाः फमलाः उकिंया तयारी लगे जुयाच्वनादीगु दु । अन हालेगु म्ये तयारीया लागिं न्ह्याथाय् हे वंसां ध्यान मग्न जुयाच्वनादीगु दु । वय्कलं धयादी, ‘जिं थुलि तयारी शायद हे जक मेमेगु इभेन्टया निंतिं यानागु दु जुइ ।’ थ्व वय्कःया निंति हाथ्याः व अवसर नं जुयाच्वंगु दु । नेवाः ख्यलय् न्हापांखुसी पाँचतारे होटेल जुइगु शोया तयारी यानाच्वनादीम्ह वय्कलं थःगु म्येयात आः अन्तर्राष्ट्रिय ख्यलय् तकं थ्यनीगु विश्वास प्वंकादीगु दु । सुखावति मल्टि प्रोडक्सन थेंज्याःगु क्वातुगु संस्थाया ग्वसालय् जुइत्यंगु जूगुलिं नं वय्कः तसकं उत्साहित जुयाच्वनादीगु दु । दिपां वैशाख २२ गते शनिवाः मुक्कं झिंप्यपु म्ये न्यंकादी । उकी न्हय्पु नेपालभाषाया म्ये व न्हय्पु खस् नेपाली भाय्या म्ये जुइ । नेपालभाषाया म्ये हालाः थःगु म्हसीका दयेकादीम्ह वय्कलं थुगुसी धाःसा न्हापांखुसि खस नेपाली भाय्या लाइभ म्ये न्यंकादीत्यंगु दु । वय्कलं थ्व शोयात खस नेपाली समुदाय दुने नं थःगु प्रतिभा न्ह्यब्वयेगु सुरुवात कथं कयाच्वनादीगु दु । थ्व छगू वय्कःया निंतिं न्हूगु हे प्रयोग धाःसां छुं पाइमखु । नेवाः ख्यलय् न्हापांखुसी पाँचतारे होटेल जुइगु शोया तयारी यानाच्वनादीम्ह दीपां थःगु म्ये आः अन्तर्राष्ट्रिय ख्यलय् तकं थ्यनीगु विश्वास यानादीगु दु खास ला थ्व ज्याझ्वः दिपा याकःचिगु हे जक खः । तर वय्कःयात साथ बीत नांजाःम्ह हास्य कलाकार व गायक मदनकृष्ण श्रेष्ठं नं अन म्ये न्यंकादी । लछि न्ह्यः ललित मलय् जूगु पत्रकार सम्मेलनय् मदनकृष्ण श्रेष्ठं थःम्हेसिनं छपु नेपालभाषा व छपु खस् नेपाली म्ये हालेगु वचन बियादीगु खः । तर दुःखया खँ थ्व हे दथुइ वय्कःया तिरिमय्जु यशोधा तिमिल्सिनां थ्व संसार त्याग यानादिल । ग्वसाः खलः सुखावती मल्टि प्रोडक्सनपाखें म्हतिं न्याद्वः व स्वद्वः दां कयाः बेलि भ्वय् सहित थ्व इभेन्ट ग्वसाः ग्वयाच्वंगु खः । न्हापा न्हापा नं थीथी कथं सांगीतिक ज्याझ्वः यानाः थीथी सामाजिक संघसंस्थाया लिसें सुं पीडित दुसा उमित आर्थिक ग्वाहालि यानाच्वंगु थुगु संस्थां थ्व पालय् नेवाः कलाकारतय्गु निंतिं स्वास्थ्य सेवा कोष नीस्वनेगु ताः तयाः थ्व इभेन्ट यायेत्यंगु खः । सुखावती मल्टि प्रोडक्सनया अध्यक्ष सुरेन्द्र तुलाधरं थुगु ज्याझ्वलं थःपिं न्ह्याक्वः हे द्याःसां त्याःसां छगू लाख तका दां उकुन्हु हे कोषय् तयाः कोषया उलेज्या यायेगु ग्वसाः जुयाच्वंगु खँ कनादिल । नेपाली आय श्रोतया तुलना यायेगु इलय् न्याद्वः व स्वद्वः धइगु अवश्य नं थिकेगु हे टिकट खः । कलाकार व गायिका दिपा महर्जन स्वयमं थ्व टिकट दर नेपालीतय्गु निंतिं थिकेगु हे खःसां थ्व छगू अन्तर्राष्ट्रिय स्तरया इभेन्ट जुइगु खँ कनादिसें आः नेवाःत नेवाः ख्यलय् जक लिकुना च्वनेगु मखुसे थुकियात आः अन्तर्राष्ट्रियकरण याना वनेमाःगु खँ कनादिल । वय्कलं धयादिल, ‘सामान्य मनूतय् निंतिं न्याद्वः तूगु टिकट धइगु थिकेगु खः, तर असामान्य उद्देश्य ज्वनाः ज्या यानाच्वंगु संस्थां थ्व टिकट नं अःपुक हे मीगु विश्वास दु ।’ पाँच तारे होटेलय् डिनर सहितया ज्याझ्वः जूगुलिं नं थ्व टिकट भाः उलि थिकेगु मजुइगु वय्कःया दावी दु । थ्व ज्याझ्वः सुयागुं सम्पत्ति अप्वयेकेत वा संस्था तःमि यायेत मखुसे मुक्कं उठे जूगु दां मध्ये छुं दां क्वपालाः संस्थागत रुपं हे नेवाः कलाकारतय्त हे आर्थिक ग्वाहालि यायेगु ताः तयाः हे यायेत्यनागु ग्वसाः खलःया धारणा दु । कलाकार दिपा महर्जनं थपे यानाः कनादी कि थ्व इलय् नेवाः कलाकारतय्सं गर्व यायेगु ई चूलायेत्यंगु दु । पाँच तारे होटेलय् हे नेवाःतय्सं न्हापांखुसि थुलि च्वन्ह्याःगु इभेन्ट यायेत्यंगु कारणं माल धाःसा झीसं नं दर्शक व श्रोतातय्त प्रभावित याना यंकेफु धइगु धारणा न्ह्यब्वयेत नं थ्व ज्याझ्वः महत्वपूर्ण जुइगु खँ वय्कलं कनादिल । थ्व ज्याझ्वः नेवाः कलाकार कोष दयेकेगु न्हापांगु कुतः धाःसा मखु । थ्वयां न्ह्यः नं सुखावती मल्टि प्रोडक्सनं बारम्बार संगीत ख्यःया महारथीत हयाः शो यायेधुंकूगु दु । थ्व ज्याझ्वः दिपा महर्जनया एकल शो खः । थःगु प्रस्तुति ग्यसु ग्यंक न्ह्यब्वयेत कलाकार व संगीत साधक दिपा मजर्हनं थःम्हेसिनं न्हापा न्हापा हाला तये धुंकूगु तसकं चर्चितगु म्ये हे जक ल्ययादीगु दु । तर वय्कः थ्व इलय् थःम्हेसिनं क्वातुगु प्रस्तुति बिइ मफुत धाःसा छु जुइ गथे जुइ धइगु हे ग्वाचिकुं साधानाय् मग्न जुयाच्वंगु दु । मुक्कं न्हय्पु नेवाः म्ये मध्ये वय्कलं न्हापा न्हापा थःम्हेसियां हे हालाच्वंगु म्ये व छपु ज्वः म्ये नं हालादी । उकी थःगु हे एल्बम, पानवती संकिपाया म्ये न्यंकादी । जनकवि दुर्गालाल श्रेष्ठं च्वयादीगु छपू म्ये नं उगु हे इभेन्टय् न्यंकादी । थ्व म्यें वय्कःयात नं आनि छोइङ डोल्मायात थें दुर्गालालया म्ये हालीम्ह गायिका धकाः म्हसीका बीगु सम्भावना नं खनेदु । खस नेपाली भाय्या म्ये मध्ये नांजाःम्ह साहित्यकार पारिजातया कृति ‘शिरिसको फूल’यात कयाः दयेकाच्वंगु फिल्म म्ये नं वय्कलं न्यंकादी । थ्व ज्याझ्वलं उठे जूगु ध्यबाः छगू अक्षय कोष नीस्वनाः उगु कोषपाखें नेपालभाषा ख्यःया कलाकारतय् स्वास्थ्योपचारय् आवश्यक जुल धाःसा दां ग्वाहालि बीगु याइ । थुकिया निंतिं ज्याझ्वः जुइकुन्हु हे याक एण्ड यतिइ नांजाःपिं हास्य कलाकारद्वय मदनकृष्ण श्रेष्ठ व हरिवंश आचार्यया ल्हातिं छगू लाख दांया अक्षय कोषया उलेज्या याइ । थुगु ज्याझ्वःया निंतिं नीगू लाख खर्च तुइगु सुखावती मल्टि प्रोडक्शनं धाःगु दु ।  ","May 02, 2018 07:37 AM"
https://nepalbhasatimes.com/6529,न्ह्यइपुख्यः,११३८ अनलाथ्व पारू ,जरिनया हट व सेक्सी अवतार,बलिउड नायिका जरिन खान बलिउड फिल्म उद्योगय् दुहां वये न्ह्यः व छगू कल सेन्टरय् ज्या याइम्ह खः । वं गबलें विचाः याःगु खइमखु कि छन्हुया दिनय् व बलिउड फिल्म उद्योगय् दुहां वनेगु जुइ । कल सेन्टरय् ज्या यानाच्वंगु इलय् वयागु म्हगः बलिउड फिल्म क्षेत्रया निंतिं ‘फिट’ मजू । छाय्कि उगु इलय् व १०० किलो तौल दुगु खः ।                                                         उकिं व फिल्मय् अभिनय यायेगु म्हगस तक नं खंगु खइमखु । छन्हु बलिउडया सुपरस्टार सलमान खानया ‘युवराज’ संकिपाया शुटिंग जुयाच्वंगु इलय् जरिन फिल्म सेटय् थ्यंकः वन । अन सलमानं वयात खन । जरिनयात युवराजया फिल्म सेटय् सलमानं खंगु जक मखु तत्काल हे वयात थःगु न्हूगु संकिपा ‘वीर’या मुख्य अभिनेत्रीया भूमिकाया निंतिं अफर नं याःगु खः । वयां लिपा छु माल धकाः जरिनया बलिउडय् छगूकथंया भाग्यया खाता चाल । अनंलि छगू लिपा मेगु फिल्मय् खने दयेकः वःम्ह जरिन खान थ्व इलय् वयात बलिउडया हट व सेक्सी अवतारया रुपय् कायेगु यानाच्वंगु दु ।,"May 16, 2018 09:15 AM"
https://nepalbhasatimes.com/5841,न्ह्यइपुख्यः,११३८ बछलागा तृतीया,"टिकट थिके खः, अय्नं दर्शक म्हो जुइमखु : सतिश महर्जन","नेपालभाषा ख्यलय् थुगुसी न्हापांखुसी न्याद्वः व स्वद्वः टिकटया मू तयाः वइगु बैशाख २२ गते सनिवाः होटेल याक एण्ड यतिइ ‘लाइभ म्यूजिकल इभिनिङ’ नामं नेपालभाषाया सांगीतिक ज्याझ्वः जुइत्यंगु दु । टिकटया मू तसकं हे थिके जुल धाइपिं आपालं मनूत नं खने दयाच्वंगु दु ।                                                         थ्व सम्बन्धय् उगु हे ज्याझ्वलय् थःगु म्येँ न्ह्यब्वयादीत्यंम्ह नेपालभाषाया नांजाःम्ह म्येँ हालामि नापं ज्याझ्वःया छम्ह ग्वाहालिमि सतिस महर्जनयाके न्यनाबलय् वय्कलं ‘स्वद्वः व न्याद्वः टिकटया मू नेपालभाषा ख्यःया लागिं तसकं हे थिकेगु थें च्वं, तर अथे मखु’ धयादिल । वय्कःया कथं ज्याझ्वःया उद्देश्य हे तसकं च्वन्ह्याःगु जूगुलिं थ्व ज्याझ्वः स्वयेत नेवाः ख्यःयात माया याइपिं गाक्कं दर्शकतय् सहभागिता दइ धइगु वय्कःया विश्वास खः । थम्हं नं थः पासापिंत ‘न्याद्वः वंगु टिकट कया बी माल’ धयागु इलय् न्हापां ला तसकं थिके थें खंकूगु तर उगु ज्याझ्वलं नेवाः कलाकारतय्त स्वास्थ्य उपचार कोष खडा यायेगु ताः तयातःगुलिं थ्व पाय्छि खः धयादिल । गायक सतिश महर्जनं २२ गते जुइगु थुगु इभेन्टय् ‘मू मदुगु जिन्दगी’ धइगु नेपालभाषाया संकिपाय् थम्हं हे हालातःगु म्येँ ‘ए पासा छ लिक्क…..’ बोलया म्येँ हालादीगु जूगु दु । थः छम्ह नं उगु ज्याझ्वःया ग्वाहालिमि जूगुलिं वय्कः थः स्वयम नं थौंकन्हय् तसकं लिमलाःफमलाः लगे जुयाच्वनादीगु दु । सुथंनिसें बहनीथ्यंकं ज्याझ्वःया तयारी व टिकट मीगु ज्याय् लगे जुयाच्वनादीगु दु । वय्कःपिंसं प्यसःपाः टिकट मीगु अपेक्षा यानाच्वंगु दु । अथेहे मेम्ह आयोजक कमिटीया दुजः राजेश महर्जनं धाःसा प्यसःपा टिकट बाहेक नं अन पत्रकार, कलाकार व मेमेपिं मजिमगाःपिं प्राविधिक पुचःया मनूतनापं यायेबलय् उकुन्हुया इभेन्टय् म्होति नं ५५० म्ह मनूत खाइगु जानकारी बियादिल । थुलि स्वकुमिपिं छगू हे ज्याझ्वःया निंतिं छगू हे थासय् उकिसनं स्वद्वःनिसें न्याद्वः टिकटया मू पुलाः नेपालभाषा संगीतिक ज्याझ्वः स्वयेत्यंगु धाःसा नेपालभाषा ख्यलय् हे थ्व न्हापांखुसी खः । ग्वसाः खलःया छम्ह दुजः नापं नेपालभाषाया नांजाःम्ह संगीतकार व म्येँ हालामि नील शाक्यया कथं थ्व इभेन्टय् मुक्कं झिंप्यपू म्येँ हायेकेगु योजना मध्ये न्हापांखुसी हे धइथें थुकी न्हय्पु नेपालभाषाया म्येँ व न्हय्पु खस् भाषाया म्येँ हायेकेत्यंगु दु । थुकिया मू कारण धइगु आः नेवाःत नेवाः समुदाय दुने जक लिकुना च्वनेगु मखसे नेपालभाषा ख्यःयात नं राष्ट्रिय व अन्तर्राष्ट्रिय ख्यलय् तकं थ्यंकेगु निंतिं जूगु खँ कलाकार शाक्यं ‘नेपालभाषा टाइम्स’यात कनादिल । नीगू लाख खर्च यानाः थःपिंसं उगु ज्याझ्वः ग्वसाः ग्वयाच्वनागु खँ न्ह्यथनादिसें आः उकियात परिपूर्ति यानाः नं नेवाः संगीत ख्यःया लागिं छगू अक्षयकोष खडा यायेगु मू उद्देश्य जूगु कारणं थःपिंसं उखें थुखें वनाः दुःख सियाच्वनागु नं बांलाःगु हे ज्याय् ई फ्यानाच्वनागु थें सन्तुष्टि जुयाच्वंगु खँ नं शाक्यं कनादिल नेवाः कलाकारतय्त आपत विपतय् गुकथं ग्वाहालि यायेफइ धइगु विचारं हे थुकथंया ज्याझ्वः यायेगु सोच थःपिंके वःगु निर्देशक सुरेन्द्र तुलाधरया धारणा दु । वय्कःया हे नेतृत्वय् दुगु सुखावती मल्टी प्रोडक्सनं छगू लाख दां अक्षयकोषया लागिं तयाः ल्यं दुगु दां थज्याःगु हे थीथी ज्याझ्वःपाखें कोषय् मुंकेगु योजना दु । थ्व हे ज्याया शुरुवात यायेकथं थ्व इभेन्टया ज्या क्वचायेकेगु लक्ष्य तयातःगु दु । ज्याझ्वलय् नांजाःम्ह नेपालभाषाया म्येँ हालामिनापं हास्य कलाकार मदनकृष्ण श्रेष्ठया नं निपु प्यपु म्येँ नं दुथ्याइ धयाबलय् थुगु इभेन्ट छगू स्वये हे माःगु खँ टिकट न्याना काःपिं दर्शकतय्सं महसुस यानाच्वंगु दु । उकिसनं दिपा महर्जन थेंज्याःम्ह छम्ह सःया तःमि नांजाःम्ह म्येँ हालामिं नं न्हापांखुसी हे धइथें खस् भाषां नं म्यँे हालादीत्यंगु कारणं आः नेवाः ख्यःयात राष्ट्रिय व अन्तर्राष्ट्रिय लागाय् थ्यंकेगु ज्याय् सुं स्वयां म्हो मजुइगु खनेदु । सुखावती मल्टी प्रोडक्सनं आतक यानाच्वंगु थीथी ज्याझ्वः ताःलाक न्ह्यानाच्वंगुलिं हे थुगुसी न्याद्वः व स्वद्वः तका टिकट मू तयाः पाँचतारे होटेल याक एण्ड यतिइ दकलय् न्हापां थज्याःगु ज्याझ्वः ग्वसाः ग्वःगु खः । छुं ई न्ह्यः जक छम्ह विदेशी कलाकार वइगु धकाः ज्याझ्वः त्ययेकाः अन थ्यंकः मवःगु कारणं दरवारमार्गया होटेल बांमलाक तोडफोड जूगु घटनायात ध्यानय् तयाः माक्व व वइगु ग्यारेन्टी दुपिं जक कलाकारतय्गु नां ग्वसाः खलकं पित बियातःगु दु । उकी थःगु प्रस्तुति हे दइकथं हास्य कलाकार मदनकृष्ण श्रेष्ठ सहभागी जुयादी । अथेहे नांजाःम्ह गायिका दिपा महर्जनं मू कथं हे म्येँ न्ह्यब्वयादीगु जूगु दु । वय्कलं झिंप्यपू म्येँ न्ह्यब्वयादी । आतक दर्शकतय्सं टिकटया मू जक स्वयाच्वंगु दु । तर ज्याझ्वःया स्तरीयता (क्वालिटी) व स्तरीय ज्याझ्वः क्यनेफत धाःसा नापं डिनरया नं ब्यवस्था दु धाःगुलिं उकिं हे कःघाये फइकथंया साःसाःगु नसाज्वलं नं तये फत धाःसा नेवाः ख्यःयात अझ च्वन्ह्याकेत थज्याःगु ज्याझ्वलं अझ तिबः बीगु खँ ग्वसाः खलःया राजेश महर्जनं कनादिल । ज्याझ्वःया उलेज्या नेपाःया नांजाःपिं हास्य कलाकारद्वय मदनकृष्ण श्रेष्ठ व हरिवंश आचार्यपाखें मंकाः कथं जुइगु जुयाः नं थ्व ज्याझ्वलय् नेवाः समुदाय जक मखु गैर नेवाः समुदाय नं दर्शक कथं सहभागी जुइफइगु जूगु दु । उकिसनं ज्याझ्वलय् बछि धइथें म्यँे खस् भासं नं हायेकेगु ब्यवस्था यानातःगु दु । स्तरीय म्यँे व स्तरीय ब्यवस्थापन जुल धाःसा थज्याःगु ज्याझ्वलय् बिस्तारं बिस्तारं मनूतय्गु चिउताः व सहभागिता अप्वया वनीगु आशा ज्याझ्वःया छम्ह आकर्षण मू गायिका दिपा महर्जनया नं दु । नेवाः म्यँे थौं पाँचतारे होटेलय् प्रत्यक्षरुपं हे गायक गायिकापिंपाखें स्वये दइगु व न्यने नं दइगु जुयाः थुगु ज्याझ्वः छगू नेपालभाषा ख्यःया कोशल्वहं जुइफु ।","May 03, 2018 06:25 AM"
https://nepalbhasatimes.com/5809,न्ह्यइपुख्यः,११३८ बछलागा दुतिया,ख्यालि न्हिली,"डाक्टरं गर्भावस्थाया निंतिं ल्यासेया जाँच यात, अले धाल, ‘मिसेस चौधरी, जिं छितः तसकं बांलाःगु समाचार न्यंकेत्यनागु दु ।’ ‘मिस चौधरी’– ल्यासें संशोधन यात । ‘ओह !’– डाक्टर पलख वातां च्वन, अले हानं धाल, ‘मिस चौधरी, जि छितः तसकं बांमलाःगु समाचार न्यंकेत्यनागु दु । ह ह ह छम्ह मिसां थः भाःतयाके पार कायेगु बिचाः यानाच्वन । वं छम्ह वकिलयात स्वापू तल, अले वयात थःगु इच्छा कन । ‘छिं जिगु फीस बियादिसँ, जिं कन्हय् हे मुद्दा दायर यानाबी’– वकिलं धाल । ‘छिगु फीस गुलि ?’ ‘छगू लाख ।’ ‘पार छगू कायेत ? ’ ‘हजूर ।’ ‘ननसेन्स । झिद्वः दां बिउसा ला जिं थः भाःतया हत्या हे याकेफु ।’ ह ह ह ‘डाक्टर साहब’ – होसय् वयेवं हे ल्वगिं न्यन, ‘जिगु अपरेशन सफल जुल ला ?’ ‘बाबु’– लिसः वल, ‘जि ला चित्रगुप्त खः ।’","May 02, 2018 07:50 AM"
https://nepalbhasatimes.com/4671,न्ह्यइपुख्यः,११३८ चौलागा  षष्ठी,कलाकारिता ख्यःयात राज्यया न्यागूगु अंगकथं मान्यता बीत माग,"येँ– कानून न्याय तथा संघीय मामिलामन्त्री शेरबहादुर तामाङं नेपाली कलाकारिता ख्यःया विकासया लागिं क्वात्तूगु पलाः ल्ह्वनेगु धयादीगु दु । नृत्य निर्देशक संघ नेपालं थौं येँय् ग्वसाः ग्वःगु ‘नृत्य गुरुआमा हनी श्रेष्ठ सम्मान साँझ २०७४ तथा सांस्कृतिक कार्यक्रम’यात सम्वोधन यासें कानूनमन्त्री तामाङं कलाकार मनोरन्जनया माध्यम जक मखसें, देय्या म्हसीका हे जूगु धासें कलाकारिता ख्यःया विकासया नितिं थम्हं हर सम्भव कुतः यायेगु धयादिल । राज्यं कला ख्यः अले कलाकारया सम्मान इलय् हे यायेमाःगुलिइ तामाङं बः बियादिल ।                                                         व स्वयां न्ह्यः, उगु हे ज्याझ्वलय् कानूनमन्त्री तामाङं नेपाःया न्हापांम्ह नृत्य प्राध्यापक लिसें नृत्य निर्देशक हनी श्रेष्ठयात हनादिल । ज्याझ्वलय् मन्त्री तामाङं ताम्रपत्र लःल्हासें नृत्य गुरुमा श्रेष्ठयात हनादिल । व हे कथं, श्रेष्ठयात नृत्य निर्देशक संघ नेपालया केन्द्रिय नायः भुवनदास श्रेष्ठं दोसल्लां न्ययेकादिलसा संघया छ्यान्जे ज्ञानबहादुर महर्जनं डि–डान पदकपाखें श्रेष्ठयात हनादिल । कार्की ब्यांक्वेटया नायः दिलबहादुर कार्कीं रु.२५,५५५ राशिया चेक श्रेष्ठयात लःल्हानादिल । सम्मान ज्याझ्वलय् लसकुस यासें ज्याझ्वः कजि लिसें संघया केन्द्रिय दांभरिं भावना कार्कीं राज्यं कलाकारिता ख्यःयात राज्यया न्यागूगु अंगया रुपं मान्यता बीमाःगु माग लिसा कयादिल । कलाकार ब्वयेगु ज्वलं जक मखसें राज्यया म्हसीका हे जूगुलिं कलाकारिता ख्यःयात राज्यया न्यागूगु अंगया रुपं मान्यता बीमाःगु कार्कीया धापू खः । देय्न्यंकया नृत्य निर्देशकपिं संगठित जुयाः संघ नीस्वंगु न्हि श्रावण २६यात राष्ट्रिय नृत्य दिवसया रुपं घोषणा यायेमाःगु माग नं कार्कीं न्ह्यःने तयादिल । २०१५ सालय् विद्यार्थी जीवननिसें हे नृत्यया शुरुवात यासें थौंतक नं न्हूपिं नृत्यकारपिंत प्रशिक्षण बीगु, नृत्य सयेकाच्वंपिं विद्यार्थीपिनिगु लागिं नृत्य सम्बन्धि पाठ्यपुस्तक विकास यायेगुनिसें थुगु ख्यलय् निरन्तर योगदान बियाच्वंगुयात च्वछासें हनी श्रेष्ठयात सम्मानित याःगु खः । सम्मान धुंकाः नेपाःया थीथी जातजातीया संस्कृति खनेदइगु लोक, मौलिक नेपाली हुलाप्याखंया लिसें पाश्चात्य हुलाप्याखं नं न्ह्यब्वःगु खः । ज्याझ्वलय् शास्त्रीय चर्या प्याखं, लोक हुलाप्याखं, कत्थक, भरतनाट््यमया लिसें संकिपा हुलाप्याखं, दोहरी, रियालिटि शोया उत्कृष्ट जूगु हुलाप्याखं, फ्रिस्टाइल, बेलि हुलाप्याखं न्ह्यब्वःगु खः ।  ","April 06, 2018 08:33 AM"
https://nepalbhasatimes.com/4727,न्ह्यइपुख्यः,११३८ चौलागा  सप्तमी,सलमानयात जमानत,एजेन्सी- कृष्णसार (हाकुम्ह चल्ला)यात स्याःगु द्वपनय् न्यादँया जेल सजाँय न्यंकूम्ह भारतीय अभिनेता सलमान खानयात जमानत बिउगु दु । बिहीवाः राजस्थानया जोधपुरय् च्वंगु अदालतं समालनयात सन् १९९८ य् चल्ला स्याःगु द्वपनय् दोषी ठहर यासें जेल सजाय न्यंकूगु खः । सलमान उकुन्हु निसें निन्हु तक जोधपुरया जेलय् च्वनाच्वंगु खःसा थौं जमानत बिउगु खः ।,"April 07, 2018 05:02 PM"
https://nepalbhasatimes.com/5843,न्ह्यइपुख्यः,११३८ बछलागा तृतीया,ख्यालि न्हिली,"छम्ह कुमारी तिनिम्ह हिरोनी जहाजय् च्वनाः चाःहिउ वन । चाःहिउ वनेगु झ्वलय् वं छगू डायरी दयेकल । न्हापांकुन्हुया डायरीइ वं च्वत, ‘जहाज न्ह्यात । साप हे न्ह्यइपुसे च्वं । थ्व यात्रा ला क्व हे मचाःसा जिउ का । कन्हय्कुन्हुया डायरीइ च्वत, ‘थौं क्याप्टेनं जितः जहाज छगलं चाःहिइके यंकल । न नं नकल, ‘ड्रिंक’ नं याकल ।’ कंसकुन्हुया डायरीइ च्वत, ‘थौं हाकनं नं वं जितः त्यंक नकल । ‘ड्रिंक’ नं याकल, अले छु धाल धाःसां जि लाखे वयागु क्वथाय् वयाः छघुतु त्वं वा हँ ! अले वयानाप हे द्यं वा हँ ! जिं म्हाः धकाः धयाबियाबलय् वं थथे का धाःगु— ‘छं जिं धयागु मन्यनेगु खःसा जिं थ्व जहाज छगलं समुद्रय् डुबय् यानाबी ।’ प्यन्हुकुन्हुया डायरीइ वं च्वत, ‘थौं जिं सछिम्ह मनूया ज्यान बचय् यानागु जुल ।’","May 03, 2018 07:53 AM"
https://nepalbhasatimes.com/4707,न्ह्यइपुख्यः,११३८ चौलागा  सप्तमी,गिफ्टया फेशन शो (किपा स्वयादिसँ),"येँ – गोर्जियस इन्ष्टिच्यूट अफ फेशन टेक्नोलोजी (गिफ्ट)या ग्वसालय् शुक्रवाः गोर्जियस एटायर शो नामं फेसन शो जुल । यलया ग्वार्कोय् च्वंगु १९९९ एडिइ जूगु शोलय् गिफ्टपाखें प्रशिक्षण काःपिं थीथी डिजाइनरतय् डिजाइन न्ह्यब्वःगु खः । थीथी सिक्वेन्सय् जूगु शोया कोरियाग्राफि म्यानहन्ट २०१२ सनिस शाक्यं यानादीगु खः ।                                                         शोलय् मूपाहाँ कथं कलाकार सरोज खनाल झायादीगु खःसा पाहाँ कथं वरिष्ठ फोटोग्राफर राजभाइ सुवाल, गायकपिं भीम तुलाधर, दिपक वज्राचार्य, बबिन प्रधान, कर्णदासपिं झायादीगु खः । ज्याझ्वःया पाहाँपिं लिसें डिजाइनर, प्रायोजकपिंत गिफ्टया निर्देशक शोभा महर्जनं मतिनाया चिं देछायादीगु खः । थःगु संस्थापाखें प्रशिक्षत डिजाइनरतय् प्रमोशनया निंतिं गिफ्ट दँय्दसं फेशन शो याना वयाच्वंगु खः । थुगुसी प्यक्वःगुखुसी थ्व शो जूगु खः । क्लबमान्डुया इन्टरटेन्टमेन्टया व्यवस्थापनय् ज्याझ्वः जूगु खः ।                   ","April 07, 2018 05:01 AM"
https://nepalbhasatimes.com/4620,न्ह्यइपुख्यः,११३८ चौलागा  पञ्चमी,"सलमान दोषी ठहर, जेल लाइगु सम्भावना",एजेन्सी- बलिउड अभिनेता सलमान खान जेलय् लाइगु सम्भावना ब्वलंगु दु । निगू दशक न्ह्यः सन् १९९८ य् दुर्लभ जनावर हिरणयात स्याःगु मुद्दाय् दोषी ठहर यायेवं खान जेलय् लायेत्यंगु खः। ‘हम साथ साथ है’ धाःगु फिल्मया सुटिङया झ्वलय् राजस्थान वंबलय् सलमानं निम्ह हाकुपिं हिरणया शिकार याःगु खः । थ्व घटनाय् द्वपं लानाच्वंपिं सैफ अली खान लगायतया प्यम्ह कलाकारतय्त धाःसा अदालतं सफाइ बिउगु दु । अदालतं दोषी ठहर यायेवं सलमानं दछि निसें खुदँ तकया जेल सजाय फयेमालेफु । तर थ्व फैसला विरुद्ध वं पुनरावेदन धाःसा यायेदनि ।,"April 05, 2018 09:22 AM"
https://nepalbhasatimes.com/4623,न्ह्यइपुख्यः,११३८ चौलागा  पञ्चमी,सलमान खानयात न्यादँया जेल सजाय,"भारतया छगू अदालतं बलिउड अभिनेता सलमान खानयात न्यादँया जेल सजाय न्यंकूगु दु । नीदँ न्ह्यव दुर्लभ वन्यजन्तया शिकार याःगु द्वपनय् न्यादँया जेल सजाय न्यंकूगु खः । सन् १९९८ य् हम साथ साथ हे फिल्मया सुटिङया इलय् समालनं राजस्थानया जंगलय् निम्ह कृष्णसार स्याःगु खः । थ्वहे द्वपनय् वयात न्यादँया जेल सजाय न्यंकूगु खः । अदालतय् सुनुवाइ जुयाच्वंबलय् जोधपुर अदालतया पिने वया प्रसंशकतय् भीड जूगु खः । कडा सुरक्षाया दथुइ अदालतं थ्व फैसला न्यंकूगु खः । वया लिसें कृष्णसार स्याःगु द्वपं लानाच्वंपिं सैफ अलि खान, तब्बु, निलमलिसें प्यम्ह कलाकारतय्त धाःसा अदालतं सफाइ बिउगु दु । जोधपुर अदालतं सलमान खानयात थ्व अपराधय् झिद्वः दांया जरिवाना नं न्यंकूगु दु । आः सलमानयात जेलय् यंकीगु जूगु दु । ५२ दँया सलमानं थ्व फैसला विरुद्ध च्वय्या अदालतय् पुनरावेदन यायेफइ । तर अथे खःसां छुं न्हि धाःसा जेलय् हे च्वनमालीगु खँ धाःगु दु ।","April 05, 2018 11:32 AM"
https://nepalbhasatimes.com/15876,न्ह्यइपुख्यः,  ,ख्यालि न्हिली,"छम्ह मिसा थः प्रेमीयात नाप लायेत तसकं चिचिहाकःगु आधुनिक फेसनया वसः पुनाः वन । प्रेमीया न्ह्यःने थ्यनेवं मिसां न्यन— ‘धासाः जि गथे च्वं ? बांलाः कि बांमलाः ? प्रेमी (न्हिलाःन्हिलाः) ः अहो ! मैंचा थ्व नं त्वःताछ्वःसां जिउ, अलेला छ नकतिनि बूम्ह ह्याउँमचा थें च्वनी का ! ह्ह्ह् अबु ः बाबु, थौं छिमि मांया हाःसः हे ताये मदु । थपाय्सकं ला सुम्क च्वने मदुुगु खः । छाय् ? छु जुल ? काय ः बाः, गल्ती जिगु हे खः । अबु ः बेमान, कुलंगार छु याना छं ? काय ः मामं जितः लिपिष्टिक हजि धाःगु, गल्तिं जिं फेभिक्विक बः लात का ! ह्ह्ह् छु याये ? जिगु कर्म हे थज्याःगु का ः जब जि भौमचा जुयाः थ्व छेँ दुहां वयाः माजु मभिंम्ह लात । आः जि थः हे माजु जुल, तर भौमचा मभिंम्ह लात !","December 25, 2018 05:55 AM"
https://nepalbhasatimes.com/14112,न्ह्यइपुख्यः,११३८ कौलागा त्रयोदशी ,सोनी राजभण्डारीया न्हूगु म्येँ,येँ- गायिका सोनी राजभण्डारी झिंखुदँ लिपा हाकनं न्हूगु म्येँ ज्वनाः पिलूझाःगु दु । वय्कःया न्हूगु म्येँ व म्येँया म्युजिक भिडियो आइतवाः छगू ज्याझ्वःया दथुइ सार्वजनिक याःगु दु । झिंखुदँ न्ह्यव लिधंसा म्येँचाकय् निपु म्ये हालादीम्ह वय्कः थुगुसी न्हूदँया झालाय् दर्शनवीर शाक्यं च्वयादीगु ‘लुमन्ति छंगु वइबलय्…’ म्येँ ज्वनाः हाकनं नेपालभाषा संगीत ख्यलय् लिहां झाःगु खः । थ्व म्येँय् संगीत जुगल डंगोलं तयादीगु खः ।                                                         ब्याहा लिपा झिखुदँ तक मचा ब्वलंकेगु व छेँ धन्दाय् लगे जुयाः संगीत ख्यलं तापाक च्वनेमाःगु धासें वय्कलं आः थः जहानया हःपालं हाकनं संगीत क्षेत्रय् लिहां वयागु खँ कनादिल । आइतवाः सुरज महर्जनं निर्देशन यानादीगु म्येँया म्युजिक भिडियो सार्वजनिक याःगु खः । म्येँय् रजनी शाही व दीपेन्द्र सिंह ठकुरीं म्हितातःगु दुसा म्युजिक भिडियोया छायाँकन भाइकाजी महर्जन नयनं यानादीगु खः ।,"November 05, 2018 05:06 AM"
https://nepalbhasatimes.com/14135,न्ह्यइपुख्यः,११३८ कौलागा त्रयोदशी ,ख्यालि न्हिलि,"मिल्क टी व ब्ल्याक टी स्वयां ग्रीन टी त्वनेगु व त्वंकेगुया आपालं फाइदा दु । — चिनी व दुरुया खर्च बचत जुइ । — बिस्कुटया खर्च नं बचत जुइ । — धनाढ्य जूगु महसुस जुइ । — च्या थप काइमखु । महत्वपूर्ण खँ ला थ्व दु कि सुं नं पाहां हाकनं छेँय् वयेगु कुतः याइमखु । ह्ह्ह् न्ह्यसः अरेन्ज म्यारिजय् पारपाचुके म्हो जक जुइ । छाय् खः ? लिसः गुम्हेसिनं थःगु इच्छाकथं इहिपा तक ला याये मखं वं छु धकाः पारपाचुके कायेगु आँट याइ ? ह्ह्ह् छगू पार्कय् छज्वः प्रेमी च्वनाः खँ ल्हानाच्वन । मिजंनं धाल— ‘प्रिय ! छंगु व मिखाय् जिं सारा संसार खनाच्वना । अबलय् लाक्क इमिगु न्ह्यःने छम्ह अय्लाःगुलु थ्यंकः वल । अले वं धाल— भाई, अथे खःसा प्रहरीं गन गन चेकिंग यानाच्वंगु दु । स्वयाबिउ सा ।","November 05, 2018 05:25 AM"
https://nepalbhasatimes.com/10271,न्ह्यइपुख्यः,११३८ दिल्लागा पारू ,विवादय् कलिउड,"प्रियंका कार्की ‘इन्टिमेट सिन’ कलिउडय् थौंया दिनय् दकलय्सकलय् न्ह्यःने लानाच्वंम्ह हिरोइन खः – प्रियंका कार्की । विशेष यानाः छुं नं कथंया विवादय् मवइम्ह धकाः धयातःम्ह प्रिंयका कार्की थ्व वालय् धाःसा बांमलाक हे छगू विवादय् तक्यन । प्रियंकायात विवादय् लाकूगु फिल्म “कथा काठमाडौं” खः । थ्व हे वालय् “कथा काठमाडौं” फिल्मया छपु म्यँे रिलिज जुल ।                                                         अले उगु म्येय् प्रियंका कार्की व प्रमोद अग्रहरी दथुया “इन्टिमेट सिन” खनाः आपाःसिनं म्ये वांन्यात । नेपाली फिल्मय् थुलि उत्तेजक लु आःतक मवःनि धइगु सः नं थ्वल । थुकियाबारे प्रियंका मय्जुं छुं प्रतिक्रिया बिइत स्वःगु खनेमदुनि । शायद थौंकन्हय् अमेरिकाय् वना च्वंगुलिं जक प्रतिक्रिया बिइ मलानाच्वंगु खःला धाइपिं मदुगु नं मखु । खँ न्ह्यागु हे जूसां “कथा काठमाडांै”या उगु लु काचाक्क सुनां हे पचे यायेफइगु धाःसा खनेमदु । आः फिल्म सेन्सर बोर्डं छु याइगु खः ? व ला स्वये ल्यं हे दनि । तर थौंकन्हय् युट्युबय् थ्व म्येँया स्वकुमि घौघौपतिकं हे अप्वया वयाच्वंगु दु । झन् उकिसनं प्रियंका कार्की मय्जुया छुं न्हि न्ह्यःतिनि आयुष्मान देशराज जोशीलिसे “इन्गेजमेन्ट” जूगु खःसा आकाझाकां जूगु इहिपा क्वःछिना ज्याझ्वः नं चर्चाया विषय जूगु खः । आः प्रियंका कार्कीया थ्व रेकर्ड ब्रेक हट सिन धुंकाः प्रियंका व आयुष्मान दथुया रिलेशनय् छु लिच्वः लाइगु खः धयागु चर्चा नं सुरु जूगु दु । शिल्पा पोखरेलया इहिपा इहिपाया खँय् सदां चर्चाय् वयाच्वनीम्ह फिल्म बन्जाः खः– छविराज ओझा । झिन्यादँ नीदँ न्ह्यः गीताञ्जली नांयाम्ह हिरोइनयात लिथु कथं दुथ्याकूम्ह फिल्म निर्माता छवि ओझां लिपा मेम्ह हिरोइन रेखा थापालिसे नं इहिपा याःगु खः । गीताञ्जलीया आत्महत्या लिपा छविया रेखालिसे स्वापू क्वातुगु खः । अले इमि दथुइ इहिपा नं जुल । लिपा वनाः रेखा थापा व छविराज ओझा दथुइ डिभोर्स जुल । डिभोर्स धुंकाः याकः जीवन हना वयाच्वंम्ह छविराजया जीवनय् शिल्पा पोखरेल नांयाम्ह हिरोइनया इण्ट्री जूगु खःसा दँबदँ न्ह्यःनिसें छवि व शिल्पाया स्वापू क्वातुयाच्वंगु खः । विशेष यानाः इमिगु छुं नं न्हूगु फिल्म रिलिज न्ह्यःने थ्यनकि उमिसं थःगु इहिपाया स्क्याण्डल पित हयेगु याना वयाच्वंगु दु । इहिपा धाःसा औपचारिक रुपं याःगु खनेमदुनि । तर लाबला न्ह्यः छविया पुलांम्ह तिरीमय्जु रेखा थापां छवि व शिल्पा दथुइ निदँ न्ह्यः हे इहिपा जुइधुंकल धकाः न्ववाःबलय् छवि व शिल्पा दथुया इहिपा स्क्याण्डल केवल फय्गं जक खः धइगु साबित जुल । थ्व खँय् शिल्पा मय्जुं धाःसा रेखा थापायात थःपिनिगु इहिपाया खँ पुष्टि जुइगु दसु न्ह्यब्वयेत इनाप याःगु दुसा रेखामय्जुं थुकियात कयाः छुं लिसः बिउगु मदुनि ।  “रोजी” फिल्मया विवाद निर्देशक निरक पौड्यालं दयेकाच्वंगु “रोजी” नांयागु संकिपायात कया छुं ई न्ह्यः निसें ब्वलना वयाच्वंगु विवादं आःयात दिपाः काःगु दु । थ्व संकिपाया घोषणा जूगु न्हिकुन्हु हे थ्व सत्यघटनाया लिधंसाय् निर्माण जुइत्यंगु संकिपा धकाः धाःगु खःसा थथे रोजी नां तयाः सत्यघटना धकाः तकं धाःबलय् न्हापा यलया म्ह्याय्मचा रोजी महर्जनया खुदँ न्हय्दँ न्ह्यः जूगु हत्याकाण्डया पीडित परिवारं थुकिया विरोध याःगु खः । पीडित परिवारया विरोध धुंका छझाः चलचित्र विकास बोर्डया रोहबरय् परिवार पक्ष व फिल्म निर्माण पक्ष दथुइ सहलह जुल । अनं लिपा हाकनं चलचित्र विकास बोर्डया रोहबरय् मेगु चरणया सहलह जुयाः न्हापा जूगु सहलह कथं “रोजी” संकिपा निर्माण पक्षं थःपिंसं दयेका च्वनागु संकिपाया बाखं रोजी हत्याकाण्डलिसे ज्वःमलाः धकाः दावी यात । अले परिवार पक्षयात फिल्मया बाखं नं न्यंकल । थथे बाखं न्यंके धुंकाः जूगु सहलहय् ज्यापु समाज यलया नायः प्रेम महर्जन्, नेवाः संकिपा समाजया नायः सुरेन्द्र तुलाधर, नांजाःम्ह संकिपा बन्जाः गोपालकाजी कायस्थ, “रोजी” संकिपाया निर्माता मणिकर्ण के.सी., निर्देशक निरक पौड्याल, हिरो प्रदीप खड्काया नापनापं कलाकारपिं पल्पसा डंगोल, प्रकाश श्रेष्ठ व पीडित परिवारया छेँजःपिनिगु उपस्थिति दुगु खः । बोर्डया रोहबरय् जूगु सहमति कथं “रोजी” संकिपायात रोजी हत्याकाण्डया बाखनय् दयेकाःगु संकिपा धकाः प्रचार मयायेगु , संकिपाया नां हिलेगु व संकिपाया ज्या क्वचाये धुंकाः सेन्सरय् वने न्ह्यःहे पीडित परिवारयात निं क्यनेगु खँ क्वःछिउगु खःसां आः वयाः फिल्म निर्माण पक्षं उगु सहमतियात हाचां गायाः “रोजी”या हे नामं प्रचार न्ह्याकूगु दु । फिल्म ‘रोजी’सत्यघटनाया लिधंसाय् निर्माण जुइत्यंगु संकिपा धकाः धाःगु खःसा थथे रोजी नां तयाः सत्यघटना धकाः तकं धाःबलय् न्हापा यलया म्ह्याय्मचा रोजी महर्जनया खुदँ न्हय्दँ न्ह्यः जूगु हत्याकाण्डया पीडित परिवारं थुकिया विरोध याःगु खः । ‘रोमियो एन मुना’ या प्रचारय् बिकिनि थौंकन्हय् विवादय् लानाच्वंगु फिल्म “रोमियो एन मुना” खः । पूर्व मिस नेपाल सृष्टि श्रेष्ठ व विनय श्रेष्ठया लिड रोल दुगु थ्व फिल्मया पब्लिसिटीया झ्वलय् जूगु छगू ज्याझ्वलय् थुकिया हिरो विनय श्रेष्ठं निम्ह टुपिस बिकिनि पुनातःपिं मिस्त ज्वनाः इण्ट्री याःगु खःसा थ्व ज्या मिडियाय् साप हे चर्चित जूगु खः । चिकुलाया इलय् जूगु उगु प्रचार ज्याझ्वलय् निम्ह बछि नांगांपिं मिस्तनाप हिरोया इण्ट्रीयात उगु फिल्मया म्येया प्रचार यायेगु निंतिं याःगु खःसां सार्वजनिक सभाय् थुकथं बछिनांगांपिं मिस्त न्ह्यब्वःगुयात कयाः आपाःसिनं कुंखिउँगु खः । विनय श्रेष्ठया धापू कथं उगु फिल्मया म्यँेय् अझं अप्वः संख्याय् बिकिनि पुना तःपिं मिस्त दुगु तर प्रचारया झ्वलय् निम्हजक मिसा छ्यःगु खनेदु । आः थथे आपालं मिस्तय्त बछि नांगा यानाः न्ह्यब्वयातःगु उगु म्यँे “रोमिया एन मुना”या निंतिं आकर्षण जुइगु खःला कि विकर्षणया विषय जुइगु खः धइगु लिपा हे जक सीदइ । बिकास बोर्डया अध्यक्षया विवाद चलचित्र बिकास बोर्डया अध्यक्ष पदय् वंगु मंसीरय् तत्कालिन देउवा सरकारं निकिता पौडेलयात नियुक्त यात । निकिता पौडेल धयाम्ह नांजाम्ह फिल्म बन्जाः उद्धब पौडेलया म्ह्याय् खः । अले उद्धब पौडेल धइम्ह कमल थापाया राष्ट्रिय प्रजातन्त्र पार्टीइ तःधंगु पदय् दुम्ह जूगुलिं वय्कःया म्ह्याय् निकितायात नं आपाःसिनं राष्ट्रिय प्रजातन्त्र पार्टीलिसे सतिम्ह कथं कयातःगु खः । तर वयागु नियुक्ति धाःसा नेपाली कांग्रेस व माओवादीया संयुक्त सरकारया पालय् जुल । वयागु नियुक्ती धइगु सरकारी नियुक्ती मखसे बकायदा दरबन्दी चायेकाः दरखास्त फ्वना उकी दरखास्त तःपिं मध्ये अन्तर्वाता कयाः तिनि नियुक्त याःगु खः । थुकथं स्वयेबलय् वयागु नियुक्ति सरकारी नियुक्ति मखुसां के.पी. ओलिया सरकारं देउवा सरकारया नियुक्ति दक्व खारेज यायेगु झ्वलय् निकिता पौडेलयात नं बर्खास्त याःगु खः, तर लिपा थथे बर्खास्त जूपिंसं अदालतपाखें पुनर्बहालिया अन्तरिम आदेश कया हःबलय् निकिता पौडेलं नं व हे लँपु नालाः हाकनं चलचित्र बिकास बोर्डया अध्यक्ष जूवःगु दु । निकिता मय्जुया थुकथं बोर्डय् हाकनं बहालि जूबलय् धाःसा वयागु थासय् चलचित्र बिकास बोर्डया अध्यक्ष जुइगु कुतः यानाच्वंपिं शिव श्रेष्ठ व केशव भट्टराई धाःसा वाताहां जूगु दु ।  ","July 28, 2018 02:25 AM"
https://nepalbhasatimes.com/10195,न्ह्यइपुख्यः,११३८ दिल्लाथ्व चतुर्दशी,ख्यालि न्हिलि,"ह्याउँमचायात म्वःल्हुकेगु तरिका ः मचायात लःया टबय् तयादिसँ । यदि मचाया रंग ह्याउँसे च्वनावल धाःसा सीकि कि थुकिया मतलब लः तसकं क्वाः । यदि मचाया वँचुया वन धाःसा उकिया मतलब खः, लः तसकं ख्वाउँसे च्वं । यदि लःया रंग हाकुया वन धाःसा थुकिया मतलब जुइ, मचायात यक्व न्ह्यः हे म्वःल्हुके माले धुंकूगु जुयाच्वन । ह्ह्ह् गुम्ह मनुखं ख्वीदँया उमेरय् थथे धकाः फुर्ति याइ कि वं आः नं व दक्वं यानाच्वंगु दु, गुगु नीदँ दुबलय् यानागु खः, थुइकादिसँ कि नीदँया उमेरय् व खास छुं याइम्ह मखु जुयाच्वन । ह्ह्ह् ‘खन ला !’— थःगु प्रोग्राम लिपा छम्ह गायकं थः पासायात धाल— ‘गय्च्वं, जिगु बांलाःगु सलं हल छगुलिं जायाच्वंगु ।’ ‘खन ।’— पासाम्हं धाल— ‘अय्जुयाः ला मनूत छंगु सःया निंतिं थाय् त्वःताबीत धमाधम दनाः पिहां वंगु नि ।’","July 26, 2018 07:50 AM"
https://nepalbhasatimes.com/10251,न्ह्यइपुख्यः,११३८ दिल्लागा पारू ,चिहा संकिपा कासाय् झिगू फिल्म,"नेपालभाषा चिहा संकिपा कासाय् झिगू चिहाकःगु फिल्मं धेंधेंबल्लाः याइगु जूगु दु । कासाया निंतिं झिगू चिहाकःगु संकिपा दुहां वःगु खँ नेपालभाषा चिहा संकिपा कासा समितिया दुजः पवित्र कसाःनं कनादीगु दु । कासाय् दुथ्याःगु फिल्मया ल्यज्या सुरु जुइधुंकूगु खँ नं वय्कलं धयादीगु दु ।                                                         कासा उत्कृष्ट फिल्म ल्ययेगु निंतिं निगू चरणय् ल्यज्या जुइगु खँ समितिया हे दुजः सुरेश मानन्धरं धयादीगु दु । कासाया निंतिं नेवाः भाय् संरक्षण सम्बन्धी थीथी प्यंगू विषय बियाः फिल्म दयेकेत आह्वान याःगु खः । उकिं फिल्मया प्राविधिक पक्षयात कयाः व फिल्मया थिमयात कयाः बिस्कं बिस्कं हे क्ववालेज्या जुइगु खँ वय्कलं धयादीगु खः । प्राविधिक पक्षय् फिल्मया बाखं÷स्क्रिप्ट, अभिनय, छायाँकन, सः, सम्पादन, निर्देशन व मुक्कं प्रस्तुतियात कयाः फिल्म विज्ञ प्राविधिक÷निर्देशकतय् छगू पुचलं निर्णय बिइसा फिल्मया विषयवस्तुयात कयाः नेपालभाषा ख्यःया न्ह्यलुवाःपिनि छगू निर्णायक पुचलं निर्णय याइगु खँ पवित्र कसाःनं कनादीगु दु । कासाया निंतिं ग्वसाःखलकं ‘भाषा म्वाःसा जाति म्वाइ’, ‘झीगु भाय् मन्त धाःसा’, ‘झीगु भाय्, झीगु म्हसीका’ व ‘झीगु भासं च्वये ब्वने मखंसा’ धयागु थिमय् ५ निसें १५ मिनेट तकया फिल्म दयेकेत आह्वान याःगु खः । धेंधेंबल्लाखय् कमलरत्न तुलाधरया ‘यांभाय्’, दर्शनवीर शाक्यया ‘द मिथ ०’, पवन जोशीया ‘लिच्वः’, राकेश महर्जनया ‘म्हसीका’, प्रज्वल शाक्यया ‘स्वचेतना’, हर्के माइलाया ‘मांभाय्’, सुनिता राजभण्डारीया ‘हाःसः मदुगु सः’, रामकृष्ण खड्गीया ‘अस्तित्व’, सुरेन्द्र मानन्धरया ‘नेवाः झी नेवाः हे जुइ’ व यादवदास भोछिभोया व विजयेता भोछिभोयाया ‘भकुंग्वारा ख्याः’ दुथ्याःगु खः । धेंधेंबल्लाखय् दुथ्याःगु ‘भकुंग्वारा ख्याः’ पोखरां दयेकाहःगु फिल्म खःसा मेगु फुक्क स्वनिगलय् हे दयेकूगु फिल्म खः । चिहाः संकिपा कासाय् न्हाप लाःगु फिल्मयात ७५ हजार तका सिरपाः बीसा लिउ लाःगु फिल्मयात ५० हजार तका सिरपाः बी, अथेहे हःपाः कथं निगू फिल्मयात २५–२५ हजार तका सिरपाः बी । चिहा संकिपा कासाया ग्वसाः पुचलय् पवित्र, सुरेश लिसें सुमन श्रेष्ठ व अमेरिका पाखें प्रवीण श्रेष्ठ दुथ्याः । कासाय् दुथ्याःगु संकिपाया प्रिमियर शो यायेधुंकाः उत्कृष्ट फिल्मया घोषणा यायेगु खँ ग्वसाःपुचःया दुजः पवित्र कसाःनं धयादीगु दु ।","July 28, 2018 01:35 AM"
https://nepalbhasatimes.com/11952,न्ह्यइपुख्यः,११३८ ञलाथ्व चौथी,ख्यालि न्हिलि,"शिक्षकं मस्तय्त चिकुलाया मौसमय् पिने चाःहिउवनेगुया ग्यानापुगु लिच्वःया बारे कनेत स्वयाच्वन । ‘छन्हु तसकं चिकुसे च्वनाच्वन । जिमि न्हय्दँ दुम्ह काय पिने म्हितः वनेत स्वयाच्वन, तर जिं वयात पना । जिं वयात न्हूगु साइकल न्याना बियातयागु खः । जिं मखंक व वहे साइकल ज्वनाः पिहां वन खनी । वयात चिकुं पुन, अले स्वन्हु लिपा ला व सि हे सित ।’ क्लासय् गबाय्त सुनानं नमवाः । अनंलि आकाझाकां लिउनेया सीटं छम्हेसिनं नवानाहल— ‘वयागु साइकल गन दु ?’ ह्ह्ह् ‘छ हे खः ला व बहादुर ल्याय्म्ह गुम्हेसिनं जिमि काययात खुसिइ दुनेत्यंबलय् बचय् यानाहःगु खः ।’ ‘खः, छिगु । तर थ्व छुं न्ह्यथनाच्वनेमाःगु खँ ला मखु नि ।’ ‘छाय् न्ह्यथनेमाःगु मखु ? वयागु तपुलि गन दु ?","September 13, 2018 07:25 AM"
https://nepalbhasatimes.com/10320,न्ह्यइपुख्यः,११३८ दिल्लागा दुतिया,३० किलोया लेहेंगा,"नायक सैफ अली खानलिसे इहिपा याये धुकाः छम्ह मचा दयेवं तसकं ल्ह्वन धकाः चर्चाय् वःम्ह बलिउड नायिका करिना कपुरं थःगु शरीरया तौल क्वकाःगु खः । वयां लिपा करिनाया शारीरिक बनावटयात कयाः खास हे चर्चा मजुल । छगू कथं चर्चाया ख्यलं तापाक च्वनाच्वंम्ह करिना हाकनं चर्चाय् वःगु दु ।                                                         वंगु वाःया विहीवाः भारतय् जूगु छगू फेशन शोलय् खने दयेकः वःम्ह करिना हाकनं चर्चाय् वःगु खः । ‘इन्डिया कुटुर वीक–२०१८’ नांया फेशन शोलय् ¥याम्पय् वःम्ह करिनाया खास चर्चा वं पुनातःगु वसःयात कयाः जूगु खः । फेसन डिजाइनर शेन व फाल्गुनी पिककं तयार याःगु वसतय् ¥याम्पय् कुहां वःम्ह करिनां सुनौलो रंगया गुगु लेहेंगा पुना वःगु खः, उकिया तौल जक हे ३० किलों मल्याक दुगु खः । सुनौलो रंगया लेहेंगाय् ‘न्यूड कलर’या फेदर लेसय् करिना तसकं सुन्दर खने दयाः ग्ल्यामरस नं खने दुगु खः । ¥याम्प वाक लिपा करिनां धाःगु खः कि, ‘लेहेंगाया तौल ३० किलो दुगु खः । वसः थपाय्सकं झ्यातुगु महसुस जुल कि ¥याम्पय् वनाच्वनागु इलय् झीगु ला म्ह हे मदुथें च्वनावल ।’","July 29, 2018 06:40 AM"
https://nepalbhasatimes.com/11711,न्ह्यइपुख्यः,११३८ गुँलागा नवमी,नेपाल चलचित्र तथा सांस्कृतिक प्रतिष्ठानया साधारणसभा,"येँ – नेपाल चलचित्र तथा सांस्कृतिक प्रतिष्ठानया वंगु शनिवाः जूगु साधारणसभां प्रतिष्ठानया न्हूगु ज्यासना पुचः ल्यःगु दु । केपी पाठकया अध्यक्षताय् नीस्वंगु न्हय्म्हेसिया न्हूगु ज्यासना पुचलय् विजयरत्न तुलाधर असंबरे उपाध्यक्ष, राजु केसी महासचिव, राजु भण्डारी सचिव, कमलप्रसाद शर्मा कोषाध्यक्ष व दुजलय् विश्वराज सापकोटो व रसिक पाठकयात सर्वसम्मतिं ल्यःगु खः ।                                                         साधारणसभाया न्हापांगु सत्रय् प्रतिष्ठानया तदर्थ समितिया अध्यक्ष केपी पाठकं प्रतिष्ठानया थीथी पक्षयात कयाः थःगु नुगःखँ तयादीगु खः । अथे हे तदर्थ समिति सचिव राजु भण्डारीं वार्षिक प्रतिवेदन व कोषाध्यक्ष कमलप्रसाद शर्मा आर्थिक प्रतिवेदन न्ह्यब्वयादीगु खः । थ्व हे झ्वलय् प्रतिष्ठानं थ्व हे वइगु फागुनय् निक्वःगु संस्करणया नेपाल अन्तर्राष्ट्रिय चलचित्र महोत्सवया ग्वसाः ग्वइगु जूगु दु । महोत्सवया निंतिं प्रतिष्ठानया उपाध्यक्ष असंबरेया संयोजकत्वय् छगू छनौट समिति नं गठन याःगु दु । उगु समितिइ वरिष्ठ सूचना प्रविधि विज्ञ करुण थापा, ध्वनिविद् आलोक तिवारी, चलचित्र निर्देशक रामराजा दाहाल, छाँयाकार शबनम मुखिया, साहित्य समालोचक अभय श्रेष्ठ व सिने पत्रकार सुशील पौडेल दुजःकथं च्वनादीगु दु ।","September 04, 2018 07:40 AM"
https://nepalbhasatimes.com/10735,न्ह्यइपुख्यः,११३८ दिल्लागा आमै,युट्युबय् नेवाः म्येया म्युजिक भिडियोे,"थौंकन्हय्या मनोरञ्जन ख्यःया लिधंसा धइगु हे युट्युब जुया वयाच्वंगु दु । युट्युब बिना मनोरञ्जन ख्यःया अस्तीत्व हे मंत धइथें च्वना वःगु दु । विशेष यानाः संगीतया ख्यःला युट्युब बिना छुं हे मखु धइथें जुया वयाच्वंगु दु । न्हापान्हापा जूसा म्येँ धइगु न्यनेगुजक खः । तर आः वयाः म्येँ स्वयेगु नं जुया वल ।                                                         उलिजक मखसे म्यँे स्वयेगु माध्यम नं हिलावना युट्युबय् स्वयेगु जुयावःगु दु । युट्युबय् स्वःगु लिधंसाय् हे म्येँयात लनेगु चलन जुयाच्वंगु दु । थ्वहे झ्वलय् नेवाः म्येँ नं युट्युबया लिधंसाय् लनेगु चलन न्ह्यानाच्वंगु दु । खास याना युट्युबय् नेवाः म्येँया भ्युज धइगु झिंन्याद्वः नीद्वःतिजक दयाच्वंगु खनेदुगु थासय् थगुने कलाकार रुपेन्द्रश्रेष्ठ थक्वामिया म्युजिक भिडियो “मुसुमुसु न्हिला छं”म्येया भ्युज छगूलख थ्यन। थ्वसिबें न्ह्यः नेपालभाषाया संगीत ख्यलय् युट्युबया स्वकुमिया ल्याःयात कयाः सुनां चिउताः तया मच्वगुं थासय् आकाझाकां नेपालभाषाया म्युजिक भिडियो नं छगूलखसिबें अप्वः थ्यन धइगु खँ छझा चर्चाया विषय जुल । अले मेमेगु म्येँया स्वकुमि ल्याःया नं खँ पिहां वल । आः वयाः छन्हुया दुने दकलय् अप्वः स्वःगु म्येँया नं खँ पिहां वःगु दु । दिपक बज्राचार्यया नेवाः ‘मन मगन’ नेपाःया संगीत संसारय् “ओ अमिरा”म्येँया निंतिं नांजाःम्ह व लोकंह्वाःम्ह म्यँेहालामि दीपक बज्राचार्यया निला प्यलाति न्ह्यः “मन मगन” बोलया छपु खस नेपाली भाय्या म्येँया म्युजिक भिडियो पिदन । थ्व म्युजिक भिडियोया निर्देशक सुब्रतराज आचार्य खःसा थुकिया प्रस्तुति तसकं च्वछाय्बहजू । यलया धार्मिक व साँस्कृतिक सम्पदा कथं नांजाःगु भिन्छेबहालय् शुटिंग यानातःगु उगु म्येय् नेवाः साँस्कृतिक परम्परा व धार्मिक परम्परायात बांलाक्क न्ह्यब्वयाःतःगु दु । थुकी भिन्छेबहाया थकाली आजुपिंत वसपोलपिनिगु औपचारिक वसः पुंका हे न्ह्यब्वया तःगु दु । ञलाया जात्रा न्ह्यब्वयातःगु दु । थ्व म्यँे ला बांलाःगु जु हे जुल, नापनापं म्युजिक भिडियो नं स्वयेबह जुइक पिदंबलय् छक्वलं हे थ्व म्येँ लोकंह्वात । युट्युबय् नं स्वकुमि ह्वात्त हे अप्वया वल । आःतकया दुने ४४ लखसिबें अप्वः स्वकुमिपिंसं थ्व म्येँ स्वये धुंकूगु दु । आः नकतिनि हे जक थ्वहे म्येँया नेवाः भर्सन नं पिहां वःगु दु । उखुन्हु सोमबारतिनि युट्युबय् रिलिज याःगु थ्व म्येँया स्वकुमि ल्याः रिलिज जूगु छन्हु अथेधइगु २४घौ दुने स्वीद्वःसिबें अप्वः थ्यंगु खनेदतसा बुधबाः थ्व ध्वः किया च्वनागु ईलय्तकया दुने ५८द्वः सिबें अप्वः थ्यने धुंकूगु दु । आः नकतिनि हे जक मनमगन म्येँया नेवाः भर्सन नं पिहां वःगु दु । उकुन्हु सोमबारतिनि युट्युबय् रिलिज याःगु थ्व म्येँया स्वकुमि ल्याः रिलिज जूगु छन्हु अथेधइगु २४घौ दुने स्वीद्वःसिबें अप्वः थ्यंगु खनेदतसा बुधबाः थ्व ध्वः किया च्वनागु ईलय्तकया दुने ५८द्वः सिबें अप्वः थ्यने धुंकूगु दु । दिपक बज्राचार्यया थ्व म्येँ आपालंआपाः लोकंह्वात धइगुया दसु खः थ्व । अले मेगु दसु कथं थ्व म्येँया मेमेगु नं म्युजिक भिडियो पिहां वःगु यात कायेमाः । खय्तला छपु म्यँेया निगू स्वंगू म्युजिक भिडियो पिहां वइगु धइगु न्हूगु खँ ला मखु तर लाबलाया दुने हे निगू स्वंगू म्युजिक भिडियो पिहां वःगुयात छगू न्हूगु दसु कथं कायेमाः । दिपक बज्राचार्यया थ्व मनमगन म्येँया छपु म्युजिक भिडियोय् नेपाःया नांजाःम्ह हिरो दिलिप रायमाझी दुसा मेगु छपु म्युजिक भिडियोय् धाःसा म्युजिक भिडियोया ख्यलय् नांजाःगु कार्टुन क्रुजं दयेके धुंकूगु दु । थ्व कार्टुन क्रुजया मन मगन भर्सनया स्वकुमि ल्याः ७द्वःति हे मथ्यंनिसा दिलिप रायमाझीया मन मगनया स्वकुमि ल्याः खुगूलख सिबें च्वये थ्यनेधुंकल । लसता जोशी व वया किजाया म्येँ नं युट्युबय् छगू संजोग हे धाय्मालीकि थ्व वाःया सोमबाः कुन्हु युट्युबय् मेगु निपु नेवाः म्येँया नं म्युजिक भिडियो अपलोड जूगु खनेदत । नेपालभाषा संगीत ख्यलय् नांजाःम्ह म्येँ हालामि लसता जोशी ताः ई लिपा हाकनं खनेदयेकः वःगु दु । लसता जोशीया थः किजा शरद न्हूदँ जोशीया च्वसा व लय् दुथ्याःगु ‘गन वन’ बोलया म्येँया म्यूजिक भिडियोय् नेवाः संकिपा ख्यःया हिरोइन रोजिना सुवाल व हिरो कथं योगेन ज्यापुं अभिनय यानातःगु दु । थुगु म्येँ सोमवाः न्हिनसिया १२ ता इलय् हाईलाइट्सया युट्युबय् अपलोड जूगु खःसा थौं मंगलवाः न्हिनसिया १२ ता ईतकया दुने २२ हजार सिबें अवः स्वकूमिपिंसं स्वयेधुंकूगु दु ।नेवाः म्यँे थथे २४ घौया दुने २२ हजार सिबें अप्वः स्वकूमिपिंसं स्वःगु धयागु छगू तःधंगु रेकर्ड खः । बुद्धबाः थ्व ध्वः किया च्वनागु इलय् तक दुने २४द्वःति थ्यंगु दु । नांजाःम्ह संगीतकार द्वारिकालाल जोशी व कलाकार नगिना जोशीया म्ह्याय् लसता जोशी थौंकन्हय् भारतया न्यूदिल्लीइ च्वनाः सांगितिक कर्म न्ह्याकाच्वंगु दुसा लसताया किजा शरद न्हूदँ जोशी नेदरल्याण्डसय् च्वनाः थःगु कर्म न्ह्याकाच्वंगु दु । शरद न्हूदँ जोशी थःम्हेसिनं याःगु परिकल्पना व निर्देशनय् दयेकूगु ‘गन वन’ म्यँेया म्यूजिक भिडियो छायांकन व सम्पादन सोहन मानन्धरं याःगु दुसा म्येँया रिकर्डिङ्ग दिप तुलाधरया दि भ्वाइस स्टुडियोय् जूगु खः । थ्व वालय् युट्युबय् वःगु मेगु म्येँ थ्वहे सोमबार युट्युबय् अपलोड जूगु मेगु छपु नेवाः म्येँ धइगु नबीन महर्जन व निशा देसारं हालातःगु “ल्हाः ल्हाः ज्वना”बोलया म्येँया म्युजिक भिडियो खः । नेपालभाषाया संगीत व संकिपा ख्यलय् नांजाम्ह राजेशमान सिंहया च्वसां पिदंगु थ्व म्येँया म्युजिक भिडियोय् थौंकन्हय् लोकंह्वाना च्वंम्ह म्युजिक भिडियो मोडल व नांजाम्ह हुला प्याखंमि आराध्यलक्ष्मी खड्गी व बासुरामं थुके मोडल जुयाः म्हितातःगु दु । थ्व म्येयात नांजाम्ह संगीतकार सुमन कपालीं लय् चिउंगु खःसा थ्व म्येया म्युजिक भिडियोया निर्देशन सुरज नापितं याःगु खः । अले छायांकन व सम्पादन बाबुकाजी जल्मीं याःगु खः । युट्युबय् छन्हुं हे खनेदयेकवःगु थ्व स्वपु म्येँया म्युजिक भिडियो मध्ये थ्व म्येँया स्वकुमि ल्याः धाःसा उलि थहां वयेमफुनि । आः तकया दुने न्हय्द्वत्या थ्यन । आराध्य लक्ष्मी खड्गीं म्हितूगु थ्वसिबें न्हापाया म्युजिक भिडियोया स्वकुमि ल्याःतक थ्यंकेत तकं थाकुइला धइथें खनेदु । आःतकया दकले अप्वः स्वःगु म्ये नेपालभाषाया संगीत ख्यलय् युट्युबय् आःतकया दुने दकलय् अप्वः स्वःगु म्ये धइगु झीगु लोकभाखाया म्ये “ल्हाः ल्हाः ज्वना” जूवःगु दु । नांजाम्ह संगीत अन्वेषक रामकृष्ण दुवालं संकलन यानादीगु थ्व म्येँय् सबिता मालाकारं सः बियातःगु दुसा आः तकया दुने थुकिया स्वकुमि ल्याः च्यागू लख व झिंखुद्वः थ्यंमथ्यं जुयाः न्हापांगु थासय् लाःवःगु दुसा थ्वयां ल्यू लाःगु म्ये “हरिमाया जिगु नां”बोलया म्येँया स्वकुमि ल्याः न्हय्गू लख व पीनिद्वः थ्यंमथ्यं जूगु दु । नांजाःपिं कलाकार मदनकृष्ण श्रेष्ठ व हरिवंश आचार्यं नेवाः दोहोरी म्येँ धकाः हालातःगु थ्व म्येँथ्वसिबें न्ह्यः वंगु ने.सं.११३८ या सिल्लागा(माघ)बलय् पिदंगु छपु च्वसुइ “हरिमाया”या स्वकुमि ल्याः ५ गू लखसिबें च्वय् लानाः न्हापांगु थासय् लाना च्वंगु खःसा “सिरसाया हेगु”या स्वकुमि ल्याः प्यंगू लख पुलाः लिउ लानाच्वंगु खः । आः वया थ्याक्क हे हिलाबुला जूवःगु दु । थ्व सिरसाया हेगु म्येया नं मेमेगु म्युजिक भिडियो पिदना च्वंगु दुसा उकी द ब्ल्याक हक नांयागु म्युजिकल ब्याण्डं हालातःगु सिरसाया हेगुया रक भर्सनया स्वकुमि ल्याःस्वंगूलख व स्वीद्वः पुले धुंकूगु दु । थथे छपु हे म्येँया तःगू म्युजिक भिडियो पिदंगु मेगु नेवाः म्येँ धइगु सपना श्रीमय्जुं हालादीगु “स्वयेगु मन जुल रे” खःसा आःतकया दुने दकलय् अप्वः स्वकुमि ल्याः खाके फुगु म्ये धइगु नेपाःया नांजाःम्ह म्येँ हालामि देबिका बन्दना व राजेश महर्जनं हालातःगु ज्वःम्येँ “जिगु वैंशं धाल”बोलया म्ये खः । थौंकन्हय् स्वंगूगु थासय् लानाच्वंगु थ्व म्येँया संगीतकार नील शाक्यया नापनापं म्येँ हालामिपिं देबिका बन्दना व राजेश महर्जन अले मोडल कथं लोकंह्वाःम्ह हिरोइन रोजिना सुवाल व तिरश महर्जनं म्हितातःगु दु । थ्व म्येँया निर्देशन नांजाःम्ह संकिपामि सुरेन्द्र तुलाधरं याःगु खः । टप फाइभय् लाःगु मेमेगु म्यँे अथेहेतुं युट्युबय् टप फाइभ नेवाःम्युजिक भिडियोया खँ ल्हायेगु खःसा प्यंगूगु थासय् लाना च्वंगु म्ये धइगु नेपाःया लोकंह्वाःम्ह हिरोइन आशिष्मा नकःमिं म्हितूगु खँय् भाय्या फिल्म “अधकट्टी”या हिट म्ये “फिगर कोकाकोला”या नेवाः भर्सन खः । उगु हे फिल्मया भिजुअल छ्यलातःगु उगु म्येँया नेवाः भर्सनय् आशिष्मा नकःमि थःम्हं हे म्येहालातःगु दुसाः मिजं सलय् ख्यालिजुजु मदनकृष्ण श्रेष्ठया काय् यमन श्रेष्ठं सः बिया तःगु दु । थ्व म्येँया स्वकुमि ल्याः खगू लखति थ्यनीगु अवस्थाय् थ्यनाच्वंगु दु । न्यागूगु थासय् लाना च्वंगु म्येँ धइगु निर्देशक सुरेन्द्र तुलाधरं दयेकूगु “पानबति” फिल्मया “व छु गल्ली थ्व छु गल्ली”बोलया म्येँ खः । थ्व फिल्मय् विनोद श्रेष्ठ व सनम शाक्यया मेन रोल दुगु खःसा थ्व म्येय् धाःसा आशिष्मा नकःमि व राजु महर्जनं प्याखं हुलातःगु दु । थ्व म्येँया स्वकुमि ल्याः आःतकया दुने प्यंगू लख व स्वीद्वःसिबें च्वये थ्यने धुंकूगु दु ।  ","August 11, 2018 03:00 AM"
https://nepalbhasatimes.com/12201,न्ह्यइपुख्यः,११३८ ञलाथ्व नवमी,"इमेज म्युजिक एवार्ड प्रकाश गुरुङयात लाइफटाइम,  कुलमानयात पर्सनालिटी अफ इएर","येँ –  नीक्वःगु इमेज म्युजिक अवार्ड वइगु असोज २० गते जुइगु जूगु दु । सोमवाः अवार्डया निंतिं नोमिनेशनय् लाःपिंत प्रमाणपत्र बिइगु झ्वलय् इमेज समूहया अध्यक्ष व म्यानेजिङ्ग डाइरेक्टर आर. के. मानन्धरं थुगुसी संगीत क्षेत्रय् विशिष्ट योगदान बिया वयाच्वनादीम्ह प्रकाश गुरुङ्गयात लाइफ टाइम एचिभमेन्ट व ऊर्जा ख्यलय् विशिष्ट योगदान बियादीम्ह कुलमान घिसिङ्गयात पर्सनालिटी अफ इएरया विशेष सम्मान बीगु घोषणा यानादिल ।                                                         इमेज अवार्डया निंतिं थीथी झिंच्यागू विधाय् न्याम्ह न्याम्हेसिया नां नोमिनेशनयाःगु खः ।इमेजं थुगुसी पब्लिक च्वाइस अवार्ड सहित सर्वोत्कृष्ट गायक, गायिका, पप गायक, पप गायिका, रचना, युगल गायन, नव कलाकार, संगीत, म्ये, दोहरी गायक, दोहरी गायिका, लोक गीत संकलन, दोहरी म्ये, म्युजिक भिडियो क्यामेरापर्सन, म्युजिक भिडियो सम्पादन, निर्देशक, उत्कृष्ट म्युजिक भिडियो यानाः झिंच्यागू विधाय् अवार्ड बीत्यंगु दु । थुगुसी दिपक वज्राचार्यया ‘मन मगन’ म्य दकलय् अप्वः न्यागू विधाय् नोमिनेशनय् लाःगु दु । मनमगन उत्कृष्ट पाप गायक, उत्कृष्ट म्ये, उत्कृष्ट म्युजिक भिडियो, म्युजिक भिडियो सम्पादक व पब्लिक च्वाइस यानाः न्यागू विधाय् नोमिनेशनय् लाःगु दु ।","September 18, 2018 06:54 AM"
https://nepalbhasatimes.com/12240,न्ह्यइपुख्यः,११३८ ञलाथ्व दशमी,विवादं फिल्म संकटय्,"इलय्व्यलय् थीथी कान्डया कारणं चर्चाय् वयाच्वनीम्ह छम्ह बलिउड अभिनेत्री खः कंगना रनावट । सन् २००६ लय् प्रदर्शनय् वःगु वयागु संकिपा ‘ग्यांगस्टार’निसें लिपांगु संकिपा ‘सिमरन’ तक थ्यंगु इलय् कंगना ताःहाकःगु हे विवादय् लाःगु दु ।                                                         लिपांगु इलय् ‘मणिकर्णिका ः द क्वीन अफ झासी’या कारणं चर्चाय् वयाच्वंम्ह कंगनां छगू इलय् बलिउडया निंतिं सुं नं खान (सलमान, शाहरूख व अमिर)या आवश्यकता मदु धइगु विवादास्पद अभिव्यक्ति तकं बिउगु खःसा थः सुं नं स्टारया लिउलिउ जुयाः ‘हिट’ जुइमाःम्ह मखु धकाः नं धाःगु खः । लिपांगु इलय् ‘द क्वीन’ संकिपाया निर्देशक कृषं विशेष कारण क्यनाः संकिपापाखें लिचिलेवं उकिया निर्देशनया भाला कंगनायात बिउगु खः । तर संकिपाया अभिनेता सोनु सूदं ‘कंगनायाके निर्देशकया रुपय् दयेमाःगु योग्यता मदु’ धकाः धासें फिल्म हे त्वःता बिउगु घटना चर्चा जुयाच्वंगु दु । बलिउड फिल्म उद्योगय् लिपांगु इलय् दकलय् विवादास्पद अभिव्यक्ति सुनां बियाच्वंगु दुसा व कंगना हे खः । वंगु छुं दँ थुखे बलिउडय् कंगनाया व्यापक रुपं विरोधीत नं अप्वयाच्वंगु दु । कंगना विवादय् लानाच्वंगुलिं ‘द क्वीन’ संकिपा नं संकटय् लानाच्वंगु दु ।","September 19, 2018 07:46 AM"
https://nepalbhasatimes.com/12594,न्ह्यइपुख्यः,११३८ ञलागा पारू ,ख्यालि न्हिलि,"राजु ः जितः थौं छकः हाकनं करिश्मायात चुप्पा नये मास्ति वयाच्वन । कृष्ण ः छु …. ऽऽऽ ! अय्सा छं न्हापा नं करिश्मायात चुप्पा नयेधुंगु का मखुला ? राजु ः मखु, मखु, । न्हापा नं छक्वः थथे इच्छा जक जूगु खः । ह्ह्ह् गौरी मल्ल ः छं स्वयां जिके अप्वः फ्यान दु । करिश्मा ः थ्व छु खः जुल धकाः । जिगु छेँय् ला फ्यान मखु एसी दु का । ह्ह्ह् भुवन केसी व शिव श्रेष्ठ निम्हं नापं लँय् गनं वनाच्वन । अबलय् लाक्क इमिसं द्वःछि वंगु छपाः नोट लुइकल । भुवन केसीं धाल ः आः झीसं थ्व ध्यबा छु यायेमाली ? शिव श्रेष्ठ फिफ्टी–फिफ्टी यायेगु का । भुवन ः फिफ्टी फिफ्टी यायेबलय् ल्यं दुगु गुसः तका दां छु यायेगु ले ?","September 26, 2018 08:41 AM"
https://nepalbhasatimes.com/11223,न्ह्यइपुख्यः,११३८ गुँलाथ्व द्वादशी ,प्लाष्टिकया कतांमरि,बलिउड अभिनेत्रीमध्ये सुन्दरताया ल्याखं दकलय् अप्वः चर्चाय् वइम्ह सुं दुसा व खः अभिनेत्री ऐश्वर्या राय । बलिउडय् दुहां वंगु इलंनिसें थौं इहिपा लिपा आतक नं वयागु सुन्दरतायात कयाः चर्चा यायेगु क्रम अन्त्य जूगु मदुनि ।                                                         बलिउडया सुन्दरी अभिनेत्रीया रुपय् चर्चाय् वयाच्वनीम्ह ऐश्वर्याया सुन्दरतायात कयाः इष्र्या याइपिंसं वयागु सुन्दरता प्राकृतिक मखसे प्लाष्टिक सर्जरी यानाः थःत सुन्दर खने दयेकूगु धाइपिं नं मदुगु मखु । न्ह्याम्हेसिनं न्ह्याःगु हे धाःसा सुन्दरताया मामिलाय् ऐश्वर्या मेमेपिं नायिका स्वयां गाक्कं न्ह्यःने लाः । वयागु सुन्दरतायात कयाः यक्वसिनं थःथःगु कथंया उपमा वा संज्ञा नं बीगु याः । थ्व हे झ्वलय् बलिउडया छम्ह चर्चित अभिनेता ‘सिरियल किसर’ इमरान हासमीं छगू अन्तर्वार्ताया झ्वलय् ऐश्वर्यायात ‘प्लाष्टिकया कतांमरि’या संज्ञा बिउगु खः । खतुं ऐश्वर्या ल्यासेबलय् व आःया किपायात लना स्वयेगु खःसा मिसातय् ख्वालय् खने दइगु छुं छुं हिउपाः बाहेकं खास फरक खने मदु ।,"August 23, 2018 01:32 PM"
https://nepalbhasatimes.com/13281,न्ह्यइपुख्यः,न्ह्यइपुख्यः,"खयेफु, बलात्कार जुल जुइ !","भारतीय फिल्म उद्योगलिसें टेलिभिजन श्रृंखलाय् छम्ह भिंम्ह अबुया भूमिकाय् खने दयाच्वनीम्ह तर चर्चाय् अपाय्सकं मवइम्ह अभिनेता खः आलोकनाथ । लिपांगु इलय् आलोकनाथ चर्चाय् वयाच्वंगु दु । उकिया कारण खः बलात्कार । मिसाम्ह निर्देशक विनिता नन्दां थौं स्वयां १९ दँ न्ह्यः आलोकनाथं थःत बलात्कार याःगु धइगु खँ सार्वजनिक यायेवं आलोकनाथ चर्चा व बदनामया चाकलय् लानाच्वंगु दुसा कानूनी कारवाहीया खतरा नं उतिकं अप्वयाच्वंगु दु ।                                                         निर्देशक नन्दां आलोकनाथं बलात्कार याःगु धाःगु खँ सामाजिक संजालपाखें सार्वजनिक याःगु खःसा थ्व घटना तसकं चर्चाय् नं वयाच्वंगु दु । तर आलोकनाथं थःत बिउगु द्वपंयात खण्डन याःगु दु । छगू अन्तर्वार्ताय् आलोकनाथं धाःगु दु, ‘खयेफु व धाथें बलात्कारया शिकार जुल खइ, तर व जिं यानागु मखु, मेपिं सुनानं याःगु जुइमाः । उलि जक मखु, निर्देशक नन्दायात थौंया अवस्थाय् थ्यंकेगु निंतिं थम्हं आपालं ग्वाहालि यानागु दावी नं याःगु दु । ‘गुगुं इलय् विनिता नन्दा तसकं मिले जूम्ह पासा खः, जिं वयात थौंया अवस्थाय् तक थ्यंकेत ग्वाहालि यानागु खः’ आलोकनाथं अन्तर्वार्ताय् धाःगु दु ।","October 11, 2018 08:00 AM"
https://nepalbhasatimes.com/12492,न्ह्यइपुख्यः,११३८ ञलाथ्व चतुर्दशी,नेवाः संकिपा नखः न्ह्यात,येँ – यँयाःया सन्दर्भ लाकाः थनया जनबहालय् मछिन्द्र क्लबया ग्वसालय् नेवाः संकिपा नखः सुरु जूगु दु । म्हीग बहनी येँ मनपा २७ वडाया अध्यक्ष निलकाजी शाक्यं उकिया उलेज्या यानादीगु खः । उगु इलय् अन क्यनीगु थीथी नेवाः संकिपाया निर्माता व निर्देशकपिंत लसकुस यायेगु ज्या नं जूगु खः ।                                                         थ्व संकिपा नखः थुगुसी प्यन्हु जक न्ह्याइ । यंलाथ्व दुतिया कुन्हु महाकवि सिद्धिदास बुन्हिया लसताय् नेपालभाषा शर्टफिल्म कासाय् दुथ्याःगु गुंगू शर्ट फिल्म नं क्यनीगु ग्वसाः दु । ग्वसाः खलकं धाः कथं स्वदँ न्ह्यः थःपिंसं यानागु शर्ट फिल्म धेंधेंबल्लाःया सिरपाः नं वकुन्हु लःल्हायेगु ज्याझ्वः दु ।,"September 24, 2018 09:53 AM"
https://nepalbhasatimes.com/13280,न्ह्यइपुख्यः,११३८ कौलाथ्व दुतिया,ख्यालि न्हिलि,"अबु (कायलिसे) ः छं ब्याहा यायेगु मखुला ? काय ः म्हां, म्हां । जि ब्याहा यायेमखु । अबु ः छाय् ? ब्याहा मयायेगु ? काय ः जि सकलें मिसात खनाः तसकं ग्याः । उकिं । अबु ः ग्यायेम्वाः, ग्यायेम्वाः । छाय् ग्यायेमाःगु दु धकाः । काय ः म्हाः धासेंलि म्हा का । अबु ः छक्वः ब्याहा ला याना स्व, अले छम्ह जक मिसा खना ग्यायेमाली, मेपिं ला सकलें बालाःपिं हे खनी । ह्ह्ह् अबु ः गुलि कम माक्र्स वःगु, छु ताल धइगु नि थ्व ? जिं लात कि निथु न्यतालय् दाया बी ? काय ः झासँ बा, झासं जिं व मास्तरया छेँ सिउ, जिं क्यना बी ।","October 11, 2018 08:21 AM"
https://nepalbhasatimes.com/13340,न्ह्यइपुख्यः,११३८ कौलाथ्व चौथी,शताब्दीपुरुषया “वैद्यबा” मञ्चनया दुने,"नेपालभाषाया बृहत् शब्दकोश पिकायेगु मनंतुनाः पीन्याद्वः खँग्वः मुनेत ताःलाःम्ह अमर साहित्यकार पन्नाप्रसाद जोशीया जीवनया छगू दुर्घटनाया लिधंसा कयाः वाङ्मय शताब्दीपुरुष सत्यमोहन जोशीं ने.सं. १०९१ स च्वयाः पिथनादीगु “वैद्यबा” नाटक (पूधा प्याखं) दबुली मञ्चन यायेगु मति तयाच्वंगु ताःदत ।                                                         न्यय्दँति न्ह्यः हे पिदंगु थ्व पूधा प्याखं “वैद्यबा” नेपालभाषाया नाटक ख्यलय् छगू न्हूगु पलाः जुयाः थ्व वालय् पिलूवल । शताब्दीपुरुष जोशीया हे छेँया क्यबय् क्यनेज्या जूगु थ्व “वैद्यबा” मुक्कं न्यागू लु दुगु प्याखं खः । न्हापांगु लु थुकी पन्नाप्रसाद जोशी नांयाम्ह पात्रया नां गुकथं “वैद्य बा” (शरद कसाः) च्वंवन, अले वय्कःया पारिवारिक पृष्ठभूमि छु खः धइगु क्यनेगु कुतः जुयाच्वंगु दु । वय्कः बैद्य ज्या नं याइम्ह खः, थ्व क्यनेत अन जःलाखःलाय् छम्ह मचा घाःपाः जुइबलय् वैद्यबा वासः ज्वनाः स्वःवंगु क्यनातःगु दु । न्हापांगु दृश्यय् विशेष यानाः बैद्यबाया छय् मचा (सम्राट अवाले) लिसेया सम्वाद महत्वपूर्ण जू । अले उकिया नापनापं वय्कःया थः तःधिकःम्ह काय (धर्म श्रेष्ठ) व जहान दुछेमय्जु (पुर्णिमा शाक्य) लिसेया सम्वादया माध्यमं वैद्यबाया चरित्र चित्रण यायेगु कुतः जुयाच्वंगु दु ।थ्वहे दृश्यय् वैद्यबालिसे नापलायेत वःपिं विद्यार्थी मिसा (शेफाली महर्जन व मोहनदेवी प्रजापति)तय्गु माध्यमं वैद्यबाया शिक्षाक्षेत्रय् दयाच्वंगु योगदानयात न्ह्यब्वयाः क्यनेगु कुतःया नापनापं नेपालभाषाया बृहत् शब्दकोशया निंतिं जुयाच्वंगु तयारीया खँ दु । अथे हे तुं वैद्यबाया साहित्य प्रतिया मतिना क्यनेत छम्ह युवा साहित्यकार चक्रबीर (चिरीबाबु महर्जन) थःगु नःलि चिनाखँ ज्वनाः वैद्यबायात न्यंकःवःगुयात प्रतिक कथं छ्यलाः तःगु दुसा वैद्यबा थःगु बृहत् शब्दकोश पिकायेगु सिलसिलाय् शाक्यजु नापलायेत परोपकार हाइस्कूलय् वनेत्यनागु खँ न्ह्यथना तःगु दु । निगूगु लु परोपकार हाइस्कूलया थ्व दृश्य थ्व पूधाःप्याखंया मू दृश्य कथं कायेमाः । थ्व दृश्यय् थ्व प्याखनय् शाक्यजु (नबीन थेच्वमि) धकाः धयातःम्ह आशाराम शाक्यया प्रतीक कथं क्यनातःम्ह पात्र व पूर्णकाजि (किशोरकुमार नेपाली) लिसे वैद्यबाया शब्दकोश पिकायेगु बारे सहलह व उगु सफू पिथनाया निंतिं मन्त्रीलिसे सहलह याःवनेगु ग्वसाः ग्वयाच्वंगु खँ न्ह्यब्वयातःगु दु । अले मन्त्रीलिसे अप्वाईन्टमेन्ट मिले यायेगु कुतः जुयाच्वंगु क्यनातःगु दु । थुकी धाइमां (मञ्जु श्रेष्ठ)यात छ्यलाः छम्ह आम मनूया वैद्यबायात कयाः दयाच्वनीगु जिज्ञासाया लिसः मालेगु कुतः जुयाच्वंगु दु । स्वंगूगु लु स्वंगूगु लु दुने मन्त्रीलिसे नापलाः वनेत शाक्यजु मोटरसाइकल ज्वनाः वैद्यबायात काःवःगु क्यना तःगु दु । छगू कथं थ्व प्याखंया क्लाइमेक्स हे थ्व लु खः । सेमिक्लाइमेक्सं शुरु जुयाः क्लाइमेक्स थ्यनीगु थ्व लु भचा ताःहाकः नं जू । वैद्यबाया सामाजिक सम्बन्ध क्यनेत थुकी छज्वः नकतिनि इहिपा जूपिं तिपू (दीलिप श्रेष्ठ व सर्निका राजोपाध्याय)लिसे सम्वाद न्ह्यब्वयातःगु दु । थ्व थासं वैद्यबायात मोटरसाइकलय् लिउने तयाः वंम्ह शाक्यजु थौंकन्हय्या राष्ट्रिय सभागृहपाखें पुतली सतकपाखे वनाच्वंगु इलय् दुर्घटनाय् लाइ । लकस झिंझांमिझां दनि । प्यंगूगु लु थ्व अस्पतालया लु खः । थन अस्पतालया खाताय् वैद्यबायात ग्वारातुइकातःगु दु । डाक्टर (किरणकेन रन्जित) व नर्स (सोनी श्रेष्ठ) वैद्यबाया वासः यायेगुली व्यस्त खनेदु । अन हे कसाःभाजु (शान्तराज शाक्य) व मेमेपिं (शाक्य सुरेन) या नापनापं बैद्यबाया तःधिकःम्ह काय (धर्म श्रेष्ठ) दइसा मेम्ह काय (किरण चित्रकार) थः अबुया निंतिं माःगु वासः न्यानाः दुहां वइ । तर दैवया लिला धाये थें वैद्यबाया प्राण बचे याइफइ मखु । न्यागूगु लु थ्व वैद्यबाया शोकसभा थेंज्याःगु लु खः । नापनापं वैद्यबाया शवयात्राया लु नं खः । अले वैद्यबानं नेपालभाषाया साहित्य व वाङ्मयख्यः तःमि यायेत याःगु कुतः व थ्वहे कुतलय् अनाहकय् ज्यान वंगु खँयात कयाः वय्कःयात भाषिक शहीद धकाः धायेमाःगु खँया उद्घोषया नापनापं “वैद्यबा” पूधा प्याखं क्वचाइ । तँसा लु थ्व लु धइगु सूत्रधार निम्हेसिया (सनी व्यञ्जनकार व कर्ण बज्राचार्य) लु खः । थ्व नाटककार वाङ्मय शताब्दीपुरुष सत्यमोहन जोशीं रचना यानादीगु लु मखु । निर्देशक सुनिता राजभण्डारीं सृजना यानदीगु लु खः । नाटक शुरु जुइ न्ह्यः पात्रया परिचय न्ह्यब्वयेगुनिसें कयाः छगू लु क्वचायेकाः मेगु लु शुरु मजूतले दर्शकयात चिना तयेगु निंति छ्यलातःगु लु खः । दुवाला थुकथं न्यागू लु दुगु पूधाः प्याखं “वैद्यबा” क्वचाइ । नेपालभाषाया साहित्य ख्यलय् नाटक विधाया नं तःधंगु देन दु । मल्लकालसिबें न्ह्यवंनिसें हे थन नाट्य परम्परा न्ह्याना वयाच्वंगु दु धइगु दसु यक्व हे दु । तर नाट्य मञ्चनपाखे धाःसा नेपालभाषाया ख्यः थौंकन्हय् भचा लिउने लानाच्वंगु दु । स्वीदँ–पीदँ न्ह्यःतक नं थन ‘किसि न्याइम्ह मदनमान’, ‘कुलां चकनि तिनि’ थेंज्याःगु नाटक मञ्चन जुयाच्वंगु खःसा सँझ्याः प्याखं धेंधेंबल्लाः कासा, मुनासःपाखें ख्यालः कासा जुया वयाच्वंगु खःसा आः वयाः थ्व ख्यः सुलं च्वनाच्वंगु दु । थज्याःगु इलय् पिलूवःगु “वैद्यबा” पूधाः प्याखं छगू च्वछायेबहगु पलाः खः । प्रस्तुति पक्ष प्रस्तुति पक्ष थुकिया बांलाः हे जू । विशेष यानाः पात्रया मनोदशा न्ह्यब्वयेत ताःलाइ कथंया मञ्चया साजसज्जा जुयाच्वंगु दु । अले छगू लु धुंकाः मेगु लुया दथुइ सूत्रधार छ्यलाः दर्शकयात चिनातयेगु कुतःयात निर्देशकया सिर्जनशीलता कथं कायेमाः । अथे खयाः नं चिचाधंगु थासय् च्वनाः मञ्चसज्जाया निंतिं हलंज्वलं मुंकेमाःबलय् निर्देशकं मतितःसिबें अप्वः ई काःगुलिं यानाः सूत्रधारया कुतलं जक दर्शकयात चीफुगु खनेमंत । प्रस्तुति ताःलाकेत मञ्च साजसज्जा याःम्ह धर्मकृष्ण सिकःमि व पात्रयात जीवन्त रुप बीत समाः याःम्ह रेशम लामाया कुतः च्वछायेबह जू । बाज्यः हे मवंनिम्ह पूर्णिमा शाक्ययात बुरीम्ह अले शरद कसाःयात धाथेंम्ह बैद्यबा थें हे च्वंक क्यनेत रेशम लामाया समाःज्या ताःलाःगु दु । अथे हे तुं स्वंगूगु लुया दुने मू पात्रया खँल्हाबल्हा जुयाच्वंगु लँपुइ लः काःवःपिं पात्रत छ्यलाः उगु लुयात जीवन्तता बीत याःगु कुतः नं बांलाः । अले छथाय् कमला नांयाम्ह पात्रं “थ्व सफू ला नेपाल प्रज्ञा प्रतिष्ठानं पिकाःगु शब्दकोश” धकाः न्ववानातःगु दु । वि.सं.२०२३ सालय् ला राजतन्त्रया ई जूगुलिं उगु संस्थाया नां नेपाल राजकीय प्रज्ञा प्रतिष्ठान धकाः हे धाइगु जुइ । अथे हे तुं छम्ह पात्रं छथाय् नयाँसतक धकाः नं न्ववाइ । थ्व नं न्हूसतक हे धकाः धाःसा बांलाइगु खः । अभिनय पक्ष वैद्यबा जुयाः म्हितूम्ह शरद कसाःया अभिनय थ्व पूधाः प्याखंया मू आकर्षण खः । वय्कलं छम्ह भाषासेवी व छम्ह पारिवारिक जिम्मेवारी क्वबियाच्वंम्ह पात्रया रुपय् याःगु अभिनय बांलाः । पूर्णिमा शाक्यया बुरिपहः नं बांलाःसा मचाम्ह पात्र सम्राट अवालेया मचासूया अभिनययात नं च्वछायेमाः । शाक्य सुरेन, चिरीबाबु महर्जन लगायत सकलें पात्रतय्सं स्वाभाविक अभिनय यायेगु कुतः याःगु दु । थौंकन्हय् दबुलिइ क्यनीगु नाटकय् न्हापा न्हापा थें ल्हाःभाय् यानाः अभिनय यानाच्वने म्वाःल धइगु खँया दसु खः तर अथे जूसां निर्मला श्रेष्ठ व मोहनदेवी प्रजापति लिसें छम्ह निम्ह कलाकारतसें ल्हाःभाय् यानाः याःगु अभिनय उलि बांलाःथें खनेमदु । सूत्रधारया रुपय् म्हिताच्वंपिं कर्ण बज्राचार्य व सनी व्यञ्जनकारं गम्भीर प्रकृतिया नाटकया दुने दर्शकया निंतिं छझाः न्हिइकेगु लकस ब्वलंकेत थःथःगु अभिनयपाखें याःगु कुतः बांलाः । फिल्मया ख्यलय् बिस्कं हे म्हसीका दयेधुंकूम्ह मञ्जु श्रेष्ठं याःगु अभिनय च्वछायेबह जू । वसःया खँ वि.सं.२०२३ साल अथे धइगु ने.सं. १०८५÷१०८६पाखे पुनीगु वसःया प्रतिनिधित्व थ्व प्याखं मञ्चन जूगु इलय् जुइ मफुत थें च्वं । विशेष यानाः शाक्यजु जुयाच्वंम्ह पात्रयात लँसुरुवाः वा तपाःलँ सुरुवा फिकूसा बांलाइगु खः । अथे हे परोपकार स्कूलय् छ्यलाच्वंगु फाइल नं प्लाष्टिकया फाइल क्यनातःगु दु । जबकि उगु इलय् नेपाली भ्वंया फाइल छ्यःगु क्यनातःगुसा बांलाइगु खः । अथेतुं पात्रतय्सं घाना जूगु तपाःगु म्हिचा (बाय्ग) नं थौंकन्हय्या फाइल बाय्ग थें च्वं । दकलय् लिपा थज्याःगु छता निता मगाःमचाः त्वःताः थ्व “वैद्यबा” पूधाः प्याखं भाषाया ख्यलय् छगू ज्वःमदुगु ज्या कथं बृहत् शब्दकोश पिकायेगु थःगु च्वय्निदँया वैंशय् याःगु कुतः व व हे कुतलय् ज्यान वंगु खँयात कुलेत ताःलाःगु दु । थौंया पुस्तां म्हमसी धुंकूम्ह वैद्यबा अर्थात पन्नाप्रसाद जोशीया भाषा ख्यलय् दुगु योगदानयात क्यनेत याउँक हे ताःलाःगु दु ।","October 13, 2018 02:30 AM"
https://nepalbhasatimes.com/13037,न्ह्यइपुख्यः,११३८ ञलागा द्वादशी ,सुभाय् निसें न्ह्यःने वःम्ह सबिन शाक्य,"अबु वीरमान शाक्य व मां धर्मदेवी शाक्यया गुम्ह काय् मध्ये साहिलाम्ह काय् खः सबिन शाक्य । तर गुम्ह मध्ये न्याम्ह ला मचाबलय् हे मंत । आः प्यम्हजक ल्यंदनि । प्यम्ह मध्ये दाजु सुरेन्द्रमान शाक्य व किजा गेहेन्द्रमान शाक्य खः । भाजु सुरेन्द्रमान शाक्यया ख्वाः सबिनलिसे तसकं ज्वःलाः । गुलि ला दापा हे जू हँ ! गुलि ला सुरेन्द्रयात हे सबिन धकाः च्वनिपिं नं दु हँ !                                                         दाजुकिजा यक्वः दुसां उमि दथुइ ल्वापु मदु । वहे तःधंगु खँ खः । येँया ङतय् जन्म जूपिं थुपिं दाजुकिजा खय्त ला थःथःगु अलग अलग छेँय् च्वनीगु खः । तर अय्सांतबि नं उमिगु पारिवारीक स्वापू धाःसा त्वःमफिउनि । उलिजक मखसे उपिं मिले जुयाः हे ज्या याना वयाच्वंगु नं दनि । वंगु असार महिनाय् पीगुदँ फुनाः न्यय्दँ क्यंम्ह सबिनया औपचारिक नां रबिन्द्रमान शाक्य जुयाच्वन । लिपा वनाः तिनि वयागु नां सबिन जूवंगु खः । ङतय् उमि न्हापा घडी पसः । अथे जुयाः सबिन नं घडी दयेके सः, रेडियो दयेके सः । ङत त्वालं फसिकेबय् च्वंगु रञ्जना हल धइगु उलि तापाः मजू । अले सबिनं प्यंगू तगिंतक ब्वंगु रक्तकाली त्यंगःया भक्त विद्याश्रम जुइमा वा प्यंगू तगिं धुंकाः ब्वंगु थँहितिया शान्तिशिक्षा मन्दिर चाहे थःमजुइमा अनंनिसें रञ्जना हल तक वनेगु धइगु तापागु खँ मखु । अले उगु इलय् मनोरञ्जनया हलंज्वलं धइगु नं मेमेगु उलि मदुनिगु ई जूगुलिं प्याखं हे स्वयेगु चलन । वहे चलन सबिनं नालाकाल । राजेश खन्ना, शम्मी कपुर, शशी कपुर थेंज्याःपिं बलिउड हिरोतय्गु संकिपा स्वस्वं व तःधिकः जुल । “संकिपा स्वयाः वयेबलय् जितः जि थः हे व फिलिमया पात्र थें च्वनिगु धयां । छेँय् वया फिलिमय् गथे गथे यात, जिं नं अथे अथे हे यानाः स्वयेगु ।” सबिनयात स्वर सम्राट नारायण गोपाल सीबलय् सनां वंपिं मनूतय्गु भीड खनाः थः तसकं प्रभावित याःगु जुयाच्वन । कलाकार धइपिं गुलि लोकंह्वाः धयागु थुइवं व थः नं छम्ह कलाकार जुइगु मति तःगु जुयाच्वन । अभिनय प्रति गथे नुगः क्वसात धइगु न्ह्यसलय् सबिनं थथे लिसः बिल । “वास्तवय् जितः अभिनयसिबें अप्वः ला म्ये हाले हे यः । न्हापा पसलय् च्वनेबलय् रेडियो नेपाल साप हे न्यनेगु । विशेष यानाः न्हिनसिया छता ई धुंका हायेका हइगु आधुनिक म्ये ला साप हे यः । रेडियोय् म्ये वइबलय् नापनापं हाला च्वनेगु, अले जिं दकलय् न्हापां दबुलिइ न्ह्यःब्वयागु प्रतिभा धइगु नं म्ये हे खः । २०४० साल पाखे हे जिं दबुलिइ म्ये हाले धुन” सबिनं कन । सबिनयात स्वर सम्राट नारायण गोपाल सीबलय् सनां वंपिं मनूतय्गु भीड खनाः थः तसकं प्रभावित याःगु जुयाच्वन । कलाकार धइपिं गुलि लोकंह्वाः धयागु थुइवं व थः नं छम्ह कलाकार जुइगु मति तःगु जुयाच्वन । तर थःम्हेसिनं धाःसा कलाख्यःया सुं नं मनूत म्हमसिउ । उकिं उखेपाखे गथे यानाः पलाः न्ह्याकेगु धकाः नं मसिउ । “लिपा जिमिसं पसः ङतं ल्ह्यया गल्कोपाखाय् तये यंका । अनचाहिं नांजाम्ह कलाकार सन्तोष पन्तं दयेकूगु ‘हिजो आजका कुरा’ नांयागु छगू टेलिफिल्मय् म्हितिपिं कलाकारत च्वनाच्वंगुु जुयाच्वन” कला क्षेत्रय् थःगु न्हापांगु पलाःयात लुमंकुसे सबिनं कन । अन उपिं लिसे संगत बढे जुया वःबलय् वं नं थःगु इच्छा उमित कन । उपिं मध्ये प्रफुल्ल नरसिहं राणा नांयाम्ह छम्हेसिनं सबिनयात “हिजो आजको कुरा”या डाइरेक्टर नेपाःया नांजाम्ह ख्यालिन्हिलि कलाकार सन्तोष पन्तया थाय् यंका बिल । उगु ईलय् थन नेपाल टेलिभिजन छगूयां छगू जक टि.भी. च्यानल खः । उकिसनं “हिजो आजका कुरा” साप हे लोकंह्वाःगु सिरियल खः । अले उगु इलय् सोमबार पतिकं न्हू न्हूपिं कलाकारत ल्ययेया निंतिं ल्यज्या जुइगु जुयाच्वन । छगू सोमबार सबिन शाक्य नं व ल्यज्याया निंतिं अन मूंवंपिं न्यय्म्ह–खुइम्ह कलाकारतय्गु लाइनय् दँ वन । अडिसन बिल । पास नं जुल । अले वयात “हिजो आजका कुरा” य् विद्यार्थीया छगू रोल बिल । रोल ताःलात । अनं निसें सन्तोष पन्त व सबिन शाक्यया स्वापू झनझन क्वातुया वन । आःतक क्वातुया च्वंगु हे दनि । “सन्तोष पन्त धइम्ह थ्व लाइनया जिम्ह गुरु खः । वास्तवय् सन्तोष पन्त नापलाय् सिबें न्हापा हे जिं हरिहर शर्मालिसे अभिनयया तालिम काये धुनागु खः । तर सन्तोष पन्त नापलाये धुंकाः जिं अभिनयया व्यावहारिक ज्ञान सयेका कया । वय्कलं हे जितः थौं थनतक थ्यंनेत तिबः बियादीगु खः” सन्तोष पन्तलिसे नापलाये धुंकाः तिनि थःगु कलायात्रा न्ह्याःगु खँयात कया सबिनं थथे धाल । सन्तोष पन्तयात गुरु थापना यानातःम्ह सबिनं दँय्दँसं गुरुपुन्हि कुन्हु वयागु छेँय् वनाः गुरुपुजा याःवनेगु यानाच्वंगु दु । उगु इलय् “हिजो आजका कुरा”य् दकलय् न्हापांखुसी अभिनय याःम्ह सबिन शाक्य लिपा वना थःगु बिस्कं पहवःगु अभिनय शैलीया हुनि छम्ह लोकंह्वाम्ह व नांजाःम्ह कलाकारया रुपय् न्ह्यःने वलसा लिपांगु ईलय् “हिजो आजका कुरा”या न्हूगु भर्सन ला वयागु हे म्यानेजमेण्टय् तयार जुल । न्हूगु भर्सन कान्तिपुर टेलिभिजनय् पिदंगु खःसा ११७ ब्वःतक क्यंगु खः । कान्तिपुर टि.भी.इ क्यंगु थ्व न्हूगु भर्सनया च्वमि व सह–निर्देशक आर्यम नकःमि खः । आर्यम नकःमि व सबिन शाक्यया जोडी धइगु नेपालभाषाया संकिपा ख्यलय् छगू तसकं लोकंह्वाःगु जोडीया रुपय् कयातःगु दु । सबिन शाक्यया पलाः नेवाः संकिपापाखे गथे न्ह्यात अले आर्यमलिसे वयागु स्वापु गथे दतले ? थ्व न्ह्यःसःया लिसः बीगु झ्वलय् सबिनं धाल, “जि छम्ह पासा दु । वयागु नां लक्ष्मी नकर्मी । अभिनयप्रति जिगु क्वसागु नुगः खना लक्ष्मीं जित आर्यमलिसे नापलाके यंकल । आर्यमजु ला लक्ष्मीया दाजु धकाः जुयाच्वन । आर्यमजु उगु इलय् ‘मिखा दुम्ह कां’ नांयागु छगू नेवाः टेलिप्याखं दयेका च्वंगु । जिं आर्यमजुयात उगु संकिपाया इलय् फुथेंचाथें ग्वाहालि याना । जिमिगु मन मिले जुल । तर दुर्भाग्यया खँ छु धाःसां उगु फिलिम पूमवन । यक्वः लिपा आर्यमजुं ‘मिखा दुम्ह कां’ हाकनं न्हू कथं दयेकादिल । वहे झ्वलय् आर्यमजुं ‘सुभाय्’या बाखं न्यंका दिल । जित यःताल । अले जिपिं मिले जुयाः ‘सुभाय्’ दयेका । ‘सुभाय्’ टेलिभिजनय् क्यनेगु बिचाः यानागु खः । तर बिचाः यानाथें ज्या मजुल । अले जिमिसं च्यारिटी शो क्यना । ‘सुभाय्’ नांयागु उगु नेवाः संकिपा तसकं लोकंह्वात । तर दुःखया खँ छु धाःसा ‘सुभाय्’ या चक्का लिक जुल । यक्वसिनं कपि दयेका स्वल । डुप्लिकेट दयेका स्वल । स्वयेत ला यक्वसिनं स्वल । जिपिं लोकं नं ह्वात तर दां लबः धाःसा नये मखन । न्ह्यागु जूसां आपासिनं स्वयादिल, व नं चानचुन खँ मखु ।” थुकथं आर्यम व सबिन नापं नापं न्ह्याकूगु पलाखय् लिपा वना न्याल्लब्यां, पपु मदुम्ह झंगः लगायत छुं नेवाः फिल्म पिदन । “फिल्म उकिसनं नेवाः फिल्मय् जक लगे जुयां थाकुइगु मति लुया वःबलय् सबिनं छुं ई तक फिल्म ख्यलं दिपा कायेगु उहः काल । छेँय् छखा न्ह्याथे यानासां दनेगु मति तया ब्यापारय् लगे जुल । प्यदँ न्यादँति छुं नं कथंया कलाकारिताया गतिविधिइ ब्वति नं मकाल । मनूतसें धाःसा आर्यम व सबिन दथुइ बाय्भु वल धकाः नं बय्बय् यात । “वास्तवय् आर्यमजुलिसे बायागु मखु । संकिपा व कलाकारिता ख्यलं हे दिपा कयागु खः । जिं मति तयाथें हे छेँय् छखा दयेका । बिजनेस ताःलाका । अले हाकनं थ्व ख्यलय् वया । सकसिनं खँ हे खँ जुइमा व धुंकाः “न्हूदँ” संकिपाय् नं म्हिता । अले “ड्याड सन” नांयागु नेवाः सिरियल नं आर्यमजु लिसे जाना दयेका । आर्यम व सबिन दथुइ ब्वलन धाःगु बाय्भूला फय्गं जक खः धकाः पुष्टि यात धकाः सबिनं धाल । थौंकन्हय् नेपालमण्डल टेलिभिजनय् “ड्याड सन एण्ड मम् ” य् नं म्हिता च्वंगु दु । प्यदँ न्यादँ तक काःगु दिपा लिपा सबिनं म्हितूगु दकले न्हापांगु संकिपा “बांलाः मय्जु” खःसा वयां लिपा “थः कतः कतः थः”, “तानाज्यः” थेंज्यागु संकिपा नं म्हिते धुंकुल । थ्वहे ख्यलय् छुं यायेगु धकाः ताःतुना सबिनं आर्यम व पासापिंलिसे जाना मुभि एण्ड मोर नांयागु छगू कम्पनी नं नीस्वंगु दुसा वहे कम्पनीपाखें संकिपात दयेकेगु याना च्वंगु दु ।  ","October 06, 2018 02:30 AM"
https://nepalbhasatimes.com/13478,न्ह्यइपुख्यः,११३८ कौलाथ्व षष्ठी,ख्यालि न्हिलि,"मिसा (ब्वाइफ्रेन्डलिसे) ः छ्याः, छला तसकं हे मछाः मजूम्ह मिजं का । मिजं ः खः । छु यायेगु आः जि बूबलय् नांगां बूगु खःनिसा ! ह्ह्ह् थौंया इलय् बुद्धिमानी मिजं व हे खः, गुम्ह पासापिं नापं होटलय् वनाः नयेधुंकाः होटलया बिल पुले त्ययेकाः ल्हाः सिउ वनी । अले पलख लिपा वयाः धाइ कि ‘जिं पुलाबी ।’ ह्ह्ह् सु मनू तसकं म्हं मफयेक मफयेक नं ज्या यानाच्वनी वयात ‘व्यापारी’ धाइ । अले गुम्हेसित ज्या खनकि हे ज्वर वयेगु शुरु जुइ, वयात ‘कर्मचारी’ धाइ । ह्ह्ह् इतिहास साक्षी दु कि न्ह्याबलें नं गुगुं नं न्हूदँ वइ, व दछि स्वयां अप्वः ल्यनाच्वनी मखु ।","October 15, 2018 06:30 AM"
https://nepalbhasatimes.com/12916,न्ह्यइपुख्यः,११३८ ञलागा नवमी,ख्यालि न्हिलि,"छम्ह मनू चिकन कबाब मीम्ह लानाच्वन । वयात मिसावट याःगु द्वपनय् गिरफ्तार यात । अदालतय् वं स्वीकार यात कि खाया लाय् वं मेगु ला ल्वाकछ्याइगु हे जुयाच्वन । ‘मेगु ला छुकियागु ?’— जजं न्यन । ‘सलयागु हजूर !’— वं धाल । ‘गुलि मिसावट यायेगु ले छं ?’ ‘उति उति हे सर ।’ ‘उति उति हे धयागुया मतलब ?’ ‘छम्ह खा, छम्ह सल, सर ।’ ह्ह्ह् ‘म्हिगः जि छगू पार्टिइ वनागु’— छम्ह ल्यासें थः पासायात कन— ‘अन छम्ह म्हमसिउम्ह मनू वल । वयेवं हे वं जितः घय्पुयाः च्वाप्प च्वाप्प चुप्पा नयाबिल ।’ ‘अले छं छु धया ले ?’— पासाम्हं न्यन । ‘छुं नं मधया । मम्मीं धयातःगु दु दः, म्हमसिउपिंत नतुइ मजिउ धकाः ।’","October 03, 2018 07:50 AM"
https://nepalbhasatimes.com/12919,न्ह्यइपुख्यः,११३८ ञलागा नवमी,नेपालभाषा चीहा संकिपा कासा बारे,"राकेश महर्जन  फिल्ममेकर (निर्देशक ः ‘म्हसीका’ चीहा संकिपा)                                                          नेपालभाषा फिल्म ख्यलय् सर्टफिल्म (चीहा संकिपा)या लहर वःगु दु । न्हापांखुसी ‘नेपालभाषा चीहा संकिपा कासा’ क्वचाल । खुला न्ह्यः प्यंगू ‘थीम’ बियाः दयेकेत धाःगु व अन्तिम न्हितक झिगू सर्टफिल्म दुहांवःगु जुल । उपिं मध्ये प्यंगूयात ल्ययाः न्हापा, लिउ व लियांलिउ सिरपाः इन । ल्यंदुगु फिल्मयात नं हःपाः बीकथं ‘प्रोत्साहन नगद’ लःल्हात । नेपालभाषाया सक्रिय फिल्म– मेकरतय्सं दयेकूगु झिगू सर्टफिल्म । आःया छुं सक्रिय फिल्ममेकरया फिल्म मवःगुयात छखे तयाः थुकी आःया सक्रिय फिल्ममेकरत दुथ्याःगु दु । उकिं दुथ्याःगु फिल्मतय्सं आःया नेवाः फिल्म क्षेत्रया प्रतिनिधित्व यानाच्वंगु दु । थुकी निगू मत मदु । अले थ्व फिल्मतसें नेवाः फिल्म क्षेत्र गनथाय् दु, सीके फइ । फिल्म विशुद्ध कला खः । फिल्म खँ न्ह्यब्वयेगु छगू माध्यम खः । उकियात न्ह्यब्वयेबलय् कलात्मकता दयेमाः । फिल्म ‘भिजुयल मिडियम’ खः । धाइगु नापं दु – ‘शो, डन्ट टेल (क्यँ, कनेगु मखु)’ । तर थ्व खँ नेवाः फिल्मय् अमान्य खनेदु । धायेमाःगु खँ तप्यंक धाये अःपु । अले अःपुगु जक ल्ययाः फिल्मया निर्माण जूगु दु । अःपुगु लँपु ल्ययेवं अन कलात्मकता तनी । कासाय् दुथ्याःगु ८० प्रतिशत फिल्मत तप्यंक धायेगु ल्वचं ग्रस्त खनेदु । अःपुगु लँपुइ जक न्ह्याःगु खनेदु । फुक्कं फिल्म निश्चित ‘थीम’य् दयेकातःगु खः । तर उगु ‘थीम’ धायेत अःपुक ‘संवाद’या लँपु छ्यल । ‘अथे यायेमते’, ‘अथे यायेमजिउ’, ‘अथे यायेमाः’, पात्रया म्हुतुं तप्यंक धायेकातःगु दु । यदि तप्यंक धायेवं उकियात फिल्मया दर्जा बीगु खःसा, ‘थीम’नाप ज्वःलाःगु पद्मरत्न तुलाधर वा मल्ल के. सुन्दरपिनि भाषण हे न्यंका बिउसा आपाः प्रभाव लाकीगु खइ । तर फिल्मया ‘सार’ थ्व मखु । धायेमाःगु खँ धयाः नं उकियात कलात्मकतां छाय्पीगु छगू कला फिल्म खः । थ्व खँयात कासाया आपालं फिल्मं ल्वःमंकूगु व अःपुगु लँपु लिउगु खनेदु । निर्णायकया भूमिका कासाय् विवाद न्ह्याबलें वइ । विवाद मदयेकं गुुगुं नं कासा क्वचाःगु मदु । थ्व संकिपा कासा जुइ निन्हु न्ह्यः छम्ह फिल्म निर्देशकं कासाया निर्णायक व निर्णय आधारयात कयाः खँ ल्ह्वंगु खः । तर उकियात आयोजकं चिउताः तःगु खने मंत । आः उम्ह निर्देशकया पुचलं थ्व हे खँ ल्ह्वनाच्वंगु दु । उमिगु खँकथं हरेक कासाया निर्णायक दइ, निर्णयया आधार दइ, उकियात न्ह्यःने हयेमाः । थ्व खँय् आयोजकं ‘ओस्कार अवार्ड’या दसु न्ह्यब्वयाः उमिगु खँय् चिउताः मतल ।विश्व सिनेमा स्वयेगु खःसा आपालं फिल्म फेस्टिभलय् निर्णायक दइ । सकल निर्णायक पितब्वयेगु मजूसा छम्ह निर्णायकयात मू दयेकाः निर्णय याकी । अले कासाया लिच्वलं उम्ह निर्णायकया क्षमता नं न्ह्यब्वइ । निर्णायकयात जिम्मेवारी नं अप्वइ ।नेपालभाषा चीहा संकिपा कासाय् निर्णायकत पित बी मखुु धयातःगु खः । तर निर्णय यायेत फुक्क विधाया विज्ञपिं दइ धयातःगु खः । नेवाः फिल्म ख्यः चीधं । निर्णायकत औपचारिक रुपं पिने पिहां मवःसां सु सु निर्णायक मण्डलय् च्वन, व खँ आः पिहां वयेधुंकल । पिहांवःगु खं फिल्मया निर्णयस फिल्मइतरया व्यक्तित्व हाबी जूगु खनेदत । ‘थीम’ स्वयेत तयातःपिं निर्णायकपिंसं ‘थीम’ स्वयाः हे थ्व फिल्म बांलाः, बांमलाः क्वःछिना बिल । तर फिल्मया थीम जक बांलायेवं फिल्म बांलाइगु मखु । फिल्मइतरया, ‘हनेबहःपिं’ नेपालभाषाया साहित्यकारपिं निर्णायक जुयाः फिल्मयात बांलाः–बांमलाः धया बीवं उकियात ‘सर्वमान्य’ कथं नाला काल । वकथं हे लिच्वः पिदन ।साहित्य व फिल्म निगू बिस्कं बिस्कं विधा खः । निगुलिं विधाय् बाखं दइ । संवाद दइ । धायेमाःगु खँ दइ । तर उकियात धायेगु पहः छगू सिबें मेगुली पाः । फिल्म छगू विशुद्ध कलाया माध्यम खः । थुकी न्ह्यब्वइगु खँ साहित्य सिबें पाइ । साहित्य हे नालाकाःसां फिल्मय् साहित्य दुहां वनीबलय् उकिया प्रस्तुति पाइ । थुकियात छम्ह फिल्मकर्मी, फिल्म विज्ञं सीके फइ । न्ह्याक्व हे तःधंम्ह साहित्यकार जूसां वयाके फिल्मया ज्ञान मदयेवं वं फिल्मया मूल्यांकन याये फइ मखु । फिल्मया मूल्यांकन यायेत फिल्मया सैद्धान्तिक ज्ञां दयेमाः । विज्ञपिं माः । अले जक सही निर्णय पिहां वइ । नेपालभाषा चीहा संकिपा कासाय् गलत निर्णायक हाबी जूगु निष्कर्ष पिकायेछिं । कासाय् त्याःगु फिल्मयात फिल्मया गुगुं विद्वत् वर्ग न्ह्यःने क्यना बीवं उमिसं बीगु प्रतिक्रियां थुकियात पुष्टि याइ ।  सुझाव न्हापांगु नेपालभाषा चीहा संकिपा कासा क्वचाल । मेगु दँय् साहित्यय् आधारित चीहा संकिपा कासाया घोषणा जूगु दु । साहित्य धायेबलय् नेपालभाषाया न्ह्यागुं बाखं, चीबाखं व कविताय् आधारित जुइफु धयातल । फिल्मय् साहित्यया बाखंयात अःपुक दुकायेछिं । बाखं दुथ्याकातःगु फिल्म अःपुक थुइ । अथे हे कवितायात नं फिल्मय् दुकाये जिउ । फिल्मयात कविता दयेके जिउ । फिल्मया कविपिं नं दु । थुइके अःपुगु बाखं दुगु फिल्म हे मथूगु कासाय् कविता दुथ्याकातःगु फिल्म वा ‘फिल्म–कविता’ ज्वनाः वनेबलय् उकिया मूल्यांकन गुकथं जुइ ? थ्व न्ह्यसःया लिसः ग्वसाः खलकं बीमाः । थप छुं सुझाव थुकथं दु – – फिल्मया निर्णायक छम्ह पित बीगु । उम्ह निर्णायक फिल्म ख्यःनाप आबद्धम्ह व फिल्मसम्बन्धी सैद्धान्तिक ज्ञान दुम्ह जुइमाः । पिहांवःगु निर्णय वया आधिकारिक जुइमाः । वं उकिया जिम्मा कायेफुम्ह व लिसः बीफुम्ह जुइमाः । – फिल्मया भाषा दइ मखु । थुकिया थःगु हे बिस्कं व्याकरण दइ, भाषा दइ । उकिं नेवाः फिल्म हे जूसां नेवाः मखुपिं फिल्मसम्बन्धी विज्ञपिंत नं निर्णायकय् दुथ्याकेजिउ । – सर्टफिल्म गुकथं जुइमाः, थ्वबारे कासा न्ह्यः हे छगू वर्कशप तयाः थुइके बीगु । – सर्टफिल्मया क्राइटेरिया दुने लाःगु, बियातःगु थीम दुने लाःगु फिल्मयात जक थाय् बियाः मूल्यांकनया निंतिं छ्वयेगु । थुकिया निंतिं फिल्मया सैद्धान्तिक ज्ञान दुपिनि छनोट कमिटी दयेकेगु । – साहित्य व फिल्म बिस्कं बिस्कं माध्यम खः । साहित्यय् आधारित फिल्म हे जूसां उकिया मूल्यांकन फिल्मकर्मीपाखें जुइमाः । – कासा यायेगु जूसा उकिया औचित्य नं पूवंकेमाः । कासाया नामय् कासा जक यानाः आत्मरतिइ लय्तायेवं औचित्य पूवनी मखु । नेवाः फिल्म क्षेत्रयात गतिशील यायेगु ज्या नेपालभाषा चीहा संकिपा कासां याःगु दु, थुकी निगू मत मदु । तर थ्व गतिशिलता तुं दुने जक लिकुने मजिल । थुगु गतिशिलतां हलिं थीमाल । थुलि जुइवं फिल्म कासाया सार्थकता दइ । नेवाः फिल्म ख्यःया छम्ह दुजः जूगुलिं थुकिया गल्ती क्यना बीगु व उकियात भिंकेत सुझाव बीगु जक जिगु तातुना खः । अन्यथा मकाये ।  ","October 03, 2018 08:15 AM"
https://nepalbhasatimes.com/13714,न्ह्यइपुख्यः,११३८ कौलागा चौथी,ख्यालि न्हिलि,"शिक्षक ः सिमाय् गइपिं, गुम्हेसित मनूया पूर्खा धकाः नं धायेगु याः । अले म्वाः मदुगु दुःख नं बियाच्वनी । का धाःसा व जनावरयात छु धाइ ? पप्पु ः माकः । शिक्षक ः छं किताबय् स्वयाः धयागु का मखुला ? आसे छंत । पप्पु ः मखु, सर मखु । जिं सत्य सत्य किताब स्वयाः धयागु मखु । जिंला जिगु ख्वाः स्वयाः धयागु खः । ह्ह्ह् अबु (थः कायलिसे) ः छु जुल पुता, निन्हु स्वन्हु दयेधुंकल । छ तसकं उदास खने दु । काय ः छुं नं जूगु मदु बाः । जूगु हे खःसां छिं थुइ मखु जिगु समस्या ! अबु ः जि छिमि अबु जक मखु, छंगु दुःखसुखया पासा नं खः । उकिं जितः धयां छुं स्यनीमखु धा । काय ः आः छु धायेगु ग्व छंत । थ्व वइगु स्वन्तिं छिमि जुइम्ह तताजुं आइफोन माल धकाः जिद्दि यानाच्वका ।","October 28, 2018 08:10 AM"
https://nepalbhasatimes.com/12872,न्ह्यइपुख्यः,११३८ ञलागा अष्टमी,ख्यालि न्हिलि,"राजु न्ह्याबलें थें थौं नं तिल्ल जुइक अय्लाः त्वना वल । अले थः अबुं ब्वः बी धकाः ग्यानाः व तिजक थःगु क्वथाय् वनाः ल्यापटप चायेकाः छुं ब्वनाच्वंगु पह यात । अबलय् लाक्क वया अबु वयाः धाल— ‘कुलंगार, थौं नं त्वना वया का मखुला छं ?’ राजु (ग्यांग्यां) ः मखु बाः, थौं छफुति हे त्वना वयागु मदु । ‘बेमान, फटाहा’— अबुम्हं धाल— ‘त्वना मवयागु खःसा व सुटकेश चायेका छु ब्वनाच्वनाम्ह ले छ ?’ ह्ह्ह् कलाः (भाःतनाप) ः झीगु इहिपा न्ह्यःतक छिं जितः गुलि माया याइगु खः, आः इहिप ा जुइधुंकाः उलि माया धइगु हे यानामदी छाय् ? भाःत ः जांच बियाः पास जुइधुंकाः हाकनं सुनां व हे सपूm लिसा कयाः ब्वनाच्वनी ?","October 02, 2018 07:25 AM"
https://nepalbhasatimes.com/13417,न्ह्यइपुख्यः,११३८ कौलाथ्व पञ्चमी,ख्यालि न्हिलि,"छम्ह मनुखं थः नकतिनि ब्याहा यानाहःम्ह कलाःयात अंग्रेजी भाय् स्यनाच्वन । छन्हु न्हिनसिया इलय् वया कलातं ‘डिनर’ भपियादिसँ धकाः नसाज्वलं न्ह्यःने न्ह्यचिके हल । भाःतम्ह हीमी चाया धाल— ‘गामाःनी न्हिनय् नयेगुयात डिनर मखु लन्च धाइ । सीकाति ।’ ‘छि हे गामाः का, अथें हे मेपिंत ब्वः बियाच्वनी’— कलाःम्हं धाल— थ्व म्हिगः बहनीया ल्यं दुगु नसा खः ।’ ह्ह्ह् सामाजिक संजालय् सुं नं मिसां पासा दयेकेत ‘रिक्वेस्ट’ छ्वयाहल धाःसा इहिपा जूगु थें महसुस थः मजुइमा । तर, जब अनफ्रेन्ड व ब्लक याना हइ, अबलय् धाःसा पारपाचुके काःगु थें महसुस जुइ ।","October 14, 2018 06:50 AM"
https://nepalbhasatimes.com/12949,न्ह्यइपुख्यः,११३८ ञलागा दशमी,ख्यालि न्हिलि,"गोल्फया कासामि ः छम्ह अज्याःम्ह मनू, गुम्ह गोल्फ कोर्सय् झिंन्यागू किलोयागु गोल्फब्याग ल्ह्वनाः माइलौं माइल न्यासि वनी, तर छेँय् एस्ट्रे छक्वः माल धाःसां कलाःयात सःताच्वनी । ह्ह्ह् छ्यं स्याःगु व लागिलागि चायेमालीगुया रामवाण वासः ः पारपाचुके । ह्ह्ह् ‘अय् बाउचा ! न्हासय् छाय् पतिनं कुतिकुति यानाच्वनागु ?’ ‘छाय्कि म्येँ न्हासय्तक मथ्यं ।’ ह्ह्ह् निम्ह मस्त गनं छथाय् पिहां वनेत अनुमति कायेमालाच्वंगु दु । ‘मांयाके छं न्यँ’— तःधिकःम्हं धाल— ‘झी वने धकाः ।’ ‘मखु, छं न्यँ ।’— चिधिकःम्हं धाल— ‘छं न्यनेगु हे बांलाइ । मांलिसे छंगु जि स्वयां यक्व न्ह्यः हे परिचय दु ।’","October 04, 2018 07:05 AM"
https://nepalbhasatimes.com/13044,न्ह्यइपुख्यः,११३८ ञलागा द्वादशी ,ग्यानापुपिं सेलिब्रिटी,"अन्तर्राष्ट्रिय सेलिब्रिटीत गुलि गुलि लोकंह्वात उलि हे ग्यानापुपिं जुया वःगु दु । अमेरिकी रियालिटी शोया स्टार किम कार्डिसन थौंकन्हय् तसकं लोकंह्वाःम्ह सेलिब्रटि जुयाच्वंगु दु । तर कार्डिसन गुलि लोकंह्वाः, उलि हे खतरनाक नं जुयाच्वंगु दु । कार्डिसन थौंकन्हय् इन्टरनेटय् यक्व सर्च याइपिं सेलिब्रिटी मध्येय् छम्ह लाः ।                                                         दकलय् अप्वः इन्टरनेटय् सर्च याइम्ह कार्डिसनयात इन्टरनेटय् सर्च यायेगु धाःसा थःगु कम्प्युटरया निंतिं ग्यानापुगु जुयाच्वंगु दु । साइबर सेक्योरिटी फर्म म्याकेफीं थथे इन्टरनेटय् सर्च यायेबलय् ग्यानापुपिं सेलिब्रिटीतय् छगू धलः हे पिकाःगु दु । थ्व धलखय् दकलय् न्ह्यःने कार्डिसनया हे नां लानाच्वंगु दु । म्याक्याफेया कथं कार्डिसनया नां सर्च यायेबलय् वया लिसें यक्व हे ग्यानापुगु लिंकत नं वइ, गुगु झीगु कम्प्यूटरया लिसें झीगु सामाजिक सञ्जाल, इमेल आदिया गोपनियता, सुरक्षाया निंतिं तसकं ग्यानापु । सन् २०१७ य् दकलय् ग्यानापुम्ह सेलिब्रिटीया धलखय् क्रेग डेविडया नां लानाच्वंगु खःसा सन् २०१८ य् कार्डिसनया नां दकलय् न्ह्यःने लाःगु खः । सुपर मोडेल नाओमी क्याम्बेल थ्व धलखय् निगूगु थासय् लानाच्वंम्ह सेलिब्रिटी खः । अथेहे कार्डिसनया हे केहेँ कोर्टनी कार्डिसन स्वंगूगु थासय् लानाच्वंगु खः । अथेहे बेलायती गायक एडेल प्यम्हम्ह ग्यानापुम्ह सेलिब्रिटी जुयाच्वंगु दुसा क्यारोलिन फ्लेक न्याम्हम्ह ग्यानापुम्ह सेलिब्रिटी जुयाच्वंगु दु । म्याक्याफेया कथं ह्याकरतय्सं थुपिं सेलिब्रिटीत दुथ्यानाच्वंगु इन्टरनेट साइटय् छगू विशेष कथंया भाइरस मालवेयर नं घाका हयेगु यानाच्वंगु दु । थ्व मालवेयरया माध्यमं ह्याकरतय्सं युजर्सया व्यक्तिगत जानकारी व पासवर्ड खुयाकायेगु याइ । साइबर अपराधीतय्सं थःपिनिगु अपराध कर्म पूवंकेगु निंतिं न्ह्याबलें सेलिब्रिटीतय् ग्वाहालि कायेगु यानाच्वनी । इन्टरनेटय् सेलिब्रिटीत अप्वः सर्च जुइगुलिं यानाः उमिसं लोकंह्वाःपिं सेलिब्रिटीतय्त हे लक्षित यानाः मालवेयर छ्वयेगु यानाच्वनी । साइबर अपराधीतय्सं सेलिब्रिटीतय् नां छ्यलाः युजर्सतय् गोपनियता, पासवर्ड खुया कयाच्वंगु खँय् सचेत यासें छुं नं भिडियो, किपा स्वयेबलय् न्ह्याबलें विश्वसनीय वेबसाइट पाखें जक स्वयेत सुझाव बिउगु दु । अथेहे सेलिब्रिटीबारे समाचार ब्वने माःसां थःत विश्वास दुगु वेबसाइट पाखें जक स्वयेत धाःगु दु । थुकिया लिसें कम्प्यूटरय् अपडेट जूगु एन्टि भाइरस तयाः नं थज्याःगु आक्रमण पाखें बचे जुयाच्वनेफइ ।","October 06, 2018 02:45 AM"
https://nepalbhasatimes.com/13146,न्ह्यइपुख्यः,११३८ ञलागा चर्हे,ख्यालि न्हिलि,"बजाः वनेत्यंम्ह भाःतयात कलाःम्हं धाल— ‘छि लिहां झायेबलय् छुं अज्याःगु चीज नं ज्वनाः झासँ, गुगु चीजं जि छिगु न्ह्यःने सुन्दर खने दइ । गथेकि कुर्ता, चश्मा, लिपिष्टिक, लाकां, पाइन्ट आदि । भाःतम्ह जब बजारं लिहां वल वं थः कलातं धाःथेंज्याःगु सामान मखसे थःगु निंतिं निगः सिसि ह्विस्की ज्वना वल । ऋऋऋ कला ः थौं झी छगू कासा म्हिते न्हिं ! भाःत ः छु कासा ले व ? कलाः ः यदि जिं रंगया नां काल धाःसा छिं देपा ल्हाः अंगलय् दिकादिसँ, यदि जिं सिसाबुसाया नां काल धाःसा छिं जव ल्हाः अंगलय् दिकादिसँ । भाःत ः अले त्याःम्हेसित छु दइले ? कलाः ः थुकी सु त्याइ, वं धाःगु खँ माने यायेमाः, व नं जिन्दगी भर, जिउला ? भाःत ः का, जिउ जिउ । थ्व कासा ला जिं हे त्याके कलाः ः अरेन्ज ! भाःतम्हं न्यान्हु न्ह्यवंनिसें थ्व हे विचाः यानाच्वन कि रंगया नां काःगु खः वा सिसाबुसाया नां !","October 08, 2018 08:10 AM"
https://nepalbhasatimes.com/13195,न्ह्यइपुख्यः,११३८ ञलागा आमै,ख्यालि न्हिलि,"मां ः हे भगवान जितः काय बुइका बिउ । अबु ः हे भगवान जितः म्ह्याय् बुइका बिउ । भगवान ः सुम्क च्वँ । जितः अलमल यायेमते । मखुसा जिं थज्याःगु आउटपुट बी कि, छिपिं निम्हं जीवकाःछि ख्वयाच्वनेमाली अले वं लापा थानाच्वनी । ह्ह्ह् जिन्दगीइ छम्ह हे ल्यासेयात ह्ययेके मफु …… अय्सां थौं वेदनां व विरहं जाःगु म्येँ न्यनाच्वनाबलय् थज्याःगु महसुस जुल कि न्याम्ह खुम्ह ल्यासें छक्वलं त्वःता वन । ह्ह्ह् सचेतम्ह मनू ः संसारय् दकलय् सचेतम्ह मनू व हे खः, गुम्हेसिनं चःबिइ फ्यतुइ न्ह्यः हितिं लः वः कि मवः धकाः स्वइ ।","October 09, 2018 06:18 AM"
https://nepalbhasatimes.com/12647,न्ह्यइपुख्यः,११३८ ञलागा दुतिया,ख्यालि न्हिलि,"शिक्षक ः मस्त, छिमिसं सिउला क्वसः धकाः छुकियात धाइ ? पलख जायेकाः राजुं धाल, ‘जब सुं मिजं सुं मिसायात जिवंकाःछि नापं च्वनेत बाध्य यानाबी, अले वयात प्रोत्साहनकथं बीगु छुं भचा राशीयात हे क्वसः धाइगु खः ।’ ह्ह्ह् पप्पु ः सर, गधा गज्याःम्ह जनावर खः अले सुयात धाइ ? शिक्षक ः थःगु खँ मेपिंत बांलाक थुइका बीमफुम्हेसित हे धाइगु खः ! पप्पु ः सरं धयादीगु जिं छुं हे मथुल । ह्ह्ह् शिक्षक ः राजु, छिं छंत म्हिगः बियागु होमवर्क छाय् याना महयागु ? राजु ः सर, जि ला छेँय् च्वनेगु मखु, होस्टलय् च्वनेगु खः नि ! शिक्षक ः अले छु जुल ले ? राजु ः होस्टलय् च्वनाः, गथे यानाः होमवर्क यायेगु ? होस्टल वर्क जूसा जकं मिले जू का ।","September 27, 2018 08:10 AM"
https://nepalbhasatimes.com/13233,न्ह्यइपुख्यः,११३८ कौलाथ्व पारू ,ख्यालि न्हिलि,"धाइ नापं कि गुगु थासय् वनाः मनुखं बांमलाक धोखा नइ, अन हाकनं हाकनं वनाच्वनेगु याये मजिउ । तर छु याये ससलय् धाःसा वना च्वने हे माः । थ्व रहर मखु बाध्यता खः । ह्ह्ह् भाःत ः थौं झी सकलें पिने नः वनेगु न्हिं ? कलाः ः (लय्लय् तातां) धाथें खःला ? का अय्सा जि ५ मिनेटं तयार जुया वये का । भाःत ः ठीक जू … अबलय् तक कःसिइ टेबुल, मेच व नयेगु दक्वं ठीक यानाच्वने का ह्ह्ह् भाःत छखा छेँया छ्यं खः, कलाः गर्दन खः । उकिं गर्दन गुखे फस्वइ, छ्यं नं उखे हे फहिली ।","October 10, 2018 07:15 AM"
https://nepalbhasatimes.com/12642,न्ह्यइपुख्यः,११३८ ञलागा दुतिया,राखीया इच्छा,"बलिउडया सेलिब्रिटीत मध्ये छम्ह राखी सावन्त नं इलय्व्यलय् विवादया चाकलय् लानाच्वनीम्ह खः । मोडललिसें अभिनेत्री राखीं बियाच्वनीगु विवादास्पद अभिव्यक्तिया निंतिं विवादय् लानाच्वनीगु खः । थुलि तक कि वयागु विवादास्पद अभिव्यक्तिया कारणं प्रहरी चौकीइ तकं वनेमाःगु अवस्था दु ।                                                         राखी सावन्त हाकनं छक्वः विवादया चाकलय् लाःगु दुसा चर्चा नं उतिकं जुयाच्वंगु दु । राखीं आः नकतिनि हे जक छगू भिडियो सार्वजनिक याःगु दु, गुगु भिडियोलय् राखीं थःगु म्हया छुं नं छगू अंग दान यायेगु घोषणा याःगु दु । राखीं उगु भिडियोलय् धयातःगु दु कि, ‘थ्व संसारय् अज्याःगु आपालं भिंपिं मनूत दु, सुनां थः म्ह वा म्हया छुं अंग मेपिनिगु निंतिं दान याइ । गथेकि मिखा, नुगःचु, जँलास्येँ आदि । उकिं जिं नं थःगु म्हया छगू अज्याःगु अंग दान यायेगु इच्छा दु । तर जिके अज्याःगु छुं नं मदु, गुगु दान याये लायक जू । बस् दुसा जिके आकर्षक वक्षस्थल दु । जि थ्व हे वक्षस्थल दान याये मास्ति वः ।’","September 27, 2018 07:30 AM"
https://nepalbhasatimes.com/13147,न्ह्यइपुख्यः,११३८ ञलागा चर्हे,स्वदँ लिपा ब्रेकअप,"बलिउड फिल्म उद्योगय् नायक वा नायिकाया दथुइ अफेयर चले जुइगु व ब्रेक अप जुइगु सामान्य खः । थ्व झ्वलय् बलिउड जोडीकथं कयातःपिं बलिउड अभिनेता टाइगर श्राफ व अभिनेत्री दिशा पटानीया स्वदँ न्ह्यःनिसेंया अफेयर आः वयाः ब्रेक अप जूगु दु । निम्हेसिया दथुइ लिपांगु इलय् मतभेद तच्वयेवं औपचारिक रुपं हे निम्हं अलग जूगु भारतीयसंचार माध्यमं न्ह्यथंगु दु ।                                                         टाइगर व दिशाया दथुइ छु खँय् अपाय्सकं विवाद जुल अले सम्बन्ध ब्रेक अप यायेमाःगु तकया स्थितिइ थ्यन धइगु बारे छुं स्पष्ट मजूसां दिशाया बानी व्यहोरा व व्यवहारं टाइगर वाक्कदिक्क चायाच्वंगु धइगु सीदुगु दु । छगू कथं धायेगु खःसा दिशां टाइगरयात क्रुर शासन हे चले यानाच्वंगु भारतीय संचारमाध्यमया दावी दु । टाइगरं सुं मेपिं मिसात नापं खुले जुयाः न्हिउगु, इपिं नापं न्ह्यइपुक खँल्हाबल्हा यात धाःसा दिशायात तसकं असह्य जुइगु जुयाच्वन । उलि जक मखसे टाइगरया मोबाइलय् सुनां सुनां छु गज्याःगु सन्देश (म्यासेज) छ्वया हःगु दु धकाः नं स्वइगु जुयाच्वन । थनतक कि टाइगरयात फिल्मय् चुप्पा नयेगु दृश्य मबीगु प्रतिवद्धता प्वंकेमाःगु खःसा उखे दिशा धाःसा उच्छृंखल पहया वसः पुनाः जूसां टाइगर सुम्क च्वनाच्वनेमाःगु स्थिति दुगु जुयाच्वन ।","October 08, 2018 07:50 AM"
https://nepalbhasatimes.com/13091,न्ह्यइपुख्यः,११३८ ञलागा त्रयोदशी ,ख्यालि न्हिलि,"न्ह्यागु नं वासः न्याः वनेबलय् छगू फाइलय् झिचाः हे जक वासः तयातःगु दइ । थथे छाय् जुइ सिउला ? ‘थ्व खँ जिं पत्ता लगे यानागु दु’— पप्पुं धाल’— ‘जब रावणयात छ्यं स्याइगु ल्वय् जुल, अबलय्निसें वं हे थ्व प्रथा दयेकाहःगु खः । ह्ह्ह् राजु (न्ह्यलं दना वयाः) ः मां मां थौं जिं छगू तसकं न्ह्यइपुगु व अजू चायापुगु म्हगस म्हंगु । मां ः गज्याःगु म्हगस म्हंगु ले पुता ? राजु ः जिगु छपा तुति सर्गतय्, अले मेगु तुति जमिनय् लानाच्वंगु ! मां ः बेमान, अज्याःगु म्वाःमदुगु म्हगस खंकाच्वनेमते । छंगु छगः हे जक कट्टु दु, व नं गुत धाःसा छु यायेगु ? ह्ह्ह् भौ ः मां ! थौं चान्हय् वय्कःलिसे तसकं ल्वापु जुल । माजु ः छुं खँ मदु, निम्हतिपू दथुइ थज्याःगु ल्वापु ला जुया हे च्वनी । भौ ः व ला ठिक जू, आः वय्कःयात वासः यायेत गन यंकेगु ले ?","October 07, 2018 07:00 AM"
https://nepalbhasatimes.com/12654,न्ह्यइपुख्यः,११३८ ञलागा दुतिया,म्येँ हालामि खड्गीया  जिगु मनया यःम्ह पिदन,"यल – नेपालभाषा सांगीतिक ख्यलय् न्हू प्रतिभाकथं खने दयेकः वःम्ह म्येँ हालामि देवकुमारी खड्गीया म्युजिक भिडियो ‘जिगु मनया यःम्ह’ बजारय् पिहां वःगु दु । वंगु शनिवाः थन जूगु छगू ज्याझ्वःया दथुइ नांजाःम्ह ख्यालिजुजु मदनकृष्ण श्रेष्ठं उगु म्युजिक भिडियो सार्वजनिक यानादीगु खः ।                                                         ज्याझ्वलय् वाद्य गुरु कान्छाभाइ महर्जन, निर्देशक रामकृष्ण खड्गी, प्याखं गुरु दीपक वज्राचार्य, लोक गायक रत्न बेहासी विशेष पाहांकथं झायादीगु ज्याझ्वःया संयोजक नांजाःम्ह कलाकार भिमसेन रिसालं यानादीगु खः । ज्याझ्वलय् म्युजिक भिडियोय् अभिनय यानादीपिं कलाकार, निर्देशक, प्राविधिक नापं आर्थिक ग्वाहालि यानादीपिं व ज्याझ्वः मूपाहां नापं विशेष पाहांपिंत भिसिडीया पिकाकः इन्द्र खड्गी मतिनाया चिं लःल्हानादीगु खः ।","September 27, 2018 08:40 AM"
https://nepalbhasatimes.com/12722,न्ह्यइपुख्यः,११३८ ञलागा चौथी,सु जुइगु खः नेवाः सुपरस्टार ?,"नेवाः सुपरस्टार सु जुइगु खः धयागु खँ थौंकन्हय् नेवाः फिल्म ख्यःया भिंचितामिपिनि दथुइ चर्चाया विषय जुयाच्वंगु दु । जापानय् च्वना वयाच्वंम्ह नेवाः सुनिलकुमार शाक्यया कुतलय् नीस्वंगु ग्लोबल नेपाः फाउन्डेशनया कुतलय् नेपाःया फिल्म ख्यलय् हे न्हापांखुसी जुइत्यंगु नेवाः सुपरस्टार सिरपाः ज्याझ्वः जुइत्यंगु दु ।                                                         थुगुसी न्हापांखुसी जुइत्यंगु थ्व सिरपाःया निंतिं अभिनय याइपिं कलाकारत मध्ये मिजं छम्ह व मिसा छम्हेसित सुपरस्टार घोषणा यानाः म्हतिं छगू छगू लाख तकाया सिरपाः बीगुया निंतिं छुं न्हि न्ह्यःतिनि न्याम्ह मिजं व न्याम्ह मिसा कलाकारया नां ल्यये नं धुंकल । नां ल्ययेगु ताःतुनाः जूगु ज्याझ्वलय् नेपालभाषा फिल्म ख्यःया तसकं लोकंह्वाःम्ह हिरोइन आशिष्मा नकःमिया धाःसा उपस्थिति मदु । वय्कः थौंकन्हय् अमेरिकाय् च्वंच्वनादीगु दु । अन उपस्थित जूपिं मध्ये जक नां ल्ययेगु धकाः ग्वसाः खलकं घोषणा यानातःगुलिं भिंतुना जोशी धाःसा थः भारतया न्हूदिल्लीनिसें वयाः जूसां उगु ज्याझ्वलय् थ्यंकःवःगु खः । उगु ज्याझ्वलय् भिंतुना फिल्मया निम्ह हिरोइनत रेश्मी महर्जन व रेमा महर्जनया नं उपस्थिति मदु । अले थौंकन्हय् राइजिङ्ग स्टारया रूपय् बय्बय् जुयाच्वंम्ह निकी महर्जनया नापनापं ख्वपया कलाकार तिपू श्यामसुन्दर शिल्पकार व अर्णेश्वरी शिल्पकार अनंलि साप हे नांजाःम्ह कलाकार हृदयप्रसाद मिश्र लगायतया नं उपस्थिति खनेमदु । ‘पटाचार’ व ‘कृषा गौतमी’ म्हितूपिं नेपाःया हे नांजाःपिं कलाकारत मेलिना मानन्धर व कर्मा व कलाकार व निर्देशकया रूपय् लोकंह्वाःम्ह रवि डंगोलया नं उपस्थिति खनेमदु ।उपस्थित जूपिं दथुइ ल्यज्या जुयाः टप फाइभ नोमिनेशनय् लाःपिं फिल्म स्टारतय्गु बारे छपुलु दुवाला स्वये । अन्नपूर्णेश्वरी श्रेष्ठ ने.सं. १११५ पाखे अभिनय यात्रा न्ह्याकूम्ह कलाकार अन्नपूर्णेश्वरी श्रेष्ठयात आपाःसिनं म्हसीकूगु धयागु श्रीकृष्ण अणुं दयेकूगु टेलिफिल्म ‘तंबैंक’पाखें खः । उगु इलंनिसें दिपाः मदयेक अभिनय यात्रा न्ह्याका वयाच्वंम्ह कलाकार अन्नपूर्णेश्वरी श्रेष्ठं मुक्कं न्यय्न्यागू फिल्मय् अभिनय यायेधुंकूगु दुसा झिगूति टेलिफिल्मय् नं म्हितेधुंकूगु दु । विशेष यानाः ‘स्वय्नगु’ ‘वल वल फसिक्वाः’, ‘कृषा गौतमी’, ‘पटाचारा’, ‘वाया दुने जाकि दु’, ‘थ्व ला ग्यानापु स्टाइल’ थेंज्याःगु आपालं फिल्मय् वय्कःया अभिनय स्वयेदुसा याकनं हे ‘हिसिमति’ व ‘जामनः गुभाजु’ थेंज्याःगु आपालं न्हूगु नेवाः फिल्मय् नं वय्कःया अभिनय खनेदयेत्यंगु दु ।  आर्यम नकःमि नेवाः फिल्मया निर्माणया ज्या हे दिनाच्वंगु इलय् ‘न्याल्लब्यां’ नांयागु फिल्म दयेकाः नेवाः फिल्म ख्यःयात पुनर्जागृत याःम्ह फिल्मकःमि कथं कयातःम्ह आर्यम नकःमि छम्ह निर्देशक खःसां वय्कः छम्ह कलाकार नं खः । आर्यम नकःमिं ने.सं. ११२० पाखे फिल्मय् पलाः न्ह्याकूगु खःसा वय्कलं ‘धाःसा धाल धाइ’, ‘बाज्याया ग्वाय्’ व ‘माया’ थेंज्याःगु गुलिखे नेवाः फिल्मय् मेन रोल म्हितातःगु दुसा टेलिभिजनय् पिदना वयाच्वंगु ‘ड्याड सन् एण्ड मम’ सिरियलय् नं मेन रोल म्हितातःगु दु ।  भिंतुना जोशी मचाबलय् निसें हे अभिनय ख्यलय् पलाः न्याकूम्ह भिंतुना जोशीया न्हापांगु नेवाः फिल्म धइगु ‘यांमिखा’ खः । नेवाः फिल्मया ख्यलय् छम्ह लोकंह्वाःम्ह हिरोइनया रूपय् कयातःम्ह भिंतुना जोशी आपालं नेवाः फिल्मय् मेन रोल म्हितूगु दु । विशेष यानाः‘याकः म्ह्याय्’ व ‘न्हाय्कं’ वय्कः मय्जुयात छम्ह बांलाःम्ह कलाकारया रूपय् पलाः क्वातुकेत ग्वाहालि याःगु छुं छुं नेवाः फिल्म खःसा वय्कलं ‘मनू म्हसीकि’, ‘थ्वला ग्यानापु स्टाइल’, ‘मतिनाया कली’, ‘याहु’, ‘तारेमाम’, ‘मू मदुगु जिन्दगी’ लगायत नीन्यागूति नेवाः फिल्म म्हितूगु दुसा आः तकया दकलय् लिपांगु फिल्म धयागु ‘स्वय्नगु’ खः । निर्माण जुयाच्वंगु ‘मां’ नांयागु न्हूगु फिल्मय् नं वय्कलं मेन रोल म्हितीगु खँ दु ।  भोगेन्द्र मानन्धर ने.सं. ११२१ य् फिल्म ख्यलय् पलाः न्ह्याकूम्ह भोगेन्द्र मानन्धरं ‘जिपिं बदमास मखु’ फिल्मय् प्यम्ह हिरोत मध्ये छम्ह जुयाः म्हितूगु खःसा तसकं लोकंह्वाःगु नेवाः फिल्म ‘पानवति’ फिल्मय् नं बांलाःगु भूमिकाय् अभिनय याःगु दुसा विशेष यानाः वय्कः भाजु छम्ह तसकं हे दुग्यंम्ह नृत्य कलाकार खः । नृत्यया दक्वं विधाय् जाःम्ह भोगेन्द्र मानन्धरया कालभैरव चर्या प्याखं स्वःपिं सकसिनं वय्कःया तारिफ यायेगु या । उलि जक मखसे वय्कःया श्रृंगार कलाया नं आपाःसिनं तारिफ हे यायेगु याः । वय्कलं ‘थ्व ला ग्यानापु स्टाइल’ नांयागु छगू फिल्मया निर्देशन नं याःगु दु ।  रजनी खड्गी ने.सं. ११३१ पाखे तिनि फिल्मय् खनेदय्कः वःम्ह रजनी खड्गीं आःतकया दुने न्हय्गू नेवाः फिल्म म्हिते धुंकूगु दुसा आपालं नेवाः म्युजिक भिडियो म्हितेधुंकूगु दु । विशेष यानाः ‘समयबजि’ ज्याझ्वलय् खनेदयेकः वइम्ह रजनी खड्गीया छगू च्वछायेबहगु फिल्म धइगु ‘पागलपन’ खः । थ्व फिल्मय् वयागु अभिनययात आपाःसिनं तारिफ याःगु खःसा वयागु मेमेगु फिल्मय् ‘ब्याहा याये म्हाः’ नं खः ।  राजु महर्जन ने.सं. ११२३ निसें अभिनय यात्रा न्ह्याकूम्ह कलाकार राजु महर्जनया दकलय् च्वछायेबहगु फिल्म ‘याकः म्ह्याय्’ खः । झिंछगू नेवाः फिल्म म्हितेधुंकूम्ह कलाकार राजु महर्जनया मेमेगु फिल्मय् ‘जिपिं बदमाश मखु’, ‘मिजं’, ‘हाकु सुपाँय्’ खःसा वय्कलं ‘पानबति’ फिल्मय् पाहाँ कथं नं म्हितूगु दु । छुं ई न्ह्यवंनिसें नेवाः फिल्म पाखे तापानाच्वंम्ह राजु महर्जनया आः याकनं हे ‘रश्मी’ नांयागु फिल्म पिदनेत्यंगु दु ।  रूपेन्द्र श्रेष्ठ रूपेन्द्र श्रेष्ठ थक्वाःया रूपय् म्हसीका दुम्ह कलाकारं आपालं नेवाः फिल्मय् थीथी कथंया भूमिकाय् अभिनय याःगु दु । ने.सं. १११८ पाखे अभिनय यात्रा न्ह्याकूम्ह रूपेन्द्र श्रेष्ठं ‘हसना’ नांयागु नेवाः फिल्मय् याःगु एड्स ल्वगिया भूमिकायात आपाःसिनं तारिफ याःगु खःसा वय्कलं नीन्यागूति नेवाः फिल्म म्हितेधुंकूगु दु । उकी मध्ये ‘तिनतिकः महाबिकः’ नं छगू खःसा थौंकन्हय् वय्कःया ‘जामनः गुभाजु’, ‘लाखेभाजु’, ‘च्वापुफय्’ थेंज्याःगु तसकं बय्बय् जुयाच्वंगु फिल्मत पिहां वयेगु लँपुइ लानाच्वंगु दु । थीथी स्टेज प्रोग्रामय् नं कलाकारिता न्ह्यब्वया वयाच्वंम्ह रूपेन्द्रं दयेकूगु म्युजिक भिडियो नं आपालं लोकंह्वाःगु दु ।  रोजिना सुवाल ‘चन्द्रमान’ नांयागु फिल्मया लुखां ने.सं. ११२९ पाखे पिलूवःम्ह रोजिना सुवालं आःतकया दुने प्यंगू नेवाः फिल्म म्हितेधुंकूगु दुसा आपालं म्युजिक भिडियो नं म्हितूगु दु । विशेष यानाः रोजिनायात ‘थ्व ला ग्यानापु स्टाइल’ फिल्मय् पुलिस इन्स्पेक्टर जुयाः म्हितूगु भूमिकाया कारणं लुमंकेगु याः ।  सुरज ब्यञ्जनकार ने.सं. १११० पाखे निसें कलाकारिता ख्यलय् पलाः न्ह्याकूम्ह सुरज व्यञ्जनकारयात आपाःसिनं छम्ह म्ये हालामि वा संगीतकःमिया रूपय् म्हसीका वयाच्वंगु दुसा वय्कः छम्ह बांलाःम्ह कलाकार नं खः धयागु खँ नं आपाःसिनं सिउगु हे खँ खः । झिंन्यादँति न्ह्यः पिहां वःगु ‘मतिनाया कलि’ वय्कःया छगू च्वछायेबहगु फिल्म खःसा छुं ई न्ह्यःतिनि पिहां वःगु ‘स्वय्नगु’ फिल्मय् वय्कलं याःगु भूमिकायात आपाःसिनं तारिफ हे याःगु दु । थौंकन्हय् वय्कःया ‘जामनः गुभाजु’, ‘लाखेभाजु’, ‘च्वापुफय्’ थेंज्याःगु तसकं बय्बय् जुयाच्वंगु फिल्मत पिहां वयेगु लँपुइ लानाच्वंगु दु ।  हिसिला महर्जन ने.सं. १११६ य् पिदंगु नेवाः फिल्म ‘राजमति’या राजमति रूपय् लोकंह्वाःम्ह हिसिला महर्जनया वास्तविक नां हिराशोभा महर्जन खः । छुं छुं नाटकय् नं अभिनय याःम्ह हिसिला महर्जनं ‘राजमति’ पिहां वःगु छुं ई लिपा हे बौद्ध बाखनय् दयेकूगु ‘चण्डालिका’य् नं म्हितूगु खःसा अनं लिपा कलाकार मणि राजलवटलिसे इहिपा यानाः तिपू जीवन हना वयाच्वंगु खः । लिपांगु इलय् नेवाः म्युजिक भिडियो म्हिताच्वंम्ह खःसा लिपा वनाः ‘त्याग’ व ‘कीर्तिपुर ः द लिजेन्ड अफ कीर्तिलक्ष्मी’ फिल्मय् मेन रोल म्हितलसा ‘तुयुमति’ फिल्मय् पाहां कथं खनेदयेकः वःगु खः ।  दकलय् लिपा थुकथं टप फाइभ नोमिनेशनय् लानाच्वंपिं न्याम्ह मिजं कलाकार व न्याम्ह मिसा कलाकार दथुइ आः सुनां सिरपाः त्याकी, अथे धयागु सु नेपाः सुपरस्टार जुइ धयागु ला लिपा हे तिनि सीदइसा थुकियात कयाः चर्चा धाःसा थौंकन्हय् अप्वया वयाच्वंगु दु ।","September 29, 2018 02:34 AM"
https://nepalbhasatimes.com/12753,न्ह्यइपुख्यः,११३८ ञलागा पञ्चमी,ख्यालि न्हिलि,"सरिता ः छं सिउला जि ला २८ दँ तक मचा हे मदयाच्वंगु नि, जब नीगुदँ दत अबलय् तिनि मचा दुगु । रमिता ः ए ऽऽऽ ! खः ला, अले छं छु याना ले मचा दयेकेत ? सरिता ः जब जि २८ दँ दत अले जिमि मांबाः नं जिगु ब्याहा यानाबिल । वयां दछि लिपा ला जि मचा द हे दत नि ! ह्ह्ह् विज्ञापन ः मस्त बोर्नभिट्टा नयाः सफल जुइ । मिजंत रजनीगन्धा व पानपरागं । अले मिसात फेयर एण्ड लभ्लीं । उकिं ब्वनाः डिग्री कयातःगुया छुं नं अर्थ मदु । ह्ह्ह् इहिपा छगू अज्याःगु बेजोड गठबन्धन खः । गुकी निम्ह जानाः अज्याःगु समस्या जीवंकाःछि नापं च्वनाः ज्यंकेगु कुतः याइ, गुगु थ्व स्वयां न्हापा गबलें नं जूगु दइमखु ।","September 30, 2018 06:55 AM"
https://nepalbhasatimes.com/12131,न्ह्यइपुख्यः,११३८ ञलाथ्व अष्टमी,ख्यालि न्हिलि,"रमेश ः थौं सुथय् भौचां जिगु लँ त्वाः ल्हाना बिल । सुरेश ः अले छु जुल ले ? रमेश ः जितः ला छुं मजू । भचा च्वय् वनेवं भौचित मोटरं ठक्कर नकल का । ह्ह्ह् गणेद्यःया निम्ह कलाः दु ः रिद्धि व सिद्धि । तर मनूया छम्ह जक दु, व नं तसकं जिद्दि । ह्ह्ह् कलाः (तमं) ः आः ला जि थ्व छेँ त्वःताः वनेगु पक्का जुल का । भाःत ः जिउ, प्रिय याकनं हुँ । कलाः ः बस् छिगु थ्व हे प्रिय खँग्वलं जितः मवनेत बाध्य यानाबी । ह्ह्ह् शिक्षक ः यदि झी च्वंच्वनागु थ्व पृथ्वीया दुने लाभा दुसा पिने छु दु ? का धा । पप्पु ः सर, पिने ला ओप्पो व भिभो दु ।","September 17, 2018 07:45 AM"
https://nepalbhasatimes.com/12179,न्ह्यइपुख्यः,११३८ ञलाथ्व नवमी,सोनालीया छ्यनय् सँ !,"अमेरिकाय् थःत जूगु गम्भिर प्रकृतिया क्यान्सरं वासः याकाच्वंम्ह बलिउड अभिनेत्री सोनाली बेन्द्रे ल्वय्नाप ल्वायेगु ल्याखं सामाजिक संजालय् अतिकं सक्रिय जुयाच्वंगु दु । छुं दिं न्ह्यः जक केमोथेरापी याःगु इलय् वया सँ दक्वं हाया वंगु खः । सोनालीं उकिया किपा सामाजिक संजालय् सेयर याःगु खः ।                                                         गुकी वयागु सँ पाच्चुक खानातःगु थें खने दुगु खः । सोनाली हाकनं छपाः लिपांगु किपा सार्वजनिक याःगु दु । गुकी वयागु सँ ताःहाकः जुयाच्वंगु खंके फइ । थुकिं छता खँ छु सी दत धाःसा केमोथेरापी हाया वःगु सोनालीया सँ हाकनं बुया वःगु दु । सोनालीया सँ हाया पाच्चसे च्वंगु छ्यं खं बलय् वया प्रशंसकत छझाः स्तब्ध नं जूगु खः । तर लिपांगु इलय् वं सार्वजनिक याःगु मेगु किपातं वया प्रशंसकयात राहत चूलाःगु दु । सानोलीं सार्वजनिक याःगु किपाय् वयागु सँ ताःहाकः जुयाः सर्लक्क च्वनाः तसकं छाँट वंगु खनेदु । वास्तविकता छु धाःसा सोनालीया सँ सक्कलि मखसे नक्कलि खः । अर्थात व ‘विग’ तयातःगु खः । ‘सुन्दर खने दयेके सुया मयइ ? थ्व न्ह्याम्हेसियागु नं इच्छाया खँ खः । उकिया निंतिं छुं भचा पाप यात धाःसा व गलत जुइमखु । यदि छिं नं यानादीगु इच्छा दुसा यानादिसँ ’ सोनालीं धाःगु दु, ‘सुन्दर खने दयेकेत विग जक तःसा गाः मेगु छुं नं समाः यानाच्वनेम्वाः ।’ सोनालीं बलिउड नायिका प्रियंका चोपडाया सल्लाहकथं विग तःगु खः ।","September 18, 2018 06:30 AM"
https://nepalbhasatimes.com/12068,न्ह्यइपुख्यः,११३८ ञलाथ्व सप्तमी,ख्यालि न्हिलि,"थौं छम्ह मिसानाप तसकं विवाद जुल । वं ला फुइँ क्यनाः आँट दुसा याकःचा दइबलय् वा धाल ! जिं थ्व विचाः याये मफयाच्वन कि वं ख्याच्वः बिउगु खः कि अफर ! ह्ह्ह्­ चिचिधंगु वस्तुं मनूतय्त तसकं दुःख बियाच्वंगु दइ । छि पहाडया च्वकाय् च्वने फइ, तर मुलुया च्वकाये मखु । ह्ह्ह् पुलांगु धापू ः सुनां मेम्हसित ग्वहालि याइ, द्यवं वयात नं न्ह्याबलें ग्वाहालि यानाच्वंगु दु । थौंया धापू ः छिं मेपिंत ग्वाहालि यायेमा वा मयायेत छुं मतलब मदु । तर छितः मालीबलय् ‘गुगलं’ माक्व ग्वाहालि यानाच्वंगु दइ ।","September 16, 2018 07:19 AM"
https://nepalbhasatimes.com/12690,न्ह्यइपुख्यः,११३८ ञलागा तृतीया,नेपालभाषाया संकिपा घोषकया शुभमुहूर्त,"येँ – बुद्धकालीन ऐतिहासिक बाखंया लिधंसाय् दयेकेत्यंगु नेपालभाषाया संकिपा घोषकया शुभमुहूर्त याःगु दु । संकिपाया निर्माता रोशन वज्राचार्यया सभापतित्वय् जूगु ज्याझ्वलय् मूपाहांकथं चारुमति विहारया प्रमुख भिक्षु तपस्सी धम्म बिज्याःगु खःसा विशेष पाहांकथं लुम्बिनी विकास कोषया पुलांम्ह उपाध्यक्ष भिक्षु निग्रोध बिज्याःगु खः ।                                                         शीलप्रार्थनालिसें त्वाःदेवाय् मत च्याकाः न्ह्याःगु ज्याझ्वलय् संकिपाया मेम्ह निर्माता मय्जु प्रेमा शाक्यं लसकुस यानादीगु खःसा घोषक संकिपाया बाखं च्वमि नापं बौद्ध विद्वान धर्मरत्न शाक्य ‘ऋषि’, पटकथा च्वमि दर्शनवीर शाक्य, संकिपाया निर्देशक अमृतचन्द्र श्रेष्ठं नं घोषक संकिपया विषययात कयाः नुगःखँ तयादीगु खः । अथे हे ज्याझ्वलय् पाहांकथं झायादीपिं वरिष्ठ फोटोग्राफर राजभाइ सुवाल, सिने पत्रकार विजयरत्न असंबरे, नेपालभाषा संकिया ख्यःया नांजाःम्ह निर्देशक सुरेन्दं्र तुलाधरपिंसं संकिपा निर्माण लगायतया थीथी पक्षयात कयाः थःथःगु नुगःखँ प्वंकादीगु खः । थनया नेपाः ब्यांक्वेटय् जूगु छगू ज्याझ्वःया दथुइ नांजाःम्ह छायाँकार गौरीशंकर धुँजुं क्यामराया स्वीच अन यानादीगु खःसा वरिष्ठ फोटोग्राफर राजभाई सुवालं क्लाय्प बियादीगु खः । अथे हे नेपालभाषा संकिया ख्यःया नांजाःम्ह निर्देशक सुरेन्द्र तुलाधरं नैंक्याः तछ्यानादिल । चिराग फिल्मस् प्रोडक्सन प्रा.लि.या ब्यानरय् दयेकेत्यंगु थुगु संकिपाया बाखंच्वमिलिसें परिकल्पनाकार धर्मरत्न शाक्य ‘ऋषि’ खःसा निर्देशन अमृतचन्द्र श्रेष्ठं यानादी । संकिपाया पटकथा दर्शनवीर शाक्यं च्वयादीगु खःसा छायांकन रवि साय्मिं यानादी । संकिपाय् राजेन्द्रमान शाक्य, प्रेमा शाक्य, किशोर चिपालु, राजु महर्जन, अंजली शाक्य, पल्पसा डंगोल, अन्नपूर्णेश्वरी श्रेष्ठ, देवचन्द्र वज्राचार्य, राजाराम भाम, भिमसेन रिसाल, उदेन न्हूसाय्मि, मानकृष्ण वावा, सरस्वति मानन्धर, कंचन तुलाधर, प्रकाश वज्राचार्य, दीपा शाक्य, अष्टमाया महर्जन लगायत आपालं कलाकारया भूमिका दइ । मेगु वालंनिसें संकिपाया शुटिंग शुरु यायेगुकथं तयारी जुयाच्वंगु निर्देशक श्रेष्ठं ‘नेपालभाषा टाइम्स’यात जानकारी बियादीगु दु ।","September 28, 2018 06:40 AM"
https://nepalbhasatimes.com/12067,न्ह्यइपुख्यः,११३८ ञलाथ्व सप्तमी,छाय् तम्वल दीपिका ?,"बलिउड अभिनेत्री दीपिका पादुकोण व अभिनेता रणवीर सिंह दथुइ इहिपा जुइगु पक्का जुइधुंकूगु दु । निम्हेसिया दथुइ थ्व हे वइगु नोभेम्बर महिनाय् इहिपा जुइत्यंगु दु । थुपिं निम्हेसिया मतिना व आः वयाः इहिपा जुइत्यंगु खँ बलिउड फिल्म उद्योग नं क्वानाच्वंगु दु । तर थःपिनिगु इहिपायात कयाः निम्हेसिनं नं आतक नं बांलाक म्हुतु चायेकाच्वंगु धाःसा मदु ।                                                         इहिपा धूमधाम यायेमा वा गोप्य आखिर छन्हु सकसिनं सीकी । हालसालय् छगू ज्याझ्वलय् वंम्ह दीपिकायात पत्रकारतय्सं ‘छि व रणवीर दथुइ नोभेम्बर महिनाय् इहिपा जुइगु पक्का खः ला ?’ धकाः न्यंगु न्ह्यसःया लिसय् दीपिकां ‘असम्बन्धित न्ह्यसः’ धासें कडा रुपं प्रस्तुत जुल । ‘छु न्ह्यसः न्यनेगु, गन न्यनेगु, न्यने जिउ कि मजिउ धइगु नं मसिउला ?’ दीपिकां अःखबतं पत्रकारयात न्ह्यसः न्यंगु खः । छगू संवेदनशील भावनायात कयाः जुयाच्वंगु ज्याझ्वलय् थःगु अनुभव नं कनेत वंम्ह दीपिकायात इहिपाया न्ह्यसः न्यनेवं व तम्वःगु खः ।","September 16, 2018 07:10 AM"
https://nepalbhasatimes.com/12161,न्ह्यइपुख्यः,११३८ ञलाथ्व नवमी,मदनकृष्णया हानं अपरेशन,येँ – ख्यालिजुजु मदनकृष्ण श्रेष्ठया पार्किसन्सया निक्वःगु शल्यक्रिया जुल । माइतीघरया अन्नपूर्ण न्युरो अस्पतालय् वय्कःया शल्यक्रिया याःगु खः । भाजु श्रेष्ठ वंगु गुदँ न्ह्यवंनिसें थुुगु ल्वचं पीडित जुयाच्वंगु खः । प्यदँ न्ह्यः छ्यंया जवगु भागय् अपरेशन यानाः अन नसा परिचालन याइगु चिप्स प्रत्यारोपण याःगु खः ।                                                         उगु चिप्सया ब्याट्री धाःसा छातीइ अपरेशन यानाः प्रत्यारोपण यानातःगु दु । आः हानं छ्यंया खवगु भागय् नं अपरेशन यानाः मेगु चिप्स प्रत्यारोपण याःगु खः । अस्पताल सूत्रं धाः कथं थज्याःगु अपरेशन नेपालय् तसकं दुर्लभ खः । वय्कःयात थ्व सम्बन्धी न्हापांगु अपरेशन याःबलय् नेपालय् हे न्हापांखुसी जूगु खः । थ्व स्वयां न्ह्यः थज्याःगु अपरेशन विदेशय् जक जुइगु खः । शल्यक्रिया लिपा भाजु श्रेष्ठया अवस्था सामान्य जूगु खँ अस्पतालं धाःगु दु । थ्व अपरेशन लिपा वय्कःया ल्वय् छुं भचा नियन्त्रणय् वये फइगु व आः छुं ई आराम यायेमाःगु खँ नं धाःगु दु ।,"September 18, 2018 05:15 AM"
https://nepalbhasatimes.com/12841,न्ह्यइपुख्यः,११३८ ञलागा सप्तमी,नाना पाटेकरयात  यौन दुव्र्यहार याःगु द्वपं,"बलिउडया पुलांम्ह अभिनेत्री तनुश्री दत्तां लोकंह्वाःम्ह कलाकार नाना पाटेकरं थःत छगू फिल्मया शुटिङ्गया झ्वलय् यौन शोषण याःगु द्वपं बिउगु दु । तनुश्रीं नं सन् २००९ य् रिलिज जूगु ‘हर्न ओके प्लिज’ नांया फिल्मया सुटिङ्गया झ्वलय् यौन शोषण याःगु द्वपं बिउगु खः । अभिनेत्री तनुश्रीया थ्व द्वपंयात कयाः बलिउडया ततःधंपिं कलाकारत धाःसा निगू धार बिभाजित जूवंगु दु ।                                                         ‘सत्य मेव जयते’ थेंज्याःगु कार्यक्रम यानाः अधिकारया खँ ल्हानाजूम्ह आमिर खान निसें अमिताभ बच्चन, सलमान खानं थ्व मामिलाय् छुं न्ववायेत अस्वीकार याःगु दुसा प्रियंका चोपडा, फरहान अख्तर, सोनम कपुर, ट्विंकल खन्ना, स्वरा भास्कर, रिचा चढ्डा अनुराग कश्यप थेंज्याःपिं कलाकारत खुल्ला रुपं तनुश्रीया पक्षय् वःगु दु । तनुश्रीं बिउगु द्वपंयात कयाः नाना पाटेकरं धाःसा आःतक छुं न्ववाःगु मदुनि । थ्व घटनाया इलय् सुटिङ्गस्थलय् दुम्ह छम्ह पत्रकार जेनिसं ट्विट यानाः उबलय् थःम्हं खंगु घटनाया जानकारी बिउगु दु । जेनिसं ट्विटय् च्वःगु दु, ‘सन्२००८ य् टिभी पत्रकार कथं जि हर्न ओके प्लीजया सेटय् थ्यंगु खः । अन जिं तनुश्री तसकं हीमी चायाः च्वनाच्वंगु खना । नाना पाटेकर व गणेश आचार्य खँ ल्हानाच्वन । छुं ई लिपा सुटिङ्ग जुल । शट्स बीधुंकाः तनुश्री दुथाय् नाना पाटेकर वन । छुं ई लिपा तनुश्रीं अन वन । सुटिंङ्ग हाकनं सुरु जुल । तनुश्री भेटिनी भ्यानय् च्वंवन । भचा जायेका पुलिस वल । जिं नाना पाटेकरं धयाच्वंगु ताल, ‘जिमि म्ह्याय् थें खः…’ । थ्वयां छुं ई लिपा तनुश्रीया छेँजःपिं वल, वयागु कारय् आक्रमण नं जुल ….।’तनुश्रीया समर्थन यानाच्वंपिं बलिउडकर्मीतय्सं पत्रकार जेनिसां धाःगु खँ सत्य जूगु धयाच्वंगु दु ।","October 01, 2018 09:45 AM"
https://nepalbhasatimes.com/12801,न्ह्यइपुख्यः,११३८ ञलागा सप्तमी,ख्यालि न्हिलि,"कलाः व भाःत निम्हेसिया नापं न्ह्यलं चाल । कलाःम्ह तसकं लय्ताया च्वन । थ्व खनाः भाःतम्हं धाल— ‘छाय् छु जुल । थौं छ ला तसकं हे लय्ताः खनेदु ।’ थौं जिं छगू तसकं हे बांलाःगु म्हगस खंगु’— कलाःम्हं धाल— ‘छिं जितः हिराया छगू हार माः हयाः बिउगु ।’ भाःतम्ह नं लय् लय्तातां धाल— ‘का अय्सा ठिक जू । छ हाकनं छक्वः द्यं । अले व हारमाः क्वखाया दना वा ।’ ह्ह्ह् छम्ह धनी मनुखं गरिबया न्ह्यःने तसकं फुँइ क्यनाः धाल ः— थौं जिके खुगः कार दु, न्हय्गू पसः दु, स्वखा बंगला दु, करोडौंया शेयर दु, उलि हे बराबरया बैंक ब्यालेन्स दु । छंके छु दु ? गरिबं धाल— ‘ जि छम्ह काय दु । अले वं ययेकातःम्ह छम्ह मिसा दु, गुम्ह मिसा छिमि याकः म्ह्याय् खः ।","October 01, 2018 06:33 AM"
https://nepalbhasatimes.com/10960,न्ह्यइपुख्यः,११३८ गुँलाथ्व पञ्चमी,सुचुके ल्वःमंगु अंगू,"छुं दिं न्ह्यः बलिउड नायिका प्रियंका चोपडां बलिउडया फिल्म अफर रिजेक्ट याःगु खँ तसकं चर्चाय् वल । थुकिया कारण प्रियंकां थःगु इहिपा तयारी यायेमाःगु धाःसां लिपा हलिउडया हे तःधंगु ब्यानरया संकिपा म्हितेत्यंगु खँ पिहां वयेवं वयागु दावी फय्गं सावित जूगु खः । हालसालय् प्रियंकाया मेगु छपाः किपा सार्वजनिक जूगु दु, गुकी वं इन्गेजमेन्टया अंगू न्ह्यनातःगु खनेदत ।                                                         बलिउडया हे मेम्ह नायिका रवीना टण्डनलिसे कयातः सेल्फीइ प्रियंकां पतिनय् अंगू न्ह्यानातःगु खने दुगु खः । सेल्फी काःगु इलय् प्रियंकां थःगु पतिनय् च्वंगु अंगू सुचुके ल्वःमंगु खः । डिजाइनर मनिष मल्होत्राया छगू ग्रान्ड पार्टीइ ब्वति कायेत वंगु इलय् रवीना व प्रियंकाः ‘पाउट सेल्फी’ काःगु खः । तर चर्चा धाःसा किपा स्वयां प्रियंकां न्ह्यानातःगु अंगूयात कयाः दकलय् अप्वः जूगु खः ।खतुं प्रियंकाः इन्गेजमेन्टया अंगू तःन्हु न्ह्यवंनिसें संचारमाध्यमपाखें सुचुका वयाच्वंगु खः, तर सेल्फी काःगु इलय् धाःसा उकियात सुचुके ल्वःमंकल । प्रियंकायात वया कथित मतिनामि निक जोन्सं प्रियंकाया हे जन्मन्हिया मौकाय् लाकाः अंगू न्ह्याकूगु धइगु चर्चा जुयाच्वंगु दु ।","August 16, 2018 07:15 AM"
https://nepalbhasatimes.com/12411,न्ह्यइपुख्यः,११३८ ञलाथ्व चतुर्दशी,ख्यालि न्हिलि,"पसल्याः ः धयादिसँ, छु माल थें छितः ? गाहाकि ः जिम्ह जुइम्ह कलाःया खिचाया निंतिं केक माल । पसल्याः ः थन हे भपिया दी, छेँय् ज्वनाः झायेगु ? ह्ह्ह् शिक्षक (विद्यार्थीनापं) ः गधा, फटाहा, बेमान, उलिमछिं होमवर्क बियाः छगू हे याना हःगु मखु का । विद्यार्थी ः मिजासं खँ ल्हानादिसँ, कस्टमरनाप सुनानं थथे खँ ल्हाइ ला ? ह्ह्ह् जज ः छं थः कलाःयात वंगु १० दँ न्ह्यःनिसें ख्यायेगु, धम्की बियाः थःगु नियन्त्रणय् तयातल थथे ….. अपराधी ः जज सहाब, खँ छु धाःसां …. जज ः सफाइ मखु, तरिका धा । ह्ह्ह् जब इहिपा जुइधुंकूम्ह मिजं नं ‘विचाः यानाः लिसः बी’ धाइ अबलय् सीकेमाः कि उकिया मतलब वं थः कलाःयात न्यनाः लिसः बी ।","September 23, 2018 06:30 AM"
https://nepalbhasatimes.com/12340,न्ह्यइपुख्यः,११३८ ञलाथ्व द्वादशी ,ग्लोबल नेवाः सुपरस्टारया निंतिं नां छनोट,"यल –  ग्लोबल नेवाः सुपरस्टारया निंतिं संकिपा ख्यःया कलाकारतय् छगू मुँज्यां झिम्हेसिया नां मनोनयन याःगु दु । थनया सिलौटे रिसोर्ट न्यखुइ जूगु कलाकारतय् मुँज्यां न्याम्ह मिजं कलाकार व न्याम्ह मिसा कलाकारया नां ग्लोबल नेवाः सुपरस्टारया निंतिं मनोनयन याःगु खः ।                                                         मिजं कलाकारपाखे राजु महर्जन, सुरज व्यञ्जनकार, रुपेन श्रेष्ठ, भोगेन्द्र मानन्धर व आर्यम नकःमिया नां छनोट याःगु दुसा मिसा कलाकारपाखे हिराशोभा महर्जन (हिसिला), भिंतुना जोशी, रोजिना सुवाल, अन्नपूर्णेश्वरी श्रेष्ठ व रजनी खड्गीयात मनोनयन याःगु दु । मनोनयनय् लाःपिं कलाकारत मध्ये थीथी चरणय् छनोट यानाः उकीमध्ये मिसा छम्ह व मिजं छम्हेसित नेवाः सुपरस्टार घोषणा याइगु जूगु दु । ग्लोबल नेवाः सुपरस्टार जुइत ताःलाःम्ह मिसा छम्ह व मिजं छम्ह कलाकारयात छगू छगू लाख तका सिरपाः बी ।","September 21, 2018 05:45 AM"
https://nepalbhasatimes.com/12298,न्ह्यइपुख्यः,११३८ ञलाथ्व एकादशी,ख्यालि न्हिलि,"‘भीडयात तितर–बितर यायेमाल धाःसा छं गज्याःगु पलाः ल्ह्वने ?’— प्रहरीया प्रशिक्षकं छम्ह तालिमेयाके न्यन । ‘चन्दा फ्वनेगु शुरु याये’— लिसः वल । ह्ह्ह् ब्याहा जुइधुंकूपिं दाजुकिजापिंत सल्हा ः थौंयागु जक विचाः या । न, त्वँ, मोज या, छाय्कि जुइफु, छिकपिनि कलाः थःछें कन्हय् हे लिहां वयेत्यंगु दु । ह्ह्ह् छम्ह प्राइभेट सेक्रेटरीं थः बोसयात ख्याच्वः बिल— यदि छिं जिगु तलब बढे यानामबिल धाःसा जिं सकसितं थ्व खँ कनाबी कि थगुने छिं जिगु तलब छाय् बढय् यानाबिउगु खः । ह्ह्ह् ‘पासा, कमलाया बारे थौंकन्हय् गुगु म्वाःमदुगु खँ वयाच्वंगु दु, उकी छंत विश्वास दु ला ?’ ‘विश्वास दु, खँ छु खः ?’","September 20, 2018 08:04 AM"
https://nepalbhasatimes.com/12820,न्ह्यइपुख्यः,११३८ ञलागा सप्तमी,निर्देशक बासु शाहीया ‘क्या फसाद’,"यल – नेपालभाषा ख्यलय् दकलय् अप्वः संकिपा निर्देशन यानादीम्ह निर्देशक, च्वमि नापं कलाकार बासु शाहीं मेगु संकिपा ‘क्या फसाद’ निर्माण यानादीत्यंगु दु । थ्यंमथ्यं नीगू संकिपा निर्देशन यानादीधुंकूम्ह शाहीया न्हूगु संकिपाया शुभमूहर्त वंगु छुं दिं न्ह्यः थनया पूर्णचन्डीइ जूगु खः ।                                                         शुभमुहूर्त ज्याझ्वलय् वरिष्ठ सिने पत्रकार विजयरत्न असंबरें नैंक्याः तछ्यानादीगु खःसा नेवाः एचडी टेलिभिजनया प्रमुख नवीन जोशीं क्यामराया स्वीच अन याादीगु खः । ज्याझ्वलय् मूपाहांकथं झायादीम्ह व्यवसायी ज्योतिरत्न वज्राचार्यं क्ल्याप बियादीगु खः । मूपाहां वज्राचार्यं त्वाःदेवाय् मत च्याकाः उलेज्या यानादीगु ज्याझ्वलय् निर्देशक शाहीया लिपांगु संकिपा ‘वाया दुने जाकि दु’या कलाकार, प्राविधिक, ग्वाहालिपि नापं पत्रकारतय्त मतिनाया चिं नं लःल्हाःगु खः । कल्प प्रोडक्सनया देछा संकिपा निर्माण न्यालाया दुने पूवंकेगु योजना दुगु निर्देशक शाहीं कनादिल । ज्याझ्वलय् मूपाहां, पाहां, प्रोडक्सनया नायःलिसें निर्देशक शाही, निर्मात्री मिञ्जु शाही लगायतं संकिपा निर्माणया थीथी पक्षयात कयाः थःथःगु नुगःखँ तयादीगु खः ।","October 01, 2018 11:12 AM"
https://nepalbhasatimes.com/12241,न्ह्यइपुख्यः,११३८ ञलाथ्व दशमी,ख्यालि न्हिलि,"अबु ः कन्हय्निसें जांच शुरु जुइगु जुइधुंकल । छं जांच बीत माःगु दक्वं तयारी याये धुन ला ? काय ः याये धुन बाः । अबु ः तसकं बांलात का, छु तयारी जुल ले जितः नं धासाः … ! काय ः पेन, पेन्सिल, रबर, शार्पनर, इरेजर आदि दक्वं तयारी जुइधुंकल आः खाली ब्वनेगु जक ल्यं दनि । ह्ह्ह् मिजं (मिसानाप) ः जि ला १८ दँ दत । अले छ ले ? मिसा (मछाःमछाः) जि नं १८ दँ दत । मिजं ः अथे खःसा नु, झी निम्ह नापं वने । मछालेमाःगु छु दु धकाः ….! मिसा ः गन ? मिजं ः भोट कुर्केत । ह्ह्ह् अपराधी ः जज साहब, जिं अय्लाः त्वना तयागु मखु, बरु अय्लाः त्वनाच्वनागु खः । न्यायाधिश ः ए ऽऽऽ ! अथे खःसा छंगु सजाय महिनायात क्वपालाः स्वीन्हु यानाबी ।","September 19, 2018 08:00 AM"
https://nepalbhasatimes.com/11017,न्ह्यइपुख्यः,११३८ गुँलाथ्व अष्टमी,सु जुइगु खः नेवाः सुपर स्टार ?,"थौंकन्हय् नेवाः फिल्मया ख्यलय् सुपरस्टार धइगु खँग्वः तसकं बय्बय् जुयाच्वंगु दु । नेवाः फिल्म ख्यलय् ज्याः याना वया च्वंम्ह छम्ह कलाकारयात दछिइ छक्वः सुपरस्टार धकाः सिरपा लःल्हायेगु खँ पिहां वसांनिसें थ्व सुपरस्टार खँग्वः चर्चाया विषय जुया वयाच्वंगु दु । सुपरस्टार धइगु खँग्व वा थुकियात पदवी धायेगु खःसा थ्व पदवी धइगु चानचुने मखु । संसारय् गनं नं थथे सुपरस्टार धकाः पदवी हे लःल्हायेगु चलन मदु । थ्व ला छम्ह तसकं लोकंह्वाःम्ह कलाकारयात स्वकुमिं सुपरस्टार धकाः नालाकाइगुया चिं खः ।                                                         बलिउडय् न्हापांम्ह सुपरस्टारया रुपय् राजेश खन्नाया उदय जूगु खः । खय्त ला राजेश खन्नासिबें न्ह्यः नं अन दिलिप कुमार, राज कपुर व देव आनन्द अनं लिपा शम्मी कपुर, राजेन्द्र कुमार, शशी कपुर थेंज्याःपिं तसकं तसकं लोकंह्वाःपिं स्टारत मदुगु मखु । उमित अन बिस्कं हे कथं नां बियातःगु खनेदु । राजेन्द्र कुमारयात जुब्ली कुमार अले दिलिप कुमारयात ट्रेजिडि किङ्ग, मीना कुमारीयात ट्रेजिडी क्वीन, हेमा मालिनीयात ड्रिम गर्ल व सायरा बानोयात ब्युटी क्वीन धकाः धाइगुयात थुकिया दसु कथं कायेजिउ । अले छक्वः छगू नामं म्हसीके धुंकाः उगु नां वा पदवी लिपा मेपिं कलाकारपिंत बिउगु खने नं मदु । सुपरस्टार धइम्ह छगु कालय् छम्ह जक वइ । राजेश खन्नाया कालय् लिपा वनाः अमिताभ बच्चन थेंज्याःम्ह सुनां ध्वये मफुम्ह स्टार पिहां वल । तर वयात सुपरस्टार धकाः मधाः । स्वम्ह सुपर खानया नामं बय्बय् जूपिं आमिर खान, सलमान खान व शाहरुख खान गुलि लोकंह्वाः धकाः थन धयाच्वने माली मखु, तर इपिं मध्ये सुयातं सुपर स्टार धकाः मधाः । नेपालभाषाया फिल्म ख्यलय् आः वया ददिइ छम्ह (मखु निम्ह) सुपरस्टारया घोषणा याइगु जूगु दु । व नं मिजंम्ह छम्ह, मिसाम्ह छम्ह । थ्व विषययात कयाः वंगु वालय् नेपालभाषाया फिल्म ख्यलय् सक्रिय जुयाच्वंपिं फिल्मकःमि दथुइ छगू सहलह मुँज्या जुल । उगु मुँज्याय् ग्वसाः खलः नेपाः सुपरस्टार फाउण्डेशनपाखें पित बिउगु अवधारणा पत्रय् पिहां वःगु छुं छुं खँ थन न्ह्यब्वयेगु कुतः याये । आर्यम नकःमि जितः ला थ्व नेवाः सुपरस्टार धकाः सम्मान यायेत्यंगु तसकं हे पाय्छि थें ताः । ई हिलावंलिसे झीगु नेवाः फिल्म ख्यलय् नं हिउपाः वयेमाः । थ्व सुपरस्टार सिरपाः नं अज्याःगु हे छगू हिउपाःया रुपय् जिं कया । बरु मिजं कलाकार व मिसा कलाकार छम्ह छम्ह जक मधासे थ्व ख्यलय् जीवन पानादीपिं निर्देशक, संगीतकःमि, प्राविधिक व मेमेगु विधाया फिल्मकःमिपिंत थ्व हनाय् दुथ्याके माःथें च्वँ । आशाकाजी थकू थ्व सुपरस्टार धइगु खँग्वः गय्थें गय्थें ताः । उकिं थुकिया नां मेगु हे तःसा बांलाइ । न्ह्याःगुसां थौं थन नेवाः फिल्मख्यःया आपालंआपाः फिल्मकःमि मुंगु खँ हे झीगु निंतिं लसताया खँ जुइ धुंकल । थज्याःगु लसता सदांसदां हने दयेमा । उकिं जिं स्वयेबलय् झी फिल्मकःमि सकलें मुनाः छगू पिकनिक निं यायेमाः थें च्वं । हिसिला महर्जन जिं उलि बांलाक ला मसिउ । तर जिं स्वयेबलय् थ्व सुपरस्टार धइगुु फिल्मय् मेन रोल म्हितीम्ह कलाकारयात जक धाइथें च्वं । अले सुपरस्टार ल्ययेत पब्लिकपाखें भोटिङ्ग याकेगु धइगु नं पाय्छि मखु थें च्वं । हृदयप्रसाद मिश्र सिरपाःया नां बांलाः । थ्व नामं नेवाः कलाकारत नं सुपरस्टारतक जुइ बहः जुल धइगु क्यँ । जिं स्वयेबलय् थुकि कलाकार जक मखसे छगू दँय् कलाकार अले मेगु दँय् प्राविधिक अले हाकनं मेगु दँय् संगीतकःमियात थुकथं सुपरस्टार धकाः घोषणा यायेगु पाय्छी जुइ । सुरजबीर बज्राचार्य ग्वसाः खलकं थ्व सिरपाःया निंतिं कलाकार थःम्हेसिनं हे दरखास्त तयेमाःगु खँ पित हयातःगु दु । थ्व ठीक मखु । छम्ह कलाकार धइम्ह सृजनशील प्राणी खः । अज्याःम्ह प्राणीं जितः सिरपाः हिँ धकाः दरखास्त तः जुइमखु । रामकृष्ण खड्गी सुुपरस्टार धइगु तसकं “वेट” दुगु खँग्वः खः । थथे सुपरस्टार जुइदःसा जि हे जिउ । उकिसनं छगू लाख तकाया सिरपा धइगु नं म्हो मखु । तर थन नेवाः फिल्म ख्यःया थःगु पलाः हे क्वातुइ मफुनिबलय् सुपरस्टार धकाः सुयात ल्ययेगु ले । अले थन उलि वेट दुम्ह कलाकार सु दु ले ? नगीना जोशी सुपरस्टार धइगु चानचुन खँ मखु । छक्वः सुपरस्टार जुइधुंकूम्ह कलाकारया जीवन शैली गज्याःगु जुइ ले । कन्हय् असनय् वनाः तरकारी न्या वनेबलय् गथे यानाः वनेगु ले । छक्वः सुपरस्टार धकाः धाःगु भरय् जीवन हनेत अःपुइगु खः ला ले ? थुखेपाखे छक्वः नं बिचाः यायेमा । सुरज व्यञ्जनकार सुपरस्टार धइगु तसकं तःधंगु पदवी थेंज्याःगु खँ पिहां वयाच्वंगु दु । उकिं जिं स्वयेबलय् नेवाः स्टार धकाः जक धाःसा बांलाइ थें च्वं । सिरपाः वा सम्मानया नां न्ह्यागु हे जूसां नेवाः कलाकारिता ख्यःयात थपु याइकथंया जुइमा । सकलें कलाकःमिपिं छथाय् हे च्वनाः लसंहने फयेमा । पवन जोशी थ्व थःगु म्हसीका ब्वयेगु ह्वताः ख । बरु थ्व दँय्दसं बिया यंके फयेमाः । अले पासापिंसं धाःथें तुं थुकी कलाकारयात जक दुथ्याकेगु मयासे संकिपा ख्यःया मेमेगु विधाया फिल्मकःमिपिंत नं दुथ्याका यंकेमा । भोगेन्द्र मानन्धर सुपरस्टार ल्यय् निंतिं नोमिनेशन पिकानाः पब्लिक भोटिंग याकेगु धाःगु खँ पाय्छि मजू । अले दँय्दसं अतःगाना विधाः हिलाःहिलाः थ्व सिरपा बीगु धाःगु नं ठीक मखु । थ्व मुक्कं मेन रोलय् एक्टिंग याइपिं कलाकारपिंत जक बीमाः । सुरेन्द्र मानन्धर सुपरस्टार धइपिं थौं म्हिगः तिनि थ्व ख्यलय् वःपिंत मखु थन थःगु जीवन पानाच्वंपिंत धायेमाः । जिं स्वयेबले झीसं झीत लँ क्यँपिं अग्रजपिं मदनकृष्ण श्रेष्ठ, भृगुराम श्रेष्ठ थेंज्याःपिनिगु योगदानयात नं लुमंकाः वय्कःपिंत निं सुपरस्टार धकाः धायेमाः थें च्वं । पूर्णकाजी ज्यापु नेवाः संकिपा ख्यलय् नं थुलि तःजिगु सिरपा तयेत्यंगुलिं ग्वसाः खलःयात सुभाय् मबिसें मगाः । बरु जिं स्वयेबलय् थ्व सिरपाया नां अंगे्रजी खँग्वः धाःसा पाय्छि मताल । उकिं जिं स्वयेबलय् थ्व सिरपाःयात “नेवाः थीगु नगु” धका तःसा पाय्छी जुइथें च्वं । रजनी खड्गी थ्व सुपरस्टार सिरपायात कम्पिटिशन कथं मयासे कलाकारया ज्यायात मूल्यांकन यानाः बीगु हे बांलाइ । थुकि छु नं कथंया भोटिंग वा नोमिनेशन पिकाना च्वनेगु बांलाइ मखुथें च्वं । सुरेन्द्र तुलाधर थन पिहांवःगु खँ न्यने धुंकाः ग्वसाः खलःया नुगः स्वकु थहां वःगु दु । सकसिनं बांलाःगु खँ तयादिल । नेवाः सुपरस्टार सिरपाः धइगु जापानय् च्वनाः नं थःगु देय् नेपाः व नेपाःया शिक्षा व संस्कृति ख्यलय् नुगः क्वसायेका वयाच्वंम्ह सुनिलकुमार शाक्यया कुतलं म्होतिं नं स्वीगू लखतकाया अक्षय कोष दयेकाः नीस्वनेगु ताःतयाः घोषणा जूगु खः । थन नेवाः सुपरस्टार सिरपाःयात दिपाः मदिक्क न्ह्याका यंकेफयेमा धइगु हे सकसिंया मति दुगु खनेदत । थ्व सिरपाःयात कयाः थन न्ह्यब्वःगु सकसिया बिचाः छक्वः दुवाला स्वयेगु नं जुइ । अले सिरपाया नां नेवाः भासंं तयेगु धइगु खँ नं पाय्छि हे ताल । थुखेपाखे नं बिचाः यायेगु जुइ । जिं स्वयेबलय् थ्व सिरपाः वा सम्मान धइगु पुलांपिंत मखसे न्हूगु पुस्ताया सकृय प्रतिभापिंत बीमाः थें च्वं । थुकिं न्हू पुस्ता प्रोत्साहित जुइगु व सम्मानित जुइथें जित ताः । दकलय् लिपा नेपाःया फिल्मख्यलय् थुकथं तःजिगु सोच आःतक खँय् भाय्या फिल्म ख्यलय् तक नं खनेमदुनि । छगू छगू लख तकाया सिरपाः दँय् निम्हेसित बी धइगु खँ च्वछायेबहगु खँ खः । तर विदेशी खँग्वः सुपरस्टार त्यायेकाःगु पाय्छि मखु । उलि जक मखसे सुपरस्टार धइगु खँग्वलं छम्ह कलाकारयात अहंकारी दयेकाबीगु नं सम्भावना दु । बलिउडया न्हापांम्ह सुपरस्टार धकाः बय्बय् जूम्ह राजेश खन्नायात सुपरस्टार धकाः मधातले वं फिल्मय् बांलाक ज्या नं यात । फिल्म नं बांलात । तर सुपरस्टार धायेधुंकाः राजेश खन्ना दुने थुलि अहंकार ब्वलन कि वं लिपा वनाः छु ठीक छु बेठीक धइगु तकं दुवाले मफया वन । उकिया लिच्वः कथं राजेश खन्नाया पतन हे जुल धइगु खँ थनथाय् लुमंकेबहजू ।","August 18, 2018 04:28 AM"
https://nepalbhasatimes.com/10965,न्ह्यइपुख्यः,११३८ गुँलाथ्व पञ्चमी,ख्यालि न्हिलि,"छम्ह मनू सार्वजनिक शौचालयय् वंबलय् छगः अंगलय् त्वाक् त्वाक् याःगु तायेदत । ‘छाय् हां ?’— वं धाल । ‘दाइ ।’— लिक्कच्वंगु ट्वाइलेटं सः वल— ‘आम्कन लः दु ला ?’ ‘मदु ।’ ‘ट्वाइलेट पेपर ?’ ‘मदु ।’ ‘छिके छुं भ्वं–भिं सां मदु ला ?’ ‘मदु ।’ ‘छुं पुलांगु चिठी जूसां जिउ ।’ ‘अरे भाइ, मदु धासेंलि ला ।’ ‘अय्सा थ्व सछि वंगु नोट छपाः पार्टिशन यानातःथासं ज्वनादिसँ । थुकिया चानचुन नोट बियादिसँ ।’ ह्ह्ह् ‘मम्मी ।’— पप्पु स्कुलं छेँय् वयाः धाल— ‘जिमि क्लासटिचरं गबलें नं म्वःल्हुइमखु ।’ ‘छं गथे सिल ?’— मांम्ह गजब चायाः न्यन । ‘थौं क्लासय् वं धयाच्वंगु का ।’— पप्पुं धाल— ‘थौंतक वं अज्याःगु ज्या छुं यानागु मदु, गुगु सकसिगुं न्ह्यःने याये मजिउ ।’","August 16, 2018 07:30 AM"
https://nepalbhasatimes.com/10763,न्ह्यइपुख्यः,११३८ गुँलाथ्व पारू ,बलिउडयात रिजेक्ट !,"बलिउड फिल्म उद्योगय् सफलता लिपा थौंकन्हय् हलिउडय् नं उलि हे सफलता प्राप्त यायेगु नापं उखेपाखे हे न्ह्यइपुका च्वंम्ह नायिका खः प्रियंका चोपडा । हलिउडय् छगू लिपा मेगु सफलताया त्वाथः गया वनाच्वंम्ह प्रियंकां आः वयाः थःगु पृष्ठभूमि अर्थात बलिउडयात ल्वःमंकूगु खः ला धइगु आशंका याना हयाच्वंगु दु । छाय्कि थ्व इलय् प्रियका बलिउडय् हाकनं लिहां वयेगु पलेसा हलिउडय् वयागु निंतिं सकतां जुया बिउगु दु ।                                                         थौंकन्हय् हलिउडय् हे व्यस्त व मस्त जुयाच्वंम्ह प्रियंकां लिपांगु हलिउडया छगू तःधंगु संकिपा ल्हातय् लाकेत सफल जुगु दु । थ्व सफलता लिपा प्रियंकाः बलिउडया ततःधंगु व चर्चित ब्यानरया संकिपाया ‘अफर’यात तकं ‘रिजेक्ट’ याःगु धइगु खँ बलिउडय् चर्चा जुयाच्वंगु दु । खतुं न्हापां ला थः प्रेमी निक जान्सनापं इहिपाया तयारी यायेमाःगुलिं फिल्म त्वःतूगु धाःसां लिपा व खँ अबलय् असत्य सावित जुल, गबले प्रियंकां क्रिस प्रेटया मुख्य भूमिका दुगु हलिउड फिल्म ‘काउब्वाइ निन्जा बाइकिंग’ म्हितीगु खँ पिहां वल । वयां लिपा प्रियंकां भेट्रान निर्देशक संजय लिला भंसालीया फिल्म नं त्वःतूगु धइगु समाचार पिहां वःगु दु । प्रियंकाया हे प्रमुख भूमिका दुगु धयातःगु संकिपाय् म्हितेत तयार जुइधुंकाः लिपा हलिउडया संकिपा ल्हातय् लायेवं उकियात नं अस्वीकार याःगु चर्चा जुयाच्वंगु दु ।","August 12, 2018 07:43 AM"
https://nepalbhasatimes.com/10812,न्ह्यइपुख्यः,११३८ गुँलाथ्व दुतिया,ख्यालि न्हिलि,"हाकिम साहबं अफिसय् हे सीकल कि वया कलातं काय छम्ह बुइकूगु दु । व ब्वाँय् ब्वाँय् अस्पतालन वन । अस्पतालय् हाकिम साहेबं थः कलाः तयातःगु क्वथाय् न्ह्यःनेसं नकतिनि बूम्ह ह्याउँमचा छम्ह ज्वनातःम्ह छम्ह नर्स खन । हाकिम साहेब हथाय्पथाय्सं नर्सयाथाय् वन अले मचायात थम्हं बुया कायेगु कुतः यायां लय्ताःगु सलं धाल— ‘वाह ! गज्याःगु बांलाः जिमि बाबु ।’ ‘साहेब ।’— नर्सं धाल— थ्व मचा छिकपिनिम्ह मखु, अले थ्व बाबु मखु मैं खः । अले छिं थ्व जिगु पतिं ला त्वःतादिसँ ।’ ह्ह्ह् छिकपिनि भाःत ला बेलायत झाल हँ, मखुला ? ‘खः । खास खँ छु धाःसा वय्कःयात सासःया समस्या जुल । व हे कारणं वय्कःया बेलायत वनेमाःगु खँ जुल ।’ ‘ए !’ ‘खः, थन ला वय्कःयात त्यासा बियातःपिंसं वय्कःयात सासः हे ल्हाके बिउगु मखु ।’","August 13, 2018 06:55 AM"
https://nepalbhasatimes.com/11112,न्ह्यइपुख्यः,११३८ गुँलाथ्व नवमी,प्रियंकाया पार्टीइ दीपिका मथ्याः,बलिउड हिरोनी प्रियंका चोपडा व अमेरिकी गायक निक जोन्सं आखिर थःपिनि रिलेशनयात स्वीकार यासें छगू तःधंगु पार्टी हे बिउगु दु । शनिवाः प्रियंका व निकं इन्गेजमेन्टया भारतीय पंजाबी परम्परा कथं ‘रोका’ ज्याझ्वः यानाः थः छेँजःपिं व सतिपिं पासापिंत पार्टी बिउगु खः । थ्व ज्याझ्वःया निंतिं निकया परिवार नं भारत वःगु खः ।                                                         प्रियंकाया पार्टीइ बलिउडया यक्व हे सेलिब्रटीत थ्यंसां दीपिका पाडुकोण धाःसा मथ्यंगुलिं चर्चा जुयाच्वंगु दु । थ्व पार्टी प्रियंकां दीपिकायात सः हे मसःतू । बलिउडया यक्व हिरोनीतय् दथुइ थःथवय् मिले मजूसां प्रियंका व दीपिका धाःसा मिले जूपिं खः । उपिं निम्हेसिया दथुइ छुं विवाद नं वयाच्वंगु मदु । अय्सां प्रियंकां दीपिकां ब्याहा यायेत्यंम्ह रणवीर सिंहयात धाःसा सःतल दीपिकायात धाःसा मसतल । अथे जुइबलय् थुपिं निम्ह दथुइ नं छुं विवाद पिहां वल ला धकाः बलिउडय् चर्चा सुरु जूगु दु ।,"August 20, 2018 07:07 AM"
https://nepalbhasatimes.com/10909,न्ह्यइपुख्यः,११३८ गुँलाथ्व चौथी,पारिश्रमिक अप्वल,इहिपा न्ह्यः याये न्ह्यःतक बलिउड नायिका करिना कपुरया छगू क्रेज दयाच्वंगु खःसा इहिपा लिपा छक्वलं स्वात्त हे कुहां वल । अझ प्वाथय् दयेधुंकाः वयाःगु फिल्मी करिअर हे सिधल धइगु तकं विश्लेषण यायेगु शुरु जूगु खः । छाय्कि मचा दयेधुंकल कि वयागु सुसाःकुसाः यायेगुलिइ हे मिसातय्सं अप्वः ई बीमाली ।                                                         तर करिनाया हकय् धाःसा थ्व खँ लागू मजुल । मचा बूसां ताः ईतक आराम कयामच्वंसे थःगु म्हया तौल क्वकयाः हाकनं शुटिंगय् लिहां वःगु खः । उलि जक नं मखु वं थःगु पुलांगु गति व लय ज्वनेगु नं शुरु याना हःगु दु । मां जुइधुंकाः करिनां म्हितूगु न्हापांगु फिल्म ‘वीरे द वेडिङ’ खः । थ्व फिल्मय् म्हितेत करिनां गाक्कं पारिश्रमिक नं काःगु खःसा फिल्म हिट नं जुल अले उकिया श्रेय नं करिनायात हे वन । थुगु फिल्मया सफलता लिपा करिनां आः थःगु पारिश्रमिक नं अप्वयेकूगु दु ।,"August 15, 2018 08:00 AM"
https://nepalbhasatimes.com/11056,न्ह्यइपुख्यः,११३८ गुँलाथ्व नवमी,ख्यालि न्हिलि,"रेष्टुराँय् बोर्ड तयातल— थन न्ह्याथेंज्याःगु स्यान्डविच नं दु । गुम्ह गाहाकिं अर्डर याःगु स्यान्डविच जिमिसं सर्भ याये मफुत, वयात द्वःछि दां इनाम । उगु रेष्टुराँय् चन्द्रमानजी थ्यंकःझाल । वय्कलं किसियागु नुगःस्येँया स्यान्डविच अर्डर बियादिल । वेटर भ्वय्भ्वय् कन । व तुरन्त हे मालिक दुथाय् ब्वाँय् वन । ‘सर !’— वं धाल ‘थौं ला छिगु द्वःछि दां वनीगु हे जुल पिने छम्ह गाहाकि च्वनाच्वंगु दु । वं किसिया नुगःस्येँयागु स्यान्डविच नयेमाल धयाच्वंगु दु ।’ ‘अले छु जुल ले ?’— मालिक लागिचाल— ‘छु झीके किसिया नुगःस्येँया स्टक खत्तम जुइधुंकल ला ?’ ‘व ला दनि, सर ।’— वेटरं धाल— ‘तर पाउरोटीया स्टक खत्तम जुल का, सर । ह्ह्ह् ‘छंत ज्या माःगु ला ?’— छम्हेसिनं बेरोजगार मनूयाके न्यन । ‘मखु छिउ’— लिसः वल— ‘जागीर ।’","August 19, 2018 08:15 AM"
https://nepalbhasatimes.com/10868,न्ह्यइपुख्यः,११३८ गुँलाथ्व तृतीया,ख्यालि न्हिलि,"मिसात बजाः वनीबलय् स्वसः–प्यसः वंगु चप्पल छजु जक न्याना हःसां छेँय् वयाः शपिंग वना वयागु धकाः धक्कु त्वःती । मिजंत होटलय् वनाः द्वःछि वंगु अय्लाः त्वनाः नीन्यासः खर्च याना वःसां न नि मवासे सुम्क सिलखं त्वपुयाः द्यनी । ह्ह्ह् न्हिछिचछिं जि, कलर्स, सोनी थेंज्याःगु भारतीय टेलिभिजन च्यानल स्वम्ह मिसां फिना तइगु टिशर्टय् धाःसा ‘आइ लभ नेपाल’ धकाः च्वयातःगु दइ । ह्ह्ह् सेनाय् परेड म्हिताच्वंगु इलय् हाकिमं हवल्दार हर्केयात न्यन— ‘का धा हर्के, छंगु ल्हातय् च्वंगु व छु ख ?’ हर्के ः सर, थ्व बन्दुक खः । हाकिम ः व बन्दुक जक मखु, व छंगु शान खः, इज्जत खः, छिमि मां खः । हाकिमं मेम्ह परेड म्हिताच्वंम्ह सैनिकयात न्यन— ‘ का धा छ ल्हातय् छु ज्वना तयागु दु । मेम्ह सैनिक— सर थ्व ला हर्केया मां खः ।","August 14, 2018 07:20 AM"
https://nepalbhasatimes.com/10561,न्ह्यइपुख्यः,११३८ दिल्लागा दशमी,अनमोल केसी व न्हू न्हूपिं नायिका,"खय् भाय्या संकिपा ख्यलय् छगू इलय् ‘प्लेब्वाय्’कथं चर्चितम्ह नायक खः भुवन केसी । व हे भुवन केसीया काय अनमोल केसी नं नेपाःया संकिपा ख्यलय् छम्ह चर्चितम्ह नायकया रुपय् दं वयाच्वंगु दु । अनमोल केसी नेपाःया संकिपा ख्यःया निंतिं न्हूगु नां मखये धुंकल । लिपांगु इलय् वं म्हितूगु संकिपानानापं वयागु नं चर्चा जुयाच्वंगु दुसा लिपा थ्यंकं जुयाच्वनी धइगु आशा यायेछिं । अनमोल केसी न्हू पुस्ताया दथुइ लोकंह्वाःम्ह नायक खः ।                                                         गथे भुवन केसीयात छगू इलय् प्लेब्वाय नायककथं म्हसीकीगु खः अथे हे लिपांगु इलय् अनमोल केसीयात ‘चकलेटी’ हिरो धकाः धायेगु यानाहःगु दु । उलिजक मखु अनमोलयात भविष्यया छम्ह ‘सुपरस्टार’ धकाः नं धायेगु याना हयाच्वंगु दु । अथेला लिपांगु इलय् वयाः खय् भाय्या संकिपा ख्यलय् आपालं मेमेपिं स्टारतय् मस्त नं थ्व ख्यलय् दुहां वयाच्वंगु दु । नेपाःया संकिपा ख्यलय् खने दयेकः वःपिं स्टारतय् मस्त मध्ये दकलय् अप्वः लोकंह्वाःम्ह धाःसा अनमोल केसी हे खः । अनमोल केसी नायकया रुपय् गुलि लोहंह्वाः । उलि हे वया समकालीनत नायकया रुपय् संकिपा ख्यलय् दुहां वःसां सहनायकय् जक सीमित जुयाच्वंगु दु । अले गुलिं धाःसा थ्व ख्यलं तापाना नं वनेधुंकूगु दु । चर्चाया ल्याखं स्वयेगु खःसां नं अनमोल स्वयां मेपिं गाक्कं लिउने हे लानाच्वंगु दु । खय्तला अनमोलया अबु भुवन केसीं संकिपा निर्माण यानाः छगूकथं थः काययात ग्वाहालि यानाच्वंगु धाःसां छुं पाइमखु । अनमोलया दकलय् लिपा प्रदर्शनय् वःगु ‘कृ’ नांया संकिपाया नं निर्मातामध्ये छम्ह खः भुवन केसी । अथे हे थः काय अनमोलयात नायक दयेकाः भुवनं मेगु संकिपा ‘क्याप्टेन’ निर्माण याःगु दु । थः अबु भुवन केसीं हे निर्माण याःगु ‘साथी म तिम्रो’ नांया संकिपाय् बःचाहाकःगु भूमिकापाखें अनमोल नेपाली संकिपा ख्यलय् दुहां वःगु खः । अनमोलं दकलय् न्हापां नायक जुयाः म्हितूगु संकिपा हेमराज बिसी निर्देशित ‘होस्टेल’ खः । उकिं अनमोलयात हेमराजया ‘फेभरेट’ नायक धकाः नं धायेगु याः । हेमराजं हे निर्देशन याःगु संकिपा ‘जेरि’ व ‘गाजलु’या नायक नं अनमोल हे खः । अले थ्व स्वंगुलिं संकिपा व्यापारया ल्याखं उलि हे सफल नं जूगु दु । अनमोलं नं हेमराज बिसीया होम प्रोडक्सन संकिपाय् जक अभिनय याःगु खनेदु । थ्व हे झ्वलय् अनमोलं मेगु न्हूगु संकिपा म्हितेत्यंगु चर्चाय् वयाच्वंगु दु । छगू इलय् खय् भाय्या हे चर्चित नायिका नापं निर्माता–निर्देशक झरना थापां दयेकेत्यंगु ‘ए मेरो हजुर–३’ य् अनमोलं म्हितीगु जूगु दु । थ्व संकिपाय् अनमोलं झरनाया हे म्ह्याय् सहाना थापालिसें ‘स्क्रिन सेयर’ याइगु ज ूगु दु । थनथाय्लाक लुमंकेमाःगु वा न्ह्यइपुगु खँ छु दु धाःसा अनमोलं म्हितूगु संकिपाय् आतक सुं नं नायिका दोहोरे जूगु मदुनि । वं गुलि नं फिल्मय् म्हितल, दक्वलिइ नं न्हूपिं हे नायिकानाप जक म्हितूगु दु । अनमोलयात छगू इलय् बलिउड संकिपा उद्योगया नांजाःम्ह अभिनेता शम्मी कपुर नाप तुलना याइपिं नं दु । अनमोलयात शम्मी कपुरनाप तुलना याये नं ल्वः । शम्मी कपुरयात उगु इलय् छम्ह अतिकं ‘रोमान्टिक व डान्सिङ’ हिरो कथं कायेगु याइ । आः नेपाःया खय् भाय्या संकिपा ख्यलय् नं अनमोलं न्हू न्हूपिं नायिकानाप जक स्क्रिन शेयर याःगु ल्याखं उकथं तुलना याना स्वयेगु यानाहःगु खः । थ्व ल्याखं अनमोलयात ‘खय् भाय्या शम्मी कपुर’ धाःसां छुं पाइमखु । अनमोलं संकिपा ‘होस्टेल’य् रिस्ता बस्नेत, ‘जेरि’इ याना शर्मा व ‘गाजलु’इ पुलांम्ह मिस नेपाल सृष्टि श्रेष्ठ, ‘ड्रिम्स’य् साम्राज्ञीलक्ष्मी शाह, ‘कृ’ लय् अदिति बुढाथोकी थेंज्याःपिं न्हूपिं नायिका नापं म्हितूगु खःसा आः संकिपा ‘क्याप्टेन’य् प्रियंका नांया न्हूम्ह नायिकानाप खने दयेकः वयेत्यंगु दु ।","August 06, 2018 06:16 AM"
https://nepalbhasatimes.com/11456,न्ह्यइपुख्यः,११३८ गुँलागा दुतिया,ख्यालि न्हिलि,"थौंया विचाः एम्बुलेन्स जुइमा वा भम्चा कायेत वनाच्वंगु जन्ती जुइमा । निगुलिंयात न्हापालाक लँ त्वःता बीमाः । छाय्कि इपिं निम्हं जिन्दगीया युद्ध ल्वायेत वनाच्वंपिं खः । ह्ह्ह् भाःत ः (थः कलाःलिसे) छ तसकं बांलाः, हिसि दु । कलाः ः सुभाय् भाःत ः छ ला धाथें राजकुमारी थें खने दु । कलाः ः अहो ! यक्व यक्व सुभाय् । अले छि छु यानाच्वनादिया ले ? भाःत ः छलिसे ख्याः यानाच्वनागु । ह्ह्ह् शिक्षक ः का धा, डेट व तारिखय् फरक छु दु ? पलख कक्षा सुनसान जुल । पप्पु जुरुक्क दनाः धाल— ‘डेटय् गर्लफ्रेन्ड नाप दइ, तारिखय् वकिल ।","August 28, 2018 07:30 AM"
https://nepalbhasatimes.com/11707,न्ह्यइपुख्यः,११३८ गुँलागा नवमी,ख्यालि न्हिलि,"पप्पुं बजारं छम्ह दुगु न्याना हल । अले वयात बसय् तयाः यंकेत स्वल । अबलय् लाक्क कन्डक्टरं बसय् दुगु यंके मजिउ धकाः वयात पनाबिल । पप्पुं थम्हं न्यानाहःम्ह दुगुयात कापतं भुनाबिल । अले बसय् यंकाः कन्डक्टरयात धाल— ‘थ्व जिम्ह अजि खः, बुरि जूगुलिं तसकं धुसि लुइधुंकल …. ।’ पलख लिपा दुगुचां बसय् खि फाना बिल । थ्व खनाः कन्डक्टरं धाल— अरे, थ्व छु खः ? पप्पु ः मखु, मखु छुं नं । अजिया जपमाः चबुत जुइका । ह्ह्ह् काय ः छिं जितः म्वायेकम्वायेकं नं न्हियान्हिथं दायाच्वनी । थथे छाय् ? छु छितः नं छिकपिनि बाः नं थथे हे दाइगु खःला ? अबु ः खः । तर छं छाय् माःगु ? काय ः जितः सीके मास्ति वयाच्वन कि थ्व खानदानी गुन्डागर्दी गबलेनिसें न्ह्यानाच्वंगु खः ?","September 04, 2018 07:22 AM"
https://nepalbhasatimes.com/11565,न्ह्यइपुख्यः,११३८ गुँलागा षष्ठी,खान हिरोत स्वयां न्ह्यःने,"बलिउडय् खान हिरोतय् न्ह्यःने मेपिं हिरोत फुक्कं लिउने हे लाः धायेगु याः । दँय् निगू स्वंगू हिट फिल्म बिउसां बलिउड मिडियां अक्षय कुमारयात नं खान हिरोत स्वयां लिउने हे तयेगु याः । तर विश्वया धनाढ्यतय् धलः पिकाइगु लोकंह्वाःगु पत्रिका फोब्र्सया कथं स्वयेगु खःसा कमाइया मामिलाय् अक्षय कुमारं स्वम्हं खान हिरोतय्त लिउने लाकाबिउगु दु ।                                                         फोब्र्सं नकतिनि पिकाःगु विश्वया दकलय् अप्वः कमे याइपिं अभिनेतातय् धलखय् बलिउडया निम्ह अभिनेता ‘टप टेन’य् दुथ्याःगु दु । उकी छम्ह अक्षय कुमार दुसा मेम्ह सलमान खान दु । अक्षय नं थ्व धलखय् सलमान खानयात लिउने लाकूगु दुसा मेपिं निम्ह खानत आमिर खान व शाहरूख खान ला टप टेन दुने तकं दुथ्याःगु मदु । फोब्र्सया कथं दकलय् अप्वः कमे याःपिं अभिनेतातय् धलखय् अक्षय कुमार न्हय्गूगु थासय् दुसा सलमान खान गुंगूगु थासय् दु । अक्षयया वंगु दँया कमाइ जक ४०.५ मिलियन अमेरिकी डलर (४५२ करोड तका) दुसा सलमानया कमाई वंगु दँय् ३८.५ मिलियन डलर (४३० करोड तका) दु । फोब्र्सया धलखय् दकलय् अप्वः कमे याःम्ह धाःसा हलिउड अभिनेता जर्ज क्लुनी जूगु दु । क्लुनीया थगुनेया कमाई जक २३९ मिलियन अमेरिकी डलर (२६७५ करोड तका) दु । क्लुनी धुंकाः टप टेनया धलखय् छसिकथं ड्वेन जोन्सन, रोबर्ट डोउनी जुनियर, क्रिस हेम्सवर्थ, ज्याकी च्यान, विल स्मिथ, अक्षय कुमार, एडम सेन्डलर, सलमान खान व क्रिस इवान्स दु ।","September 01, 2018 01:33 AM"
https://nepalbhasatimes.com/11519,न्ह्यइपुख्यः,११३८ गुँलागा चौथी,ख्यालि न्हिलि,"ध्वांचा छम्ह डाक्टरयाथाय् थःगु मिं पूगु पालिया ड्रेसिंग याकः वन । ‘पालिइ गथे मिं पूगु ?’—डाक्टरं न्यन । ‘कलाःचां मोजाय् इस्त्रि तयाबिउगु का ।’ ह्ह्ह् निम्ह दाखुँतय्सं बैंकय् डाँका मारे यात । लुटय् यानागु माल ज्वनाः इपिं छेँय् वन । ‘आः छक्वः निना स्वये ला, गुलि माल ल्हातय् लात थें ?’— छम्हेसिनं धाल । ‘त्वःति पासा’— मेम्हं धाल— कन्हय् सुथय् अखबारय् ब्वनेगु का ।’ ह्ह्ह् ध्वांचा पिनें छेँय् दुहां वःबलय् वया कलातं बरफया धी छधी कतां व मुगः छ्यलाः तछ्यानाच्वन । ‘छाय्, छु यानाच्वनागु ?’— वं न्यन । ‘आइस ट्रेलय् तयेत आइस क्युब्स दयेकाच्वनागु ।’","August 30, 2018 07:20 AM"
https://nepalbhasatimes.com/11606,न्ह्यइपुख्यः,११३८ गुँलागा सप्तमी,ख्यालि न्हिलि,नकतिनि इहिपा जूम्ह निम्हतिपूया दथुइ खँल्हाबल्हा जुयाच्वन ः भाःत ः जिनाप इहिपा याये न्ह्यः छं ग्वःम्ह मिजं (ब्वाइफ्रेन्ड) दु धासाः ? (कलाःम्ह सुम्क च्वनाच्वन) भाःत ः (चिल्लाय् दनाः) छ थथे सुम्क च्वनाच्वंगुया अर्थ जिं गुकथं काये का धा ? कलाः ः (नरम मिजासं) पलख आसे ले छाय् अपाय्सकं हालेमाःगु ? ल्याः खानाच्वनागु दु छु ? ह्ह्ह् शिक्षक ः झिंन्याता फलफुलया नां धा । पप्पु ः स्याउ । शिक्षक ः स्याबास । पप्पु ः अनार । शिक्षक ः बांलाः पप्पु ः सन्त्रासि । शिक्षक ः तसकं बांलाः । पप्पु ः छगू दर्जन केरा !,"September 02, 2018 07:00 AM"
https://nepalbhasatimes.com/10913,न्ह्यइपुख्यः,११३८ गुँलाथ्व चौथी,ख्यालि न्हिलि,"ट्राफिक पुलिसं छगः कारयात पन अले धाल— चिट काटे याकि । कारया हेडलाइट च्यानाच्वंगु मदु । इन्डिकेटर चलय् जुयाच्वंगु मदु । न न्ह्यःने नम्बरप्लेट दु, न लिउने नम्बरप्लेट दु । विन्डस्क्रिनय् वाइपर मदु । एग्ज्यास्टं हाकुक कुँ त्वःताच्वंगु दु …. ।’ ‘खन मखुला ?’— कारया ड्राइभरं थः लिक्क च्वनाच्वंम्ह पासायात स्वयाः धाल— जिं धयागु खः नि, थ्व कार खुइबहगु मखु धकाः ….!’ ह्ह्ह् छम्ह मनू थः जःलाखःलायाथाय् वन अले तसकं तं पिकयाः धाल— ‘छि त्वालय् बय्बय् जुइक धया जुयागु का मखुला, जि एक नम्बरया मूर्ख खः धकाः । सुनां याकूगु छितः थ्व म्वाःमदुगु ज्या ?’ ‘सर !’— जःलाखःलां शान्त भावं धाल— ‘जिं गबलें नं एक नम्बरयाम्ह धयागु मदु ।","August 15, 2018 08:15 AM"
https://nepalbhasatimes.com/11656,न्ह्यइपुख्यः,११३८ गुँलागा अष्टमी,ख्यालि न्हिलि,"वकील ः श्रीमान्, कानुन किताबया पेज नं. २१७ य् यानातःगु व्याख्याकथं जिमि क्लाइन्टयात रिहा यानाबीत इनाप दु । न्यायाधिश ः उगु कानुनया किताब अदालत समक्ष पेश या कानुनया किताब अदालतय् पेश यात । पेज नं. २१७ य् द्वःछि वंगु नोट झिपाः तयातःगु जुयाच्वन । न्यायाधिश ः (मुसुक्क न्हिलाः) । तसकं बांलाक व्याख्या यानातःगु जुयाच्वन । उकिं थज्याःगु किताब मेगु निगू नं पेश या । ह्ह्ह् छम्ह सरदारं हथासं फोन यात … फोन छम्ह मिसां ल्ह्वन । सरदार ः हेल्लो …. सु नवानादिया ? मिसा ः जि ला सीता नवानाच्वना । छि सु थें ? सरदार ः अहो ! माफ यानादिसँ न्हिं थ्व ला जनकपुर लात खनी ।","September 03, 2018 06:50 AM"
https://nepalbhasatimes.com/10589,न्ह्यइपुख्यः,११३८ दिल्लागा दशमी,दिपक वज्राचार्यया ‘मनमगन’ नेवाः भासं पिदन (भिडियो स्वयादिसँ),"सुनां बीगु धन जितः, सुनां बीगु धन, सुनां बीगु मन जितः, सुनां बीगु मन सुनां बीगु धन जितः, सुनां बीगु धन, सुनां बी जि थेंजाःम्हेसित मतिना जतन ल्याःखाये माःगुम दु जितः ध्यबा खनखन थः हे थः हे थः हे याकः जुयाच्वना, थः हे मनमगन जि ला थः हे मनमगन जितः छुं हे यायेत माःगु मदु मतिना जतन                                                         गायक दिपक वज्राचार्यया लोकंह्वाःगु म्येँ ‘मनमगन’ नेवाः भर्सन म्येँया खँग्वः खः थ्व । सोमवाः छगू पत्रकार सम्मेलन यासें गायक वज्राचार्यं मनमगनया नेवाः भर्सन युट्युबय् पितबियादीगु खः । नेवाः भर्सनय् नं म्युजिक भिडियो नेपाली म्येँया हे तयाः पितबिउगु खः । नेवाः भर्सनया म्येँ ‘मनमगन’ च्वमि रिकी शाक्यं हे च्वयादीगु खः । पत्रकार सम्मेलन थुगु म्येँ याकनं हे हिन्दी भर्सन नं पिहां वयेत्यंगु जानकारी बिउगु खः । हिन्दी भर्सनयात भारतया म्युजिक कम्पनी डिजिट्युनं प्रवद्र्धन याइगु जूगु दु । हिन्दी भर्सनय् नं ओर्जिनल म्येँया हे म्युजिक भिडियो जुइ । थ्व म्येँया प्रवद्र्धनया निंतिं जक भारतीय कम्पनीं छगू करोड खर्च यायेत्यंगु खँ नं पत्रकार सम्मेलनय् जानकारी बिउगु खः । हिन्दी भर्सनया म्येँ नं गीतकार शाक्यं हे च्वयादीगु खः । हिन्दी म्येँया निंतिं भारतं हे निक्वः म्येँ च्वयाहःगु खःसां म्येँया भाव मवःगुलिं हिन्दी भर्सन नं शाक्यं हे च्वःगु खँ गायक वज्राचार्यं कनादिल । गायक वज्राचार्यया मनमगन म्येँ थुकि छ्यलातःगु परम्परागत मौलिक नेवाः बाजं व जनजातिया बाजं लिसें म्युजिक भिडियोय् क्यनातःगु नेवाःतय् जात्राया पुलुकिसि, लाखे, कुमारी, धिमे बाजं, घिन्तांघिसि आदिया झाँकीं यानाः तसकं लोकंह्वानाच्वंगु खः । नेपाःया संस्कृति, बाजं प्रवद्र्धन यायेगु निंतिं हे हिन्दी भर्सनय् नं ओरजिनल म्येँया हे म्युजिक भिडियो छ्यले त्यनागु खँ गायक वज्राचार्यं कनादिल । संगीतया माध्यमं नेपाःया मौलिक लोक बाजं व संस्कृति प्रवद्र्धन यायेगु ताः तयाः ‘संसारयात नेपाली संगीतय् प्याखं हुइके’ धयागु नारा बियाः गायक वज्राचार्यं क्रिम अफ रिदम अभियान न्ह्याका वयाच्वंगु दु । थ्व अभियानया झ्वलय् मेमेगु भासं नं नेपाली संगीतय् थःगु म्येँ पिहांवयेफुगु खँ वय्कलं धयादिल ।","August 06, 2018 01:43 PM"
https://nepalbhasatimes.com/11380,न्ह्यइपुख्यः,११३८ गुँलाथ्व पुन्हि,इहिपा योजनावद्ध जुइमखु,"लिपांगु इलय् बलिउड नायक रणवीर कपुर व नायिका आलिया भट्ट दथुइ इहिपा जुइगु समाचार वयाच्वंगु दु । थुपि निम्ह बलिउड सेलिब्रिटीया ‘अफेयर’ बांलाक हे चर्चाय् वयाच्वंगु दुसा थ्व दथुइ इमिसं थःपिनिगु मतिनायात याकनं इहिपाया रुप बीगु चर्चां बलिउड क्वानाच्वंगु दु ।                                                         रणवीर व आलियाया मतिना याकनं इहिपाय् हिलीगु गुलि चर्चा जुयाच्वंगु खः, व उलि हे याकनं जुइगु सम्भावना धाःसा तसकं म्हो जक खने दयाच्वंगु दु । छाय्कि रणवीरया हे धापूकथं इमिगु इहिपा याकनं जुइगु सम्भावना खने दयाच्वंगु मदु । थुकिया कारण इमि दथुइ छुं अज्याःगु कचवं ब्वलंगु धाःसा मखु । हिन्दूस्तान टाइम्सयात बिउगु छगू अन्तर्वार्ताया झ्वलय् रणवीरयात आलियालिसे इहिपा गबलय् यायेत्यनागु दु धकाः न्यंगु न्ह्यसःया लिसलय् रणवीरं धाःगु दु कि, ‘इहिपा धइगु योजनावद्ध रुपं जुइगु मखु । खः, जि आः ३५ दँ दत । उकिं आः हे इहिपा यायेमाः धइगु खँय् जितः विश्वास मदु । इहिपा यायेगु धइगु खँ ई व परिस्थितिं क्वःछी, जिं मखु ।’रणवीरं अन्तर्वार्ताय् आलियाया नां मकाःसां निम्हेसिया दथुइ यःत्यः जुयाच्वंगु खँयात धाःसा अस्वीकार मयाः ।","August 26, 2018 07:05 AM"
https://nepalbhasatimes.com/10645,न्ह्यइपुख्यः,११३८ दिल्लागा त्रयोदशी ,सुहानाया डेब्यु तयारी,"बलिउडया नांजाःम्ह व सफल निर्देशक मध्ये छम्ह करण जोहरं थःगु न्हूगु संकिपापाखें ‘किंग खान’ अर्थात शाहरूख खानया म्ह्याय् सुहाना खानयात ‘डेब्यू’ यायेगु तयारी यानाच्वंगु दु । निर्देशक जोहरं शाहरूखया म्ह्याय्यात थःगु फिल्मपाखें ‘लन्च’ यायेगु तयारी यानाच्वंगु खः । यद्यपि सुहानां फिल्मय् डेब्यू याये न्ह्यः हे छगू म्यागेजिनया निंतिं न्हापांगु ‘बोल्ड फोटोशुट’ यानाः ‘कभर गर्ल’या रुपय् धाःसा डेब्यू यायेधुंकूगु दु । उगु म्यागेजिनया विशेष अंकया सार्वजनिक शाहरूखं हे याःगु खः । शाखरुखं म्यागेजिनया कभर पेजय् पिहां वःगु थः म्ह्याय्या न्हापांगु फोटोयात सामाजिक संजाल ‘ट्विटर’ नं सेयर याःगु दुसा उकी च्वयातःगु दु, ‘सुभाय् भोग ।’                                                         उलि जक मखु, शाहरूखया जहान व सुहानाया मां गौरी खानं नं थः म्ह्याय्यात फोटोशुटया किपा व भिडियो सेयर यासें गाक्कं तारिफ नं याःगु दुसा छगू उत्कृष्ट फोटोशुट धासें म्यागेजिनयात सुभाय् नं देछाःगु दु । थ्व स्वयां छुं ई न्ह्यः सुहानाया फोटोशुटया बारे मां गौरी खानं छगू ज्याझ्वलय् धाःगु खः, ‘सुहाना थौंकन्हय् म्यागेजिनया निंतिं फोटोशुटय् व्यस्त जुयाच्वंगु दु, थ्व सम्बन्धय अप्वः नमवाये ।’ शाहरूख थः म्ह्याय् उत्कृष्ट डान्सर जुइमा धइगु इच्छा यानाच्वंगु दुसा सुहाना धाःसा थः अबु थें हे अभिनयया क्षेत्रय् स्थापित जुइगु इच्छा यानाच्वंगु दु ।","August 09, 2018 07:32 AM"
https://nepalbhasatimes.com/10652,न्ह्यइपुख्यः,११३८ दिल्लागा त्रयोदशी ,बुगीवुगीया उपाधि विजेताया विजयोत्सव,"यल- टेलिभिजन डान्स रियालिटी शो ‘बुगीवुगी’या न्हापांगु सिजनया उपाधि विजेता कविता नेपालीं थःगु विजयोत्सव माने याःगु दु । थम्हं अध्ययन याःगु सामुदायिक विद्यालय श्री शान्ति विद्याश्रमया शिक्षक व विद्यार्थीतय् दथुइ कवितां विजयोत्सव माने याःगु खः । कक्षा १२ तक अध्ययन याःगु विद्यालयया शिक्षक व विद्यार्थीतय्सं कविताया सम्मानय् छगू विजय जुलुसयासें यल देय् चाःहिइकूगु खः ।                                                         उगु इलय् विद्यालयया प्रधानाध्यापक दिव्यमणि ज्ञवालीं थम्हं ब्वंकाम्ह विद्यार्थीं देय्या हे बिउगु विशेष योगदानं थःत हे अप्वः आत्मसन्तुष्टि प्राप्त जूगु धयादिसें वइगु दिनय् शिक्षायात निरन्तरता बियाः देय् व थःगु नां अझ च्वन्ह्याकेगु ज्याय् सफलता प्राप्त जुइमा धकाः भिंतुना बियादिल । विद्यालय व्यवस्थापन समितिया अध्यक्ष अजरमान जोशीं थःगु विद्यालयया छम्ह विद्यार्थी सेलिब्रिटी जुइत सफल जूगु खँय् लसता प्वंकादिसे श्री शान्ति सामुदायिक विद्यालयय् अध्ययन यानागु धकाः सकलें विद्यार्थी गर्व यानाः धायेत इनाप यानादिल । ‘थिकेगु निजी विद्यालय वा संस्थागत विद्यालयया तुलनाय् प्रतिभा प्रस्फुटन, गुणस्तर व भौतिक सुविधाया ल्याखं सामुदायिक विद्यालय नं छुं कम मजू धइगु सन्देश न्यंकादिसँ’, व्यवस्थापन समितिया अध्यक्ष जोशीं धयादिल, ‘थ्व ब्वनेकुथिइ शताब्दी पुरुष सत्यमोहन जोशी नं योगदान दु । सामुदायिक विद्यालयया भविष्य थप च्वन्ह्याकेत थः थें हे मेपिं प्रतिभा पित हयेगु ज्याय् नं योगदान बियादिसँ ।’ विद्यालयया शिक्षिका गोमा भुजेल नं थःगु नुगःखँ तयादीगु खःसा कविता थापां थःत थन तक हयेगु ज्याय् ग्वाहालि यानादीपिंत सुभाय् देछानादीगु खः । एपी वान टेलिभिजनं प्रशारण जूगु अन्तर्राष्ट्रिय डान्स रियालिटी शोलय् थापां थः प्रतिस्पर्धी स्वयां अप्वः भोट हयाः विजयी जुइत सफल जूगु खः ।","August 09, 2018 09:47 AM"
https://nepalbhasatimes.com/11226,न्ह्यइपुख्यः,११३८ गुँलाथ्व द्वादशी ,न्यायाधिशया अजू चायापुगु फैसला,"न्यायाधिशत नं गबलें गबलें अजू अजू चायापुगु फैसला न्यंकाः चर्चाय् वयेगु याः । थःपिंसं गुगुं इलय् उकथं अजू चायापुगु, पत्याः याये थाकूगु वा विश्वास याये बह मजूगु पैmसला याःगुलिं हे लिपा वनाः इपिं प्रधानन्यायाधिश जुइगु अवसर तकं त्वःफिके माःगु घटना नं जूगु दु । थथे अजू चायापुगु अझ धायेगु खःसा उट्पट्याङ पैmसला यायेगु सम्बन्धय् मेमेगु देय्या स्वयां अमेरिकी न्यायाधिशत छपलाः न्ह्यःने लाः धाःसां छुं पाइमखु ।                                                         अमेरिकाया होनोलुलुस्थित छगू अदालतया न्यायाधिशं नं उकथंया हे फैसला न्यंकूगु दु । अदालतया न्यायाधिशं छम्ह मिजंनं छम्ह मिसायात दुव्र्यवहार याःगु धासें उकिया सजायकथं थः पूर्व प्रेमिकाया प्रशंसा यासें १४४ खँग्वः च्वयेत आदेश उिगु खः । अझ आदेशय् छु नं धयातःगु दु धाःसा ‘हरेक वाक्य न्हूगु जुइमाःगु व दोहोरे याये दइमखु ।’ अदालतं ३० दँ दुम्ह डारेन यंग नांया मिजंनं थःत अपशब्द प्रयोग याःगु, १४४ गू मेसेज छ्वया हःगु व फोन यानाः नं उलि हे दुःख बिउगु धासें वया पूर्व प्रेमिकां अदालतय् मुद्दा तःगु खः । उगु हे मुद्दाय् अदालतं उकथंया फैसला न्यंकूगु खः । खतुं अदालतं थ्व स्वयां न्ह्यः नं यंगयात वया पूर्व प्रेमिकायात गुगुंकथं नं सम्पर्क मतयेत नं आदेश बिउगु खःसा उकियात पालना मयासें यंगं छन्हु स्वघौया दुने १४४ फोन, मेसेज छ्वःगु खः । उकिया विरुद्ध वया पूर्व प्रेमिकां अदालतया अवहेलना याःगु मुद्दा तःगु खः । अवहेलना मुद्दाय् कडा रुपं प्रस्तुत जूम्ह न्यायाधिशं यंगयात १५७ न्हु जेल व २४०० डलर जरिवानाया पैmसला याना नं १४४ खँग्वः प्रशंसा यानाः च्वयेमाःगु तकया फैसला न्यंकूगु खः ।","August 23, 2018 01:35 PM"
https://nepalbhasatimes.com/11410,न्ह्यइपुख्यः,११३८ गुँलागा पारू ,ख्यालि न्हिलि,"छम्ह हाकिम साहेबयात अफिसय् हे तच्वयेक हर्ट अटाय्क जुल । वयात ताल कि व आः छुं मिनेटया हे जक पाहां खः । वं तुरन्त हे थःम्ह प्राइभेट सेक्रेटरीयात सःतल । ‘विमलाया निंतिं चिठ्ठि च्व ।’— वं सेक्रेटरीयात डिक्टेसन याकल— ‘जिं जिन्दगीया अन्तिम क्षणतक छंत ययेका च्वना । सीगु इलय् जिगु म्हुतुइ खालि छंगु हे जक नां ल्यनाच्वंगु खः ।’ थुकिया छगू छगू प्रतिलिपि उषा, निशा, रमा, अपर्णा, रीता, सुनिता व कान्तियात नं छ्वयाबिउ ।’ ह्ह्ह् प्रमुख जिल्ला अधिकारीं खुँयात नये थें स्वल गुम्हेसित पाइन्ट खुयाकाःगु पाः यानातःगु दु, अले धाल— ‘स्वदँ न्ह्यः नं छंत जिथाय् हयेधुंकल, मखुला पाइन्ट खुयाकाःगुलिं ?’ ‘खः हजूर’— खुं धाल— ‘छगः पतलुन गुलि हे तुइ ले सा हजूर ।’","August 27, 2018 06:45 AM"
https://nepalbhasatimes.com/11307,न्ह्यइपुख्यः,११३८ गुँलाथ्व चतुर्दशी,कलिउड स्टारतय् रेट,"अनमोल के.सी.या रेट न्यय्गू लखतक थ्यन धकाः छक्वः तसकं हे बय्बय् जुल । वयागु डेब्यु फिल्म “होस्टेल” तसकं हे लोकंह्वाःगु फिल्म खःसा वयां लिपा वयागु “गाजलु”, “जेरी” नं हिट, सुपरहिट हे जुल । ल्याय्म्ह पुस्ताया दथुइ लोकंह्वाःम्ह अनमोल लोकंह्वाःसां वयात बांलाःम्ह कलाकार धकाः गबलें मधाः ।                                                         थःत एक्टिंगय् फ्यासुम्ह हिरो धाइगुलिं वं “कृ”नांयागु फिल्म म्हितेत भचा गाक्क हे तयारी यात । वयागु तयारीया लिच्वः ला ताःलात । वं थ्व फिल्मय् याःगु ज्याया तारीफ नं जुल, तर बनेज्या धाःसा न्हापाया स्वंगू फिल्मया हकय् “कृ” थ्यने मफुत । अय्सां वयागु क्रेज धाःसा पाः जूगु खनेमदु । वयात झरना थापा नांयाम्ह हिरोइनं थःगु फिल्म म्हितेत न्यय्गू लख तका तक बीत तयार जूगु खँ पिहां वल । तर लिपा स्वीगू लख दां बियाः “ए मेरो हजुर ३”या निंतिं साइन यात । छखे हिरोतय् रेट स्वीगू लख तका थ्यंगु खनेदतसा मेखे साम्राज्ञी राज्यलक्ष्मी शाह नांयाम्ह हिरोइनं “कायरा” फिल्म म्हितेत च्यागू लख दां काल धइगु खँ पिहां वल । थुकथं स्वयेबलय् कलिउडय् फिल्म म्हितीपिं स्टारतय् रेट थहां वल धइगु खनेदु । तर न्हापा अथे मखु । निरुता सिंह, मेलिना मानन्धर, जल शाह, पुजा चन्द, निशा अधिकारी थेंज्याःपिं हिरोइनतय्गु फिल्म म्हितेगु रेट छगू लख सिबें थहां वनेमफुतसा निखिल उप्रेती, बिराज भट्ट, राजबल्लभ कोइराला थेंज्याःपिं हिरोतय्गु रेट स्वंगूनिसें न्यागू लखसिबें अप्वः थहां वनेमफुत । कलिउड धकाः धयातःगु नेपाःया फिल्म ख्यलय् थथे लोकंह्वाःपिं कलाकारतय्त स्टारया रूपय् काःगु ताः मदुनि । छगू इलय् नेपालय् फिल्म म्हितीपिं स्टारतय्सं विशेष यानाः न त ध्यबाया डिमाण्ड याये खन, न त ल्ययाः ल्ययाः फिल्म म्हितेगु ह्वःताः हे चूलाके खन । विशेष यानाः राजेश हमालं थथे याइगु खः । वं गुबलें ध्यबाया डिमाण्ड नं मयाः, अले रोल ल्ययेगु कुतः नं मयाः । राजेश हमालयात न्हूम्ह हिरो धकाः धाइगु इलय् कलिउडय् नांजाःपिं हिरोत धइपिं शिव श्रेष्ठ व भुवन के.सी. खः । उबलय् उमिगु रेट धइगु न्यय्द्वःतका खः । राजेश हमालं थःगु डेब्यु फिल्म “युगदेखि युगसम्म” म्हितूबलय् नीन्याद्वःतका कायेखनसा अनं लिपा वयागु भाः थहां वनाः स्वंगू प्यंगू फिल्मया दुने हे छगू लख तका थ्यंकल । थुकथं छगू लख तका रेट थ्यंकूम्ह हिरो राजेश हमाल हे न्हापांम्ह खः । राजेश हमालं छगू लख तका रेट थ्यंकूगु इलय् रमेश उप्रेती नांयाम्ह छम्ह हिरों “माया गर्छु म” म्हितूगु इलय् छगूत्या लख रेट थ्यंकाः तहल्का मचे यात । तर राजेश हमालया न्ह्यःने व दनाच्वने मफुत । राजेश हमालया रेट थहां वनाः स्वंगू लख तक थ्यन । अले थ्वहे राजेश हमालया स्टाण्डर्ड रेट जुयाबिल । थुलि दां दतकि वं रोल, कोस्टार स्वयेगु मयात । न्ह्यःने वक्व फिल्म म्हिता यंकल । कलिउडया फिल्मयात भिंके मबिउम्ह हे राजेश हमाल धकाः धायेगु यानाहल । छाय्धाःसां राजेश हमालं चाहे जूगु जूसा ल्ययाः ल्ययाः फिल्म म्हितेफुगु खः । थथे ल्ययाः बांलाःगु जक फिल्म म्हितूगु जूसा राजेश हमालयात कयाः फिल्म दयेके चाहे जूपिंसं बांलाक फिल्म दयेकेगु कुतः याइगु जुइ धकाः धाइपिं यक्व दु । राजेश हमालयात स्वस्वं उसिचाये धुंकूपिं स्वकुमिया निंतिं छपाः न्हूगु ख्वाः जुयाः आर्यन सिग्देल वल । राजेश हमालं मयाःगु ज्या वं यायेत स्वल । यानिकि वं रोल ल्ययेगु कुतः यात । कोस्टार व टिम बांलाःगु ल्ययेगु कुतः यात । अले थःगु रेट नं न्यागू लख तक थ्यंकल । वयात न्यागू लख बीत प्रोड्युसर डाइरेक्टरतय्सं छतिं हे लिफः मस्व, तर वं धाःथें फिल्म दयेकेत उपिं तयार मजुल । उमिसं थः यःथे फिल्म दयेकेगु व थः यःम्ह कलाकारयात आर्यनलिसे म्हितकेगु स्वल । अज्याःगु गुलिं फिल्मया अफर आर्यन सिग्देलं स्वीकार मयातसा गुलिखे फिल्ममेकरतय्सं वयागु खँयात घमण्डिपहः धकाः धाल । अले बुलुहुं वयागु लुखाखरुइ वइपिं फिल्ममेकरत म्हो जुयावन । आर्यन सिग्देल लिपा कलिउडय् फिल्म स्टारया ख्वालय् तःधंगु हे हिलासू वल । न्हापा खसब्रम्हु ख्वाः वःपिं स्टारतय्सं थाय् कयाच्वंगुलि आः वया नेवाः, गुरुङ्ग, राई ख्वाःवःपिं मंगोलियन ख्वालं थाय् कयाहल । अज्याःपिं स्टारतय्गु रेट नं थहां वयाच्वंगु दु । “मेरो एउटा साथी छ ” फिल्मय् आर्यन सिग्देल हिरो जुयाः म्हितूगु इलय् बःचाधंगु रोलय् जक खनेदयेकः वःम्ह दयाहाङ्ग राई लिपा वनाः तसकं लोकंह्वाःम्ह हिरोया रूपय् न्ह्यःने वल । वयागु रेट थौंकन्हय् झिंन्यागू लख तक थ्यंगु दुु । “लुट” हिट जुइधुंकाः थहां वःम्ह दयाहाङ्गया लिपांगु फिल्म उलि लोकंह्वाये फयाच्वंगु मदुसां थगुने “कान्छि” व थुगुसी “भैरे”या बनेज्या भतिचा ताःलाःगु दु । थथे झीगू लखनिसें झिंन्यागू लख तका रेट थ्यंकूपिं मध्ये “पशुपतिप्रसाद” म्हिताः चर्चाय् वःम्ह खगेन्द्र लामिछाने छम्ह नं खः । तर वयागु न्हूगु फिल्म “धनपति”या बनेज्या नं उलि ताःलायेफुगु खनेमदु ।“लुट” धुंकाः थहां वःपिं मध्ये सौगात मल्ल व कर्मा नं खः । सौगात मल्लया रेट थौंकन्हय् झिगू झिंन्यागू लख तक थ्यंगु दुसा कर्माया रेट धाःसा न्यागूनिसें च्यागूलख दुने लानाच्वंगु दु । सौगातयात मेनरोलय् अफर वयाच्वंगु दु धाःसा कर्मा साइड रोलय् तक्यनाच्वंगु दु । अनमोल के.सी. धुंकाः हिरोत मध्ये थौंकन्हय् दकलय् चर्चाय् वयाच्वंपिं धइगु पल शाह व प्रदिप खड्का खः । “प्रेमगीत” फिल्मं थहांवःम्ह प्रदिप खड्का नांयाम्ह हिरोया रेट नीगू लख तका धकाः बय्बय् जुयाच्वंगु दु । अथेहे पल शाहयात “नाईं नभन्नु ल ४” पाखें हिरोया रूपय् पहिचान बिउगु खःसा “म यस्तो गीत गाउँछु” फिल्म धुंकाः कलिउडय् हिरोया रूपय् स्ट्याब्लिस जूगु खः । खय्त ला वयागु “जोनी जेण्टलमायन” फ्लप जुल तर अय्सां वयागु रेट धाःसा थहां वनाः झिंन्यागू लख तक थ्यंगु दु । हिरोइनतय्गु चर्चा यायेबलय् थौंकन्हय् दकलय् अप्वः रेट थ्यंम्ह साम्राज्ञी राज्यलक्ष्मी शाह हे खः । तर वयात नं उलि ग्यंम्ह कलाकारया रूपय् कयातःगु मदु । उकीसनं वं आः तकया हे दकलय् अप्वः दां काःगु धकाः धाःगु “कायरा” फ्लप जूबलय् वयागु डिमाण्ड म्हो जुइ धइगु हुइनाभुइना दु । हिरोइनतय्गु रेट थकायेगुलिइ रेखा थापाया तःधंगु ल्हाः दु । छगू फिल्मयात छम्ह हिरो नं थें हे याकःचां क्वबिइफुम्ह हिरोइन रेखा थापां थःगु रेट न्यागू लख थ्यंकूगु इलय् मेमेपिं नां चले जूपिं हिरोइनतय्गु रेट छगू लख निसें स्वंगू लख तक जक थ्यनाच्वंगु खः । थथे छगू निसें स्वंगू लख दुनेया रेट दुपिं हिरोइनय् केकी अधिकारी, निशा अधिकारी, निता ढुंगानापिं खःसा थौंकन्हय् आयुष्मान देशराज जोशीलिसेया इहिपा जुइगु खँ व “कथा काठमाडौं” फिल्मय् हट बेडसिन बिउगु कारणं चर्चाय् वयाच्वंम्ह हिरोइन प्रियंका कार्की नं न्यागू लख तक थ्यंम्ह हिरोइन खः । निगू लख तका रेटय् लाःम्ह हिरोइन वर्षा राउत खः । वयागु “जात्रा”व “छक्का पञ्जा” लोकंह्वाःगु फिल्म खः ।","August 25, 2018 01:45 AM"
https://nepalbhasatimes.com/11383,न्ह्यइपुख्यः,११३८ गुँलाथ्व पुन्हि,ख्यालि न्हिलि,"छम्ह मनू चिकन कबाब मीम्ह लानाच्वन । वयात मिसावट याःगु द्वपनय् गिरफ्तार यात । अदालतय् वं स्वीकार यात कि खाया लाय् वं मेगु ला ल्वाकछ्याइगु हे जुयाच्वन । ‘मेगु ला छुकियागु ?’— जजं न्यन । ‘सलयागु हजूर !’— वं धाल । ‘गुलि मिसावट यायेगु ले छं ?’ ‘उति उति हे सर ।’ ‘उति उति हे धयागुया मतलब ?’ ‘छम्ह खा, छम्ह सल, सर ।’ ह्ह्ह् ‘म्हिगः जि छगू पार्टिइ वनागु’— छम्ह ल्यासें थः पासायात कन— ‘अन छम्ह म्हमसिउम्ह मनू वल । वयेवं हे वं जितः घय्पुयाः च्वाप्प च्वाप्प चुप्पा नयाबिल ।’ ‘अले छं छु धया ले ?’— पासाम्हं न्यन । ‘छुं नं मधया । मम्मीं धयातःगु दु दः, म्हमसिउपिंत नतुइ मजिउ धकाः ।’","August 26, 2018 07:20 AM"
https://nepalbhasatimes.com/11451,न्ह्यइपुख्यः,११३८ गुँलागा दुतिया,विगतया बारे मस्तय्त कने,"गुगुं इलय् पोर्नस्टारया नामं परिचित सन्नी लियोनी थ्व ख्यःयात त्वःताः बलिउड फिल्म उद्योगय् दुहां वःगु नं यक्व दयेधुंकल । तर वयागु दुर्भाग्य हे धायेमाः कि वयात स्वयेगु दृष्टिकोणय् छुं हिउपाः धाःसा आतक नं वःगु मदुनि । बलिउडय् मेपिं कलाकारतय् गुलि इज्जत दु, मान सम्मान व प्रतिष्ठा दु । सन्नीयात अज्याःगु छुं नं मदु ।                                                         छाय्कि वयात आतक नं पूर्व पोर्नस्टारया रुपय् हे कायेगु यानाच्वंगु दु । थ्व हे झ्वलय् बीबीसीलिसे जूगु छगू अन्तर्वार्ताय् सन्नीयात न्यंगु खःकि ‘छिम्ह कायम्ह्याय्पिं तःधिकः जुल कि थःगु विगतया बारे इमित कनेगु जुइ कि जुइमखु ?’ थ्व न्ह्यसःयात सन्नी सकारात्मक रुपं काःगु दु । अले वं धाःगु दु, ‘अवश्य । जिं इमित जिगु विगत बारे कने हे माः । इपिं आः चीधिकः तिनि । इपिं तःधिकः जुलकि अर्थात थुइके फुपिं जुल कि जिं इमित कनेगु जुइ, थुइकेगु जुइ । तर आःयात जिं थ्व खँ गबलें नं विचाः यानागु मखु ।","August 28, 2018 07:15 AM"
https://nepalbhasatimes.com/11746,न्ह्यइपुख्यः,११३८ गुँलागा दशमी,अबुनाप स्क्रीन  सेयर अस्वीकार,बलिउड अभिनेता सैफ अली खानया म्ह्याय् सारा अली खानं अभिनय याःगु न्हापांगु फिल्म खः ‘केदारनाथ’ । अथे हे साराया अभिनय दुगु निगूगु फिल्म खः सिम्बा । थ्व निगुलिं फिल्म प्रदर्शनय् वःगु मदुनि । अथे खःसां सारां थःत आवंनिसें हे भविष्य स्टार कलाकारया रुपय् कायेगु धाःसा याना हयेधुंकूगु दु ।                                                         निगूगु फिल्म लिपा सारां थः हे अबुनाप फिल्म म्हितीगु चर्चाय् वयाच्वंगु दु । तर सारां धाःसा थः अबुनाप फिल्म म्हितेत अस्वीकार याःगु दु । साराया स्वंगूगु फिल्मय् सैफ व सारायात अबु म्ह्याय्या हे भूमिकाया निंतिं अफर याःगु खःसां सारां धाःसा थः अबुनाप स्क्रीन सेयर यायेत अस्वीकार याःगु दु । सैफ व सारां स्क्रीन सेयर याइगु खँ गुलि चर्चाय् वःगु खः उलि हे वं याःगु अस्वीकारं मेगु चर्चा जुयाच्वंगु दु । सारा अलीखान सैफया न्हापांम्ह कलाः अमृता सिंहपाखे दुम्ह म्ह्याय् खः । अमृतालिसें पार कायेधुंकाः सैफं करिना कपुरनाप इहिपा याःगु खः ।सारां छाय् थः अबुनाप स्क्रीन सेयर यायेत अस्वीकार यात धइगु बारे स्पष्ट मजूसां निगूगु इहिपा याःम्ह अबुनाप फिल्म म्हितेत अस्वीकार याःगु धइगु खँ धाःसा चर्चाय् वयाच्वंगु दु ।,"September 05, 2018 06:55 AM"
https://nepalbhasatimes.com/11751,न्ह्यइपुख्यः,११३८ गुँलागा दशमी,ख्यालि न्हिलि,"छम्ह मनू ज्याय् लिबाक थ्यंकः वःगुलिं मेनेजरं वयाके छाय् लिबाःगु धकाः न्यन । ‘सर’,— लिसः वल— ‘सुथय् जिं दनाः सँ छ्यनेत न्हाय्कं स्वयाबलय् जिं जिगु ख्वाः मखना । जिं तायेका कि जि ज्याय् वनेधुंकूगु जुयाच्वन । अनंलि घौछि लिपा जिं सिल कि न्हायकं ला नकिनं स्वब्यानाः बँय् कुतुं वनाच्वंगु लानाच्वन । अने जि हानं ब्वाँय् ब्वाँय् थन थ्यंकः वया ।’ ह्ह्ह् छखा छेँय् ग्यास सिलिन्डर मुयाः मिं नल । सिलिन्डर थज्याःगुनक्सां मुल कि भुतूक्वथाय् च्वनाच्वंपिं कलाःभाःत छेँय्नं पिने थ्यंक चातुवाः वन । लिपा कलाःम्हं छम्हेसिन कन— ‘झिंन्यादँ लिपा व न्हापांगु मौका खः, गबलय् जि भातःलिसे छेँय्नं नापं पिहां वयेखन ।’","September 05, 2018 07:15 AM"
https://nepalbhasatimes.com/11884,न्ह्यइपुख्यः,११३८ ञलाथ्व दुतिया,ख्यालि न्हिलि,"प्रेमी ः डार्लिंग, थ्व सूट गुगु जिं फिनातयागु दु, ट्राभलिंग सूट खः । प्रेमिका ः गथे जुयाः ? प्रेमी ः न्हापलाक थ्व सूट जिमि बाज्यां फित, अनंलि जिमि अबुं, आः जिं फिनाच्वनागु दु । ह्ह्ह् प्रेमिका ः न्यासि वनीबलय् आम लाकां तसकं सः वः, सायद थ्व खुया हयातःगु जुइमाः । प्रेमी ः अथे जुइगु खःसा थ्व कोट, पाइन्ट, हाय्टं नं अथे हे सः वइगु खइ । ह्ह्ह् गुम्ह मनुखं छंत दाःगु खः, छं वयागु हुलिया बयान यायेफु ला ?— इन्स्पेक्टरं न्यन । ‘इन्स्पेक्टर साहब जिं व मनूया हुलिया हे ला बयान यानाच्वनागु खः नि, वं जितः दायेगु शुरु यानाहल ।’","September 11, 2018 07:30 AM"
https://nepalbhasatimes.com/10396,न्ह्यइपुख्यः,११३८ दिल्लागा तृतीया,ख्यालि न्हिलि,"अदालतय् बयान बी स्वयां न्ह्यः छम्ह मिसां काःगु शपथ ः ‘जिं छु धाये खःगु हे धाये,सिर्फ खःगु हे जक धाये, खःगु सिबे मेगु छुं धाये मखु, अले वयां लिपा नं सुम्क च्वनेमखु । ह्ह्ह् ‘छं छिमि कलाःयात न्ह्याबलें नाइट क्लबय् हे जक यंकेगु छाय् ?’ ‘छाय्कि वया समाः याये सिधइबलय् तकया दुने तक मेमेथाय् दक्व हे बन्द जुइ धुंकी ।’ ह्ह्ह् ‘न्यने दु, छिं त्वनेगु त्वःतादिल हँ !’ ‘मखु छिगु । गलत न्यनादिल छिं । धाथेंया खँ ला थ्व खः कि जिं त्वनेगु त्वःतेगु कुतः यायेगु त्वःता बियागु दु ।’ ह्ह्ह् कलाः ः स्वैदिसँ सा, व मनुखं २ घन्टा जायेधुंकल छिलिसे खँ ल्हानाच्वंगु । छु खँ ल्हानाच्वंगु वं ? भाःत ः जितः कम नवायेगुया फाइदा कनाच्वंगु का ।","July 31, 2018 07:40 AM"
https://nepalbhasatimes.com/10098,न्ह्यइपुख्यः,११३८ दिल्लाथ्व द्वादशी ,ख्यालि न्हिलि,"छगू सहर थुलि चिधं कि अन ¥याली पिकाल धाःसां नं स्वइपिं सुं हे दइमखु । ह्ह्ह् टेलिभिजनया आविष्कार जुइ धुंकाः तिनि मनूतय्सं सिल कि छ्यं स्याइगु धइगु स्वयेबलय् गथे च्वनीगु खः । ह्ह्ह् तसकं हे भलादमि ः गुम्ह लिफ्टया अटोमेटिक लुखा चालावल धाःसां नं ‘थ्याङ्क यु’ धाइम्ह खः । ह्ह्ह् ‘छु खः भाइ ? छंगु टाइया कापः सूटलिसे थ्याक्क हे ज्वःलाः नि ।’ ‘टाइया लागी कापः हयागु ल्यन, अले सूट सुइका का ।’ ह्ह्ह् मालिक प्रमोसन माल धाःवःम्ह कर्मचारीलिसे ः प्रमोसन ! प्रमोसन ! झिंन्यादँय् छक्वः वइ, अले प्रमोसन माल धकाः हाली ।’","July 24, 2018 08:45 AM"
https://nepalbhasatimes.com/10326,न्ह्यइपुख्यः,११३८ दिल्लागा दुतिया,ख्यालि न्हिलि,"ल्याय्म्ह ः जिं छम्ह तसकं हे बांलाःम्ह ल्यासे मालाच्वनागु दु । ल्यासे ः (न्यासि चायाः) जि वये हे धुन नि । ल्याय्म्ह ः बांलात का । आः जिगु व मालेज्याय् ग्वाहालि या । ह्ह्ह् प्यम्ह मनुखं फ्लश म्हिताच्वन । ‘जि म्हिते मखुत ।’ आकाझाकां छम्ह जोश पिकयाः हालाहल । ‘छाय् ?’ मेम्हं न्यन । रमेशं बेइमानि यानाच्वंगु दु । ‘जिं छु बेइमानि याना ?’– रमेशं मिखा थपाय्ग्वयेक कनाः न्यन । ‘गुगु तास जिं छंत इनागु खः, उकी निपाः गुलाम दुगु खः । छंके निपाः एक्का गनं वल ?’ ह्ह्ह् छम्ह मिसां थः भाःतं थःत वास्ता मयाःगु सम्बन्धय् थुकथं बयान यात ः— जितः छुं जुल धाःसा जितः ग्यारेन्टी दु कि जिमि भाःतं जिगु लास तकं म्हसी मखु ।","July 29, 2018 07:10 AM"
https://nepalbhasatimes.com/10049,न्ह्यइपुख्यः,११३८ दिल्लाथ्व एकादशी,नेवाः सुपरस्टार फाउण्डेशन निस्वन,"येँ – नेवाः संकिपा ख्यःया कलाकारपिंत हःपाः व तिबः जुइकथं दँय् छक्वः छम्ह मिसा व छम्ह मिजं कलाकारयात म्हतिं छगू लख (१,००,०००÷–) तका सिरपाः बीगु निंतिं सुरेन्द्र तुलाधरया अध्यक्षताय् नेवाः सुपरस्टार फाउन्डेसन नीस्वंगु दु । फाउन्डेसनय् निलरत्न शाक्य न्वकु, रुमन जोशी छ्याञ्जे, सुधा महर्जन दांभरिं व दुजलय् प्रमिला शाक्य, राजीवमान शाक्य, अजयरत्न शाक्य यानाः न्हय्म्ह दुजः दु ।                                                         नेवाः सुपरस्टार फाउण्डेशनया संस्थापक व संरक्षकय् सुनिलकुमार शाक्य च्वनादीगु दु ।शनिवाः थनया छत्रपाटी पार्टि प्यालेसय् जूगु छगू ज्याझ्वलय् जापानय् च्वनाः नेवाः भाय्, कला संस्कृति म्वाकातयेत हलिंन्यंकं प्रचार यायेमाः धकाः नेवाः नुगः ब्वया ज्या यानाच्वनादीम्ह नेवाः न्ह्यलुवा सुनिलकुमार शाक्यं थुगु नेवाः सुपरस्टार फाउण्डेशनया निंतिं नेपाः दुने व पिनें यानाः मुक्कं ३० लख तका दां मुंके धुंगु जानकारी नं बिउगु खः । अथे हे सरकारपाखें नं थुगु कोषय् २० लख तका तयेकेगु निंतिं खँ जुयाच्वंगु नं ज्याझ्वलय् जानकारी बिउगु खः । नेवाः संकिपा ख्यलय् थुकथं तःधंगु राशिया सिरपाः नीस्वंगु थ्व हे न्हपांखुसि खः ।","July 23, 2018 07:20 AM"
https://nepalbhasatimes.com/10143,न्ह्यइपुख्यः,११३८ दिल्लाथ्व त्रयोदशी ,श्रीदेवी नं बायोपिकय् !,बायोपिक फिल्म निर्माणया लहर वयाच्वंगु बलिउडय् हाकनं मेगु छगू बायोपिक फिल्म निर्माणं निरन्तरता काइगु जूगु दु । बायोपिक फिल्मं कयाच्वंगु सफलतां लिपांगु इलय् छगू लिपा मेगु बायोपिक फिल्म निर्माणया लहर वयाच्वंगु बलिउड फिल्म उद्योगय् हाकनं मेगु छगू बायोपिक फिल्म निर्माण जुइत्यंगु खः ।                                                         आः इलय् बायोपिकय फिल्मया निर्माण बलिउड जक मखसे भारतया दक्षिणय् नं बायोपिक फिल्म निर्माण जूवनाच्वंगु दु । बायोपिक फिल्म लगातार रुपं सिल्भर स्क्रीनय् हिट जुयाच्वंगु इलय् आन्ध्र प्रदेशया नांजाःम्ह फिल्मकःमि एनटी रामारावया जीवनीया लिधंसाय् तेलेगु भासं नं बायोपिक दयेकीगु जुयाच्वंगु दु । एनटी रामाराव दक्षिण भारतया नांजाःम्ह फिल्मकःमि जक मखसे छम्ह अभिनेता नापं पुलांम्ह मुख्यमन्त्री नं खः । वयात आन्ध्र प्रदेशय् यक्वसिनं माने याः ।उगु हे फिल्मय् दक्षिण भारतया चर्चित अभिनेत्री रकुल प्रीत सिंह मदुम्ह बलिउड अभिनेत्री श्रीदेवी कपुरया भूमिकाय् खने दयेकः वइगु जूगु दु । एनटीआर व श्रीदेवीं नापं झिंप्यंगू फिल्मय् नां ज्या याःगु दुसा निम्हं उलि हे लोकं ह्वाःपिं कलाकार नं खः ।,"July 25, 2018 06:55 AM"
https://nepalbhasatimes.com/10153,न्ह्यइपुख्यः,११३८ दिल्लाथ्व त्रयोदशी ,आः हृदयप्रसाद नं निर्देशक,"येँ – नेपालभाषाया नांजाःम्ह कलाकारलिसें ध्याचू च्वमि हृदयप्रसाद मिश्रं निर्देशनय् नं थःगु ल्हाः न्ह्याकादीगु दु । मिश्रया निर्देशनय् न्हापांखुसी छपु ख्यालि ध्याचुलिं जाःगु म्येँ आः नकतिनि पिदंगु खः । ंनयेत्वने यत्तले, ध्यबा दत्तले’ धाःगु म्येँया म्युजिक भिडियो भाजु मिश्रं निर्देशन यानादीगु खः ।                                                         राजकुमार मानन्धरं च्वयाः वय्कलं हे संगीत तयाः हालादीगु उगु म्येँया संगीत संयोजक जुगल डंगोल खः । म्युजिक भिडियोया बाखं व परिकल्पना नापं निर्माता श्यामसुन्दर शिल्पकार खःसा उगु म्युजिक भिडियोया छायांकन नरेश शाही व लक्ष्मीप्रसाद किसिं यानादीगु खः । उगु म्युजिक भिडियोय् श्यामसुन्दर शिल्पकार, अर्नेश्वरी शिल्पकार म्येँ च्वमि मानन्धर, सरिता वज्राचार्य, एलिजा श्रेष्ठ, प्रजिता श्रेष्ठ व सितु शिल्पकारं अभिनय यानादीगु दुसा सम्पादन नरेश शाहीं यानादीगु खः ।","July 25, 2018 07:55 AM"
https://nepalbhasatimes.com/10148,न्ह्यइपुख्यः,११३८ दिल्लाथ्व त्रयोदशी ,ख्यालि न्हिलि,"मालिक न्हू भर्ना जूवःम्ह कर्मचारीलिसे ः जिमिगु कम्पनीइ पेन्सनलिसे सम्बन्धित छुं हे स्कीम मदु । थन जागिर नःपिं सुं नं न्यय्दं अप्वः थ्यनी हे मखु । ह्ह्ह् मुसु मवयेकेगु अचूक उपाय ः गःपतय् ब्रान्डिं मालिस यानादिसँ– दुनेपाखें । ह्ह्ह् सँ महायेकेगु सफल उपाय ः सँय् गथः चिनादिसँ– दुनेपाखें । ह्ह्ह् जिमि कलातं तौल क्वकायेगु टाब्लेट नयाच्वंगु दु ।’ ‘अले छु जुल ले ?’ ‘छवाः दत व गायब जुयाच्वंगु ।’ ह्ह्ह् शर्माजीया काय ब्वाँय् ब्वाँय् छेँय् वल अले तमं हाल— ‘बा, व झीगु छेँ लिक्क च्वंम्हेसिया कायनं जितः ब्वः बियाच्वन ।’ ‘पुता ।’— शर्माजीं वयात थुइकाबीगु ल्याखं धाल— ‘छुं बियाच्वंगु ला दु नि । छुं कयाच्वंगु ला मदु नि ।’","July 25, 2018 07:10 AM"
https://nepalbhasatimes.com/12184,न्ह्यइपुख्यः,११३८ ञलाथ्व नवमी,ख्यालि न्हिलि,"अमेरिकी वैज्ञानिकतय् संस्था नासां स्वम्ह सरदारयात चन्द्रमाय् छ्वयाबिल । रकेटय् च्वनाः वनाच्वंपिं करिब बछि लँपुइ थ्यनेधुंकाः लिहां वल । नासाया वैज्ञानिकतय्सं थुकिया कारण न्यंबलय् इमिसं धाल, ‘छिमिसं जिमित मूर्ख तायेकागु ला ? थौंला आमाइ खः, तिमिला ला दइ हे मखु नि ! ह्ह्ह् पत्रपत्रिकाय् न्हियान्हिथं वइगु राशिफल ला मात्र इहिपा मजूनिपिनिगु निंतिं जक खः । इहिपा जुइधुंकूपिंसं ला छेँया अवस्था स्वयाः हे थुइका काये फइ कि थौंया दिं गथे जुइ ! ह्ह्ह् कलाः (भाःतनाप) स्वयादिसँ, जि ज्या यानाच्वनेबलय् जितः चुप्पा नयेगु, कुचुकुचु नकेगु ज्या यानादीमते । अबलय् लाक्क ज्या यायेत तयाःम्ह मिसां धाल, ‘मालिक्नी, बांलाक थुइका बियादिसँ । जिं ला ग्वक्वः धाये धुन । धाधां जि थः हे दिक्क चायेधुंकल !","September 18, 2018 06:50 AM"
https://nepalbhasatimes.com/14191,न्ह्यइपुख्यः,११३८ कौलागा चर्हे,ख्यालि न्हिलि,"सुशीला ः राजु, छ थौंकन्हय् छु यानाच्वना ? राजु ः अन्टी, जि ला छम्ह वैज्ञानिक खः नि । सुशीला ः अहो ! तसकं बांलात का । अले छं यायेगु छु खः ले ? राजु ः जि ला सुम्क फ्यजक फ्यतुनाः अक्सिजनयात कार्बन डाइअक्साइडय् हिला बीगु खः । ह्ह्ह् शिक्षक ः पप्पु का धासाः, छगः टोकरीइ झिगः अं दु । उकी मध्ये स्वंगः स्यन । आः ग्वःगः अं ल्यं दइ । पप्पु ः सर, १० गः हे । शिक्षक ः व गथे सम्भव जुइ ? पप्पु ः अं स्यनं छु जुल ले, व ला अं हे जुइनि, केरा व सन्त्रासि ला जुइमखु नि । ह्ह्ह् थुगु न्हिपौ ब्वनादीपिं सकल ब्वँमिपिंत ८३ प्रतिशतया भिं सुथनापं ज्वज्वलपा ल्यं दुगु १३ प्रतिशत भ्याट कट्टा ।","November 06, 2018 06:00 AM"
https://nepalbhasatimes.com/14338,न्ह्यइपुख्यः,  ,आः दीप–रण,"बलिउडया ‘पावर कपल्स’या रुपय् चर्चित दीपिका पादुकोण व रणवीर सिंहया इहिपा थौं जूवनाच्वंगु दु । निम्हेसिया दथुइ वंगु ६ दँ न्ह्यवंनिसें यःत्यः जुयाच्वंगु खःसा थौं निम्हेसिनं उकियात इहिपाया रुप बीत्यंगु खः । इमिगु इहिपा इटालीया लेककोमोस्थित भिल्ला डेल बेलबियानेलोय् जुइ ।                                                         दीपिका व रणवीरया इहिपायात बलिउडया सेलिब्रिटीतय् आतकया हे दकलय् भव्य इहिपाया रुपय् कयातःगु दु । थःपिनिगु इहिपा जुइ लछि न्ह्यवंनिसें हे निम्हेसिनं नं सामाजिक संजालय् इहिपाया दिंयात सार्वजनिक याना वयाच्वंगु खः । दीपिकां थःगु इहिपायात यादगार याना तयेगु निंतिं छुं हे कसर मल्यंकेकथं इहिपा यायेगु थाय्या रुपय् इटालीयात ल्यःगु खः । इटालीया थ्व थाय् तसकं लोकंह्वाःगु जक मखसे इहिपाया ज्याझ्वः यायेत अतिकं बांलाःगु थाय् नं खः । थौं व कन्हय् निन्हुयंकं इहिपाया ज्याझ्वः जुइ । इटालिया लेक कोमोय् थ्व स्वयां न्ह्यः जर्ज क्लोनी, किम कार्दशियन व इशा अम्बानी थेंज्याःपिनिगु नं इहिपा जुइधुंकूगु थाय् खः ।","November 14, 2018 06:55 AM"
https://nepalbhasatimes.com/12479,न्ह्यइपुख्यः,११३८ ञलाथ्व चतुर्दशी,ख्यालि न्हिलि,"शिक्षक ः छगः टोकरीइ झिंन्यागः स्याउ दु, उकीमध्ये स्वंगः स्याउ ध्वगित । का, आः धा ग्वःगः स्याउ ल्यं दनि । पप्पु ः सर, झिंन्यागः हे । शिक्षक ः व गथे जुयाः सम्भव जुइ ? पप्पु ः ध्वगीसां व स्याउ हे जुइनि, अँ वा सन्त्रासि ला जुइमखु नि । ह्ह्ह् महेश छगू मोबाइल कम्पनीइ जागिरया निंतिं अन्तर्वार्ता बीत वन । वयात अन मालिकं न्ह्यसः न्यन, ‘दकलय् तःधंगु नेटवर्क छु खः ?’ महेशं धाल, ‘कार्टुन नेटवर्क !’ ह्ह्ह् मिसा ः छं न्ह्याबलें छगू हे जक रंगया लः फिनाः चाःहिलाच्वनी । छंत भचा नं मछिं मजू ला ? मिजं ः माफ यानादिसँ, थ्व जिगु अफिसया युनिफर्म खः । फेसनया निंतिं पुनेगु वसः मखु । ह्ह्ह् यदि ‘कलाः’ छेँया लक्ष्मी खःसा ‘गर्लफ्रेन्ड’ हाकुगु धन खः ।","September 24, 2018 08:15 AM"
https://nepalbhasatimes.com/10188,न्ह्यइपुख्यः,११३८ दिल्लाथ्व चतुर्दशी,जितः मछासे च्वं,"टेलिभिजनया रियालिटी शो स्टार किम कार्दशियनया न्हूगु छपाः किपा हालय् सार्वजनिक जूगु दु । किमं थ्व हे महिनाय् थःगु न्हय्गूगु स्वीमसूट किपा सार्वजनिक याःगु खः । किमं किपा सार्वजनिक याःगु जक मखसे उकिया क्याप्सनय् थःत थम्हं तसकं मछाःम्ह धकाः नं धाःगु दु ।                                                         ‘डेली मेल डट को डट युके’ वेबसाइटया कथं छगू स्वीमिंगु पुल सिथय् च्वनाः कयातःगु ‘बिकिनी’ किपा सामाजिक संजालय् पोस्ट यासें ३७ दँ दुम्ह किमं क्याम्पसनय् च्वःगु दु, ‘जि वास्तवय् मछालाच्वना ।’ किम कार्दशियनं थःगु अप्वःथें ‘हट एण्ड बोल्ड’ किपा सार्वजनिक यायेमाल धाःसा ‘इन्स्टाग्राम’ संजाल प्रयोग यायेगु यााच्वंगु दु । उलि जक गन खः धकाः हलिउड रियालिटी शो स्टार किम कार्दशियनं मेगु किपा नं सामाजिक संजालय् सेयर याःगु दु । किमया उगु किपा धाःसा झण्डै पचिनांगां किपा खः । किमं सामाजक संजालय् सेयर याःगु किपाय् थःगु सुन्दर दुरुपाःलिसे सम्बन्धित छगू रहस्ययात नं उजागर याःगु दु । किमं धाःगु दु, ‘जिं थःगु दुरुपाय् न्ह्याबलें टेप तिका तयेगु जुइ, ताकि उकिं यानाः दुरुपाः न्ह्याबलें पर्फेक्ट खने दयाच्वनेमा ।थौंकन्हय् किम ‘किपिंग अप विद द कार्दशियन’ नांया रियालिटी शोलय् व्यस्त जुयाच्वंगु दु ।","July 26, 2018 07:20 AM"
https://nepalbhasatimes.com/14334,न्ह्यइपुख्यः,  ,ख्यालि न्हिलि,"भाःत (तमं थः कलाःलिसे) ः अबाय्त बिक्क गन वना च्वनागु ? कलाः (ग्याग्यां) ः दाये मखु खःला ? अथे जूसा जक धाये । भाःत ः छु धायेमाःगु खः, खुरुक्क धा, अप्वः पह क्यनाच्वनेमते । कलाः ः शपिंग मलय् छगू न्हूगु पसः चायेकूगु अन शपिंग याः वनागु ? भाःत ः छंत म्वायेक म्वायेकं ध्यबा खर्च यायेमत धयागु मखुला ? छु छु कया ? कलाः ः छि तं चायादी धकाः छुं नं मकया । बरु सेल्फी धाःसा गाक्कं कया । ह्ह्ह् यदि छि गुगुं नं ज्याकुथिइ ज्या यानादीबलय् छितः बीगु तलब स्वयां ज्या अप्वः थें च्वन धाःसा छिं थथे यानादिसँ । छिं उलि हे जक ज्या यानादिसँ, गुकिं छितः वइगु तलब छिगु ज्या स्वयां अप्वः थें महसुस जुइमा ।","November 14, 2018 07:10 AM"
https://nepalbhasatimes.com/15272,न्ह्यइपुख्यः,  ,चर्चाय् प्रियंकाया  वेडिङ गाउन,"७५ फूट ताःहाकःगु, तुइसे च्वंगु थ्व झूल थेंज्याःगु छु खः ? थ्व खः प्रियंका चोपडाया वेडिंग गाउन ।बलिउड अभिनेत्री प्रियंका चोपडां बुधवाः थःगु इन्स्टाग्राम मार्फत पितबिउगु थःगु इहिपाया किपाय् खनेदुगु गाउन खः थ्व । प्रियंकां अमेरिकी सेलिब्रिटी निक जोन्स लिसे वंगु वालय् जोधपुर शाही ढंगं इहिपा याःगु खः ।                                                         इसाई धर्म कथं याःगु इहिपा समारोहय् प्रियंका राल्फ लोरेनं डिजाइन याःगु थ्व ७५ फूट ताःहाकःगु गाउन फिउगु खः । थ्व गाउनय् २० लाख सितारा तिकातःगु खः । बेलायती राजकुमार ह्यारि लिसे ब्याका यानाः डचेज अफ ससेक्स जूम्ह मेगन मर्केलं नं इहिपाया इलय् थज्याःगु हे वेडिङ्ग गाउन पुंगु खः, तर व गाउन धाःसा १६ फूट जक ताःहाकःगु खः । वंगु शनिवाः जोधरपुरया उम्मेद भवन राजमहलय् थज्याःगु गाउन पुनाः इसाई धर्म कथं इहिपा याःपिं प्रियंका व निकं आइतवाः हाकनं हिन्दू परम्पराकथं नं इहिपा याःगु खः । पिपल म्याग्जिन लिसे खँ ल्हासें प्रियंकाः थःपिनिगु इहिपा निगू धर्मया मिलन धकाः धाःगु दु । प्रियंकां धाःगु दु, ‘जिपिं गुगु बांलाःगु परम्परा ज्वनाः तःधिक जुयाः उकियात जिमिसं थःपिनिगु हे तरिका दुथ्याकागु दु ।’ स्वीखुदँया प्रियंकां ब्याहा याःम्ह निक धाःसा व स्वयां झिदँ क्वं नीखुदँ जक दुम्ह खः । सन् २००० या मिस वल्र्ड जूम्ह प्रियंका अमेरिकी टेलिसिरियल क्वान्टिको लिसें हलिउड फिल्म ‘वेंन्टिलेटर’, ‘बेवाच’ व ‘ए किड लाइक जेक’य् खनेदयेकः वयेधुंकूगु दु ।","December 08, 2018 01:35 AM"
https://nepalbhasatimes.com/14558,न्ह्यइपुख्यः,  ,शनिवाः ‘जामनः गुभाजु’,"येँ – ऐतिहासिक व्यक्तित्व जामनः गुभाजु बारे दयेकूगु नेपालभाषा संकिपाः ‘जामनः गुभाजु’या न्हापागु प्रिमियम शो थ्वहे वइगु शनिवाः क्यनीगु जूगु दु । बागबजारय् च्वंगु सिटीम्याक्स हलय् सुथय् ९ व १२ बजे निगू शो क्यनेगु तयारी जुयाच्वंगु दु ।                                                         जेस्सी पेन्नि इन्टरटेनमेन्ट व द वाइल्ड बुल प्रोडक्सनपाखें दयेकूगु थ्व फिल्मया निर्देशन रवि साय्मिं यानादीगु दु । फिल्मया निर्देशक साय्मिया कथं थ्व फिल्मपाखें येँ देय्या नांजाःम्ह तान्त्रिक जामनः गुभाजु गज्याःम्ह व्यक्तित्व खः धयागु थौंया पुस्तां नं म्हसीकेफइ । लोकंह्वाःम्ह कलाकार सुशील राजोपाध्यायं च्वयादीगु धकिं बाखनय् दयेकूगु थ्व फिल्मय् भाजु राजोपाध्यायं हे जामनः गुभाजुया मू भूमिका म्हिताच्वनादीगु दु । फिल्मय् सरस्वती मानन्धर, उदेन न्हूसाय्मि, सुरज व्यवञ्जनकार थेंज्याःपिं कलाकारपिंसं नं म्हितातःगु दु ।","November 21, 2018 05:14 AM"
https://nepalbhasatimes.com/15518,न्ह्यइपुख्यः,  ,नेपालय् वःपिं हलिउड स्टारत,"नेपाः पर्यटकीय सम्भावनाय् न्ह्यःने लानाच्वंगु देश खः । भौगोलिक विविधता अले सांस्कृतिक व धार्मिक परम्पराय् तःमिगु देश नेपालय् आपालं पर्यटक वया च्वं । उलिजक मखसे थन थीथी देशया फिल्मया शुटिंग नं जुया च्वं, अले शुटिंगय् ब्वति कायेत थीथी देशया स्टारत नेपाः वया च्वं ।                                                         उकुन्हु हे तिनि हलिउडया तसकं नांजाःम्ह स्टार मोर्गन फ्रिम्यान थन “इन सर्च अफ गड” नांयागु छगू टेलिसिरियलया शुटिंगया निंतिं नेपाः वःगु खः । नेपाः देय्या धार्मिक व सांस्कृतिक परम्परायात न्ह्यब्वयेगु कुतः कथं नेपालय् शुटिंग यायेत वःगु उगु सिरिजया शुटिङ्ग झ्वलय् येँदेय्या पुलांम्ह कुमारी मतिना शाक्यलिसें मोर्गन फ्रिम्यानं खँल्हाबल्हा याःगु लु नं खिचे याःगु खः । गुलिखे हलिउड स्टारत थःगु फिल्मया शुटिङ्गया झ्वलय् नेपाल वःगु दुसा गुलिखे स्टारत धार्मिक सद्भावना भ्रमणय् नं वःपिं दु । अथेहे गुलिखे मेमेगु हे उद्देश्यं नेपाः वःगु दु । थौंसिबें नीन्यादँति न्ह्यः हलिउडया नांजाःम्ह एक्शन स्टार स्टिभन सिगल नेपाःया बौद्ध धर्मबारे सीके–सयेकेत नेपाः वःगु खः । अथेहे तुं रिचर्ड गेरे नांयाम्ह हलिउड स्टार नं धार्मिक सद्भावनादूतया रुपय् नेपाः वःगु दु । विशेष यानाः तिब्वतियन गुम्बाय् वनेत वइम्ह रिचर्ड गेरेया नेपाः भ्रमण व तिब्बति गुम्बा प्रतिया सद्भावनायात कयाः आपाःसिनं कुंखिउगु खः । सन् १९७७ या जःखः नेपाः वःम्ह रिचार्ड गेरे तःक्वः हे नेपाः वःगु दु । थौंसिबें प्यदँति न्ह्यः थन तःभुखाय् ब्वयेधुंकाः राहतया ज्याय् ग्वाहालि यायेत चिनिया मूलया हलिउड स्टार ज्याकी चान नेपाः वःगु खः । ज्याकी चान थन युनिसेफया सद्भावनादूतया रुपय् नेपाः वःगु खःसा थन भुखाचय् लानाः सास्ती नयाच्वंपिंत राहत इनेगु ज्या नं याःगु खः । नेपाःया धुँ संरक्षणया ज्याय् ग्वाहालि यायेत हलिउडया नांजाःम्ह स्टार लियोनार्डो डि क्याप्रियो नेपाः वःगु खः । “टाइटनिक” नांया साप हे लोकंह्वाःगु हलिउड फिल्मया हिरो लियोनार्डो नेपाः वयाः थन बर्दिया राष्ट्रिय निकुञ्जय् नं वंगु खःसा धुँ संरक्षण ज्याया निंतिं स्वंगू करोड डलर दां नं ग्वाहालि कथं बियाथकूगु खः । युनिसेफया सद्भावनादूतया रुपय् नेपाः वःम्ह मेम्ह हलिउड स्टार धइम्ह सेलिना गोमेज खः । सन् २०१४ य् नेपाः वःम्ह सेलिना गोमेजं नेपाःया तराई लागा बाँके व बर्दिया वनाः अनया त्वनेगु लःया व्यवस्थाय् सुधार व थारु जनजातिया मस्तय्गु शिक्षाया विकास आयोजनायात तिबः बीगु ज्या याःगु खः । युनिसेफया सद्भावनादूत जुयावःम्ह मेम्ह छम्ह हलिउड स्टार मिशेल योह नं खः । ज्याकी चान थें हे तुं चीनं हलिउड थ्यंम्ह मिशेल योह नं हलिउडया छम्ह स्टार खःसा ज्याकी चान थें हे तुं २०७२ या तःभुखाचं कःपिं पीडितपिंत राहत चूलाकेगु आज्जु ज्वनाः नेपाः वःगु खः । सद्भावनादूतया रुपय् नेपाः वःम्ह मेम्ह हलिउड स्टार डेमी मुरे नं खः । क्यामरुन डियाज, लुसी लु व ड्रयु बेरीमोरया मेनरोल दुगु “चार्लीज एन्जल्स”य् निगेटिभ रोल म्हितूम्ह डेमी मुरे हलिउडया तसकं हे नांजाःम्ह हिरोइन खःसा थन माइति नेपालया उद्धार अभियानयात ग्वाहालि यायेत वःगु खः । थन वःगु इलय् डेमीं लुम्बिनी व भैरहवा वनाः अन थीथी थासं उद्धार यानाहःपिं मिस्त नं नापलाःगु खः । माइति नेपालया ज्याकथी वनाः अन नं अथे उद्धार यानाहःपिं मिस्त नापलाःगु खः । थथे सद्भावनादूत जुयाः वःपिं बाहेक थन शुटिङ्ग यायेत वःपिं हलिउड स्टारत नं आपालं दु । तर थन सु वल ? गुबलय् वल धइगु रेकर्ड धाःसा गनं मदु । नीन्यादँ स्वीदँति न्ह्यः “गोल्डेन चाइल्ड” नांयागु हलिउड फिल्म शुटिंग यायेत हलिउडया नांजाःम्ह स्टार एडी मर्फि नेपाः वःगु दु । गुलिखे शुटिङ्ग नेपालय् याःगु थ्व फिल्मया गुलिखे लु धाःसा लिपा मेथाय् सेट दयेकाः शुटिङ्ग यानातःगु खँ झीसं उगु फिल्म स्वयेबलय् खंकेफइ । अथे हे तुं नेपालय् तःभुखाय् ब्वःगु छुं ई लिपा हलिउडया छगू फिल्म “डा. स्ट्रेन्ज”या शुटिङ्गय्् ब्वति कायेत बेनेडिक्ट क्लम्बरब्याच नेपाः वःगु खःसा उगु फिल्मया शुटिङ्ग येँ यल ख्वपया थीथी थासय् जूगु खः । थ्व फिल्मय् येँ देय्या पुलांगु बजाः असंया नं छगू लु दुथ्याना च्वंगु दु । शुटिङ्ग हे यायेत नेपाः वःपिं मेपिं स्टारत मध्ये “चार्लीज एन्जल्स”या हे छम्ह हिरोइन क्यामरुन डियाज नं खः । सन् २००७ य् नेपाः वःम्ह क्यामरुन डियाज थन गुगुं फिल्मया शुटिङ्गया निंति मखसे एमटिभिया छगू रियालिटी शो “ट्रिपिन” या शुटिंग यायेत खः । क्यामरुन नापनापं इभा मेण्डेस नांयाम्ह हलिउड हिरोइन नं वःगु खः । उगु रियालिटी शोया शुटिङ्ग चितवनया जंगलय् जूगु खः । अथे हे तुं हलिउडया तसकं लोकंह्वाःगु साइन्स फिक्शन सिरिज “द म्याट्रिक्स”व “वाकिंग ईन द क्लाउड्स”या हिरो कियानु रिभ्स नं नेपालय् छगू फिल्मया शुटिङ्गय् वःगु दु । तथागत बुद्धया जीवनीइ दयेकूगु “लिटिल बुद्ध”फिल्मय् कियानु रिभ्सं बुद्ध जुयाः म्हितूगु खः । हलिउडया नांजाःम्ह फिल्म डाइरेक्टर बर्नार्डो ब्रटोलुचीं दयेकूगु उगु फिल्मया शुटिङ्ग थन नेपालय् जूगु इलय् फिल्मया नांयात कयाः विवाद नं जूगु खः । तथागत बुद्धयात “लिटिल” धकाः धाये दइमखु धका सः थ्वःगु खः, तर लिपा वनाः फिल्मया नां “लिटिल बुद्ध” हे तयां त्वःतल । “ब्रोकब्याक माउण्टेन” थेंज्याःगु तसकं चर्चित फिल्मया हिरो ज्याक गिलेनहल सन् २०१४पाखे संसारय् दकलय् तजाःगु च्वापुगुँ सगरमाथाया बाखनय् दयेकूगु “एभरेस्ट” नांया फिल्मया शुटिङ्गय् ब्वति कायेत वःगु खःसा थ्व “एभरेस्ट” फिल्मय् जेसन क्लार्क, जोश ब्रोलिन व जोन हक्स थेंज्याःपिं हलिउड स्टारत नं नेपाः वःगु खः । हलिउडया नांजाःम्ह सिंगर ब्रायन आडम्स थन छगू म्युजिकल कन्सर्ट यायेत सन् २०११ य् वःगु खःसा ओर्लाण्डो ब्लुम नांया स्टार नं युनिसेफया सद्भावनादूत जुयाः हे नेपाः वःगु खः । अथे हे तुं युएनएफपिएया सद्भावना जुयाः गेरी हेलिवेल नेपाः वःगु दुसा गेरी मय्जु व नेपाःया तत्कालिन प्रधानमन्त्री माधवकुमार नेपाल घय्पुनाच्वंगु फोटो उगु इलय् तसकं हे बय्बय् जूगु खः । थथे गुलिखे हलिउड स्टारत थन शुटिंगया निंतिं वःगु दुसा गुलिखे स्टारत सद्भावनादूतया रुपय् नं वःगु दु । तर छम्ह निम्ह हलिउड स्टार धाःसा नेपाः चाःहिलेगु उद्देश्य ज्वनाः हे वःपिं नं दु । विशुद्ध टुरिस्ट जुयाः हे जक वःपिं स्टार मध्ये हलिउडया नांजाःम्ह पप स्टार रिकी मार्टिन खःसा मेम्ह टिभि स्टार लरेन कोनार्ड खः । सन् २०१३ य् नेपाः वःम्ह लरेन कोनार्डया बारे उलि खँ सीमदुसां रिकी मार्टिन धाःसा सन् १९९९ व सन् २००० य् निक्वः वल धइगु खनेदु । रिकी मार्टिन उगु इलय् थँबहीया नांजाःगु काठमाण्डौ गेस्ट हाउसय् बाय् च्वंगु धइगु न्यनेदु । अथे हे तुं “रिभर्सल अफ फर्चुन”या निंतिं अस्कर अवार्ड त्याकूम्ह हिरो जेरेमी आइरन्स नं थः जहान ज्वनाः नेपाः चाःहिउ वःम्ह हलिउड हिरो खः ।","December 15, 2018 02:15 AM"
https://nepalbhasatimes.com/15424,न्ह्यइपुख्यः,  ,ख्यालि न्हिली,"जब मिजंतय्सं अय्लाः त्वनी, मिसातय्सं ‘मिजं ला तसकं अय्लाःगुलु खनिं’ धकाः धाइ, तर मिजंतय्सं फ्यान्टा त्वन धाःसा सुनानं थ्व धाइमखु कि ‘मिजं ला तसकं फेन्टास्टिक खनिं !’ ह्ह्ह् पप्पु तःधिकः जुइधुंकल । वया इहिपा धाःसा आतकं मजूनि । अले व छन्हु तसकं तापाक द्यःयाथाय् थःगु इहिपा जुइमाः धकाः प्रार्थना यायेत थः मांयात नं नापं ब्वना यंकल । द्यःयाथाय् तसकं हुलमुल जूगुलिं वया मां तन । पप्पुं थःगु निपा ल्हातं सर्गतय् ब्वयेकाः धाल, ‘हे भगवान ! थ्व छु यानागु । जिगु ला इहिपा मजुल, मजुल । जिमि अबुया मिसा नं तंका बियागु ला ?’ ह्ह्ह् सुयातं नं हरेक खँय् सफाइ बिया च्वनेमागु आवश्यक मदु छि मनू खः, डिटर्जेन्ट पाउडर मखु ।","December 12, 2018 07:55 AM"
https://nepalbhasatimes.com/15313,न्ह्यइपुख्यः,  ,‘जामनः गुभाजु’  फिल्मया खँ,"नेपाःया इतिहासय् हे छम्ह ज्वःमदुम्ह तान्त्रिक गुभाजुया रुपय् कयातःम्ह जामनः गुभाजुया बाखं ज्वनाः दयेकूगु फिल्म “जामनः गुभाजु”यात छगू आपासिनं पियाच्वंगु फिल्मया रुपय् कयातःगु दु । जेस्सी पेनी ईन्टरटेन्टमेन्ट व वाइल्ड बुल्स प्रोडक्शन जानाः दयेकूगु थ्व फिल्म निर्मातातय्सं नं “जामन गुभाजु”यात नेपाःया इतिहासया आकाशय् ज्वःहे मदुगु नक्षत्र जुयाः बिस्कं म्हसीका दयेकेत ताःलाःम्ह महापुरुषया जीवनीयात पिब्वयेगु कुतः कथं दयेकागु धकाः धयातःगु दु ।                                                         जामनः गुभाजुया बाखं धइगु पुस्तौंपुस्ता निसें न्यनावयाच्वंगु बाखं खः । थ्व बाखं गुलि सत्य खः वा प्रामाणिक खः धइगु गनं कियातःगु मदु,अय्सां सलंसःदँनिसें थः सन्ततितय्त थः पुर्खापिंसं कनावयाच्वंगु बाखं खः । थ्व ल्याखं नेवाः जनजीवनय् भ्यले पुनाच्वंगु बाखं खः धकाः धायेमाः थ्व । मू चु (थीम) थौंसिबें प्यसःदँ न्ह्यः मल्ल जुजु प्रताप मल्लया पालय्याम्ह थ्व जामनः गुभाजुया बाखं धका धायेबलय् आपाःसिनं न्यनावयाच्वंगु खँ धइगु छक्वः हिन्दुस्तानं वःम्ह चटकें मनूया नुगःस्येँ हे लिकयाः चटक क्यनी, अले जामनः गुभाजुं इमाया रुप धारण यानाःनुगःलाका यंकी । उगु नुगःस्येँ लितकायेत चटके जामनः गुभाजुया छेँय् वनीबलय् जामनः गुभाजुया जहानं थःगु तुति हे दुयाः अय्ला कयाच्वंगु खनी । अथेहे नेपालमण्डलय् वा मवयाः हाहाकार जूगु इलय् स्वय्म्भूया शान्तिपुर दुने च्वंगु नागया हिं च्वयातःगु शास्त्र कायेत जामनः गुभाजुं तन्त्र साधना यानाः जुजुयात दीक्षा बिया छ्वइगु धइगु खँ खः । फिल्मय् नं थुलि हे खँयात न्ह्यब्वयेगु कुतः जुयाच्वंगु दु, अले बांलाक हे न्ह्यब्वयेत ताःलाःगु नं दु । भिएफएक्सया खँ हिन्दुस्तानं वःम्ह चटकें जादू क्यनेगु नामय् नेपालमण्डलय् आतंक न्यंकेत्यंगु व जादू स्वयेगुलिइ भुलेजुयाः मस्तसें आखः ब्वनेगुतकं त्वःतूगुलिं जामनः गुभाजुं राहत बिउगु कथं क्यनातःगु थ्व फिल्मया मू पक्ष खः । थुकिया निंतिं उगु ईया नेपालमण्डल क्यनेत भिएफएक्सया लिधंसा कयाः मरु सतः सृजना यानातःगु धइगु थ्व फिल्मया दकलेसकले चर्चित पक्ष खः । वि.सं.२०७२ सालया तःभुखाचं दुनाः आः अस्तित्वय् मदयाच्वंगु मरु सतःयात थौंया अत्याधुनिक प्रविधिया भिएफएक्स छ्यलाःस्वकुमि दथुइ न्ह्यब्वये हःगु थ्व फिल्मय् जामनः गुभाजुं च्वलेचा ज्वंबलय् अन ख्यलय् सिमा हे म्हालपतिंचा क्वछुकाः च्वलेचातय्त नसा नकाच्वंगु व जामनः गुभाजुया जहानं थःगु तुति च्याकाः मिदुयाच्वंगु लुयात भिएफएक्सया कमाल कथं कायेमाः । पीगू लख तका लाय्तूगु “जामनः गुभाजु” छगू तसकं चर्चित व आपाःसिनं स्वयेधकाः पियाच्वंगु फिल्म खः । झीगु पुस्तां कनातःगु बाखंयात प्याखंया रुपय् स्वयेत पियाच्वंपिं आपालं आपाः दुसां थ्व फिल्म छक्वलं आपालंआपा स्वकुमि दथुइ धाःसा मथ्यनीगु जूगु दु । नेपाःया फिल्म ख्यलय् थज्याःगु न्हापांखुसी वःगु धाःसा मखु । छाय्धाःसां थ्वसिबें न्हापा “तापलय्”नांयागु फिल्मय् नं जामनः गुभाजुया खँ वयेधुंकूगु जक मखसे चटकेया खँ व तुति च्याकाः मिदुयाच्वंगु लु वयेधुंकूगु दु । भिएफएक्सया लिधंसा कयाः लाय्कूया लु अले मुुसुम्बहाया लु नं सृजना यानातःगु दु थ्व फिल्मय् । प्राविधिक पक्ष थौंकन्हय् फिल्मया शुटिंग जुइगु धइगु एचडि फम्र्याटय् खः । उकिसनं न्हून्हूगु प्रविधिया क्यामेरा दुहां वया च्वंगुलिं यानाः नेपाःया फिल्म नं प्राविधिक रुपं उच्चस्तरया जुया वयाच्वंगु दु । टु के, फोर के, रेड नांयागु क्यामेरा थौंकन्हय् अप्वःसिनं छ्यलाच्वंगु दुसा थ्व “जामन गुभाजु”या शुटिङ्ग फोर के (युएचडि) फम्र्याटय् यानातःगुलिं थुकिया लु तसकं हे बांलाःगु खनेदु । फिल्मया शुटिङ्ग व एडिटिंग क्वचाये धुंकाः फिल्मया लु बांलाकेत कलर ग्रेडिंग यायेमा अर्थात फिल्मया उँ थकायेमा । नेवाः फिल्म दयेकूपिंसं थथे कलर ग्रेडिंग याःगु उलि खनेमदु । थ्व खँय् नं “जामनः गुभाजु” छपलाः न्ह्यचिलाः कलर ग्रेडिंग यानाः फिल्म बांलाकेगु कुतः याःगु दु । विद्धतवर्गया सल्लाह  “जामनः गुभाजु” धइगु विशेष यानाः न्यँकँबाखंया रुपय्जक न्ह्यानाच्वंगु व प्रामाणिकताया खँय् छपाः शिलापत्रय् जुजु प्रताप मल्ल शान्तिपुरं पिहां वयेधुंकाः थम्हं अन दुने खनागु लुया वर्णन यानातःगुयात जक कायेमाः । अझला गुलिसिनं जामनः गुभाजु धइम्ह यलयाम्ह धकाः नं धाः । यलया सिद्धिनरसिंह मल्लया पालय् यलया न्याखाचुकय् च्वंम्ह मणिदेव बज्राचार्यया काय् मञ्जुदेव बज्राचार्य हे जामनः गुभाजु खः धकाः दावी याना वयाच्वंगु दु । न्याखाचुकं चुकबहालय् बसाइँ सरे जूम्ह मञ्जुदेवया झिगूगु पुस्ता दिवंगत रत्नराज बज्राचार्य खःसा आः झिंनिगूगु पुस्ता अन च्वना वयाच्वंगु दु । थथे धयातःगु जूसां थ्व फिल्म दयेकेत नेपाःदेय्या नांजाःपिं बौद्धविद्धानपिं यज्ञमानपति बज्राचार्य, फणीन्द्ररत्न बज्राचार्य, डा.नरेश बज्राचार्य, बाबुराजा बज्राचार्य, शान्तरत्न बज्राचार्य थेंज्याःपिं विद्वानपिंलिसे सल्लाह कयाः फिल्मया स्क्रिनप्ले तयार यानागु धयातःगु दु । निर्देशकया धापू “थ्व फिल्मया बाखं धइगु तसकं हे चुनौतिं जाःगु बाखं खः । अले थ्व ऐतिहासिक बाखं जूगुलिंविवाद नं ब्वलनेफु धइगु जिमिसं न्हापां हे सिउ । अथेजूसां थज्याःगु जोखिमया परवाह मयासे जामनः गुभाजु थेंजाःम्ह महापुरुषयाबारे फिल्म दयेकेगु आँट यानागु खः । जिगु थ्व आँट अझ थ्वयात दुस्साहस धकाः धायेमाःगु ज्याय् साथ बिउम्ह निर्माता पासा विशेष यानाः राजभक्त श्रेष्ठ व मन्दिरा मानन्धरयात सुभाय् देमछासें मगाः । पुस्तौंनिसें किंवदन्तिया रुपय्जक न्ह्यानाच्वंगु बाखंयात प्याखं अर्थात फिल्म दयेकाःगु दु । थ्व फिल्मं नं नेपाःया फिल्मया इतिहासय् जक मखसे नेवाः तजिलजिया इतिहासय् हे दीर्घकालिन छाप त्वःती धइगु खँय् जि धुक्क दु ! ” थीथी पक्ष थ्व फिल्मया निर्देशक रवि साय्मि खः । थ्वसिबें न्हापा छम्ह क्यामेरापर्सनया रुपय् ताःईन्ह्यवं निसें फिल्म ख्यलय् ज्यायाना वयाच्वंम्ह रवि साय्मिं पटाचारा, कृषा गौतमी थेंज्याःगु फिल्म खिचे याये धुंकलसा थौंकन्हय्स्क्रिप्ट छम्ह कलाकारया रुपय् नांजाःम्ह सुशील राजोपाध्यायं च्वःगु खः । हिन्दू धार्मिक संस्कार नाला वयाच्वंम्ह सुशील राजोपाध्यायं विशुद्ध बौद्ध तान्त्रिक पृष्ठभूमिया बाखनय् स्क्रिप्ट च्वयाः छगू ज्वःमदुगु ज्या यानाः क्यंगु दु । कलाकार जामनः गुभाजुया रुपय् सुशील राजोपाध्याय, जामनः गुभाजुया जहानया रुपय् सरस्वति मानन्धर,जामनः गुभाजुयाथाय्वयाच्वनीम्ह भक्त कथं उदेन न्हूसाय्मि,जुजु प्रताप मल्ल कथं पुष्कर माथेमा,चटके कथं साकार पन्तया मेनरोल दूगु थ्व फिल्मय् सुरज व्यञ्जनकार, अमिता जोशी, अन्नपुर्णेश्वरी श्रेष्ठ, ओमशंकर श्रेष्ठ,संघरत्न शाक्य,लक्ष्मीनाथ तिमिल्सिना, सुलोचना मानन्धर श्रेष्ठ, संयुक्त स्थापित,उन्नति स्थापित,सुजल तुलाधर व सञ्जु (यासिना) महर्जनगायत आपालं कलाकारतय्गु अभिनय दुगु थ्व फिल्मय् छपुचः मचा कलाकारपिंसं नं अभिनय यानातःगु दु । थीथी पक्ष छम्ह क्यामेरापर्सनया रुपय् ल्हाः ज्वःम्ह जूसां रवि साय्मिं थ्व “जामनः गुभाजु”या क्यामेराया भाला भवानी शिलाकारयात बियातःगु दु । एडिटिङ्ग दिपान शाक्य,भिएफएक्स सचिन जोशी व पुचलं याःगु “जामनः गुभाजु”या संगीत सृजना बालकृष्ण बंशीं याःगु खःसा बालकृष्ण बंशी हे थुकिया ब्याकग्राउण्ड म्युजिकया ज्या व डबिंगया ज्या यानातःगु दु । थुकी बुद्धि पाख्रिन,कला निर्देशन उद्धवराज भट्टराई जुंगे, वसः तिसाः ज्वलंया ग्वसाः नाट्येश्वरी ड्रेस सेन्टरं याःगु खः । दकलय् लिपा  पीगू लख तका लाय्तूगु “जामनः गुभाजु”छगू तसकं चर्चित व आपाःसिनं स्वयेधकाः पियाच्वंगु फिल्म खः । झीगु पुस्तां कनातःगु बाखंयात प्याखंया रुपय् स्वयेत पियाच्वंपिं आपालं आपाः दुसां थ्व फिल्म छक्वलं आपालंआपा स्वकुमि दथुइ धाःसा मथ्यनीगु जूगु दु । आःयात मेमेगु नेवाः फिल्म थेंहेतुं थीथी थासय् च्यारिटी शोया रुपय ्जक क्यनेज्या न्ह्याकीगुलिं मेमेगु खस नेपाली फिल्म वा हिन्दी अंग्रेजी फिल्म थें हलय् छक्वलं धाःसा स्वये मखनीगु खँ दु ।","December 08, 2018 02:35 AM"
https://nepalbhasatimes.com/15464,न्ह्यइपुख्यः,  ,ख्यालि न्हिली,"छगू ला परीक्षा (जांच) बीगु धइगु स्वयम हे तसकं थाकूगु ज्या खः । छुं हे न्ह्यसःया लिसः नं उलि अःपुक वइमखु । उकिसनं थ्व परीक्षा केन्द्रया मनूतय्सं लिक्कसं बांलाःपिं मिसातय्त तये हयाः मिजंतय्त फेल यायेगु तयारी न्हापा हे यानाच्वनीगु ! ह्ह्ह् भाःत (कलाःम्हेसित) ः छं न्ह्यागु धाःसां ‘जिगु जिगु’ जक धयाच्वनीगु । अथे धायेमते धकाः गुलि धायेधुन । आवंलिं न्ह्याबलें ‘झीगु’ धकाः धायेगु बानी याये सयेकी छन्हु कलाःम्ह दराजय् छुं मालाच्वन अबलय् लाक्क भाःतम्हं न्यन ‘छु मालाच्वनागु ?’ कलाःम्ह ः झीगु पेटिकोट । ह्ह्ह् शिक्षक ः राजु, का धा, गज्याम्ह झंगः ब्वये फइमखु । राजु ः सीम्ह झंगः ।","December 13, 2018 06:45 AM"
https://nepalbhasatimes.com/15101,न्ह्यइपुख्यः,  ,ख्यालि न्हिली,"यदि अतिकं बांलासे च्वंम्ह सुं छम्ह मिसा छिगु लिक्कसं निर्धक्क जुयाः च्वं वल धाःसा छिं थुलि खँ सीकादिसँ कि ….. …… छि आः ल्याय्म्ह मखये धुंकल …… छि अंकल जुयादीधुंकल । ह्ह्ह् साइकल गया वनाच्वंम्ह पप्पुं छम्ह लँजुवाःयात ठक्कर नकाबिल । साइकलं ठक्कर नकेवं पप्पुं धाल, ‘छि ला तसकं हे भाग्यमानी लात का ’ ‘छुकिया भाग्यमानी ?’ लँजुवाःनं तमं धाल, ‘साइकलं ठक्कर नइम्ह जि, ठक्कर नकीम्ह छ । गथे जुयाः जि भाग्यमानी जुल ?’ पप्पुं धाल, ‘थौं शनिवाः विदा जूगुलिं जिं साइकल चले याना वयागु, जि ला ट्रिपर चले याइम्ह खः नि ।’","December 03, 2018 06:45 AM"
https://nepalbhasatimes.com/15532,न्ह्यइपुख्यः,  ,चुलिंचू नापलाःबलय्,"भारतया चर्चित उद्योगपति मुकेश अम्बानीया म्ह्याय् ईशा अम्बानीया इहिपाया ज्याझ्वलय् विश्वस्तरयानिसें भारतीय राजनीतितज्ञतय् नं तःधंगु मात्राय् उपस्थिति दुगु खः । अन हे भारतीय फिल्म उद्योगया आपालं चर्चित कलाकारया उपस्थिति जक मखु, गुलिसिनं ला इहिपाया ज्याझ्वः स्वयां न्ह्यः जूगु ‘प्रि–वेडिंग’ ज्याझ्वलय् थःथःगु प्रस्तुति नं बिल ।                                                         बलिउड फिल्म उद्योगया अमिताभ बच्चन, ऐश्वर्या राय बच्चन, प्रियंका चोपडा, दीपिका पादुकोण, शाहरूख खान, सलमान खान थेंज्याःपिं आपालं चर्चित कलाकारतय् उपस्थिति दुगु खः । अथे हे करिना कपुर खान नं थः भाःत सैफ अली खान व तता करिश्मा कपुरलिसें ईशाया इहिपाया ज्याझ्वलय् थ्यंकः वःगु खः । व हे इहिपाया ज्याझ्वलय् करिनाया पुलांम्ह प्रेमी शाहीद कपुर नं थः कलाः मिरा राजपुतलिसें थ्यंकः वःगु खः । इहिपाया ज्याझ्वलय् उखेंथुखें जुइगु झ्वलय् करिना कपुर, शाहीद व मिरा तसकं सतिक च्वनाच्वंगु खँय् सकसिगुं ध्यान सालाकाल । भारतीय संचार माध्यमया कथं करिना व शाहीदया ब्रेकअप लिपा थुपिं निम्हेसिया मित्रता थुलि क्वातुगु खने दत कि निम्हेसिनं थःपिनिगु मित्रतायात तसकं बांलाःगु व्यवहारं प्रष्ट यानाबिल । थन तक कि मिरा व करिना छम्हं मेम्हसित घय्पुया थःपिनिगु क्वातुगु मित्रताया दसु तकं क्यनाबिल । करिना व मिराया जक खँ मखु थुपिं निम्हेसिया भाःत सैफ व शाहीदं नं उकथंया हे व्यवहार यानाक्यन । थुकिं यानाः बलिउडय् ब्रेकअप लिपा छम्हं मेम्हेसिया ख्वाःतकं मस्वयेगु परम्परायात त्वाःथलाः न्हूगु परम्परा कायम याःगु खँय् आपालं चर्चा जुल ।","December 16, 2018 06:35 AM"
https://nepalbhasatimes.com/15667,न्ह्यइपुख्यः,  ,ख्यालि न्हिली,"कलाः ः गन झाये त्यनागु छि ? भाःत ः ज्या छगू दु, घौपलख पिहां वना वये । कलाः ः पिहां वने न्ह्यः द्यः भागि यानाः प्रार्थना यानाः पिहां झायेगु यानादिसँ, दक्वं ज्या सफल जुइ । भाःत ः थज्याःगु खँय् जितः विश्वास मदु, छाय्कि इहिपाया दिं कुन्हु नं जिं ल्हाः ज्वज्वलपा यानाः द्यः पुजा यानाः हे छेँय् नं पिहां वनागु खः । ह्ह्ह् रमेश ः राजु, छंगु मिखा गथे अपाय्सकं मना वःगु ? राजु ः म्हिगः जिमि कलाःया बुदिं अले जि केक ज्वनाः छेँय् वनागु । रमेश ः बुन्हिया केकलिसे मिखा मना वःगुया छु सम्बन्ध ले ? राजु ः जिम्ह कलाःया नां तपस्या खः । तर व बेमान केक पसल्यां केकया द्यःने ह्याप्पी बर्थ डे समस्या धकाः च्वयाबिल का !","December 19, 2018 07:02 AM"
https://nepalbhasatimes.com/15192,न्ह्यइपुख्यः,  ,ख्यालि न्हिली,"कलेजय् ब्वनीम्ह छम्ह मिसामचां छन्हु छेँय् वयाः ख्वख्वं थः मांयात थः प्वाथय् दुगु खँ कन । मामं खूब धैर्य तयाः वयागु खँ न्यन, अले म्भी जुयाः धाल, ‘मैं, थ्व खँ छं छिमि बाःयात कनेमते, मखुसा वं छंगु गःपः म्वय्हिलाबी । छिमि सुं पासापिंत नं कनेमते, मखुसा इमिसं थ्व खँ शहरय् बय् बय् हे यानाबी । छिमि दाजुयात नं धायेमते, मखुसा वं वनाः व मिजंयात स्याना हे बी । गुम्हेसिनं छंगु थ्व दशा याःगु खः । थुल मखुला ?’ ‘थुल मां, तर छं थःगु खँ छुं धायेगु मदुगु ला ?’ ‘मदु’ मामं ताःहाकय्क झसुका तल, अले धाल, ‘छाय्कि जि ला आः हे लिक्कच्वंगु क्वथाय् वनाः स्वतिपाँय् तयाः सिनावने त्यल ।’ ह्ह्ह् मैंचा ह्वाँय् ह्वाँय् ख्वयाच्वंगु खनां मामं न्यन, ‘छाय् ख्वयागु ?’ ‘दाइचा जिगु कतांमरि तछ्यानाबिल’ लिसः वल । ‘गथे यानाः ? गथे यानाः तछ्यागु ? , जिं कतांमरिं वयागु छ्यनय् छ्यानाबियागु का ।","December 05, 2018 07:00 AM"
https://nepalbhasatimes.com/15143,न्ह्यइपुख्यः,  ,ख्यालि न्हिली,"गुगु ज्या थाकूगु खः, व ज्या छम्ह अस्लियात बियादिसँ । वया छाय्कि अल्सि याये हथाय् जुइधुंकी, अथे जुयाः वं व ज्या फटाफट सिधयेकेगु छुं कि छुं उपाय यानां त्वःती । ह्ह्ह् चान्हसिया १२ बजे जुइधुंकल । मचा आतलें द्यंगु मखुनि । आकाझाकां वं थः मांयात धाल, ‘मम्मी जितः बाखं कँ ।’ ‘मेगु भचा पिउ पुता’ मामं धाल, ‘आः छिमि बाः वइ, अले झी निम्हेसितं छपु बाखं कनी ।’ ह्ह्ह् ‘याकनं वयेमाल’ दमकलया अफिसय् नेताजीया फोन वल ‘जिमिगु पार्टीया अफिसय् मिं नल ।’ दमकल पिहां जक वनेत्यन, व हे नेतायागु हानं फोन वल, ‘वयेत हथाय् चायेम्वाः । गबलय् न्ह्याः अबलय् जक वःसां गात , जिं व पार्टी त्वःताबी धुन ।","December 04, 2018 08:00 AM"
https://nepalbhasatimes.com/16292,न्ह्यइपुख्यः,  ,खान स्टारत फ्लप जूगु दँ,"इस्वी संवत् कथं २०१८ या दँ क्वचाल । थ्व दच्छिया दुने बलिउडय् निसःसिबें अप्वः फिल्म रिलिज जुल । उकी मध्ये गुलिखे फिल्म फ्लप जुलसा छुं छुं फिल्मजक हिट जुल । दकलय् अजूचायापुसे च्वंगु खँ थुगुसी छु जुल धाःसां बलिउडया स्वम्ह खान स्टारया रुपय् बय्बय् जुयाच्वंपिं शाहरूख खान, आमिर खान व सलमान खानया फिल्म फ्लप जुल ।                                                         स्वकुमिया नुगः सालेत ‘फेल’ जुल । ई.सं.२०१८ सालय् दकलय् न्हापां सुल्तान खानया रुपय् नांजाःम्ह सलमान खानया “रेस थ्री” फिल्म रिलिज जुल । बीग बजेट “रेस थ्री” या बजेट २०० करोडसिबें अप्वः तू, तर थ्व फिल्मं १६९ करोडसिबें अप्वः कमे याये मफुत । तूगु लाय्सिबें म्हो जक आम्दानी जूबलय् थ्व फिल्मयात फ्लप फिल्म धकाः घोषणा यात । अनंलिपा मेम्ह खान स्टार आमिर खानया “ठग्स अफ हिन्दुस्तानं” नं स्वकुमिया नुगः त्याके मफुबलय् फ्लप जुल । सन् २०१८ सालया दकलय् लिपांगु वाःपाखे बादशाह खानया रुपय् नांजाःम्ह शाहरूख खानया “जिरो” रिलिज जुल । थ्व फिल्मया बजेट नं २०० करोड खः, तर फिल्म रिलिज जुया झिंनिन्हु पूवंकूगु ईतक थ्व फिल्मं भारत दुने मुक्कं ९२ करोड तका जक कमे यायेत ताःलाःगु दु । थ्व फिल्मया वल्र्डवाइड कलेक्शन स्वयेगु खःसा थ्यंमथ्यं २०० करोड तक थ्यने धुंकूगु दु । १०० करोड कमे याःसां फ्लप विशेष यानाः बलिउडय् १०० करोड दां कमे याःगु फिल्मयात हिट फिल्मया दर्जाय् तइगु खः, तर थुगुसी अथे मजुल । स्वम्ह खान स्टारतय्गु फिल्मं १०० करोडसिबें अप्वः कमे याःगु खःसां थःगु तूगु लाय् हे सालेमफुबलय् फ्लप फिल्मया रुप काःगु दु । सुपरस्टार आमिर खान व मेगास्टार अमिताभ बच्चन दकलय् न्हापांखुसि छगू हे फिल्मय् खनेदयेकःवःगु “ठग्स अफ हिन्दुस्तान”या लाय् धइगु ३००करोड खःसा थ्व फिल्मं थ्यंमथ्यं १४४ करोडति जक कमे याःबलय् फ्लप फिल्मया रुप काल । हिट व सुपर हिट फिल्म थुगुसी छखे स्वम्ह खानया तसकं बय्बय् जूगु बीग बजेटया स्वंगुलिं फिल्म फ्लप जुलसा मेखे कम बजेटं दयेकूगु “स्त्री”, “सुुई धागा”, “अन्धाधुन”, “हिचकी”, “सोनु के तितु के स्वीटी”, “परमाणु”, “केदारनाथ”, “धडक” व “वीरे डि वेडिंग” नांयागु झिगू फिल्मं स्वकुमिया नुगः याउँक त्याकल अले हिट फिल्मया धलखय् लात । विशेष यानाः बलिउडय् १०० करोड दां कमे याःगु फिल्मयात हिट फिल्मया दर्जाय् तइगु खः, तर थुगुसी अथे मजुल । स्वम्ह खान स्टारतय्गु फिल्मं १०० करोडसिबें अप्वः कमे याःगु खःसां थःगु तूगु लाय् हे सालेमफुबलय् फ्लप फिल्मया रुप काःगु दु थुलि फिल्म हिट जुलसा थ्व बाहेक थुगसी सुपर हिट जूगु फिल्मय् बलिउडया छम्ह स्टार संजय दत्तया जीवनीइ दयेकूगु बायोपिक “सन्जु”या नां दकलय् न्ह्यःने लात । करिब १०० करोडति लाय् तूगु थ्व फिल्मं मुक्कं ३४० करोडसिबें अप्वः दां कमे यानाः सुपरहिट फिल्म जुलसा थुगुसी सुपरहिट फिल्मया धलखय् लाःगु मेमेगु फिल्मय् “बधाई हो” , “पद्मावत”, “बागी थ्री” व “२.०”या नां न्ह्यःने लाःवःगु दु । उकी मध्ये “२.०”नांयागु फिल्म धाःसा दक्षिण भारतया भाषां दयेकूगु फिल्म खःसा थुकी साउथ सुपरस्टार रजनीकान्त व बलिउडया स्टार अक्षय कुमारं म्हितूगु दु । थुकिया हिन्दी भर्सनं जक १८८ करोड तका दां कमे यानाः हिन्दी फिल्मया रुपय् नं सुपरहिट जूगु फिल्म खः । मुक्क ५४३ करोड तका तूगु “२.०” नांयागु थ्व फिल्मयात भारतया आःतकया दकलय् अप्वं दां तूगु फिल्म कथं कयातःगु दु । टप फ्लप फिल्म थुगुसी फ्लप जूगु चर्चित फिल्मय् अमिताभ बच्चन व ऋषि कपुर दुगु “१०२ नटआउट”, शाहिद कपुरया “बत्ती गुल मिटर चालु”, सैफ अली खानया “बाजार” व “कालाकण्डि”, काजोलया “हेलिकोप्टर ईला”, सनी लियोनया “हेट स्टोरी ४”, अभिषेक बच्चनया “मनमर्जियां”, धर्मेन्द्र व वया काय्पिं सनी देओल, बबी देओल दूगु “यमला पगला दिवाना फिरसे” या नापनापं बोर्डर, गुलामी थेंज्याःगु फिल्म दयेके धुंकूम्ह निर्देशक जे पि दत्ताया “पल्टन”या नां दकलय् न्ह्यःने लानाच्वंगु दु । थुगुसीया स्टार थुगुसीया हिट व फ्लप जूगु फिल्मया लिधंसाय् चर्चा यायेगु खःसा थुगुसी रणवीर नांयापिं निम्ह स्टारया नां हिट स्टारया रुपय् न्ह्यःने लाःवल । उकी मध्ये रणवीर कपुरया “सन्जु” फिल्मं थुगुसीया दकलय् अप्वः दां कमे यानाः रेकर्ड तःगु जक मखसे छम्ह कलाकारया रुपय् नं रणवीर कपुरं तसकं हे जीवन्त अभिनय यानाः सकसिगुं नुगः त्याकूगु दु । मेम्ह रणवीर यानिकि रणवीर सिंहं नं “पद्मावत” फिल्मय् याःगु नेगेटिभ रोलयात आपाःसिनं तारीफ याःगु दु । थ्व नं थुगुसीया सुपर हिट फिल्म खः । ई.सं.२०१८या दकलय् लिपांगु वालय् रिलिज जूगु “सिम्बा” नं हिट जूबलय् रणबीर सिंहयात नं थुगुसीया स्टारया दर्जा बिउगु दु । थुगुसी ‘बधाई हो’ व ‘अन्धाधुन’या हिरो आयुष्मान खुराना, ‘स्त्री’या हिरो राजकुमार राव अले ’सुई धागा’ व ‘अक्टोबर’या हिरो बरुण धवनया नां नं हिट स्टारया रुपय् न्ह्यःने वःगु दु । विशेष यानाः बरुण धवनया आतक छगू नं फिल्म फ्लप मजुनी धइगु खँ चर्चाया विषय जुयाच्वंगु दु । हिरोइनतय्गु चर्चा यायेबलय् थुगुसी “पद्मावत”या हिरोइन दीपिका पाडुकोणयात मेपिंसं त्याके थाकुल । थुगुसी आलिया भट्टया “राजी” नं १२० करोड दां कमे यानाः सुपरहिट धायेकेत ताःलाःगु फिल्म खःसा थुकी आलियाया ज्याया नं तसकं हे तारीफ जूगु खः । दिपिका व आलिया धुंकाः “वीरे डि वेडींग”या हुनिं करिना कपुर, “स्त्री”या हुनिं श्रद्धा कपुरया नां टप स्टारया धलखय् लानाच्वंगु दु । तर “सुईधागा” फिल्मय् तसकं हे नुगलय् थीकथं अभिनय यानाः अनुष्का शर्मां थःगु न्हाय् धस्वाकेत ताःलाःगु दु । अनुष्काया ‘परी’ व ‘सन्जु’ फिल्मय् नं च्वछायेबहगु ज्या खनेदुगु ल्याःकथं अनुष्का शर्माया नांमं बिस्कं कथंया थाय् काःगु दु । शाहरूख खानया फ्लप फिल्म धकाः धाःगु “जिरो” फिल्मय् तकं वयागु रोलयात तारीफ हे याःगु दु । पुलांगु पुस्ताया स्टार खान पुस्ताया थासय् न्हू पुस्ताया उदय जुयावःगु ई कथं चर्चा जुयाच्वंसां पुलांगु पुस्ताया स्टार कथं कयातःपिं मध्ये अक्षय कुमारं “२.०” फिल्मय् म्हितूगु रोलयात आपाःसिनं ययेकूगु दुसा अक्षय कुमारया थुगुसी “गोल्ड” हिट जुलसा “पाय्डम्यान” नं एभरेज हिट फिल्म घोषित जूगु दु । अथे हे अजय देवगनया “रेड” नांयागु फिल्म नं हिट हे जुलसा जोन अब्राहमया “सत्यमेव जयते” हिट व “परमाणु” एभरेज हिट घोषित जूगु फिल्म खः । पुलांपिं स्टारय् थुपिं हिट जूसां छगू जमानाया एक्शन स्टार सनी देओलया थुगुसी पिदंगु “भैयाजि सुपरहिट” व “मोहल्ला अस्सी” निगुलिं सुपरहिट ला छु, हिट तकं मजुलसा पुलांम्ह कमेडी किंग स्टार गोविन्दाया “फ्राईडे” व “रंगीला राजा” निगुलिं फ्लप हे जुल । थ्वहे पुस्ताया अनिल कपुरया “रेस थ्री”, “मुबारकां” व “फन्नेखाँ” नं फ्लप हे जुलसा “फन्नेखाँ” फिल्मय् हे म्हितूम्ह पुलां पुस्ताया हिरोइन ऐश्वर्या राय बच्चनया पलाः नं क्वातुइ मफुत । बरु थ्वहे पुस्ताया हिरोइन रानी मुखर्जीया “हिचकी” धाःसा स्वकुमिया नुगः त्याकेत ताःलात । न्हू पुस्ताया उदय बलिउडय् पुलांगु पुस्ताया थासय् न्हूगु पुस्ताया उदय जुयावःगु याउँक हे खनेदयाच्वंगु दु । उलि जक मखसे बाखंया शैली नं न्हापा न्हापाया थें मजुसे बिस्कं सवाःया जुया वयाच्वंगु नं खनेदु । न्हू पुस्ताया स्टारय् टाइगर श्राफं सकसिगुं नुगः त्याकाच्वंगु दु । थुगुसी वयागु “बागी २” फिल्म ६० करोडतका लाय् तूगु खःसा १५९ करोड तका कमे यानाक्यंगु फिल्म खः । न्यू इण्ट्रि जूपिं हिरोत मध्ये शाहिद कपुरया चिरीमांया काय् ईशान खट्टर “धडक” फिल्मय् श्रीदेवीया म्ह्याय् जान्हवी कपुरलिसे हिरो जुयाः बलिउडय् दुहां वल । थ्व फिल्म हिट जूबलय् उमित राइजिंग स्टारया रुपय् काःगु दुसा थुगुसी सालया दकलय् लिपांगु महिनाय् बलिउडय् इण्ट्रि याःम्ह सारा अलि खान धइम्ह सैफ अलि खानया अमृता सिंहपाखें दुम्ह म्ह्याय् खः । सारा अलि खानया डेब्यु फिल्म “केदारनाथ” नं हिट हे जुल । थःगु न्हापांगु फिल्मय् हे थःके स्टार जुइगु गुण दु धका क्यनेत सफल जूम्ह सारा अलि खानया मेगु फिल्म “सिम्बा” नं हिट फिल्म हे जुइगु लँपुइ लाना च्वंगुलिं सारा अलि खानया भविष्य बांलाः धकाः धाइपिं यक्व हे दु । आः श्रीदेवीया म्ह्याय् जान्हवी कपुर व सारा अलि खानया भविष्य गुखेपाखे स्वइ धइगु खँ ला लिपा हे जक सीदइ । आः थथें धाये फइमखु ।  ","January 05, 2019 02:25 AM"
https://nepalbhasatimes.com/16375,न्ह्यइपुख्यः,  ,ख्यालि न्हिली,"पप्पु छन्हु लाइब्रेरीइ वन, व कानूनया विद्यार्थी खः । लाइब्रेरीइ वनाखतं वं न्यन— ‘झीगु लाइब्रेरीइ आत्महत्या यायेगु तरिकाया बारे छुं सपूm दु ला थें ?’ पप्पुया खँ न्यनाः लाइब्रेरियनं वयात नये थें च्वंक छकः मिखां स्वल अले धाल, ‘ व सपूm यंकेगु खःसा लित तः वइम्ह सु ले ?’ ह्ह्ह् थौंया आधुनिक मिसातय्त यःगु ज्या निता हे जक दु । व खः छता सेल्फी कायेगु अले मेगु न्हापां काःगु सेल्फी डिलिट यानाः हाकनं नं मेगु सेल्फी कायेगु ! ह्ह्ह् डाक्टर ः छितः न्हापा गबलें नं निमोनियापाखें समस्या जूगु दु ? ल्वगि ः अँ, छक्वः जूगु दु । डाक्टर ः गबले जूगु खः ? ल्वगिः स्कुलय् शिक्षकं स्पेलिंग न्यंबलय् !","January 08, 2019 07:00 AM"
https://nepalbhasatimes.com/15970,न्ह्यइपुख्यः,  ,ख्यालि न्हिली,"कलाः ः थ्व सामाजिक संजालय् छगू हे ग्रुपय् न्यय्म्ह ख्वीम्हनिसें कयाः सछि, सत्याः अझ व स्वयां नं अप्वः मनूत दइ तर, सीमित मनुखं जक मेसेज छ्वया हइ, थथे छाय् खः ? भाःत ः आः थन स्व, छगू क्लासय् न्यय्म्ह ख्वीम्ह हे विद्यार्थी दइ, सकलें उलि हे मेहनती जुइमखु, अले बसय् नं सछि सत्या हे दइ, सकलें इमान्दार जुइमखु, अथे हे का । ह्ह्ह् भाःत ः प्रिय ! जिं चुरोट, अय्लाः त्वंगु छंत पटक्क हे मयः, उकिं छं न्हापा तसकं गनीगु जितः तर, थौंकन्हय् छं अथे छुं हे मधाः छाय् खः ? दक्वं तं क्वलात कि छु ? कलाः ः मखु, मखु, छवाः न्ह्यः जक बीमा एजेन्ट वयाः फाइदाया खँ कना वंगुलिं का । ह्ह्ह् दीपिका व रणवीरया इहिपा लिपा इमिसं थःगु नां ‘दीपवीर’ तये जिउसा आः प्रियंका व निकया नामं ‘पिकनिक’ छाय् तये मजिउ ?","December 27, 2018 07:12 AM"
https://nepalbhasatimes.com/16376,न्ह्यइपुख्यः,  ,इहिपा लिपाया योजना,"बलिउडया नव विवाहित निम्हतिपू बारे अप्वः चर्चा जुयाच्वंगु दुसा व खः दीपिका पादुकोण व रणवीर सिंह । थुपिं निम्हतिपूयात कयाः इहिपा न्ह्यः गुलि चर्चा जुयाच्वंगु खः, इहिपा लिपा नं उलि हे चर्चा जुयाच्वंगु दु । थुपिं निम्हतिपूया इहिपालिपा आः थुमिगु भविष्यया बारे सीकेत इमि प्रशंसकत तसकं उत्सुक जुयाच्वंगु दु ।                                                         थ्व झ्वलय् इहिपा लिपा नायक रणवीर थःगु न्हापांगु योजना सन्तान सुख प्राप्तिया बारे खुलासा याःगु दुसा दीपिकां धाःसा इहिपा लिपा नं अनस्क्रिन चुम्बन बारे थःगु प्रतिक्रिया बिउगु दु । फिल्म फेयरयात बिउगु छगू अन्तर्वार्ताया इलय् ‘पर्दाय् आः चुम्बन मयायेत शर्त त्वाःथलेगु खः कि ?’ धकाः न्यंगु न्ह्यसःया लिसलय् दीपिकां ‘छि’ जक धकाः प्रतिक्रिया बिउगु खः । दीपिकाया थुकथंया प्रतिक्रियां छु स्पष्ट जू धाःसा इहिपा लिपा नं थःगु व्यावसायिक जीवनय् गुगुं शर्त लागू मयाइगु जूगु दु । थ्व स्वयां न्ह्यः नेहा धुपियां संचालन यानाच्वंगु छगू ‘टक शो’ ज्याझ्वलय् दीपिकां रणवीर उत्कृष्ट किसर जूगु प्रतिक्रिया बिउगु खः । उखे रणवीरं सन्तानया योजनाया बारे खुलासा याःसां थुकी थःगु निर्णय म्हो व दीपिकाया निर्णय अप्वः जुइगु खँ धाःगु दु । ‘थ्व बारे गुगुं नं निर्णय यायेत जिं दीपिकायात हे त्वःता बियागु दु’, रणवीरं धाःगु दु, ‘दीपिका हरेक मामिलाय् जि स्वयां उत्कृष्ट जू, जि स्वयां अप्वः समझदार थथे धायेत जितः छुं आपत्ति मदु ।’  ","January 08, 2019 07:15 AM"
https://nepalbhasatimes.com/16030,न्ह्यइपुख्यः,  ,साहित्य व सिनेमा,"सिनेमा व साहित्ययात कयाः संसारय् न्ह्याब्लें नं बहस जुया च्वं । विशेष यानाः साहित्यिक कृतिया लिधंसाय् दयेकीगु सिनेमां कृतियात न्याय याः वा मयाः धयागु खँ हे मू बहसया मू विषय जुयाच्वनी । संसारय् न्ह्याथाय् नं सिनेमाया स्वापु साहित्यलिसे दयाच्वनी । साहित्यया लिधंसाय् दयेकीगु सिनेमा धइगु व “बेस्ट सेलर”या लिधंसाय् दयेकीगु धइगु निताजि बिस्कं खँ खः ।                                                         तापाक मवने । भारतय् जक दुस्वये । अनया हिन्दी सिनेमा ख्यलय् साहित्यया लिधंसाय् दयेका तःगु सिनेमा नं दु अले “बेस्ट सेलर”या लिधंसाय् दयेकातःगु नं दु । हलिउडय् जूसा ह्यारी पोटरया सिनेमा अले जेम्स बोण्डया बाखनय् दयेकातःगु सिनेमात बेस्ट सेलरया लिधंसाय् दयेकातःगु खः । अन अज्याःगु दसु अल्याख दु । बलिउडय् गुलशन नन्दां च्वःगु उपन्यासया लिधंसाय् दयेकूगु सिनेमात महबुबा, कति पतंग, दाग आदि व वेदप्रकाश शर्माया उपन्यासया लिधंसाय् दयेकूगु बहु की आवाज, खिलाडियोंका खिलाडी आदियात बेस्ट सेलरया लिधंसाय् दयेकूगु सिनेमाया रूपय् कायेमाः । बेस्ट सेलर धइगु आपालं आपाः चूगु सफू खः । अमृता प्रितमया “पिंजर” सरतचन्द बन्द्योपाध्यायया “देवदास” व “परिनीति” प्रेमचन्दया “गोदान” थेंज्याःगु हिन्दी सिनेमा धाःसा साहित्यिक कृतिया लिधंसाय् दयेकूगु खः । नेपालय् नं “नुमाफुङ” , “पे्रमपिण्ड”, “मुनामदन”, “बसाई”, “मसान”, “शिरीषको फूल” यात साहित्यिक कृति धकाः धायेमा अले “बसन्ती”यात बेस्ट सेलर । नेपालय् इलय् ब्यलय् साहित्यिक कृतिया लिधंसा कयाः सिनेमा दयेकेगु याना वयाच्वंगु दु । अज्याःगु सिनेमा मध्ये छगू दसु “तीन घुम्ती” खः । नेपाःया राजनैतिक ख्यलय् ज्वःमदुम्ह नेता धयातःम्ह विश्वेश्वर प्रसाद कोईरालां च्वयातःगु व हे नांया उपन्यासय् दयेकूगु थ्व सिनेमायात उलि बांलाः तायेकूगु खनेमदु । “झोला”या नां दकलय् च्वछायेबहगु सिनेमाया झ्वलय् लाःवइ । “झोला” कृष्ण धरावासीया छपु बाखनय् दयेकूगु सिनेमा खः । थ्व नेपालय् दुने कमर्शियल रूपं हिट नं जुल अले कलात्मकताया चर्चाय् नं फिट जुल । श्रीलंकाय् जूगु सार्क फिल्म फेस्टिभलय् “झोला”या हिरोइन गरिमा पन्तयात बेस्ट हिरोइन अफ सार्क कन्ट्रिया अवार्ड नं बिल । नेवाः भाय्या सिनेमा ख्यलय् नं साहित्यिक कृतिइ सिनेमा दयेकेगु ज्या जुयांतुं वयाच्वंगु दु । न्हापांगु नेवाः सिनेमा “सिलु” नं छपु लोक बाखं हे खः । अनं लिपा पिदंगु “राजमति” नं लोक म्येया लिधंसाय् दयेकूगु खः । थुकथं कलात्मक मूल्यया कारणं तारिफ जूगु अले संवेदनशील बाखं व प्रस्तुतिया कारणं आपालं आपाः स्वकुमिया मन त्याकेत नं सफल जुल । अले थ्व सिनेमाया निर्देशक यादव भट्टराई प्रसंशाया पात्र जुल । साहित्य वा कृतिइ आधारित जुयाः दयेकीगु सिनेमा कलात्मक जुइ । अज्याःगु फिल्मयात छगू इलय् आर्ट फिल्म धकाः धाइगु खः । अज्याःगु आर्ट फिल्मं आम मनूतय्गु नुगः सालेफइमखु अले कृतिकार वा कृतिकारया समर्थकतय्गु मनय् नं खास छाप लाकेमफइगुलिं यानाः विवादय् जक तक्यनीगु खः । “शिरिषको फूल” नं थुकिया छगू दसु खः । “शिरिषको फूल” पारिजातया महान कृृति कथं कयातःगु दु । उपन्यासया रूपय् पिदंगु इलय् हे थ्व कृति बांमलाक्क विवादय् लाःगु खः । शून्यवाद व निस्सारवादया बाखं दूगु “शिरिषको फूल” दुने जीवनया अंश मदु धकाः धाइपिं यक्व दु । तर उकिया पक्षधरतसें धाःसा “शिरिषको फूल”यात पारिजातया दकलय् च्वछायेबहगु साहित्यिक कृति धकाः धायेगु यानावयाच्वंगु दु । “शिरिषको फूल” छगू कथं विवादास्पद कृति खःसा थज्याःगु विवादास्पद उपन्यासय् दयेकूगु सिनेमा विवादय् लाइगु धइगु छुं आश्चर्य मखु । विवाद सिर्जना याःपिंसं “शिरिषको फूल” कृति दुने दूगु निस्सारतायात सिनेमाया पर्दाय् जीवन्त याये मफुत धकाः द्वपं बिल ।नेवाः भाय्या सिनेमा ख्यलय् नं साहित्यिक कृतिइ सिनेमा दयेकेगु ज्या जुयांतुं वयाच्वंगु दु । न्हापांगु नेवाः सिनेमा “सिलु” नं छपु लोक बाखं हे खः । अनं लिपा पिदंगु “राजमति” नं लोक म्येया लिधंसाय् दयेकूगु खः । “राजमति” सिनेमाया च्वज्याय् नांजाःपिं साहित्यकार जनकवि दुर्गालाल श्रेष्ठ व रामशेखर नकःमिं थःगु च्वसा न्ह्याकादीगु खः । थुकथं स्वयेबलय् नेवाः भाय्या सिनेमा दयेकेज्याया न्हापांगु पलाः हे साहित्यया लुखां पिहां वःगु खः । थौंकन्हय् आपालं आपाः नेवाः सिनेमा दयेकेज्या जुयाच्वंगु दु । तर साहित्यया लिधंसा कयाः सिनेमा दयेकाच्वंपिं धाःसा म्हो जक दु । राजमति, सिलु धुंकाः चरित्र, चिपनिप, निपाः ख्वापाः, न्हिला न्हिला हुँ थेंज्याःगु प्रारम्भिक नेवाः सिनेमा मध्ये “चिपनिप” गिरिजा प्रसाद जोशीया बाखनय् दयेकूगु खः । थ्व खुगू नेवाः संकिपा धुंकाः थ्व ख्यः छुं ईतक सुलं च्वन । दिपाः काल । नेवाः सिनेमा ख्यलय् दिपा लिपाया न्हापांगु पलाः जुयाः न्ह्यःने दंवःगु “चाण्डालिका” छपु बौद्ध जातक बाखं खः । वयां लिपा पिदंगु “याँमिखा” नं साहित्यकार रत्नबहादुर साय्मिया बाखनय् दयेका तःगु खः । नेवाः सिनेमा ख्यलय् साहित्यलिसे स्वापु माला वनेबले “याँमिखा” यात छगू ज्वःमदुगु दसुया रूपय् कायेमा । “याँमिखा” सिनेमा स्वकूमिया नुगलय् हुइमफइगु छाप त्वतेफुगुया हुनि धइगु नं थुकिया बाखं पक्ष खः । बाखं बांलातकि प्याखं याउँक हे बांलाइ । थुकिया दसुया रूपय् “पःखाः” यात कायेजिउ । साहित्यकार पूर्ण पथिकया श्रेष्ठ सिरपा त्याकूगु बाखं पुचःया निपु बाखं “पःखा” व “अन्धकार”यात कयाः दयेकूगु छगू सिनेमा “पःखाः”यात जापानय् जूगु छगू अन्तर्राष्ट्रिय फिल्म फेस्टिभलय् छगू सिरपा वःगु खँ थन लुमंके बहजू । अथे जूगुलिं सिनेमाया जग धइगु हे बाखं खः धइगु सुनां ल्वःमंके मजिउ । थ्वहे खंयात वाःचायेका हे जुइ निर्देशक रोशन नवीन ताम्राकारं साहित्यकार मय्जु सुलोचना मानन्धरया “तुतां” बाखनय् संकिपा दयेकल । थ्व “तुतां” सिनेमा नं नुगलय् थिउगु बाखंया हुनिं हे स्वकुमिया नुगः त्याकेत ताःलागु सिनेमा खः । “तुतां” व “पःखाः” या छम्ह निर्माता वीरेन्द्र ताम्रकार खः । अले वय्क भाजु थम्हेसिनं हे निर्देशनय् पलाः न्ह्याकूगु ईलय् “त्याग” बाखं ताःलाये मफुगुया हुनिं स्वकुमिया नुगलय् नं थिइमफुत । साहित्यकार रत्न बेहोसीया बाखनय् दयेकूगु “निफ्वःस्वां” छगू फ्यासुगु सिनेमाया दसु खः । धिसिलाःगु बाखंया हुनिं स्वकुमिया नुगः त्याकेत ताःलागु संकिपाया रूपय् “तुतां”यात कायेमाः अले बाखं हे फ्यासुबले “त्याग” सिनेमायात नं फ्यासु तायेकल । वयां लिपा वीरेन्द्र भाजु साहित्यिक कृतिया लिधंसाय् दयेकूगु “कीर्तिपुर–द लिजेण्ड अफ कीर्तिलक्ष्मी”या छम्ह निर्माताया रूपय् हाकनं छक्वः खनेदयेकः वःगु ला खः तर थ्व खस नेपाली भाय्या सिनेमा आः तक उलि बांलाक क्यनेज्या हे जुइमफुनि । थ्व साहित्यकार वासुपासाया उपन्यास “भैरवसिंह”या बाखंया लिधंसाय् दयेकूगु सिनेमा खः । थ्व सिनेमाया निर्देशक प्रदीप खड्गी खः । प्रदीप खड्गी थौंकन्हय् ‘जि वया ला लच्छि मदुनि’ बाखंया लिधंसा कयाः नेपाःया हे बीग बजेट सिनेमाया रूपय् स्वंगू करोड तका दां तुइकथं “च्वापुफय्” दयेकाच्वंगु दु । थ्व “च्वापुफय्” संकिपा बीग बजेट जुयाः जक मखसे नेपाःया दकलय् न्हापांगु मल्टि ल्यांग्वेज फिल्मया रूपय् नं बय्बय् जुयाच्वंगु दु । नेवाः सिनेमाया ल्याःचाः स्वयेबलय् आतकया दुने पिदंगु सिनेमाया ल्याः सछिगूसिबें अप्वः थ्यन । “सिलु” निसें न्ह्याःगु थ्व यात्रा “स्वय्नगु” तक थ्यन । “स्वय्नगु” प्रेमबहादुर कसाःनं मुना तःगु छपु पुलां बाखंया लिधंसा कयाः दयेकातःगु मतिनाया प्याखं खः । मू मदुगु जिन्दगीयात सामाजिक बाखं दूगु संकिपा धकाः धायेमा । नेवाः सिनेमाया बाखं पक्षयात दुवाला स्वयेगु खःसा आःतक पिदंगु संकिपाय् बौद्ध जातकय् दयेकूगु सिनेमां छगू बिस्कं थाय् काःगु खनेदु । चाण्डालिका, सेरीव बन्जा व पटाचारा तकया दुने स्वंगू सिनेमाय् बुद्धकालिन बाखं न्ह्यः ब्वयातःगु खनेदतसा पटाचारा दयेकूम्ह रामकृष्ण खड्गीया “कृषा गौतमी” आः तकया लिपांगु दसु खः। शान्ति नायक तथागत भगवान बुद्धया जीवन व बुद्धकालय् अझ नं बांबांलाःगु सिनेमा दयेकेगु कुतः जुयाच्वनितिनि । थज्याःगु सिनेमां धर्म भावना ब्वलनीगु जक मखसे नेपाः देय्या तजिलजियात नं याउँक हे न्ह्यःब्वये फइगु खँय् शंका यायेथाय् मदु । खय्त ला निर्देशक शान्तराज शाक्यं नेवाः तजिलजिं जाःगु नेवाः लोक साँस्कृतिक बाखंया पात्र गुरूपामायात कयाः गुरुमापाया हे नामं छगू सिनेमा दयेके धुंकूगु दु । वय्कः भाजुं “गुरुमापा” लिपा यलया ऐतिहासिक कात्ति प्याखंया लिधंसा कयाः “यलेबाथः” नांयागु छगू सिनेमा नं दयेके धुंकल । “भिन्तुना” नांयागु सिनेमायात नं थ्व हे दर्जाय् तयेजिउ । थ्व नं लोक साहित्यविद् करुणाकर वैद्यं मुनातःगु छपू लोकबाखं “सिकाभु”या लिधंसाय् दयेकूगु सिनेमा खः । तर थुकी दुने नेवाःतय्गु दबू प्याखंया परम्परा अले प्याखं स्यने न्ह्यः व पुज्यायेमाःगु नासःद्यः पुजायात नं न्ह्यःब्वयातःगु दुसा नेवाः जीवनशैली व तजिलजि नं याउँक हे न्ह्यब्वया तःगु दु । निर्देशक आर्यम नकःमिया “भिन्तुना” छखे च्वछायेबहगु सिनेमा जुयाः पिदंगु दुसा मेखे थ्वहे बाखंलिसे ज्वःलाःगु “ग्वंगः क्वसः” धाःसा उलि ताःलाये फूगु खनेमदु । थुकथं नेपालभाषाया सिनेमा ख्यलय् नं इलय् ब्यलय् साहित्यया लिधंसा कायेगु ज्या जुयाच्वंगु दुसाः “बाखंचा” नांयागु टेलिभिजन ज्याझ्वलय् ला नेपालभाषाया आपालं साहित्यिक कृतिया लिधंसा कयाः टेलिसिरियल दयेकूगु दुसा आः वयाः नेपालभाषाया चीहासंकिपा धेंधेंबल्लाः कासा तकं साहित्यिक कृतिया लिधंसाय् दयेकेगु घोषणा जुइ धुंकूगु दु ।","December 29, 2018 02:10 AM"
https://nepalbhasatimes.com/18412,न्ह्यइपुख्यः,  ,ओस्कार थुगुसी नं विवाद,"विश्वय् नांजाःगु फिल्म अवार्ड ओस्कार थुगुसी ९१ दँ क्यन । संसारय् न्ह्याथाय् च्वंम्ह फिल्मकःमि थजुइमा वं जीवनय् छक्वः थ्व ओस्कार अवार्ड कायेदःसा जिउ धइगु मतिइ लुइकाच्वनी । अले दँय्दसं थ्व अवार्ड जुइगु इलय् थ्व अवार्ड सुनां त्याकी धइगु खँयात कयाः नं आपाःसिनं थःथःकथं अनुमान याना च्वनी ।                                                         थुगुसी बेस्ट फिल्मया अवार्ड मेक्सिकोया फिल्म “रोमा” यात मू हकदार कथं कयातःगु खः, तर रिजल्ट पाय्छि अःखः जुयाबिल । थ्व सिरपाः “ग्रीन बुक” नांयागु फिल्मयात बिल । विशेष यानाः ओस्कार अवार्ड वा मेमेगु फिल्म अवार्डय् सिरपाः त्याकीपिनिगु सम्भावित नांधलः पिकाइगु नोमिनेशनया धलखय् बेस्ट फाइभ धकाः न्यागू न्यागू नांया धलः पिकाइगु खः, तर थुगुसीया ओस्कार अवार्डया नोमिनेशनया धलखय् बेस्ट फिल्मपाखे “ग्रीनबुक”, “बोहेमियन ¥यापसोडी”, “ब्ल्याक प्यान्थर”, “अ स्टार इज बर्न”, “रोमा”, “ब्ल्याकक्लान्सम्यान”, “द फेभरेट” व “भाइस”नापं यानाः च्यागू फिल्मया नां दुथ्याकातःगु खः । थुकिं यानाः नोमिनेशनया इलय् हे छगू कथंया विवादया सः थ्वयेधुंकूगु खः । उकिसनं यक्वसिया अनुमान अःखः बेस्ट फिल्मया सिरपाः लाःबलय् आपाःसिनं थुगुसीया अवार्ड ओस्कारया इतिहासय् हे दकलय् बांमलाःगु निर्णय कथं कुंखिउँगु दु । हलिउडय् आपालं अश्वेत फिल्मकःमित दु, तर सिरपाः धाःसा आपाः यानाः तुयुपिं फिल्मकःमिपिंत लाइगुलिं “ओस्कर इज सो ह्वाइट” धकाः नं धायेगु याः । थुगुसी बेस्ट फिल्मया सिरपाः त्याकूगु “ग्रीन बुक” फिल्म हाकुुपिं व तुयुपिं दथुया कुलिचिनायात न्ह्यब्वयेगु कुतः यानातःगु फिल्म खः । थ्व फिल्मया निर्देशक पिटर फेरेल्लीं अश्वेत वर्गया मर्मयात फिल्मया पर्दाय् पित हयेमफुगु द्वपं बियातःगु दु । बेस्ट फिल्मया अवार्ड त्याकूसां “ग्रीन बुक”या निर्देशकं बेस्ट डाइरेक्टरया अवार्ड धाःसा त्याके मफुत । थ्व अवार्ड धाःसा बहुचर्चित फिल्म “रोमा”या निर्देशक अल्फांसो कुरोआनं त्याकल । विशेष यानाः फिल्म अवार्डय् बेस्ट फिल्म व बेस्ट डाइरेक्टरया अवार्ड छगू हे फिल्मं त्याकीगु याइ, तर थुगुसी ओस्कारय् धाःसा अथे मजुल । विदेशी भाय्या धेंधेंबल्लाखय् जापानया “सफलिफ्टर्स” व पोल्याण्डया “कोल्ड वार” नं दुगु खःसा अवार्ड मेक्सिकोया “रोमां” त्याकल । विदेशी भाय्या फिल्मया धेंधेंबल्लाखय् लानाच्वंगु फिल्म हे मेन क्याटागोरीया धेंधेंबल्लाखय् लाइगु धइगु म्हो जक जुइगु याः । सन् २००१ या ओस्कर अवार्डय् चीनया निर्देशक आङ्ग लीया फिल्म “क्राउचिङ्ग टाइगर हिडन ड्रायगन” नं थथे विदेशी भाय्या फिल्मया नापनापं मेन क्याटागोरीया नोमिनेशनय् लाःगु खः । उबलय् थ्व फिल्मं बेस्ट फोरेन ल्यांग्वेजया सिरपाः जक त्याकूगु खः । उगु दँय् बेस्ट फिल्मया अवार्ड “ग्लाडियटर” व बेस्ट डाइरेक्टरया अवार्ड “ट्राफिक” फिल्मपाखें स्टीभन सुदरबर्गं त्याकूगु खः ।थुकथं ओस्कार अवार्डय् बेस्ट फिल्म व बेस्ट डाइरेक्टर बिस्कं बिस्कं फिल्मं त्याकीगु धइगु न्हूगु खँ मखु धइगु याउँक हे क्यं । उलि जक मखसे बेस्ट फिल्मया सिरपाः नं आपाःसिनं अनुमान याःगुया अःखः हे वयाच्वंगु दु । सन् २०११ य् निर्देशक डेभिड फिन्चरया “द सोसियल नेटवर्क” फिल्मं बेस्ट फिल्मया अवार्ड त्याकीगु अनुमान यानातःगु खःसा अवार्ड धाःसा निर्देशक टम हुपरया “द किंग्स स्पीचं” त्याकल । अथे हे सन् २०१६ य् “द रेभेनेन्टं” अवार्ड त्याकीगु अनुमान यानातःगु खःसा “स्पटलाइटं” त्याकल । थुगुसी बेस्ट फिल्मया अवार्ड त्याकूगु फिल्मयात नोमिनेशनय् लानाच्वंगु च्यागू फिल्म मध्ये दकलय् फ्यासुगु फिल्म कथं कयातःगु खः । तर अवार्ड धाःसा उगु हे फिल्मं त्याकल । थथे नोमिनेशनय् लानाच्वंगु दकलय् फ्यासुगु फिल्मयात अवार्ड बिउगु थ्व न्हापांखुसी धाःसा मखु, थ्वसिबें न्हापा सन् २००६ या ओस्कारय् नं “क्रायस” नांयागु फिल्मयात बेस्ट फिल्म अवार्ड बिउबलय् “ब्रोकब्याक माउण्टेन”, “क्यापोट”, “म्युनिख” व “गुडनाइट एण्ड गुडलक” थेंज्याःगु फिल्म नोमिनेशय् लानाच्वंगु खः । उबलय् नं “क्रायस”यात अवार्ड बिउबलय् तसकं हे विरोध जूगु खः । थुगुसी नोमिनेशनय् लानाच्वंगु “ब्ल्याक प्यान्थर” छगू सुपरहिरो फिल्म खःसां थुकी अफ्रिकाया जीवनशैली व तजिलजियात बांलाक हे न्ह्यब्वयातःगु दु । बनेज्याय् न्ह्यःने हे लाःगु थ्व फिल्मयात समीक्षकतसें तारीफ नं याःगु खः । थ्व फिल्मं ओरिजनल म्युजिक स्कोर, कस्ट्युम डिजाइन व प्रोडक्शन डिजाइन यानाः स्वंगू अवार्ड त्याकल । विशेष यानाः फिल्म धयागु हलय् क्यनी, अले फिल्मया सफलताया अमू बक्स अफिसय् कमे याइगु दां जुयाच्वनी, अले ओस्कारया नोमिनेशनय् लाःगु फिल्मया बक्सअफिस कलेक्सन चर्चाया विषय जुयाच्वनी, तर “रोमा” छगू अज्याःगु फिल्म जुयाबिल गुगु फिल्मया बक्सअफिस कलेक्सन शून्य क्यनातःगु दु । छाय्धाःसां थ्व हलय् रिलिज जूगु फिल्म मखसे नेटफ्लीक्सय् रिलिज जूगु खः । थ्व इन्टरनेटया माध्यमं स्वकुमिपिंसं छेँछेँय् च्वनाः स्वयाच्वंगु फिल्म खः । थ्व फिल्मया निर्देशक अल्फांसो कुरोआनं बेस्ट क्यामेराम्यान व बेस्ट डाइरेक्टर यानाः निगू व बेस्ट फोरेन ल्यांग्वेज नापं यानाः फिल्मं स्वंगू सिरपाः त्याकल । “बोहेमियन ¥यापसोडी”इ लीड रोल म्हितूम्ह रामी मलिकं बेस्ट एक्टरया अवार्ड त्याकलसा थ्व फिल्मं बेस्ट साउण्ड मिक्सिंग व बेस्ट एडिटिंग नापं यानाः प्यंगू अवार्ड त्याकल । बेस्ट एक्ट्रेसया अवार्ड “द फेभरेट”या निंतिं ओलिभिया कोल्मनं त्याकलसा सपोर्टिंग एक्टर “ग्रीन बुक”या मेहर्शा अलि अले सपोर्टिंग एक्ट्रेस “इफ बियल स्ट्रीट कुड टक”या रेगना किंगं त्याकल । ओस्करयात “ओस्कर इज सो ह्वाइट” धकाः द्वपं बियातःसां थुगुसी अश्वेत फिल्मकःमि स्पाइक लीयात बेस्ट अडप्टेड स्क्रीनप्लेया निंतिं “ब्ल्याकक्लान्सम्यान” पाखें छगू अवार्ड वल । थ्व फिल्मया स्क्रीनप्ले चार्ली वाचेल, डेविड रोबिनविज व केभिन विलमोटलिसे जानाः स्पाइक लीं च्वःगु खः । थ्व ल्याखं थ्व अवार्ड स्पाइक लीया व्यक्तिगत अवार्ड धाःसा मजुल । थुगुसीया अवार्डया दकलय् तःधंगु विशेषता धइगु छु धाःसां अवार्ड ज्याझ्वःया नितिं सुं नं अफिसियल उद्घोषक क्वःछिनातःगु मदु । ज्याझ्वःन्ह्याकामि हे मतसे अवार्ड ज्याझ्वः क्वचायेकूगुयात आपाःसिनं अजूचायापुगु खँ कथं काःगु दु । उद्घोषकया रुपय् क्वछिनातःम्ह केभिन हर्टं समलिङ्गीतय्गु बारे बांमलाःगु टिप्पणी याःगु द्वपं लाःगुलिं व थःम्हेसिनं हे ज्याझ्वः मन्ह्याकेगु घोषणा याःगु खः । लिपा ओस्कार एकेडेमीं मेपिं मालेगुसिबें अफिसियल प्रोग्राम होस्ट हे मतयेगु निर्णय याःगु खः । थुगुसी “ग्रीन बुक”यात बेस्ट फिल्मया अवार्ड बिउगुयात कुंखिनीपिंसं ओस्कार कमिटी आःतक नं न्हूगु बिचाः ज्वनाः न्ह्याःवने मफुनिगु व स्वीदँ न्ह्यःया हे बिचाःया लिंधसाय् न्ह्यानाच्वंगु दु धकाः नं धायेगु यानाहःगु दु ।","March 01, 2019 08:30 AM"
https://nepalbhasatimes.com/18486,न्ह्यइपुख्यः,  ,ख्यालि न्हिली,"छम्ह मिसा हथासं ब्वाँय् ब्वाँय् वल अले छगः ट्याक्सीइ च्वनाखतं ड्राइभरयात धाल— ‘प्रसूती गृह यंकी ।’ ड्राइभरं नं उखेंथुखें छुं हे मस्वसे हर्न न्यायेकु न्यायेकुं इमर्जेन्सी लाइट च्याकाः ट्याक्सी इपांथिपां मदयेक ब्वाल । थ्व खनाः उम्ह मिसां तीजक नवात— भाइ, बुलुहुं वंसां जिउ, जि अन ज्या याइम्ह नर्स खः ।’ ह्ह्ह् शिक्षक ः का धा पप्पु, पपू दयां नं गज्याःम्ह झंगः ब्वइमखु । पप्पु ः सर, सीधुंकूम्ह झंगः । ह्ह्ह् राजु ः थ्व इहिपा याइपिं मिसात सकलें छ्यं क्वछुनाः च्वनीगु छाय् खः । रमेश ः छाय्धाःसां ब्याहा जुइत्यंम्ह मिसायात अय्लाः त्वना वःम्ह सुनानं खंकाः थ्व ला जिमि गर्लफ्रेन्ड खः धकाः मधायेमा धकाः का …… !","March 04, 2019 06:25 AM"
https://nepalbhasatimes.com/17441,न्ह्यइपुख्यः,  ,ख्यालि न्हिली,"रमेश ः अय् राजु, छंत म्हिगः छिमि कलातं छाय् अपाय्सकं दाःगु ? राजु ः ग्व छु धायेगु आः ! थ्व सरकारी ज्याकुथिइ ज्या यायां जिगु ला दिमागं ज्या मयाये धुंकल । रमेश ः आखिर जुल छु ? राजु ः जिं उकुन्हु जिमि छम्ह पुलांम्ह गर्लफ्रेन्डयात पौ छ्वयागु बोधार्थ थः हे कलाःयात बी लात का ….. ! ह्ह्ह् शिक्षक ः मस्त, यदि छिमिसं मनय् छुं कथंया नं हाकु मतसे द्यःया प्रार्थना यात धाःसा छिमिगु इच्छा अवश्य पूवनी । पप्पु ः सर, आम खँ त्वःता बियादिसँ, यदि धाथें अथे जुइगु खःसा छि जिमि सर मखु, ससःअबु जुइगु खइ … !! ह्ह्ह् भाःत ः थौं नं तरकारिइ भचा चिन्वः थें च्वं ! कलाः ः तरकारि चिन्वःगु मखु, चि ठिक जू । बरु तरकारि कम जुल का, उकिं तरकारि हयेबलय् भचा अप्वः हयेगु यानादिसँ ।","February 07, 2019 06:45 AM"
https://nepalbhasatimes.com/16171,न्ह्यइपुख्यः,  ,क्याट्रिनाया सल्लाहकार !,क्याट्रिना कैफ म्हसीका बियाच्वनेमाःम्ह अभिनेत्री मखु । बलिउडय् थःगु हे बिस्कं म्हसीका दुम्ह अभिनेत्री क्याट्रिनां लिपांगु इलय् थम्हं छुं निर्णय यायेमाल धाःसा नायक सलमान खानया सल्लाह कायेगु यानाच्वंगु दु ।थ्व हे झ्वलय् छगू संकिपाया निंतिं साइन तकं यायेधुंकूम्ह क्याट्रिनां सलमानया निंतिं हे धकाः उगु फिल्म मम्हितीगु जूगु दु ।                                                         चर्चित कोरियोग्राफर नापं निर्देशक रेमो डिसुजाया निर्देशनय् डान्सय् आधारित फिल्म ‘एबीसीडी–३’ पाखें पिहां वयेवं क्याट्रिनाया चर्चा जूगु दु । संचारमाध्यमय् वःगु रिपोर्टकथं संकिपा मम्हितीगु जुइवं चर्चाय् वःम्ह क्याट्रिनां उगु संकिपा मम्हितूगु कारण धाःसा सलमानया ‘भारत’ नांया संकिपाय् म्हितेगु निंतिं खः । भारतया छायांकनय् व्यस्त जुइमाःगुलिं क्याट्रिनां रेमोया फिल्म त्वःतूगु खःसां एबीसीडी–३ यात धाःसा सफलताया निंतिं भिंतुना बिउगु दु । यद्यपि क्याट्रिनां सलमानया हे सल्लाहकथं उगु फिल्म त्वःतूगु धइगु नं चर्चा जुयाच्वंगु दु ।,"January 02, 2019 06:45 AM"
https://nepalbhasatimes.com/18344,न्ह्यइपुख्यः,  ,ख्यालि न्हिली,"अग्रिम भिंतुना ः– गुपिं थःगु स्कुल जीवनय् उत्तीर्ण जुयाः उच्च शिक्षा हासिल यायेत वनी, इपिं सकलें भविष्यय् डाक्टर, वकील, नर्स, पत्रकार, इन्जिनियर आदि जुइमा धकाः अग्रिम भिंतुना ….. अले गुपिं अनुत्तीर्ण जुइ इपिं नं भविष्यय् याकनं हे छम्ह सफल नेता, विधायक, सांसद, मुख्यमन्त्री अले शिक्षामन्त्रीतकं जुइ फयेमा ! ह्ह्ह् गुलिखे मनूतय्सं सामाजिक संजालय् थःगु किपा ब्वयेत मछाः थुकिया छता जक कारण धइगु इमित त्यासा बियातःपिंसं म्हसीके मफयेमा धकाः खः । ह्ह्ह् शिक्षक ः पप्पु, स्वर व व्यंजनय् फरक छु दु धा ! पप्पु ः सर, स्वर म्हुतुं पिने पिहां वइ, अले व्यंजन म्हुतुं दुहां वनी ।","February 28, 2019 07:10 AM"
https://nepalbhasatimes.com/18547,न्ह्यइपुख्यः,  ,ख्यालि न्हिली,"दुरु मीपिं व डेरी फार्मत आन्दोलनय् कुहां वल कि इमिसं दुरु लँय् प्वंकी, किसानतय्सं आन्दोलन याइबलय् तरकारि दक्वं सतकय् वांछ्वइ, तर थ्व बैकं सहकारीत दिमाग गबलें चालीगु खः मसिउ ?! ह्ह्ह् मिसा लः थें तरल, यच्चुसे व शीतल जुइ । मिजं चाः थें ठोस, कडा व सुख्खा जुइ । जब थुपिं निम्हेसिया दथुइ इहिपा जुइ ः अले ध्याचः जुयाबी । ह्ह्ह् कलाः ः म्हिगः झीथाय् छेँय् वःम्ह फ्वगिं ला तसकं हे अल्छिनाम्ह लात का … ! भाःत ः छाय्, छु जुल ? छु यात वं । कलाः ः म्हिगः जिं वयात नयेगु ल्यं दुगु भचा बियागु, थौं वयाः ला वं जितः सपूm छगू बियाथकल ‘नसाज्वलं गथे यानाः दयेकेगु ?’","March 05, 2019 07:00 AM"
https://nepalbhasatimes.com/18549,न्ह्यइपुख्यः,  ,प्रियंका हाकनं बलिउडय्,लिपांगु इलय् हलिउड फिल्म उद्योगय् व्यस्त जुयाच्वंम्ह बलिउड अभिनेत्री प्रियंका चोपडा आः हाकनं बलिउडय् लिहां वइगु जूगु दु । ताःईतक हे हलिउडय् व्यस्त जुयाः उखे हे न्ह्यइपुका च्वंम्ह प्रियंकाः ‘द स्काइ इज पिंक’ नांया संकिपापाखें बलिउडय् लिहां वयेत्यंगु खः । सन २०१६ य् प्रदर्शनय् वःगु संकिपा ‘गंगाजल’य प्रियंकां अभिनय याःगु खः ।                                                         थुगु संकिपा लिपा प्रियंकाया बलिउडय् मेगु संकिपा पिहां वःगु मदुनि । सोनाली बोसं निर्माण यायेत्यंगु द स्काइ इज पिंक नांया संकिपा बायोग्राफिकल ड्रामा संकिपा खःसा थ्व संकिपा मोटिभेशनल स्पीकर आयशा चौधरीया जीवनीइ आधारित खः । हलिउडय् वयागु बेवाच लगायतया संकिपा अतिकं हिट जूगु खः ।  ,"March 05, 2019 07:15 AM"
https://nepalbhasatimes.com/17592,न्ह्यइपुख्यः,  ,ख्यालि न्हिली,"न्यायाधिश ः छेँथुवाः दयेक दयेकं नं छं व छेँय् खुइत सफल जुल ? थ्व गथे जुयाः सम्भव जुल ? खुँ ः श्रीमान् ! छिगु बांलाःगु लजगाः दु, बांलाःगु तलब नं दु, मान सम्मान नं उलि हे दु । अथे खयां नं छिं खँ सीका कयां छु याये ? ह्ह्ह् कलाः (भाःतलिसे) ः न्यनादिसँ, छिगु छ्यनय् च्वंगु सँ दक्वं आम्थे हाया वनाच्वन धाःसा जिं छितः पार बीत बाध्य जुइ । भाःत ः हे भगवान ! जि वँय् जक मजू का म्वायेकं म्वायेकं वयात बचे यायेगु कुतः जक यानाच्वना का ! ह्ह्ह् रमेश ः राजु, छु विचाः यानाच्वनागु ? राजु ः अँ, पासाया इहिपाया भ्वजय् वनेमाःगु गज्याःगु कोट फिना वंसा जी , अले सकसिनं जितः हे जक स्वइ धकाः विचाः यानाच्वनागु का …. ! रमेश ः अथे खःसा पेटिकोट फिना हुँ !","February 10, 2019 06:13 AM"
https://nepalbhasatimes.com/17588,न्ह्यइपुख्यः,  ,चर्चा अनुष्का शर्माया,"थ्व इलय् सामाजिक संजालय् बलिउड नायिका अनुष्का शर्मा व्यापक रुपं चर्चाय् वयाच्वंगु दु । अनुष्का शर्मा थुकथं चर्चाय् वःगु कारण वयागु छुं न्हूगु संकिपा, वयागु अभिनय वा अज्याःगु छुं कारणं धाःसा मखु । अय्नं अनुष्काया चर्चा बांलक हे जुयाच्वंगु दु धाःसां छुं पाइमखु । वास्तवय् अनुष्काया थुभनं थ्व इलय् चर्चा जुयाच्वंगु कारण छु खः धाःसा अनुष्का थें खने दुम्ह मेम्ह मिसाया कारणं खः ।                                                         अनुष्का थें खने दुम्ह उम्ह मिसा अमेरिकी म्येँ हालामि जुलिया माइकल्स खः । जुलिया व अनुष्का निम्हं उथें उथें खने दु धासें सामाजिक संजालय् निम्हेसिगु किपा व्यापक रुपं भाइरल जुयाच्वंगु दु । निम्हेसिगु चर्चा व्यापक जुइवं स्वयम जुलियां नं थःत अनुष्का शर्मा थें खने दुगु धासें निम्हेसिगुं किपा नापं तयाः ‘अनुष्का शर्मा झी निम्ह जुम्ल्याहा’ धकाः पोस्ट याःगु जक मखसे अनुष्कायात नं ‘ट्याग’ याना बिउगु दु । जुलियाया उकथंया टिप्पणीयात कयाः अनुष्कां नं ‘खः जिं नं जिवंकाःछि छ, जि अले झीगु ख्वाःलिसे ज्वःलाःपिं न्याम्हेसित मालाच्वनागु दु’ धकाः थःगु प्रतिक्रिया बिउगु दु ।","February 10, 2019 06:45 AM"
https://nepalbhasatimes.com/17955,न्ह्यइपुख्यः,  ,हलिउड अस्वीकार !,"बलिउड नायिका प्रियंका चोपडा थौंकन्हय् हलिउडय् व्यस्त जुयाच्वंगु दु । प्रियंका लिपांगु इलय् बलिउड स्वयां हलिउडय् हे अप्वः मस्त व व्यस्त जुयाच्वंगु दुसा छगू इलय् ‘बलिउड क्वीन’या रुपय् चर्चित ऐश्वर्या रायं नं हलिउडय् बांलाःगु चर्चा मुनेत सफल जूगु खः । ऐश्वर्यां ‘ब्राइड एण्ड प्रिजुडिस’ नांया संकिपापाखें हलिउड फिल्म उद्योगय् डेब्यू याःगु खः ।                                                         थ्व हे ऐश्वर्याया हलिउड करिअरयात कयाः लिपांगु इलय् छगू न्हूगु खँ पिहां वःगु दु । खँ छुं दिं न्ह्यःया खः । छगू रिपोर्टकथं ऐश्वर्यायात हलिउडया सुपरहिट छगू संकिपा ‘ट्राय’या निंतिं अफर याःगु जुयाच्वन । हलिउडया चर्चित अभिनेता ब्राड पिटया मुख्य भूमिका दुगु संकिपाय् म्हितेगु अवसर ऐश्वर्यायात वःगु खःसा वं उगु संकिपाय् म्हितेत अस्वीकार याःगु खँ पिहां वःगु दु । हलिउडया चर्चित अभिनेता ब्राडलिसे म्हितेत आखिर ऐश्वर्यां छाय् अस्वीकार यात धइगु खँ चर्चाय् वयाच्वंगु दु । ऐश्वर्यां थुगु संकिपायात अस्वीकार याःगु छगूयां छगू जक कारण धइगु संकिपाय् दुगु अन्तरंग दृश्य खः । संकिपाय् ऐश्वर्यायात गुगु भूमिकाया निंतिं अफर याःगु खः, उगु भूमिका याइम्हेसिनं अन्तरंग दृश्य नं बीमाःगु जुयाच्वन । थ्व हे कारणं ऐश्वर्यां उगु संकिपाय् म्हितेत अस्वीकार याःगु खः ।  ","February 19, 2019 07:25 AM"
https://nepalbhasatimes.com/18003,न्ह्यइपुख्यः,  ,ख्यालि न्हिली,"मरि क्यलेगु छगू अज्याःगु यन्त्र खः, गुकिं मरि बांलाक हे ग्वलाइ, तर भाःत तप्यनी जुइ । ह्ह्ह् थौंया छगू उच्च विचाः ः छिं थःगु जीवनय् अज्याःगु हे जक ज्या यानादिसँ, गुगु ज्या हाकनं हाकनं यायेगु निंतिं छितः मनूतय्सं धायेगु साहस याये मफयेमा । ह्ह्ह् सीकादिसँ कि थुपिं प्यता चीजं मनूयात गबलें नं लय्तायेका तये फइमखु । व खः कार, मोबाइल, कलाः व टि.भी । छाय्कि थुपिं प्यताः अप्वःथें लेटेस्ट मोडल मेपिंके हे दयाच्वनी ! ह्ह्ह् न्ह्याथाय् हुँ, न्ह्याथाय् स्व । कलाःया हे जक चर्चा । गुम्हं कलाः हयाः ख्वयाच्वंपिं, गुम्हं कलाः मदयाः ख्वयाच्वंपिं । धाथें थ्व संसार गुलि अचम्म ।","February 20, 2019 06:00 AM"
https://nepalbhasatimes.com/17712,न्ह्यइपुख्यः,  ,ख्यालि न्हिली,"शिक्षक ः म्हिगः छ छाय् स्कुल मवयागु ? पप्पु ः अथें ! शिक्षक (न्यतालय् छथु दायाः) ः अथें धयां जीला, का छाय् मयागु याकनं कारण धा । पप्पु ः भ्यालेन्टाइन डे जूगुलिं गर्लफ्रेन्ड नाप चाःहिउ वनागुलिं । शिक्षक ः थुलि चिधिकःगु उमेरय् नं छ गर्लफ्रेन्ड नाप चाःहिउ वनागु का मखुला ? अले व मिसा सु खः ले ? पप्पु ः सर, व छिकपिनि हे म्ह्याय् खः । ह्ह्ह् इहिपा जूगु ५ दँ लिपा भ्यालेन्टाइन डेकुन्हु छम्ह मिजंनं थः कलाःया निंतिं तुयुगु गुलाफ स्वां ज्वना वन । कलाः ः तुयुगु गुलाफ स्वां छाय् थौंया दिं कुन्हु ला ह्याउँगु गुलाफ स्वां बीमाः का ! ‘बीमाःगु ला खः’— भाःतम्हं धाल— ‘आः झीगु जीवनय् मतिना स्वयां अप्वः शान्तिया आवश्यक दु, उकिं …… !","February 13, 2019 06:05 AM"
https://nepalbhasatimes.com/17954,न्ह्यइपुख्यः,  ,ख्यालि न्हिली,"काय ः बाः, बाः जि जांचय् पास जुल धाःसा जितः २२० सीसीया पल्सर मोटरसाइकल न्याना बीमाः न्हिं ! अबु ः पुता, २२० सीसीया पल्सर जुइमा वा ३५० सीसीया बुलेट बाइक जुइमा, आखिर छ व हे १०० सीसीया स्कुटरया लिउलिउ वनेगु ला खःनि ! ह्ह्ह् छम्ह मचायात ह्वाँय्ह्वाँय् ख्वयाः वया अबुया न्ह्यःने वनाः धाल— ‘बाः, बाः जितः मामं दाल ।’ ख्वयाच्वंम्ह मचायात अबुं नं छथु न्यतालय् दायाखतं धाल— ‘बेमान मचा, वकिलया काय जुयाः उलि नं मसिउला, सर्वोच्च अदालतया पैmसलयात कयाः उच्च अदालतय् अपिल याये दइमखु धकाः …. ’ ह्ह्ह् निम्ह सरदार लँय वनाच्वन । छम्ह सरदारं द्वःछि वंगु नोट छपाः लुइकल । मेम्ह सरदारं धाल— ‘जितः बछि माः । का ‘फिफ्टी, फिफ्टी’ या । न्हापांम्ह सरदारं धाल ल्यं दुगु ९०० छु यायेगु ले ?","February 19, 2019 07:10 AM"
https://nepalbhasatimes.com/17656,न्ह्यइपुख्यः,  ,ख्यालि न्हिली,"छगू इहिपाया पार्टी भ्वजय् डीजे आकाझाकां बेहोस जुल ……. छाय्कि अन प्याखं हुलाच्वंथाय् छम्ह मिसा फर्माइश यात कि ‘यदि छिके पतञ्जलीया अज्याःगु छुं नं रिमिक्स दुसा हायेकादिसँ, गुकिं थ्व न्हाय्पंयात याउँसे च्वनी ….. ! ह्ह्ह् मिसा ः यदि जांचय् जि फेल जुल धाःसा जिमि अबुं जितः रिक्सावाल नाप ब्याहा याना बी हँ ! मिजं ः अरे वाह ! जिमि अबुं धाःगु दु कि जि फेल जुल धाःसा जितः रिक्सा न्याना बीगु हँ ! ह्ह्ह् ब्याहा जुइ धुंकूपिं मिजंतय् भ्वरि खाना वइगु कारणमध्ये छता खः — न्हापां ला पासापिं नापं होटल, रेष्टुराँय् पार्टीइ न्यायेकाः तन्न न, अले छेँय् थ्यंकाः कलातं ब्वः बी धकाः चुपचाप हाकनं ब्यलि यायेगु बाहेकं मेगु उपाय दइमखु ।","February 12, 2019 06:00 AM"
https://nepalbhasatimes.com/18037,न्ह्यइपुख्यः,  ,आलिया छाय् दिक्क !,"नायक रणवीर कपुर व नायिका आलिया भट्ट लिपांगु इलय् चर्चाय् वयाच्वंगु । चर्चाय् वयाच्वंगु निम्हेसिया न्हूगु फिल्मयात कयाः धाःसा मखु । थ्व इलय् थुपि निम्ह चर्चाय् वयाच्वंगुया कारणं खः इमिगु मतिना । चर्चा नं अज्याःगु कि थुमिगु मतिना सफल जुइगु खँय् मखसे असफल जुइगु चर्चा वयाच्वंगु दु । अर्थात निम्हेसिया दथुइ समस्या खने दया वःगु दु ।                                                         निम्हेसिया मतिनाया समाचारं रणवीरयात ला खास समस्या मदु, तर आलियाया करियर खतराय् लाइगु आशंका जुयाच्वंगु दु । हालय् ‘गल्ली ब्वाइ’नांया संकिपाया विशेष शो क्यनेगु ज्या जूगु इलय् इमिगु मतिना संकटय् लाइगु कथंया खने दुगु धासें चर्चा शुरु जूगु दु । थःपिनिगु मतिनाया सम्बन्धयात कयाः ‘हेडलाइन’ दयेकाच्वंगु खँय् थःगु लसता प्वंकूम्ह आलियां आः तत्काल रणवीरलिसे इहिपा यायेगु गुगुं योजना मदुगु संचार माध्यम समक्ष स्पष्ट याःगु दु । लिसें रणवीरलिसेया इहिपाया प्रसंगयात कयाः थःत दिक्क तायाच्वंगु तकं आलियां प्रतिक्रिया बिउगु दु । ‘जिमिगु मतिनया सम्बन्धयात कयाः जि लय्ताः’ आलियां धाःगु दु, ‘आः तत्काल इहिपा यायेगु अज्याःगु छुं नं योजना मदु, जि थौंकन्हय् थःगु ज्याय् लसताया च्वना ।’","February 21, 2019 07:10 AM"
https://nepalbhasatimes.com/17747,न्ह्यइपुख्यः,  ,ऐश्वर्याया न्हूगु लुक्स,"बलिउड अभिनेत्री ऐश्वर्या राय बच्चनया चर्चा हाकनं छक्वः शुरु जूगु दु । वयां चर्चा फिल्म, अभिनयया कारणं मखसे वयागु लिपांगु इलय् सार्वजनिक जूगु फोटोया कारणं खः । बलिउड अभिनेत्री ऐश्वर्यायाया न्हूगु फोटो शुट याःगु फोटो हालसालय् सार्वजनिक जूगु दु । थुकिया लिसें ऐश्वर्या हाकनं छक्वः चर्चाय् वःगु खः ।                                                         ऐश्वर्याया न्हूगु फोटोशुटय् वयागु ‘लुक्स’ गाक्कं फरक खने दयाच्वंगु जक मखसे तसकं आकर्षक नं खनेदु । लिसें वयागु हेयर स्टाइलय् नं हिउपाः वयाच्वंगु फोटोशुटय् खनेदु । ऐश्वर्यां थःगु सँया स्वरुपयात हिइकाः ‘कर्ली’ अर्थात कुलिकुलि चिंकातःगु दु । ताःईतक हे फोटोशुटपाखें तापानाच्वंम्ह ऐश्वर्यां हालय् याःगु फोटोशुटय् न्यूड लिपिस्टिक, म्यालिक गोल्ड ज्याकेट, जम्पसुट, लंग ब्लेजर ज्याकेटय् थेंज्याःगु लुक्सय् खने दयेकः वःगु खः ।","February 14, 2019 06:05 AM"
https://nepalbhasatimes.com/18042,न्ह्यइपुख्यः,  ,ख्यालि न्हिली,"छम्ह सरदार रेल अफिसय् जागिर नयेत अन्तर्वार्ता बिउ वन । अफिसया हाकिमं वयात न्यन— ‘धयादिसँ, छिगु विचाःकथं रेलया दुर्घटना म्हो यायेत दकलय् उत्तम उपाय छु जुइफु ?’ ‘जिं स्वये बांलाःगु उपाय’—सरदारं लिसः बिल— रेलया लिकय् स्पीड ब्रेक तयाबीगु !’ ह्ह्ह् अफ्रिकाया हाकुगु जातिया मिजंम्ह मतिनामिं थः हाकुम्ह हे गर्लफ्रेन्डयात …. खिउँसे च्वंगु सब्बु चान्हय् …. समुद्रया सिथय् …. तसकं रोमान्टिम मुडय् न्यन कि …. डार्लिंग छ वने धुन कि …. थन हे च्वँच्वना ? ह्ह्ह् मिजं धइपिं मिजं हे खः का ….। सी धुंकाः नरकय् वनाः नं छम्हं मे म्हसित नाप लात धाःसा न्हापां थ्व हे न्यनी कि ‘छं यमराजया म्ह्याय् खना ला …… क्या ! आइटम यार !’","February 21, 2019 07:47 AM"
https://nepalbhasatimes.com/17762,न्ह्यइपुख्यः,  ,गुण फिल्मस्या स्वंगूगु देछा संकिपा ‘कर्म’,"येँ – गुण फिल्मसं बौद्ध बाखंया लिधंसाय् स्वंगूगु नेपालभाषा संकिपा ‘कर्म’ निर्माण याइगु जूगु दु । म्हिगः जूगु संकिपाया भिं–साइत ज्याझ्वलय् उकिया जानकारी बिउगु खः । थ्व स्वयां न्ह्यः गुण फिल्मसं हे बौद्धकालीन बाखंया लिधंसाय् निर्माण याःगु पटाचारा व कृषा गौतमीया निर्देशन यानादीम्ह नांजाःम्ह निर्देशक रामकृष्ण खड्गीं हे थुगु संकिपाया नं निर्देशन यानादीत्यंगु दुसा संकिपाया पटकथा व संवाद नं वय्कलं हे च्वयादीगु खः ।                                                         गुण फिल्मस्या नायः राजेन्द्र शाक्य (दिजेन्द्र)या सभापतित्वय् जूगु संकिपाया भिं–साइत ज्याझ्वलय् कर्म संकिपाया निर्माता तकं जुयादीम्ह शाक्यं नैंक्याः तछ्यानादीगु खःसा मूपाहां जनकवि दुर्गालाल श्रेष्ठं क्यामराया स्वीच अन यानादीगु खः । ज्याझ्वःया मेम्ह मूपाहां ख्यालिजुजु मदनकृष्ण श्रेष्ठं निर्देशन बियादीगु खःसा थ्व पटाचारा व कृषा गौतमीया नायिका मेलिना मानन्धरं क्ल्याप बियादीगु खः । ज्याझ्वलय् संकिपाया नायक कर्मा शाक्य व नायिका आशिष्मा नकःमिं संकिपाया छगू संवाद नवानाः शुभमुहूर्त यानादीगु खः । भिक्षु निग्रोध महास्थविरपाखें पंचशील बियाः न्ह्याःगु ज्याझ्वलय् निर्माताया शाक्यया छेँजःपिंसं बुद्धपुजा नं यानादीगु खः । निर्देशक खड्गीं लसकुस यानादीगु ज्याझ्वलय् संकिपाया थीथी पक्ष नापं आः दयेकेत्यंगु संकिपाया नं सफलताया कामना यासें भिक्षु निग्रोध महास्थविर, जनकवि श्रेष्ठ व ख्यालिजुजु श्रेष्ठ, वरिष्ठ सिने पत्रकार विजयरत्न असंबरें थःथःगु नुगःखँ तयादीगु खः । उगु हे ज्याझ्वलय् कृषा गौतमी संकिपा ख्वीच्यान्हुतक सफलतापूर्वक प्रदर्शन जूगु लसताय् संकिपाया कलाकार, प्राविधिक व ग्वाहालिमिपिंत लुमन्ति चिं नं लःल्हाःगु खः । ज्याझ्वःया सभापतिलिसें संकिपाया निर्माता शाक्यं पटाचारा व कृषा गौतमी व्यावसायिक ल्याखं लबः कायेगु निंतिं संकिपा दयेकागु मखसे नेपालभाषाया निंतिं छुं यायेमाः धइगु सोच व उकिसनं बौद्धकालीन बाखंयात न्ह्यःने हयेगु ल्याखं संकिपा निर्माण यानागु धासें निगुलिं संकिपापाखें वःगु ध्यबा थीथी विहार, स्तुपा, चैत्य निर्माणया निंतिं ग्वाहालि यानागु नं जानकारी बिउगु खः । कर्मा व आशिष्माया मू भूमिका दइगु संकिपाया निंतिं मेपिं कलाकार धाःसा ल्ययेगु ल्यं दुगु व थ्व हे फागुनया अन्तिम वालंनिसें शुटिंग शुरु यायेगु ग्वसाः दुगु निर्देशक खड्गी जानकारी बियादीगु दु ।    ","February 14, 2019 06:35 AM"
https://nepalbhasatimes.com/17914,न्ह्यइपुख्यः,  ,ख्यालि न्हिली,"मिसा ः प्रिय, यदि छंत मयःसा आवंलि छं जिगु मोबाइलय् रिचार्ज याना मबिउसां जिउ, जिं छुं धायेमखु । मिजं ः अहो ! अथे ला अय्सा पक्का नं जागिर चूलात जुइका छंत मखुला ? मिसा ः मखु, मखु । मिजं ः अले छाय् ले ? मिसा ः जि मेम्ह हे ब्वाइफ्रेन्ड दत । ह्ह्ह् थौंकन्हय् चिचिधिकःपिं मस्ततकं गर्लफ्रेन्ड चाःहिकीपिं जुइधुंकल । कन्हय् इमिगु मतिना त्वाःदल (ब्रेक जुल) धाःसा व मस्तय्सं छुं त्वनी जुइ । शायद ……….. एप्पल जुस ! ह्ह्ह् छम्ह नेतां थः काय फेल जूसां स्कुलय् वनाः सकसितं मरि इनाः नकल । थ्व खनाः शिक्षकं धाल—‘नेताजु, छिकपिनि काय ला फेल जूगु खःनि हाकनं छुकिया लसता ला थ्व ? नेता ः फेल जुलं छु ले सा, वयागु पक्षय् ला बहुमत दु नि सा !","February 18, 2019 06:13 AM"
https://nepalbhasatimes.com/17748,न्ह्यइपुख्यः,  ,ख्यालि न्हिली,भ्यालेन्टाइन डेकुन्हु छम्ह मिसां मतिनाय् दुनाः थः मिजंयात गाक्कं चुप्पा नयाबिल । पलख लिपा मिसां धाल— ‘अहो ! सरी न्हिं । छंगु न्यतालय् ला लिपिस्टिकया दाग हे च्वन ।’ ‘छुं खँ मदु’— मिजं नं धाल— ‘यदि बांलाःगु ज्या यायेबलय् दाग च्वन धाःसा व दाग बांलाःगु हे जुइ …..!’ ह्ह्ह् रमिता ः जितः जिमि भाःतप्रति शंका वनाच्वंगु दु । जितः ताः कि वं सुलाः सुलाः सुं मिसायात नाप लायेगु यानाच्वंगु दु । सरिता ः अथे खःसा आः छं छु यायेगु ले ? रमिता ः जिं कन्हय् हे वयागु लिउलिउ जासुस यायेत जिं थः ब्वाइफेन्डयात छ्वयाबी । ह्ह्ह् ब्याहा मजूनिपिं मिजंतय्गु तःधंगु समस्या धइगु हे गुगुं नं पार्टी भ्वजय् वनीबलय् सुं नं सुं मिसालिसे मतिना जू हे जुइ ।,"February 14, 2019 06:19 AM"
https://nepalbhasatimes.com/17828,न्ह्यइपुख्यः,  ,पुलां जुइ मखंपिं हिरो हिरोइनत,"दच्छिया सछिया ल्याखं थौंकन्हय् खँय्भाय्या फिल्म पिहां वयाच्वंगु दु । थथे पिदंगु फिल्मय् न्हून्हूगु ख्वाः अप्वया वयाच्वंगु दु । विशेष यानाः फिल्मय् म्हितीपिं हिरो हिरोइनतय्गु ल्याः स्वयेगु खःसा न्हूपिनिगु हे ल्याः अप्वया च्वंगु खनेदइ । निवाः न्ह्यः रिलिज जूगु स्वंगू फिल्म रणबीर, सयकडा दस व गोपी मध्ये “रणबीर” फिल्मया हिरोइन सुपुष्पा भट्ट व सुभेच्छा खड्का निम्हं न्हूपिं हे हिरोइन खःसा “सयकडा दस” फिल्मया हिरोइन करुणा श्रेष्ठ नं न्हूम्ह हे हिरोइन खः ।                                                         खय्त ला रणबीरया हिरो सुशील सिटौला नं पुलां जुइ मलाःनिम्ह हिरो खः,अय्सां न्हूम्ह नं मखयेधुंकल । तर सुशील सिटौलां तसकं हे आश याःगु “रणबीर” फिल्मं नं स्वकुमिया मन त्याकेमफुबलय् थ्व फिल्मया हिरो सुशील सिटौलाया नापनापं हिरोइनत सुपुष्पा व सुभेच्छा नं पुलां जुइ खनि थें खनेमंत । मतलब इपिं स्वम्हेसिया हिरोहिरोइन जुयाः ज्या यानाच्वनेगु इच्छा ताःई तक म्वानाच्वने फइगु खनेमंत । कलिउड धकाः धयातःगु खँय्भाय्या फिल्म ख्यलय् पुलां जुइमखंपिं हिरो हिरोइनत यक्व हे दु । गुलिसियां यात्रा छगूनिगू फिल्म धुंकाः क्वचालसा गुलिसियां न्यागू–च्यागू फिल्म धुंकाः क्वचाल । निदँ स्वदँ न्ह्यः “के म तिम्रो हैन र” फिल्मं डेब्यु याःम्ह हिरो आर्यन अधिकारीयात कलिउडया न्हूम्ह स्टारया रुपय् बय्बय् याःगु खःसा थ्व हे फिल्मया हिरोइन मरिष्का पोखरेलया बारे नं यक्व हे चर्चा जूगु खः । उमिगु डेब्यू फिल्म “के म तिम्रो हैन र” यात स्वकुमितय्सं उलि मययेकलसा व धुंकाः आर्यन अधिकारीया रिलिज जूगु “बटरफ्लाइ” व “बाँध मायाले” ला बांमलाक हे फ्लप जुल । मरिष्का पोखरेलया नं “चपली हाइट २”व “साली कस्को भेनाको” थेंज्याःगु फिल्मया हालत नं व हे जुल । “बाँध मायाले” फिल्मय् आर्यन अधिकारीलिसे हिरोइन जुयाः म्हितूम्ह हिरोइन सृष्टि श्रेष्ठया डेब्यू फिल्म “गाजलु” तसकं लोकंह्वाःगु, बनेज्या ताःलागु फिल्म खः । थ्व फिल्मय् वयागु ज्याया नं तारीफ हे जुल । गुलिखे फिल्म अवार्डय् सृष्टि श्रेष्ठयात बेस्ट न्यूकमरया सिरपाः नं वल । नेपाःया फिल्म ख्यःया यङ्ग सुपरस्टार धकाः बय्बय् यानातःम्ह अनमोल के.सी.या मेन लीड रोल दुगु “गाजलु” धुंकाः सृष्टिया “रोमियो एन मुना” व “बाँध मायाले” पिहां वल अले फ्लप जुल । व धुंकाः सृष्टि अनवं थनवं मदयेक तन । थन थःगु डेब्यू फिल्मय् बय्बय् जूपिं गुलिखे हिरो वा हिरोइनत थथे तनावंगु यक्व हे दु । ल्याःखानां साध्य हे जुइमखु । थ्व प्यदँ न्यादँया दुने कलिउडय् दुहां वःपिं हिरोत मध्ये प्रदिप खड्का, पल शाह, पुष्पल खड्का व अनमोल के.सी. अले हिरोइनत मध्ये साम्राज्ञीराज्य लक्ष्मी शाह छम्हेसिया हे जक अभिनय यात्रा निगू स्वंगू फिल्मसिबें अप्वः न्ह्याः वनाच्वंगु दु । थौंकन्हय् खँय्भाय्या फिल्मय् थुलि न्हूपिं हिरो हिरोइनत वयाच्वंगु दु कि ल्याःखानां साध्य हे मजुइ धुंकल । हाकनं थथे पलाः न्ह्याकीपिं गुलिखे हिरो हिरोइनतय्सं थः कलिउडया भविष्यया स्टार हे धकाः तकं धक्कु त्वःतेगु याना वयाच्वंगु दुसा गुलिसितं धाःसा मिडियां बय्बय् याना वयाच्वंगु दु । विशेष यानाः अनमोल के.सी. छम्ह बाहेक अझ मेपिं हिरोत प्रतिया स्वकुमिया नुगः उलि क्वसाये फुगु खनेमदुनि । अनमोल लिसे फिल्मय् डेब्यु याःपिं हिरोइनतय्गु यात्रा नं थःपिनिगु न्हापांगु फिल्म धुंकाः उलि न्ह्याःवने फुगु मदु । “होस्टेल”या प्रकृति श्रेष्ठ, “जेरी”या आना शर्मा, “कृ”या अदिति बुढाथोकी नं थथे थःगु डेब्यु फिल्म धुंकाः तनावंपिं खः । “कृ” पिहां वये न्ह्यःतक आदिति बुढाथोकी धयाम्ह बलिउड धयातःगु हिन्दी फिल्मख्यलं तकं पत्याः यानातःम्ह धकाः बय्बय् यानातःम्ह हिरोइन खः । आः “कृ” फिल्मं बजाः कायेमफुबलय् कलिउडं ला आदिती तंगु हे जुलसा बलिउडय् नं वं छुं यानाच्वंगु दु थें खनेमदु । थथे थःगु अभिनय यात्रायात छगुलिं निगूस्वंगूतक जक वा छगुलिं हे क्वचायेकाः तनावंपिं मध्ये झी नेवाः फिल्मया निम्ह साप हे लोकंह्वाःपिं हिरोइनत आशिष्मा नकःमि व भिन्तुना जोशी नं लाः । भिन्तुनां “भ्रम”य् हिरोइन जुया म्हितलसा “मेघा”य् नम्रता श्रेष्ठलिसे सेकेण्ड लिडय् म्हितल । थ्व धुंकाः वयागु कलिउड यात्रा न्ह्याःमवनसा आशिष्मा नकःमिं धाःसा “अन्तराल”, “तोरी लाहुरे”, “लभ यु बाबा”, “संरक्षण”, “राधे” नापं यानाः छगू दर्जनति खँय् भाय्या फिल्म म्हितल । वयागु “अधकट्टि” नांयागु फिल्मया चर्चा ला बांलाक्क हे जुल अले निखिल उप्रेती हिरो दुगु “राधे” ला सेमी हिट फिल्म हे खः । अय्सां छम्ह हिरोइनया रुपय् वयागु यात्रा धाःसा उलि ताःलाये मफुत ।थौंकन्हय् खँय्भाय्या फिल्मय् थुलि न्हूपिं हिरो हिरोइनत वयाच्वंगु दु कि ल्याःखानां साध्य हे मजुइ धुंकल । हाकनं थथे पलाः न्ह्याकीपिं गुलिखे हिरो हिरोइनतय्सं थः कलिउडया भविष्यया स्टार हे धकाः तकं धक्कु त्वःतेगु याना वयाच्वंगु दुसा गुलिसितं धाःसा मिडियां बय्बय् याना वयाच्वंगु दु । अनमोल के.सी.यात कयाः “होस्टेल” दयेकूम्ह प्रोड्युसर सुनिल रावलं “होस्टेल रिटन्र्स” दयेकूबलय् उकी सुशील श्रेष्ठ नांयाम्ह न्हूम्ह हिरोयात डेब्यु याकल । स्वयेबलय् अनमोल थें हे ख्वाःवःम्ह सुशील श्रेष्ठया डेब्यू बांलाक्क हे जूसां वयाः यात्रा धाःसा “कारखाना” व मेगु छगू निगू फिल्मय् हे जक तक्यन । अनमोल के.सी.या मां सुष्मिता बमजनं प्रोड्युस याःगु “म त तिम्रै हुँ” फिल्मय् थः काय्यात हे हिरो दयेकेगु ग्वसाः ग्वःगु खः, तर अनमोलं थःगु फिल्मया निंतिं ई फ्याये मफुबलय् आकाश श्रेष्ठ नांयाम्ह न्हूम्ह हिरोयात अनमोल के.सी.या रिप्लेस कथं न्ह्यःनेहल । थ्व फिल्म ला चले मजुल तर आकाशयात धाःसा आपाःसिनं ययेकल । व धुंकाः आकाशं साम्राज्ञी राज्यलक्ष्मी राणालिसे “तिमिसँग” व पुजा शर्मा लिसे “ रामकहानी” फिल्मय् हिरो जुयाः म्हितल । थ्व निगुलिं फिल्मया बनेज्या ठिकठाक हे जूबलय् वयात थःगु फिल्मय् म्हितकीपिनिगु ल्याः धाःसा अप्वया वयाच्वंगु दु । आः वयागु थ्व यात्रा गुलि पुलां जुइ , व धाःसा लिपा हे जक सीदइ । न्हू वःपिं हिरोत मध्ये बय्बय् जुयाच्वंपिं निम्ह धइपिं आयुष्मान देशराज श्रेष्ठ व आशिरमान देशराज श्रेष्ठ नांया निम्ह दाजुकिजापिं खः । दाजुकिजा मध्ये दाजुम्ह आयुष्मानया पलाः धाःसा कलिउडय् क्वातुइ धुंकूगु खनेदु । उकिसनं कलिउडय् थौंकन्हय्या स्टार हिरोइन कथं कयातःम्ह प्रियका कार्कीलिसेया मतिना व ईन्गेजमेन्टया कारणं वयागु चर्चा अप्वयाच्वंगु दु तर किजाम्ह आशिरमानया पलाः क्वातुइ फुगु मदुनि । अनमोल के.सी.यात कयाः “होस्टेल”, “जेरी” व “गाजलु” थेंज्याःगु लोकंह्वाःगु फिल्म दयेकूम्ह निर्देशक हेमराज बि.सी.या निर्देशनय् दयेकूगु “ग्यांगस्टर ब्लुज” फिल्मय् नं निर्देशक बिसीं अनमोलयात हे लीड रोल म्हितकेगु ग्वसाः ग्वःगु खः । अनमोलं नं ज्यू हे धाःगु खः तर लिपा वनाः थ्व फिल्मया निंतिं ई फ्यायेमफुबलय् अनमोलया रिप्लेस कथं आशिरमानयात डेब्यू याकूगु खः । तर थ्व फिल्म नं उलि चले मजूबलय् किजाम्ह आशिरमानया पलाः सुथां लायेमफुत । आः आशिरमानया भविष्य वयागु न्हूगु फिल्म “द ब्रेकअप” या भरय् लानाच्वंगु दु । कलिउडय् राजेश हमाल, निखिल उप्रेती थेंज्याःपिंत पुलां जुल धकाः धयाहःगु इलय् खनेदयेकः वःपिं राजबल्लभ कोइराला, जीवन लुइँटेल व आर्यन सिग्देलपिं मध्ये आर्यन सिग्देल छम्हेसिया जक पलाः सुथां लाःगु खनेदतसा मेपिं हिरोत ला विदेशय् हे पलायन जुल । लिपांगु इलय् तसकं बय्बय् जूपिं मध्ये “ऐश्वर्य” फिल्मं डेब्यू याःम्ह हिरोइन दिपिका प्रसाई अले “लिलिबिलि”या हिरोइन जसिता गुरुङ्गयात नं कलिउडया राईजिङ्ग स्टारया रुपय् चर्चा याःगु खः । जसिताया यात्राय् आः “लभ स्टेशन” नांयागु छगू चर्चित फिल्म वयेत्यंगु दुसा दिपिकाया धाःसा “छक्का पन्जा ३” बाहेक मेगु फिल्म मदुनिगु जक मखसे वं आः थःगु पलाः फिल्मपाखे मन्ह्याकीगु संकेत खनेदयावःगु दु । दिपिकां छुं ई न्ह्यःतिनि “ऐश्वर्य” फिल्मया हे निर्देशक दिवाकर भट्टराईलिसे ईन्गेजमेण्ट याःगुलिं यानाः आवंलि वं फिल्म मम्हितीगु संकेत ब्वलंगु खः । थुकथं कलिउडय् थ्व निदँप्यदँया दुने खनेदयेक्वःपिं आपालं हिरो हिरोइनतय्गु पलाः उलि थातय् लाये फयाच्वंगु खनेमदु धकाः धायेमाः ।  ","February 15, 2019 10:00 AM"
https://nepalbhasatimes.com/17866,न्ह्यइपुख्यः,  ,ख्यालि न्हिली,"मिल्क टी व ब्ल्याक टी स्वयां ग्रीन टी त्वनेगु व त्वंकेगुया आपालं फाइदा दु । — चिनी व दुरुया खर्च बचत जुइ । — बिस्कुटया खर्च नं बचत जुइ । — धनाढ्य जूगु महसुस जुइ । — च्या थप काइमखु । महत्वपूर्ण खँ ला थ्व दु कि सुं नं पाहां हाकनं छेँय् वयेगु कुतः याइमखु । ह्ह्ह् न्ह्यसः अरेन्ज म्यारिजय् पारपाचुके म्हो जक जुइ । छाय् खः ? लिसः गुम्हेसिनं थःगु इच्छाकथं इहिपा तक ला याये मखं वं छु धकाः पारपाचुके कायेगु आँट याइ ? ह्ह्ह् छगू पार्कय् छज्वः प्रेमी च्वनाः खँ ल्हानाच्वन । मिजंनं धाल— ‘प्रिय ! छंगु व मिखाय् जिं सारा संसार खनाच्वना । अबलय् लाक्क इमिगु न्ह्यःने छम्ह अय्लाःगुलु थ्यंकः वल । अले वं धाल— भाई, अथे खःसा प्रहरीं गन गन चेकिंग यानाच्वंगु दु । स्वयाबिउ सा ।","February 17, 2019 06:21 AM"
https://nepalbhasatimes.com/17863,न्ह्यइपुख्यः,  ,प्रेगनेन्ट प्रियंका !,बलिउड अभिनेत्री प्रियंका चोपडां वंगु दँया डिसेम्बर महिनाय् थः प्रिन्स चार्मिंग निक जोन्सलिसे इहिपा याःगु खः । इहिपा लिपा प्रियंका थःगु ज्याय् लिहां नं वयेधुंकूगु दु । थौंकन्हय् प्रियंका थःगु हलिउड संकिपाया प्रमोसन यायेगु ज्याय् व्यस्त जुयाच्वंगु दु । खतुं प्रियंकाया इहिपा जूगु लाक्कं स्वला हे जक दत । तर प्रियंका व वया भाःत निक अभिभावक जुइत्यन धइगु खँ व्यापक रुपं चर्चाय् वयाच्वंगु दु ।                                                         हलिउड फिल्मया प्रमोसनया इलय् प्रियंकाया शारीरिक हाउभाउयात स्वयाः उकथंया चर्चा जुयाच्वंगु खः । फिल्मी रिपोर्टकथं प्रियंका थः प्वाथय् दु धइगु खँयात फत्तले सुचुकेत स्वयाच्वंगु दु । उलि जक मखु निम्हनिपूया दथुइ याकनं मचा मबुइकेगु खँय् नं सहमति जूगु प्रियंकाया दावी दु । इहिपा न्ह्यः थुकथंया सहमति जूगु खःसां आः वयाः प्रियंकायात स्वयेबलय् इपिं निम्ह याकनं हे अभिभावक जुइत इच्छुक जुयाच्वंगु खःला ? धइगु आशंका जुयाच्वंगु दु । प्रियंकालिसे सतीगु स्रोतया कथं थ्व हे २०१९ तकया दुने प्रियंका मां जुइत इच्छुक जुयाच्वंगु धइगु खँ चर्चाय् दु ।,"February 17, 2019 06:10 AM"
https://nepalbhasatimes.com/18134,न्ह्यइपुख्यः,  ,‘सिलु’ निसें न्ह्याःगु मातृभाषी फिल्मया यात्रा,"फिल्मया खँ ल्हायेबलय् आदिवासी मातृभाषी फिल्मया खँ नं वइ । हलिमय् आदिवासी जनजाति मातृभाषी फिल्म दयेकेगु छगू अभियान नं न्ह्यानाच्वंगु दु । थथे हलिमय् न्यंकभनं दयेका वयाच्वंगु आदिवासी मातृभाषी फिल्मया मेला नं जुया वयाच्वंगु दुसा निदँ प्यदँ न्ह्यःतक नेपालय् नं इन्डिजिनस फिल्म आर्काइभ(आइएफए) या ग्वसालय् नेपाल ईन्टरनेशनल फिल्म फेस्टिभल धकाः अन्तर्राष्ट्रिय स्तरया फिल्म फेस्टिभल नं जुया वयाच्वंगु खः ।                                                         आः वयाःथ्व फेस्टिभलं दिपाः काल । उगु हे फिल्म फेस्टिभलय् निर्देशक आर्यम नकःमिया “भिन्तुना”यात क्रिटिक्स च्वाइस अवार्ड वःगु खःसा निर्देशक लुजः सिंहया “इम्प्रेशन्स अफ लुम्बिनी” नांयागु डकुमेण्ट्रिं नं छगू सिरपाः त्याकूगु खँ थन लुमंकेबहजू । नेपालय् वि.सं.२०२२ सालं दकलय् न्हापांगु फिल्म कथं “आमा” पिदंगु खःसा वयां नीनिदँ लिपातक नं खस नेपाली भाय्या फिल्म हे जक पिदनाच्वंगु खः । थ्व ईया दुने पिदंगु खस नेपाली भाय्या फिल्म धुंकाः वि.सं. २०४४ सालय् पिदंगु नेवाःफिल्म “सिलु” हे नेपाःया दकलय् न्हापांगु गैर खस नेपाली भाय्या फिल्म खःसा थ्वहे दकलय् न्हापांगु मातृभाषी फिल्म खः । थ्व फिल्मया निर्देशक प्रदिप रिमाल खः । थुकी जय श्रेष्ठ व नबिना श्रेष्ठया मेन रोल दुगु ल्याखं आदिवासी मातृभाय्या दकलय् न्हापांम्ह अभिनेता जय श्रेष्ठ ठहरे जुलसा अभिनेत्री नबिना श्रेष्ठ । आदिवासी मातृभाषी फिल्मया इतिहासया हे दकलय् न्हापांगु पलाः जुइत ताःलाःगु नेवाः भाय्या फिल्म “सिलु” धुंकाः तःदँतक हाकनं मेगु आदिवासी मातृभाषाया फिल्म पिमदन । “सिलु”पिदने धुंकाः झिनिदँ लिपा वि.सं.२०५३ सालय् मेगु नेवाः फिल्म कथं “राजमति” पिदन । नेपालय् दुने थःगु हे भाषा दुपिं आदीवासी जनजातित यक्वहे दःसां अज्याःगु दक्व भासं फिल्म हे धाःसा दयेकाच्वंगु मदु । आः वयाः मुगाली, कोइंच, राई भाषाया नं फिल्म पिहां वयाच्वंगु दु । “राजमति”या निर्देशक नीर शाह खः अले थुकी हिसिला महर्जनं राजमतिया मेन रोल म्हितातःगु दुसा मणि राजलवट व श्रीकृष्ण श्रेष्ठया नं मू भूमिका दु ।थुलिया दुने मेगु प्यंगू नेवाः फिल्म नं पिदंगु दु तर नेवाः फिल्मया इतिहासय् गनं उल्लेख यानातःगु मदु । थथे जूगुया मूहुनि धइगु “सिलु”व “राजमति” उगु ईया फिल्म निर्माण प्रविधी सेलुलाइडय् दयेकूगु खःसा मेगु प्यंगू फिल्म“चरित्र”, “चिपनिप”, “न्हिलाः न्हिलाः हुँ” व “निपाः ख्वाःपाः” धाःसा भिडियो प्रविधीं दयेकूगु फिल्म खः । नेपालय् आदिवासी मातृभाषी फिल्मया चर्चा यायेबलय् नेपालभाषाया“सिलु”धुंकाः तःदँ लिपा मेगु भाय्या फिल्म कथं पिदंगु धइगु थारु भाय्या फिल्म “करम” खः ।परशुराम चौधरीं दयेकूगु थ्व फिल्मं उगु इलय् जूगु भिडियो चलचित्र महोत्सवय् थीथी सिरपाः त्याकेत ताःलाःगु खः । थ्व इलय् भिडियो प्रविधीं दयेकूगु फिल्मत हलय् क्यनेगु चलन मदुगुलिं यानाःउबलय् पिदंगु प्यंगू नेवाः फिल्म नं हलतक थ्यने मफुगु खःसा “करम” नं नेपाल भिडियो चलचित्र संघया ग्वसालय् भृकुटीमण्डपय् दुने च्वंगु हाईभिजन हल दुसां अन तकं क्यने मफुगु खः । उगु फिल्म नं निर्माताया थःगु हे कुतलं थीथी थासय् च्यारिटी शो कथं क्यनेज्या जूगु खः । थथे नेपालय् आदिवासी मातृभाषी फिल्मया क्यनेज्या न्ह्याःगु नं स्वीदँ पुले धुंकल तर आः तक नं अज्याःगु फिल्मं हलय् बांलाक्क थाय् काये फुगु मदुनि ।“सिलु”या क्यनेज्या शुरु जूगु इलय् आपालंआपाः स्वकुमि वयाः फियांफी मफयेक हुल जूगु खःसा लिपा “राजमति” नं ५१ न्हूतक क्यनेत ताःलाःगु खः । व धुंकाः आः तकया नेवाः फिल्मया चर्चा यायेबलय् बुद्धकालिन बाखनय् दयेकूगु निर्देशक रामकृष्ण खड्गीया “पटाचारा” गुण सिनेमां हलय् १२५ न्हुसिबें अप्वः क्यनाः रेकर्ड तःगु खःसा रामकृष्ण खड्गीया हे “कृषा गौतमी”नं ६८न्हूतक क्यनेत ताःलाःगु खः । थ्व प्यंगू फिल्म बाहेक निर्देशक पवन जोशीया “बांलाः मय्जु” नं हलय् सार्वजनिक रुपं क्यंगु फिल्म खःसा आः वयाः निर्देशक रवि साय्मिया “जामनः गुभाजु” वालय् छन्हु जूसां क्यना वयाच्वंगु नेवाः फिल्म खः । आदिवासी मातृभाषी फिल्मया पुलां खँ दुवालेगु खःसा थन च्वयेबहगु छता खँ धइगु “सिलु”पिहां वःगु इलय् खस नेपाली भाय्या फिल्मयातजक नेपाली फिल्म धयातःगु खःसा उगु इलय् राज्यं म्हइगु मनोरञ्जन करया ५० प्रतिशत निर्मातायात लितबीगु याना वयाच्वंगु खः ।तर “सिलु”यात नेपाली मखु धकाः अज्याःगु सुविधा मबीगु कुतः याःगु खः। थुकथं न्हापांगु आदिवासी मातृभाषी फिल्मयात क्यंगु थज्याःगु चिरिमां व्यवहारं यानां अप्वः लाय् तयाः सेलुलाइड फिल्म दयेकेगु आँट सुनां मयात । तर छगू–निगू जूसां भिडियो फिल्म दयेकेगु ज्या धाःसा जुल । आः तकया दुने करिब १२५ गू ति नेवाः फिल्म पिदने धुंकलसा मेमेगु भाय्या फिल्मया नापं यानाः थ्यंमथ्यं खुसः–न्हय्सःति फिल्म आदिवासी मातृभाषां पिहां वयेधुंकल, तर अज्याःगु दक्व धयाथें फिल्मत हल तक धाःसा थ्यने फुगु मदु । नेपालय् दुने न्ववाइगु व लिपि दुगु भाय् मध्ये तामाङ्ग,मगर,गुरुङ्ग लगायत थीथी आदिवासी मातृभाषां नं फिल्मत दयेका वयाच्वंगु दुसा दछिया दुने न्यय्गूति अज्याःगु फिल्म पिदनाच्वंगु दु । नेपालभाषा धुंकाः थारु भाय्या फिल्म पिहां वलसा व धुंकाःवि.सं.२०५१ सालय् वयाः मगर भाय्या फिल्म “लङघन”पिदन । थ्व फिल्मया निर्देशक युवराज मास्की मगर खः । मगर भाषी फिल्मया दकलय् न्हापांम्ह फिल्म निर्देशक जुइगु ह्वःताः चूलाकूम्ह युवराज मास्की मगरं लिपा वि.सं.२०५२ पाखे गुरुङ्ग भाय्या फिल्म “पाते” दयेकाः गुरुङ्ग भाय्या नं दकलय् न्हापांम्ह फिल्म निर्देशक जुइगु ह्वःताः चूलाकल । थौंकन्हय् गुरुङ्ग भाय्या फिल्मया ल्याः अप्वयावयाच्वंगु दुसा पोखराय् थ्व भाय्या फिल्मयात व्यवस्थित रुपं हलय् हे क्यनेगु निंतिं गुरुङ्ग फिल्म संघं कुतः यानाच्वंगु दु धइगु न्यनेदु ।फिल्म स्वइपिं स्वकुमिया ल्याः व थःगु भासं पिदंगु मातृभाषी फिल्मयात मतिना यायेमाः धइगु भावना तामाङ्ग समुदाय दुने दुगु खनेदु । तामाङ्ग फिल्मया शो जुइबलय्तामाङ्ग समुदायया स्वकुमित बथांबथां मुुनाः स्वःवःगु खनेदु । थुकिं यानाः तामाङ्ग फिल्मय् ज्या याइपिनिगु हौसला झन् अप्वःया वःगु खनेदु । थुकथं थःगु भाषाया फिल्म प्रति मतिना क्यनीपिं तामाङ्गतय्गु दकलय् न्हापांगु फिल्म “सेमरी छोरङान” खः । थ्व फिल्मया निर्देशक जयनन्द लामा खः । नेपालय् दुने थःगु हे भाषा दुपिं आदीवासी जनजातित यक्वहे दःसां अज्याःगु दक्व भासं फिल्म हे धाःसा दयेकाच्वंगु मदु । आः वयाः मुगाली, कोइंच, राई भाषाया नं फिल्म पिहां वयाच्वंगु दुसा दकलय् न्हापांगु फिल्म धइगु “सायाबुङ” खःसा थ्व फिल्मया निर्देशक डिक बान्तवा खः । अथेहेतुं लिम्बु भाय्या न्हापांगु फिल्म कथं दयेकूगु टेलिफिल्म “तरेवा” खःसा थुकिया निर्देशक नबीन सुब्बा खः । लिपा वनाः नबीन सुब्बां नेपालय् आदिवासी जनजाति मातृभाषाया फिल्मया अभियानयात हे न्ह्याकलसा वयागु हे कुतलं इन्डिजिनस फिल्म आर्काइभ नीस्वंगु खः । सन् २००७ निसें नेपाल इन्टरनेशनल इन्डिजिनस फिल्म फेस्टिभलया अभियान न्ह्याकूगु खः । अथेहेतुं नबीन सुब्बां लिपा वनाः “नुमाफुङ” नांयागु छगू फिल्म लिम्बु तजिलजियात कयाः दयेकल । थ्व फिल्मं राष्ट्रिय व अन्तर्राष्ट्रिय फिल्म फेस्टिभलय् ब्वति काःगुजक मखसे थीथी सिरपाः नं त्याकल । व हे नबीन सुब्बां दकलय् न्हापांगु शेर्पा फिल्मया रुपय् “खाङग्री”दयेकलसा निर्देशक मयजु तोमा लामां दकलय् न्हापांगु मुगाली भाय्या फिल्मदयेकूगु खः । थुकथं नेपाःया फिल्म ख्यलय् नेपालय् न्ववाइगु खस नेपाली भाय्या एकछत्रीय राजयात हाथ्या बियाः दकलय् न्हापां नेवाः भासं फिल्म दयेकूगु खःसा व धुंकाः तिनि बुलुहुंबुलुहुं मेमेगु आदिवासी मातृभाषां नं फिल्म पिहां वयेगु शुरु जूगु खः धइगु खँ थन लुमंकेबहजू ।","February 22, 2019 09:15 AM"
https://nepalbhasatimes.com/19150,न्ह्यइपुख्यः,  ,ख्यालि न्हिली,"छु छितः छ्यं स्याःला ? छु छितः मिखा स्याःला ? छु छितः म्हछम्हं स्याःगु अनुभव जू ला ? छितः अल्सि चाःगु महसुस जू ला ? यदि छितः धाथें अथे जुयाच्वंगु दु धइगु खःसा छिगु मोबाइल १२ क्वः छिगु छ्यनय् चाःहिकादिसँ, अले व मोबाइल फोहर द्वँय् वांछ्वयादिसँ, सकतां ठीक जुइ ! ह्ह्ह् रमेश (फोनय्) ः अले राजु, छंगु रेष्टुरेन्ट बांलाक हे चले जुयाच्वंगु दु मखुला ? राजु ः अपाय्सकं नं बांलाक मखु । वा ले छकः । रमेश ः खय्तला जि छंगु रेष्टुरेन्टय् प्यक्व–न्याक्वः हे वयेधुन । तर न्ह्याबलें तालं जक ग्वयातःगु खना ! राजु ः अरे पासा, छ लन्च वा डिनरया इलय् वल जुइका । व इलय् ला जिपिं सकलें नयेत थःगु छेँय् वयेगु ई खःनिसा !","March 21, 2019 05:55 AM"
https://nepalbhasatimes.com/16414,न्ह्यइपुख्यः,  ,ख्यालि न्हिली,"पप्पु (ग्याग्यां) ः बाः जि ला जांचय् हाकनं फेल जुल । अबु ः चिन्ता कायेम्वाः, छ शेरया काय खः । पप्पु ः खः, बाः ! जिमि म्याडमं नं अथे हे धयाच्वनीगु । अबु ः कि छ शेरया काय धकाः ला ? पप्पु ः अथे अथे हे खः, म्यामं धाइगु खः कि मसिउ सु जनावरया काय खः ? ह्ह्ह् मिसा धइपिं लः थें तरल व शीतल जुइ । मिजं धइपिं चा थें ठोस व सुख्खा । अले थुपिं निम्हेसिया दथुइ जब इहिपा जुइ अले ध्याचः जू वनी । ह्ह्ह् सुनानं लाख कुतः यायेमा झीगु देशय् हिउपाः वयेगु असम्भव दु । छाय्कि गरिबतय्के ‘हिम्मत’ मदु मध्यमवर्गयाके ‘फुर्सद’ मदु अले तःमिपिंत ‘आवश्यकता’ मदु ।","January 09, 2019 07:37 AM"
https://nepalbhasatimes.com/47640,न्ह्यइपुख्यः,११४२ दिल्लाथ्व नवमी,"‘व मनू, सु मनू ?’ सार्वजनिक","किपू(नेपालभाषा टाइम्स)- भारि कुबियाः थःगु जीवन यापन यानाच्वंम्ह छम्ह सामान्य मनूया जीवनयात कयाः निर्माण जूगु ‘व मनू, सु मनू ?’ म्युजिक भिडियो पिदंगु दु । मगन इन्टरटेनमेन्टया ग्वसालय् वंगु सोमवाः थनया कीर्तिपुर सिनेप्लेक्सय् जूगु ज्याझ्वलय् म्युजिक भिडियो सार्वजनिक याःगु खः ।                                                         वरिष्ठ कलाकार मदनदास श्रेष्ठया प्रमुख आतिथ्यताय् जूगु ज्याझ्वलय् उगु म्युजिक भिडियो युट्युबपाखें सार्वजनिक याःगु खः । किपू नगरपालिका २ वडाया भुवन महर्जनं च्वयादीगु म्येँय् नांजाःम्ह संगीतकार सुरेन्द्र श्रेष्ठं लसय् हनादीगु खःसा थौंकन्हय् हङकङय् च्वँच्वनादीम्ह राजेन्द्र डंगोलं सः बियादीगु खः । करिब छगू दशक स्वयां न्ह्यः किपुलिइ भारि कुबीगु ज्या याना वयाच्वंम्ह विजय नांया मनूया जीवनया लिधंसाय् उगु म्युजिक भिडियो निर्माण याःगु खः । सुनाः नं बिउगु सितिं मकासे थम्हं यानागु ज्याया ज्याला जक कयाः जीवन हनावयाच्वंम्ह नापं म्हय् न्ह्याबलें नं झुलिझुलि वंगु वसः पुना जुइम्ह छम्ह शिक्षितम्ह भरियाया बारे उगु म्युजिक भिडियो निर्माण याःगु खः । किपूतय्सं ‘विजय’ नां बियातःम्ह उम्ह मनू गनं किपुलिइ वल व वयागु थाय्बाय् गन खः, गुकथं किपुलिइ थ्यन धइगु बारे सकलें अनभिज्ञ । अथेखःसां किपूमितय्सं बिउगु हे नामं म्हसिउम्ह छम्ह वास्तविक पात्रया बारे उगु म्युजिक भिडियो निर्माण याःगु खः । विजयया भूमिकाय् किपूया हे नांजाःम्ह कलाकार लक्ष्मीकुमार महर्जनं अभिनय यानादीगु दु । ज्याझ्वलय् किपू नगरपालिकाया निवर्तमान प्रमुख रमेश महर्जनं किपुलिइ थःगु जीवन पाना वंम्ह छम्ह भरियाया जीवनयात कयाः दयेकातःगु म्युजिक भिडियो व मूपात्रया अभिनय जीवन्त जूगु खँ कनादिल । वरिष्ठ कलाकारलिसें मूपाहां श्रेष्ठं नेपालभाषाय् नं बांबांलाःगु म्युजिक भिडियो निर्माण जूगु धासें सकलें कलाकारया अभिनय च्वछायेबहजू धयादिल । मगन इन्टरटेनमेन्टया अध्यक्ष लिसें निर्देशक रजिन महर्जनं म्युजिक भिडियो दयेकेगु विचाः गुकथं वल धइगु बारे कनादीगु खः । म्युजिक भिडियोय् देवेन्द्र महर्जन, बुद्धलक्ष्मी महर्जन, नरेन्द्र महर्जन, ज्ञानीशोभा महर्जन, धनबहादुुर महर्जन लगायतया कलाकारं अभिनय यानादीगु दु । म्युजिक भिडियोया निर्देशन विक्रम महर्जनं यानादीगु खःसा छायाँकन रजिन महर्जनं यानादीगु खः ।","July 08, 2022 01:25 AM"
https://nepalbhasatimes.com/16600,न्ह्यइपुख्यः,  ,ख्यालि न्हिली,"छु छिं गबलें विचाः यनादीगु दु ला कि चुनावय् भोट कुर्केत १८ दँ जक दःसा गाः जबकि इहिपा यायेत २० दँ पूरा जुइमाः । थथे छाय् धाःसां सकसिनं सिउ कि देय्यात कः घाये अःपु तर, कलाःयात कः घाये तसकं थाकु ह्ह्ह् का धयादिसँ, मनूया इहिपा गबलय् जुइ ? मखुसा सीकादिसँ ः– जब छिगु जीवन छिगु थःगु हे खयां नं छिगु अनुकूल जुइमखु, अले राहु, केतु व शनिया दशा तकं तसकं खराब जुइ, छिगु मंगल नं तसकं कमजोर जुयाच्वनी थज्याःगु इलय् द्यवं नं छिगुपाखें गाक्कं मनोरञ्जन कायेगु इच्छा याइ….. बस् व हे इलय् इहिपा जुइ !","January 14, 2019 07:00 AM"
https://nepalbhasatimes.com/16475,न्ह्यइपुख्यः,  ,ख्यालि न्हिली,भाःत ः प्रिय ! यदि छंत छुं जुल धाःसा जि ला धाथें वँय् हे जुइ । कलाः ः यदि छुं जुयाः जि प्वाक्क सित धाःसा छिं मेम्ह इहिपा ला यानादी मखु मखुला ? भाःत ः थ्व वँय्या छु विश्वास गुगुं नं इलय् छुं नं यायेफु ! ह्ह्ह् डाक्टर ः अय्लाः त्वनेगु त्वःता दिसँ । छाय्कि अय्लाः शरीरयात मनिं । उकिं छितः बुलुहुं बुलुहुं मृत्युया म्हुतुइ यंकाच्वंगु दइ । ल्वगि ः अय्सा ठीक हे जू । थन याकनं सुयात सी माःगु दु धकाः ! ह्ह्ह् गुलि नं मिसात पर्सि पसलय् पर्सि न्यायेत वनी । इमिसं निता हे जक खँ ल्हाइ ः १. थ्व हे डिजाइनया मेगु कलरया क्यनादिसँ । २. थ्व हे कलरय् मेगु डिजाइन छकः क्यनादिसँ ।,"January 10, 2019 05:45 AM"
https://nepalbhasatimes.com/20605,न्ह्यइपुख्यः,  ,ख्यालि न्हिली,"शिक्षक ः पप्पु, छं मसिउला स्कुलय् गधा ज्वना वये मजिउ धकाः ? छाय् ज्वना वयागु धा । ‘सर, छिं हे म्हिगः धयादीगु खः नि जिं गज्याः गज्याःपिं गधायात मनू दयेका बियागु दु धका’— पप्पु विचाः याये थें यानाः धाल— ‘उकिं थ्वयागु नं छुं जुइला धकाः हयागु !’ ह्ह्ह् नकतिनि कलेजय् आखः ब्वनेत वःम्ह छम्ह मिसायात मिजं नं धाल— ‘छिगु नां छु थें ?’ मिसा ः जितः सकसिनं न्हापांनिसें हे तता धकाः सःतीगु खः । ‘मां कसम, क्या संयोग’, मिजं नं धाल— ‘जितः नं सकसिनं भिनाजु धकाः सःतीगु ।’ ह्ह्ह् कलाः ः छिकपिनि स्याःन्याःम्ह पासां मखुम्ह मिसा नाप इहिपा यायेत्यन । छिं वयात पनादिसँ ले ? भाःत ः छाय् पनेगु, जिं छाय् पनेगु वयात । छु वं जिगु इहिपा यायेत नं पंगु ला । जिं अने पं वनेत ।","May 07, 2019 06:55 AM"
https://nepalbhasatimes.com/16549,न्ह्यइपुख्यः,  ,न्हूदँ सनिल कि फिल्म फेस्टिभलया समापन ?,"न्ह्यखँ नेपालभाषाया फिल्म ख्यलय् छुं दँ न्ह्यः तःगू हे फिल्म फेस्टिभल जुल । थथे फिल्म फेस्टिभल जूगु धइगु बांलाःगु हे खँ खः । थुकिं नेवाः फिल्मख्यःयात थपुकेत ग्वाहालि हे याइसा फिल्मय् ज्या याइपिं कलाकार, प्राविधिकपिनिगु मनोबल थकाइ । तर थुकथं मनोबल थकाइगु ज्याया लिच्वः धइगु अज्याःगु फिल्म फेस्टिभलया विधिवत समापन ज्याझ्वः हे जुया मबिल धाःसा नुगः थहां वयेगु पलेसा क्वतुने यः ।                                                         नेवाः फिल्म फेस्टिभलया ख्यलय् थथे हे जुयाच्वंगुखः । मच्छिन्द्र क्लबया ग्वसालय् दँय्दसं नेवाः संकिपा नखः जुया वयाच्वंगुलिइ ने.सं.११३४य् उगु संकिपा नखलय् स्वाकाः छगू शर्ट फिल्म कम्पिटिशन नं जुल । अले सिरपाः त्याकूपिनिगु नां नं घोषणा जुल । तर सिरपा धाःसा मबिउ । नेपालभाषा संकिपा समाजया ग्वसालय् निदँ न्ह्यः क्वचाःगु नेपालभाषा फिल्म फेस्टिभल ने.सं.११३६÷३७ तःजिक जुल । लच्छिइ छगू छगू यानाः दछिया झिंनिगू नेवाः फिल्म क्यनेगु कथं न्ह्याःगु उगु फिल्म फेस्टिभलं दथुइ छक्वः निला प्यला दिपाः नं काल । तर लिपा वनाः झिंनिगुलिं फिल्म क्यनाः उगु फिल्म फेस्टिभल क्वचायेकल । निदँ न्ह्यःहे फेस्टिभल क्वचाःसां थुकिया समापन जुइ मफयाच्वंगुलिइ थुगुसी वयाः तिनि उकिया विधिवत समापन ज्याझ्वः जुल । उलि जक मखसे मच्छिन्द्र क्लबया ग्वसालय् जूगु नेवाः शर्ट फिल्म कम्पिटिशनया बिइल्यंदनिगु सिरपा नं थगुने ने.सं.११३८य् जूगु संकिपा नखःया इलय् बियाः विधिवत समापन जूगु घोषणा यात । थुकथं तःदँ न्ह्यवंनिसें दिनाच्वंगु निगू संकिपा नखःया विधिवत समापन जूसांं नेपालभाषाया छगूयां छगू हे जक टेलिभिजन च्यानलया रुपय् धस्वाःगु नेपालमण्डल टेलिभिजनया ग्वसालय् नं छगू नेवाः फिल्म फेस्टिभल जुल । छगू हे ज्याझ्वलं स्वता स्वता आज्जु ज्वंबलय् स्वकुमिपिं भतिचा अलमल जूगु खनेदत । न्यू इयर नाइट हनाः न्ह्याइपुके धकाः वःपिं स्वकुमितय् निंतिं फिल्म फेस्टिभलया समापन ज्याझ्वः व दसिपौ इनाज्याझ्वलं चिनातये मफुबलय् अन दसिपौ इनाच्वंगु इलय् हलय् स्वकुमित खनेमंत । झिंच्यावाःतक छसिकथं वालय् छगू नेवाः फिल्म क्यनाः क्वचाःगु उगु फिल्म फेस्टिभलया छगू औपचारिक समापन ज्याझ्वःयानाः फेस्टिभलय् ब्वति काःगु झिंच्यागू नेवाः फिल्मयात म्हतिं न्याद्वः न्याद्वःतका किपु (टोकन मनि)देछायेगु धकाः घोषणा यानातःगु नेपालमण्डल टेलिभिजनया उगु फिल्म फेस्टिभलया समापन ज्याझ्वः आः तक मजूनि । समापन ज्याझ्वः थन आः धाःसा वंगु वालय् जूगु नेपालभाषा फिल्म फेस्टिभल ने.सं.११३६÷३७ या समापन ज्याझ्वःयात छक्वः दुवालेगु कुतः यायेगु जुइ । नेपालभाषा संकिपा समाजया ग्वसालय् जूगु उगु फिल्म फेस्टिभलया समापन ज्याझ्वः दिनाच्वंगुयात कयाः थाय्थासं आपालं सः थ्वयाच्वंगु खःसा आः वयाः उगु समापन ज्याझ्वः जूगुलिं अज्याःगु सलं दिपाः काःगु दु । वंगु वालय् जूगु समापन ज्याझ्वःयात तँसाः कथं न्यू इयर नाइट धकाः नं नां छुनातःगु दुसाः अझ नेपाःस्टार हेल्थ फण्डया निंतिं च्यारिटी शो धकाः नं धयातःगु दु । थथे स्वंगू स्वंगू आज्जु ज्वनाः जूगु छगू हे ज्याझ्वःयात कयाः चर्चा याये । ज्याझ्वःयात छगू सांगीतिक ज्याझ्वःया रुपय् न्ह्याकूगु खःसा आपालं कलाह्यमिपिनिगु सहभागिता दुगु उगु सांगीतिक ज्याझ्वलय् राजमति संकिपाया नकिं हिसिला महर्जनया नापनापं भोगेन्द्र मानन्धर, रजनी खड्गी व रोजिना सुवालथेंज्याःपिं नेवाः सुपरस्टारया सिरपाःया निंतिं धेंधेंबल्लाखय् लाना च्वंपिं नांजाःपिं कलाकारयालिसें रञ्जना सित्तिखु व दिया श्रेष्ठ थेंज्याःपिं न्हूपिं कलाकारंं हुलाप्याखं क्यनादिल । ज्याझ्वलय् नेपालभाषा संकिपा ख्यलय् ताः ई न्ह्यवंनिसें पलाः न्ह्याका वयाच्वनादीपिं निम्ह कलाकारत नगीना जोशी व महन्तलाल मल्लयात हनाः महोत्सव ने.सं.११३६÷३७ या समापन ज्याझ्वः शनिबार यलया अशोक पार्टी पालेसय् तःजिक सम्पन्न जुल । नेपाःया ख्यालिजुजु मदनकृष्ण श्रेष्ठ मूपाहाँ कथं झायादीगु उगु ज्याझ्वःयात न्हूदँ सांगीतिक सनिलया रुपय् नं न्ह्यब्वःगु खःसा ज्याझ्वलय् नेपालभाषाया कलाकारिता ख्यलय् ताः ई निसें ज्वःमदुगु योगदान बिया वयाच्वनादीपिं नगीना जोशी वमहन्तलाल मल्लयात म्हतिं न्याद्वः तका नापं हनापौ लःल्हानाः सम्मानित याःगु खः । संगीत ख्यःया मेलोडी क्वीन धयातःम्ह दिपा महर्जन,रत्नशोभा महर्जन, राजेश शाक्य,एन्जीला सिंह, सुरज व्यञ्जनकार,सबिन बज्राचार्य, नील शाक्य,किशोरकुमार शाही व यमन श्रेष्ठलगायत आपालं कलाकारतय्सं थःथःगु सांगीतिक प्रस्तुति न्ह्यब्वःगु खः । अथेहेतुं नेपालभाषा संकिपा महोत्सवय् दुथ्याःगु १२ गू संकिपायात म्हतिं २५द्वःतकाया नापनापं दसिपौ नं लःल्हाःगु उगु ज्याझ्वलय् नेपालभाषा संकिपा महोत्सव ताःलाकेत ग्वाहालि याःपिंया नापनापं न्हूदँ सनिल११३९ ताःलाकेत ग्वाहालि याःपिं विज्ञापनदाता, कलाकार व व्यक्तित्वपिंत मतिनाया चिं कथं सुभाय्–पौ लःल्हाःगु खः । नेपाः आर्टिस्ट हेल्थ फण्डयात नं आर्थिक ग्वाहालि यायेगु तातुनाः जूगु उगु ज्याझ्वलय् व्यवसायी व समाजसेवी विश्वरत्न तुलाधरं हेल्थ फण्डया निंतिं थःगु पाखें १लाख ११ हजार व १११तका दां ग्वाहालि कथं लःल्हानादीगु खःसा उगु दांया चेक ईमेज च्यानलया महाप्रबन्धक रघुबरभक्त मानन्धरं लःल्हाना कयादीगु खः । मूपाहां मदनकृष्ण श्रेष्ठं नेपालभाषाया संगीत व संकिपा ख्यः बांलानाः वःगुलिं लसता प्वंकादिलसा मेम्ह पाहां व ज्याझ्वःया मू प्रायोजक महर्जन कम्प्लेक्सया कृष्णलाल महर्जनं नेवाः संगीत व संकिपा ख्यःयात अझ तब्यायायेमानिगु खँ न्ह्यथँसे थम्हं नं थुकी माःगु ग्वाहालि यायेगु बचं बियादिल । मेम्ह उगु ज्याझ्वः न्ह्याकादीम्ह नांजाःम्ह कलाकःमि व नेपालभाषा संकिपा समाजया संस्थापक नायः सुरेन्द्र तुलाधरं उगु हेल्थ फण्डय् न्हापाहे न्यागू लाख तका दयेधुंकूगु खँ न्ह्यथनादीगु खःसा उगु फण्डपाखें कलाकार मानकृष्ण वावायात छगू लखतका दां आर्थिक ग्वाहालि यायेधुनागु खँ नं वय्कलं न्ह्यथनादिल ।   तारिफ यायेमाःगु पक्ष थुकथं क्वचाःगु उगु ज्याझ्वःयात दुवालेबलय् ताः ई लिपा हे जूसां नेपालभाषा फिल्म फेस्टिभलया समापन जूगुयात बांलाःगु खँ कथं कायेमाः, अले प्यताः इलय् न्ह्याइधकाः क्वछिनातःगु ज्याझ्वः यक्व लिमबाकुसे इलय् हे न्ह्याकूगुयात नं तारिफ यायेमाः । अथेहे तुं प्याखं हुलाच्वंगु इलय् हे थःगु वसः गुनावःसां भतिचा हे हरबराय् मचासे थःगु प्रस्तुति पूवंकादीम्ह रोजिना सुवालया धैर्ययात दुनुगलंनिसें तारिफ यायेमाः । ज्वर वःसां स्टेजय् हुलाप्याखं न्ह्यब्वयादीम्ह दिया श्रेष्ठया कुतःयात नं च्वछायेमा । प्रस्तुुतिया थुलि खँ बाहेक फिल्म फेस्टिभलय् ब्वति काःगु नेवाः फिल्मयात बिइधकाः क्वछिनातःगु म्हतिं नीन्याद्वः नीन्याद्वःतका उगु ज्याझ्वलय् लःल्हाःगुयात नं च्वछायेमा । मछिंगु खँ छगू हे ज्याझ्वलं स्वता स्वता आज्जु ज्वंबलय् स्वकुमिपिं भतिचा अलमल जूगु खनेदत । न्यू इयर नाइट हनाः न्ह्याइपुके धकाः वःपिं स्वकुमितय् निंतिं फिल्म फेस्टिभलया समापन ज्याझ्वः व दसिपौ इनाज्याझ्वलं चिनातये मफुबलय् अन दसिपौ इनाच्वंगु इलय् हलय् स्वकुमित खनेमंत । अथेहेतुं भोगेन्द्र, रोजिना व रजनी जानाः हुलाप्याखं क्यंगु हे म्ये हाकनं नील शाक्य व दिपा महर्जनयात हायेके बीगु सिबें बरु म्येहालिपिंसं म्येहालाच्वंगु हे इलय् प्याखं नं ल्हुइका छ्वःगु खःसा अझ बांलाइगु खः, अले ई नं म्हं चाइगु खः । ज्याझ्वलय् छखे आशिष्मा नकःमि,आर्यम नकःमि,सबिन शाक्य,हृदयप्रसाद मिश्र, शोभा महर्जन थेंज्याःपिनिगु उपस्थिति खनेमदुसा मेखे नेवाःफिल्मया न्हापांम्ह हिरो जय श्रेष्ठ महर्जन अले लोकंह्वाःम्ह राजु महर्जननिसें कयाः न्हूपुस्ताया हिरोइनत निकी महर्जन, सलोना बज्राचार्य थेंज्याःपिनिगु उपस्थिति दःसां स्वकुमितसें वय्कःपिनिगु उपस्थिति बोध याये मखन । सुभाय्–पौ लःल्हायेगु ज्याय् निर्मलरत्न शाक्य, निरञ्जनरत्न शाक्य,विश्वरत्न तुलाधर व कृष्णलाल महर्जन,गोपालकाजी कायस्थ थेंज्याःपिंलिसें लिसें इमेज च्यानलया रघुबरभक्त मानन्धर व मूपाहां ख्यालिजुजु मदनकृष्ण श्रेष्ठया नापंनापं मेमेपिं स्टार फिगरयात नं ह्वःताः बिउगु खःसा स्वकुमितलिसे वय्कःपिनिगु स्वापू क्वातुइगु खः । अथेहेतुं थुगुसी सम्मानित जुइम्ह धकाः छुं ई न्ह्यः घोषित जुइधुंकूूम्ह महन्तलाल मल्ल सिरपाः ज्याझ्वलय् मथ्यंगुयात कयाः नं आपाःसिनं न्ह्यसःचिं थन । ज्याझ्वःया मूपाहांया रुपय् क्वछिनातःम्ह अले ज्याझ्वःया सुभाय् पौ लगायतया सकतां दसिपतिइ थःगु ल्हाःचिं तयातःम्ह नेपाल सरकार चलचित्र बिकास बोर्डया नायः मय्जु निकिता पौड्यालया अनुपस्थितियात आपाःसिनं बेक्वःमिखां स्वःगु दु । दकलय् लिपा तःधंगु ज्या यायेबलय् छतानिता मगाःमचाः जुयाच्वनी । ज्याझ्वःया उद्देश्य बांलात कि अज्याःगु मगामचालंं छुं पाइमखु । नेपालभाषाया संकिपा व संगीत ख्यलय् ताः ई न्ह्यवंनिसें दिपाः मदयेक ज्या याना वयाच्वंम्ह नेपालभाषा संकिपा समाजया नायः सुरेन्द्र तुलाधर थःम्हेसिनं न्ह्याकूगु उगु ज्याझ्वःयात वय्कलं बांलाक व न्ह्याइपुक्क हे न्ह्याकूगु दु तर वय्कलं ईयात ध्यान तयाः भतिचा चिहाकलं जक न्ववानादीगु खःसा अझ बांलाइगु खः धकाः धाःपिं नं खनेदत ।","January 12, 2019 02:45 AM"
https://nepalbhasatimes.com/38936,न्ह्यइपुख्यः,???? ???????? द्वादशी ,धुकूपिकू क्यने छंत बोलया म्युजिक भिडियो पिदन,"येँ- नांजाःम्ह निर्देशक पवन जोशीया निर्देशनय् नेपालभाषाया न्हूगु म्येँ ‘धुकूपिकू क्यने छंत ….’ बोलया म्युजिक भिडियो पिहां वःगु दु । जनगायक भृगुराम श्रेष्ठं छगू ज्याझ्वःया दथुइ उगु म्युजिक भिडियो सार्वजनिक यानादीगु खः ।                                                         ज्याझ्वलय् मूपाहां जनगायक श्रेष्ठं थःगु नुगःखँ कनादिसें पुलांगु ईया लुमन्ति इनादीगु खःसा नेपालभाषा सांगीतिक ख्यःया श्रीवृद्धिया निंतिं थःत पानाच्वंपिंत सफलताया कामना नं यानादिल । ज्याझ्वलय् नांजाःम्ह म्येँ हालामि प्रवेशमान शाक्य, सिने पत्रकार विजयरत्न असंबरेलिसें म्युजिक भिडियोया कलाकार, म्येँ हालामि, च्वमि, संगीतकःमि व प्राविधिकपिंसं नं म्युजिक भिडियोया थीथी पक्षयात कयाः थःथःगु नुगःखँ प्वंकादीगु खः । विकासरत्न कंसाकारं च्वयादीगु अनिल तुलाधरं लसय् हनादीगु खःसा ताराराम मुनकःमिं सः बियादीगु उगु म्येँया म्युजिक भिडियोय् लोकंह्वाःम्ह कलाकार रुपेन्द्र श्रेष्ठ ‘थक्वाःमि’ व आराध्यलक्ष्मी खड्गीया मू अभिनय दु । म्युजिक भिडियोया छायाँकन व सम्पादन सोहन मानन्धरं यानादीगु खः ।","March 10, 2021 09:32 AM"
https://nepalbhasatimes.com/16473,न्ह्यइपुख्यः,  ,फ्यानयात  बर्थडे गिफ्ट,"बलिउड अभिनेत्री दीपिका पादुकोण ३३ दँ क्यंगु दु । नकतिनि जक वैवाहिक जीवनय् दुहां वःम्ह दीपिकां थःगु बुन्हिया लसताय् छगू वेबसाइट नं लन्च याःगु खः, गुगु वेबसाइट दीपिकां थः फ्यानय् निंतिं धकाः लन्च याःगु खः । वंगु जनवरी ५ तारिखकुन्हु लन्च याःगु दीपिकाया वेबसाइटया नां खः deepikapadukone.com ।                                                         दीपिकाया वेबसाइटय् वयागु फिल्मी जिन्दगीया आपालं उतारचढावया बारे दक्वं जानकारी उपलब्ध जुइगु खँ धाःगु दु । दीपिकां थः फ्यानतय्त समर्पित यानाः संचालनय् हःगु बेवसाइट धाःसा छुं ई लिपा हे बन्द जुयाबिल । उकिया कारण खः वया हे फ्यानत । दीपिकाप्रति वया फ्यानतय् लगाव थनतक थ्यंगु खने दत कि वेबसाइट लन्च जूगु स्वघौतक अत्याधिक मात्राय् वया फ्यानतय्सं स्वःगुलिं यानाः वेबसाइट हे ठप्प जुया बिउगु खः । वयां स्वघौ लिपा धाःसा हाकनं संचालन जुल ।थुगु वेबसाइटय् दीपिकाया फिल्म जीवनया संघर्षया बारे नापं मनोरञ्जनसम्बन्धी व दीपिकालिसे सम्बन्धित जानकारी काये फइगु जूगु दु ।  ","January 10, 2019 06:13 AM"
https://nepalbhasatimes.com/20870,न्ह्यइपुख्यः,  ,ख्यालि न्हिली,"न्ह्याथाय् द्यःइके वंसां नं देगलय पुजारी जुयाच्वनीपिं मिजंत हे जक जुइ । थथे छाय् थें सिउला ? छाय्कि द्यःया दर्शन यायेत वइपिं भक्तजनं द्यःयाथाय् जक ध्यान बी फयेमा धकाः …. ! ह्ह्ह् गणित शिक्षक ः पप्पु धासाः …, रेखा छु खः ? पप्पु ः छगू रेखा छम्ह मनू वनेगु निंतिं खः, गुगु विन्दुपाखें शुरु जुइ । गणित शिक्षक ः अथे खःसा उकिया समानान्तर रेखा छु खः ? पप्पु ः समानान्तर रेखा वया गर्लपे्रmन्ड नापं वनेगु निंतिं । ह्ह्ह् धनी मनू ः जिके खुखा छेँ दु, उकी निखा बंगला दु । कार १० गः दु । पसः १५ गू दु । नोकरचाकर नीम्ह दु । छंके छु दु ? गरिब मनू ः हजुर ! जि छम्हयां छम्ह जक काय दु, अले वया गर्लफ्रेन्ड छिम्ह याकः म्ह्याय् खः ।","May 15, 2019 06:05 AM"
https://nepalbhasatimes.com/22601,न्ह्यइपुख्यः,  ,ख्यालि न्हिली,"मिजं ः आइ लभ यु ! मिसा ः जि न्हापा हे ब्वाइफ्रेन्ड दु । मिजं ः वयात सेकेन्ड ह्यान्ड बजारय् मिया बिउ । पुलांगु वन धाःसा हे जक न्हूगु वइगु ला खः नि ! ह्ह्ह् छम्ह मिजं भुतुलिइ वन । ग्यास अन यात । प्रेसरकुकर देछुत । छपाः सेल्फी कयाः फेसबुकय् पोष्ट यात अले थथेच्वल ः ‘जिम्ह कलाः थःछेँय् वंगु दु, जितः च्या त्वने मास्ति वयाच्वन, कुकरय् ग्वक्वः सिटी वयेकेमाः ….. ?’ ह्ह्ह् कलाः ः छितः छता खँ धाये । न्हापां धयादिसँ कि छि तं चायादीमखु । भाःत ः का, तं चायेमखु, खँ छु खः ? कलाः (ग्याग्यां) ः जिगु हिराया अंगू तन, गुगु अंगू छिं जितः बर्थडे गिफ्ट धकाः बिउगु खः । भाःत ः छगू हे जक शर्तय् जिं छंत माफी बी फइ । कलाः छु शर्त ? भाःत ः आवंनिसें छं जिगु खल्तीइ गबलें नं ल्हाः तयेमखु धाः । छाय्कि छंगु अंगू जिगु खल्तीइ लुया वःगु दु ।","July 03, 2019 06:55 AM"
https://nepalbhasatimes.com/20965,न्ह्यइपुख्यः,  ,बुद्धया बारे भ्रम न्यंकूगु संकिपा,"च्यादँझिदँ न्ह्यःया तिनि खँ खः । छगू हिन्दी फिल्मय् तथागत भगवान बुद्धया जन्म भारतय् जूगु खः धकाः न्ववानातःगु कारणं नेपालय् विरोध जुल । व फिल्मया नां “चांदनी चोक टु चाइना” खः । विरोधया सः थ्वयेवं सम्बन्धित पक्षं उगु अंश चिइकेत सहमति यात । नेपालय् ला लिकात, तर भारत लगायत संसारया मेमेगु देशय् गथे खः अथे हे तयातल ।                                                         डिभीडि वा टेलिभिजन भर्सनय् नं गथे खः अथे हे तल । आः नं युट्युबय् “चांदनी चोक टु चाइना” स्वल धाःसा गथे खः अथेहे तयातःगु खंकेफइ । आः उकियात हीके बीम्ह सु ? अथे हे तुं छक्वः भारतया छगू टेलिभिजन च्यानलय् क्यंगु छगू सिरियलय् कबीर बेदी नांयाम्ह छम्ह कलाकारं न्ववाःगु डाइलगं तथागत बुद्धया अवमूल्यन जुल धइगु खँ पिहां वल । अले विवाद ब्वलन । डाइलग न्ववाःम्ह कबीर बेदी लगायत उगु सिरियलया निर्माता—निर्देशकं थ्व मचायेक व मसीकं जूूवंगु खः धकाः क्षमा नं फ्वन ।विश्वविख्यात फिल्म निर्देशक बर्र्नार्डो ब्रटोलुचीं नं छक्वः अथे हे याःगु दु । नेपालय् शुटिंग याःगु उगु फिल्मया नां “लिटिल बुद्ध” खः । महामानव बुद्धयात गौण मानव बोध याकीगु नामं यानाः नेपालय् हे शुटिंग जूगु उगु फिल्मयात कयाः तच्वयेक विरोधया सः थ्वल । शुटिंग हे तकं दिकेमाःगु स्थिति वल । अले निर्देशक ब्रटोलुचीं नं फिल्मया नां हिला “लिटिल लामा” तये धकाः सहमति यात । सहमति जूगु कारणं शुटिंग ला सम्पन्न जुल तर सहमति कायम मजुल अले सहमति कायम मजूबलय् धाःसा सुनां छसः हे मतः । तथागत बुद्धया बाखनय् संसार न्यंकभनं फिल्म दयेकेगु कुतः जुयावयातुं च्वंगु दु, अले बुद्धया बारे भ्रम न्यंकेगु ज्या नं जारी हे जुयाच्वंगु दनि । हलिउड व बलिउडय् भगवान बुद्ध व बुद्धकालिन बाखं वा बौद्ध बाखनय् आधारित फिल्म यक्व दयेकूगु दु । जर्मन लेखक हर्मन हेस्सेया अंग्रेजी उपन्यास “सिद्धार्थ”या लिधंसा कयाः दयेकूगु “सिद्धार्थ” नांयागु अंग्रेजी भाषाया फिल्मय् भारतीय अभिनेत्री सिमी ग्रेवालं पचिनांगा जुयाः दृश्य बिउगु कारणं विवादास्पद नं जुल । थुकी भारतया विख्यात अभिनेता शशी कपुरं मेनरोल म्हितातःगु दु । भारतय् हे दयेकूगु “आम्रपाली” फिल्मय् अम्बपालीयात अजातशत्रुया हिरोइनया रुपय् प्रस्तुत यानातःगु दु जबकि अम्बपालिया गर्भ जुजु विम्बसारयागु खः । भारतया नांजाःम्ह अभिनेता शाहरूख खान थम्हं निर्माण याःगु “अशोका” फिल्मय् सम्राट अशोकयात छम्ह मिसाया मतिनाय् दुबिनाच्वंम्ह जुजुया रुपय् जक क्यनातःगु दु । जबकि “अशोका”यात धर्मगुरु दलाइ लामां नं स्वःगु खः अले तारीफ नं याःगु खः धकाः बय्बय् नं यात तर फिल्म धाःसा उलि तारीफ मजूगु खँ सुचुके मफुत । “तृषाग्नी” नांयागु थःगु हिन्दी फिल्मय् बौद्ध विहारय् च्वनाच्वंपिं भिक्षु व भिक्षुणी दथुइ येचास्वापू तःगु लु तयातःगु दु । नाना पाटेकर व पल्लवी जोशी दथुया थ्व लु नं आलोचनाया शिकार जुल । फिल्मया पर्दाय् बुद्ध व बौद्ध बाखंयात बेक्वयेका क्यनीगु धइगु हलिउड बलिउडया छुं न्हू खँ मखु । बुद्ध व बौद्ध बाखनय् यक्व फिल्म पिहां वयेधुंकूगु दु । उकी मध्ये हलिउडया “कुन्दन” नांयागु फिल्मय् तिब्बतया बौद्ध धर्मावलम्बी प्रति सद्भाव क्यंगु कारण अमेरिकां आलोचना यात । विश्वविख्यात फिल्म निर्देशक मार्टिन स्कोर्सिसं दयेकूगु थ्व फिल्मय् हलिउडया नांजाःम्ह हिरो हेरीसन फोर्डं मेन रोल म्हितातःगु दु । अले थ्व फिल्मया स्क्रिनप्ले नं अभिनेता फोर्डया तिरिमय्जु मेलिसा मेथिसनं हे तयार याःगु खः । च्वमि मेथिसन स्वतन्त्र तिब्बतया समर्थक जूगुलिं “कुन्दन” फिल्मयात अमेरिकी सरकारं बेक्वः मिखां स्वःगु खः । “कुन्दन” नांयागु फिल्म अमेरिकाया बेक्व मिखाया कारणं विवादय् लातसा “हलिउड बुद्ध” नांयागु छगू फिल्म धाःसा थःगु प्रस्तुति शैलीया कारणं विवादय् लात । झिदँ–झिंन्यादँति न्ह्यः पिदंगु थ्व फिल्मया निर्देशक फिलिप कालाण्ड खः । थ्व “हलिउड बुद्ध” फिल्मया प्रचार सामग्रीइ तथागत बुद्धयात अपमानजनक रुपय् प्रस्तुत यानातःगु खः । उकी छम्ह सामान्य मनुखं बुद्धया शिरय् च्वनाः सल गये थें गयाच्वंगु लु तयातःगु खः । संसारं हे शान्तिया दूत धकाः माने यानातःम्ह तथागत बुद्ध असिम श्रद्धाया पात्र महामानव तथागत बुद्धया शिरय् अथे मनू च्वनाच्वंगु तस्वीरं यानाः उगु फिल्म तःधंगु विवादय् लाःगु खः । ‘हलिउड बुद्ध’ नांयागु उगु फिल्मया बाखं कथं हलिउडया छम्ह फिल्म निर्मातां थः च्वनेया निंतिं छखा छेँ दयेकी तर अचानक व छेँ लखय् दुनीगु इलय् अन बुद्ध मूर्तिया शिर खनेदइ अले उकी हे गयाः थःगु ज्यान जोगे याइगु लु क्यनातःगु दुसा थुकथं थुकी बुद्धयात उद्धारकर्ताया रुपय् क्यनेगु कुतः यानातःगु खः । बाखं न्ह्यागु हे जूसां पोस्टरय् बुद्धयात अपमानजनक रुपय् प्रस्तुत याःगु धइगु पाय्छि मखु धकाः हे धाल ।फिल्मय् भगवान बुद्धयात भ्रामक रुपं प्रस्तुत याइ धकाः हे जुइमाः फिल्मया पर्दाय् बुद्धया रुपय् अभिनय वर्जित यानातःगु दु । भिक्षु अश्वघोष महास्थवीरं छक्वः धयाबिज्यागु दु कि “बुद्ध शिक्षा धयागु विलासिताया विरोध जक मखु वा बौद्ध ज्ञानया अति प्रचार जक नं मखु अपितु जीवनयात सुमार्गय् न्ह्याकेगु नं खः । अले तथागत बुद्धया ३२ महापुरुष लक्षण व ८० व्यञ्जनयात सुनां नं अभिनयया माध्यमं क्यनेगु सम्भव मदु ।” अश्वघोष महास्थवीरया थ्व धापुतिं हे स्पष्ट जूकि पर्दाय् बुद्धया अभिनय छु कारणं वर्जित यानातःगु जुइमा धइगु खँ, अले फिल्मय् भगवान बुद्धयात अभिनयया माध्यमं क्यनेबलय् थ्व रमझमया विषय जूवनेफु धइगु नं छगू मेगु कारण जुइफु । थुकिं बुद्धया अस्तित्व व बुद्ध प्रतिया आस्थाय् घाःलाकेफु । बुद्धया महामानवतायात थज्याःगु खं बांमलागु लिच्वः लाकेफु । थुकिया छगू बःचाधंगु दसु कथं नेवाः फिल्म “चाण्डालिका”या छकुचा लुयात कायेफु । थुकी तथागत बुद्धं चाण्डालिकायात सम्बोधन याइबलय् मय्जु धकाः सम्बोधन याःगु क्यनातःगु दु । तर वसपोलं उपासिका वा अनागारिका धकाः जकं सम्बोधन याःगु खःसा बांलाइगु खः ला धका न्ह्यसः ब्वलनाच्वंगु दु । थथे हे लाःथेपाःथे जुइ धकाः हे फिल्मया पर्दाय् तथागत बुद्धयात क्यने मजिउ धकाः धयातःगु जुइमाः ।","May 17, 2019 07:15 AM"
https://nepalbhasatimes.com/22599,न्ह्यइपुख्यः,  ,कमब्याकया तयारी,छगू इलय् बलिउड अभिनेत्री करिना कपुर थःगु करियरया उत्कर्षय् थ्यनाच्वंगु ई । थ्व हे इलय् वं अभिनेता सैफ अली खाननाप इहिपा यात । सैफलिसे इहिपा यायेधुंकाः संकिपा ख्यःयात त्वःताः पारिवारिक जीवनय् हे ई छ्यात । वयां लिपा काय तैमुरया सुसाःकुसाः यायेगुलिइ हे अप्वः ई बीगु यायेवं वं बलिउड संकिपा ख्यःयात चट्ट हे ल्वःमंकल धाःसा छुं पाइमखु ।                                                         आः धाःसा करिनां हाकनं पुलांगु हे लयय् लिहां वयेगु सुरसार यानाच्वंगु दु । करिनां ‘अंग्रेजी मिडियम’ नांया इरफान खानया संकिपापाखें बलिउडय् कमब्याक’ यायेगु तयारी यानाच्वंगु दु । मिसा प्रहरी अधिकृतया भूमिकाय् खने दयेकः वयेत्यंम्ह करिनां न्हापांखुसी इरफान खानलिसे म्हितेत्यंगु खः । संकिपाया छायांकन थौंकन्हय् लन्डनय् धमाधम जुयाच्वंगु दु । उकिया निंतिं करिना नं लन्डनय् वनाच्वंगु दुसा थ्व हे झ्वलय् फिल्म युनिटं करिनाया ‘फस्ट लुक’ सार्वजनिक नं याःगु दु ।,"July 03, 2019 06:35 AM"
https://nepalbhasatimes.com/23181,न्ह्यइपुख्यः,  ,ख्यालि न्हिली,"शिक्षक ः राजु, छ स्कुल ला न्ह्याबलें इलय् हे वइ, तर क्लास ध्यान बियाः आखः मब्वँसे न्हिछिन्हिछि मिसात नाप जक छाय् खँ ल्हानाच्वनेगु ? ‘सर, जि तसकं गरिब परिवारयाम्ह खः’— राजुं धाल— ‘जिके मोबाइल मदु, उकिं …. ! ह्ह्ह् काय ः मां, मां ! जिगु जन्म जुइ स्वयां न्ह्यः न्हापा गबलें छिं जितः खंगु दु ला ? मां ः मदु, पुता मदु । काय ः अय्सा जि जन्म जुइधुंकाः छिं गथे यानाः जितः म्हसिल ले …. ? ह्ह्ह् ससःअबु ः भाजु, कन्हय् छिकपिनि ससःकिजाया निंतिं मिसा स्वः वनेत्यनागु छि नं झासँ न्हिं । बरु भचा न्हापां झासँ खं ला ! जिलाजं ः बां, छिं थःगु हे हिसाबं स्वयादिसँ, थन जितःला जिगु थःगु हे निर्णय गलत जुयाच्वंगु दु ….. !","July 16, 2019 06:55 AM"
https://nepalbhasatimes.com/22647,न्ह्यइपुख्यः,  ,ख्यालि न्हिली,प्रम ओलीया थौं गनं वनेम्वाःगुलिं तसकं फुर्सद जुयाच्वन । वं म्हाइपु छ्यायेत प्रचण्डयात एसएमएस छ्वल । ओली ः छपु जोक छ्वया हजि ! प्रचण्ड ः जि आः लिमलाःनि ! ओली ः अपाय्सकं छुकी व्यस्त ले ? प्रचण्ड ः पीएम जुइत तयारी यानाच्वना । उकिं । ओली ः अहो ! अय्सा मेगु छपु जोक छ्वया हजि । ह्ह्ह् राजु ः फेब्रुअरी १४ कुन्हु छु खः ? रमेश ः न्हापां थ्व धा कि छं कलाः दु कि गर्लफ्रेन्ड ? राजु ः कलाः । रमेश ः अय्सा सहीद दिवस ! ह्ह्ह् जितः अय्लाःसिसिया स्वभाव तसकं तसकं हे यः । छाय्कि स्वयम थः ‘खाली’ जुयाः मेपिंत ‘फुल’ याना बी । थुकियात हे धाइ निःस्वार्थ सेवाया भाव !,"July 04, 2019 06:30 AM"
https://nepalbhasatimes.com/22737,न्ह्यइपुख्यः,  ,ख्यालि न्हिली,"कलाः ः कःछेँ निगू किलो कायेला ? भाःत ः जिउ, का ले सा ! कलाः ः छिगु राय सल्लाह फ्वना च्वनागु मखु । छितः न्यनाच्वनागु खः । थ्व दक्वं छिं प्वलादीगु खः मखुला ? मखुसा १ किलो जक काये ? ह्ह्ह् कलाः ः यज्जु छकः धयादिसँ सा थौं जि गथे च्वं ? भाःत ः बांलाः । कलाः ः छकः बांलाक जितः स्वया धयादिसँ ले ! भाःत ः बांलाः तसकं बांलाः । कलाः ः छकः हाकनं क्वथीक स्वयाः धयादिसँ ले ! भाःतः ः अहो ! थुलि बांलाः, थुलि बांलाः कि, छ थेंज्याःम्ह मेम्ह छम्ह हये मास्ति वल का जितः ! ह्ह्ह् छिं इहिपा यानादीगु खःसा छिम्ह थः हे गर्लफ्रेन्डनाप यानादिसँ । छाय्कि मेपिनि गर्लफ्रेन्डनाप इहिपा ला छिगु छेँजःपिंसं नं यानाबी !","July 07, 2019 06:25 AM"
https://nepalbhasatimes.com/21814,न्ह्यइपुख्यः,  ,ख्यालि न्हिली,"शिक्षक ः छगः टोकरीइ झिंन्यागः स्याउ दु, उकीमध्ये स्वंगः स्याउ ध्वगित । का, आः धा ग्वःगः स्याउ ल्यं दनि । पप्पु ः सर, झिंन्यागः हे । शिक्षक ः व गथे जुयाः सम्भव जुइ ? पप्पु ः ध्वगीसां व स्याउ हे जुइनि, अँ वा सन्त्रासि ला जुइमखु नि । ह्ह्ह् महेश छगू मोबाइल कम्पनीइ जागिरया निंतिं अन्तर्वार्ता बीत वन । वयात अन मालिकं न्ह्यसः न्यन, ‘दकलय् तःधंगु नेटवर्क छु खः ?’ महेशं धाल, ‘कार्टुन नेटवर्क !’ ह्ह्ह् मिसा ः छं न्ह्याबलें छगू हे जक रंगया लः फिनाः चाःहिलाच्वनी । छंत भचा नं मछिं मजू ला ? मिजं ः माफ यानादिसँ, थ्व जिगु अफिसया युनिफर्म खः । फेसनया निंतिं पुनेगु वसः मखु । ह्ह्ह् यदि ‘कलाः’ छेँया लक्ष्मी खःसा ‘गर्लफ्रेन्ड’ हाकुगु धन खः ।","June 11, 2019 05:40 AM"
https://nepalbhasatimes.com/23226,न्ह्यइपुख्यः,  ,ख्यालि न्हिली,"निम्ह वँय् पागलखानाया कःसिइ द्यं वन । चान्हसिया इलय् आकाझाकां वा वल । न्हापांम्ह वँय् ः नु, नु दुहां वने नु, आकाशय् प्वाः गन थें च्वं ! अबलय् लाक्क सर्गतय् पल्पसा त्वल । ‘म्वाःल सुम्क द्यँ’— मेम्ह वँय्नं धाल— ‘वेल्डिंगया ज्या जुयाच्वन । आः लः वयेगु बन्द जुइ ।’ ह्ह्ह् कलाःम्हं तमं थः भाःतयात धाल, ‘मखु, छिगु न्ह्यपुइ गोबरं जायाच्वंगु दु ला कि छु ?’ ‘प्रिय ! छाय् अपाय्सकं तम्वयागु’—भाःतम्हं तीजक धयाहल— ‘उकिं छं न्हाचःनिसें फ्ययाच्वंगु जुइका मखुला ?’ ह्ह्ह् मिजं ः छंत छेँय् छु नामं सतीगु खः ? मिसा ः तिमिला । अले छंत ले ? मिजं ः जितः ला नील आर्मस्ट्रंग ।","July 17, 2019 07:20 AM"
https://nepalbhasatimes.com/23260,न्ह्यइपुख्यः,  ,ख्यालि न्हिली,"छगू बोर्डिङ स्कुलय् ः– शिक्षक ः सुनां बहनि जा मनसे द्यनी इपिं सकसितं ५० तका दां बीगु जुइ ! सकलें मस्त ५० तका दां कयाः द्यं वन । कन्हय् कुन्हु सुथय् ः– शिक्षक ः सुनां सुनां ५० तका दां बी, इमित हे जक नयेगु नं दइ ! ह्ह्ह् छगू बांलाःगु सल्लाह छिकपिंत ः— यदि छेँय् कलातं कचकच यानाच्वन, क्वारक्वार हालाच्वन, दिमाग हे खराब जुइक म्हुतुप्वाः मदिक्क हालाच्वन धाःसा तुरन्त लाकां कयादिसँ …… अले उकियात न्ह्यानाः सरासर छेँय नं पिहां झासँ ! यदि छिं लाकांया अर्थ कयाखतं मेगु हे विचाः यानादीगु दुसा उकिया निंतिं छिके अवश्य नं हिम्मत व आँट दयेमाः ।","July 18, 2019 07:26 AM"
https://nepalbhasatimes.com/23259,न्ह्यइपुख्यः,  ,बलिउड त्वःतेत तयार दु,"बलिउड नायिका क्याट्रिना कैफं हालय् जक थःगु बुन्हि हंगु दु । क्याट्रिनां थःगु ३६ दँ बुन्हि हंगु खः। आतक नं इहिपा मयासे च्वंच्वंम्ह क्याट्रिनाया आपालं समकालीन नायिकातय् इहिपा जुइधुंकूगु दु । दीपिका पादुकोण, प्रियंका चोपडा, अनुष्का शर्मा लगायतया नायिकां इहिपा यायेधुंकूगु दु । तर क्याट्रिनां आतक नं इहिपायाःगु मदुनि ।                                                         क्याट्रिनायात यक्वसिनं ‘आः इहिपा यायेगु पाः छंगु मखुला ?’ धकाः न्ह्यसः नं तयेगु यानाच्वंगु दु । उकिया लिसलय् क्याट्रिनां बीगु यानाच्वंगु लिसः थ्व दु कि ‘इहिपा ला यायेत्यल । तर जिगु निंतिं ल्वःम्ह मिजं हे मदु । आः धयादिसँ जिं सुनाप इहिपा यायेगु ?’ क्याट्रिनां थःत नं इहिपा याये मं दुगु धासें यदि थःत माया याइम्ह भाःत दइगु खत धाःसा बलिउड फिल्म उद्योग हे त्वःतेत नं तयार दुगु खँ धाःगु दु । वयागु धापू दु, ‘यदि जितः वास्तविक मतिना याइगु जुल धाःसा जिं वयागु निंतिं बलिउड त्वःतेत नं तयार दु ।’ क्याट्रिनाया नां वयागु फिल्म करिअरया शुरुया दिनय् नायक सलमान खानलिसे स्वानाः वयाच्वंगु खः ।","July 18, 2019 07:10 AM"
https://nepalbhasatimes.com/23327,न्ह्यइपुख्यः,  ,चर्चा नेवाः शर्ट फिल्मया,"शर्ट फिल्म धइगु छु खः धइगुबारे इलय्ब्यलय् चर्चा जुयाच्वं । नेवाः फिल्म सोसाइटीया ग्वसालय् थ्वहे वालय् तिनि शर्ट फिल्मयात कयाः छगू प्रशिक्षण ज्याझ्वः जुल । उगु ज्याझ्वलय् थीथी विषयया विज्ञपिंसं शर्ट फिल्मया थीथी पक्षयात कयाः प्रशिक्षण बिल । विश्व विख्यात फिल्मविज्ञ रशेल सिम्पसनया धापु कथं पीगू मिनेटसिबें चिहाकःगु दक्वं फिल्म शर्ट फिल्मया दर्जाय् लाइगु खनेदु ।                                                         एकेडेमी अफ मोशन पिक्चर्स आर्ट्स एण्ड साइन्सेज(ओस्कार एकेडेमी)या धापु नं थ्वहे ज्वःलाः । थ्व ल्याखं स्वयेबलय् नेपालभाषाया न्हापांगु शर्ट फिल्म “मुद्दा” खः धइगु खनेदु । थ्यंमथ्यं नीगू मिनेटया थ्व फिल्मया निर्देशक रत्नकाजी लुनिभाः खः । नेपालभाषाया न्हापांगु शर्ट फिल्म थःगु मांभाय् बाहेक मेगु अदालती भाय् मसयाः थःगु पैतृक सम्पत्तीया मुद्दाय् अदालतं बुकाहःम्ह छम्ह नेवाः मिसाया बाखं कःघानातःगु थ्व छगू च्वछायेबहगु फिल्म खः ।थ्व सिबें न्हापा “पःखाः”यात नेपालभाषाया न्हापांगु शर्ट फिल्मया रुपय् कयातःगु ख । नांजाःम्ह ख्यालिम्वः, कलाकार व फिल्म निर्देशक रामशेखर नकःमिया ग्वाहालिं तयार जूगु “पःखाः”या निर्देशक रोशन नवीन ताम्राकार खःसा थ्व फिल्म नांजाःम्ह साहित्यकार पूर्ण पथिकया निपु बाखं “अन्धकार” व “पःखाः” या लिधंसा कयाः दयेकातःगु खः । थ्व फिल्म मूक्कं ४८ मिनेट व ३० सेकेण्ड दुगुलिं यानाः थुकियात शर्ट फिल्म धायेमछिं । शर्ट फिल्मया यात्रा विशेष यानाः शर्ट फिल्म धालकी राष्ट्रिय वा अन्तर्राष्ट्रिय फिल्म फेस्टिभलय् ब्वति कायेगु ताःतयाः दयेकीगु खःसा आः वयाः युट्युब वेबसिरिज नं शर्ट फिल्मया निंतिं स्वकुमि नापलायेगु थाय्या रुपय् विकास जुया वयाच्वंगु दु । राष्ट्रिय वा अन्तर्राष्ट्रिय फिल्म फेस्टिभलया खँ ल्हायेगु खःसा नेवाः शर्ट फिल्मया पलाः उखेपाखे उलि न्ह्याःगु खनेमदुनि । तर नेपालय् दुने जुइगु छुं छुं अन्तर्राष्ट्रिय फिल्म फेस्टिभलय् धाःसा नेवाः फिल्मं ब्वति कया वयाच्वंगु दु । अज्याःगु शर्ट फिल्मय् निर्देशक मय्जु सुनिता राजभण्डारीं दयेकूगु “१२ दिन” छगू नं खःसा मेम्ह निर्देशक मय्जु लुनिभा तुलाधरं दयेकूगु “ब्वयेगु मन्तुना” छगू नं खः । “१२ दिन” विशेष यानाःनेवाः तजिलजि कथंया मिसामचायात बाह्राः तयेगु संस्कार व परम्परायात कयाः दयेकातःगु खःसा थुकियात शर्ट फिल्म सिबें डकुमेण्ट्री कथं कायेमाः । नेवाः तजिलजियात कःघानाः दयेकातःगु “समिलु” छगू कथंया डकुमेण्ट्री ल्वाकज्याःगु ड्रामा खः यानिकी डकुड्रामा खः । थुकिया निर्देशक नं लुनिभाः तुलाधर हे खः । थन न्ह्यथनागु स्वंगुलिं शर्ट फिल्म छगू इलय् आइफा नांयागु संस्थां ग्वसाः ग्वइगु नेपाल इण्टरनेशनल इन्डिजिनस फिल्म फेस्टिभलय् ब्वति काःगु शर्ट फिल्म खः । थथे नेपालय् जूगु अन्तर्राष्ट्रिय फिल्म फेस्टिभलय् ब्वति काःगु फिल्मय् त्वःफिके मजिउगु नां धइगु निर्देशक राकेशमहर्जनया “कल्ली” खः । थ्व फिल्म धरानय् जूगु छगूअज्याःगु हे फिल्म फेस्टिभलय् ब्वति काःगु जक मखसे सिरपाः तकं त्याकेत ताःलाःगु खः । थ्व “कल्ली” फिल्मं नेपालं पिने फिल्म फेस्टिभलय् ब्वति कयाः सिरपा त्याकूगु खँ लुमंकेमा । नेपालय् दुने किम्फ धकाः काठमाण्डौं इन्टरनेशनल माउण्टेनियरींग फिल्म फेस्टिभल, निफ धकाःनेपाल इन्टरनेशनल फिल्म फेस्टिभल लगायतया आपालं अन्तर्राष्ट्रिय फिल्म फेस्टिभलय् नं नेवाः शर्ट फिल्म दुथ्यानाच्वंगु दु । निक्वःगु निफय् निगू नेवाः फिल्म दुथ्यात । उकी मध्ये छगू निर्देशक रामकृष्ण खड्गीया “अस्तित्व” खःसा मेगु निर्देशक दर्शनवीर शाक्यया “द मिथ जिरो” नं खः । न्हापांगु शर्ट फिल्म कासाया देन नेपालभाषाया शर्ट फिल्मया विकासया निंतिं मच्छिन्द्र क्लबं याःगु शर्ट फिल्म कासाया तःधंगु ल्हाः दु धायेमाः । थ्व कासाय् थीथी विषय कःघाना दयेकातःगु १७ गू नेवाः शर्ट फिल्मं ब्वति काःगु खः ।उकी मध्ये निर्देशक मनोजरत्न शाहीया “सः” फिल्म बालश्रम विरुद्धया सःया रुपय् दयेकातःगु दु । राष्ट्रिय वा अन्तर्राष्ट्रिय फिल्म फेस्टिभलया खँ ल्हायेगु खःसा नेवाः शर्ट फिल्मया पलाः उखेपाखे उलि न्ह्याःगु खनेमदुनि । तर नेपालय् दुने जुइगु छुं छुं अन्तर्राष्ट्रिय फिल्म फेस्टिभलय् धाःसा नेवाः फिल्मं ब्वति कया वयाच्वंगु दु । उगु कासाय् नेवाः फिल्मख्यःया नांजाःम्ह निर्देशक आर्यम नकःमिया “तिकिझ्यालं” फिल्मय् थौंकन्हय् आधुनिक जुयावःगु समाजय् मनूतय्गु पानावंगु माया मतिनाया बाखं दु । छम्ह छुं नं लजगाः ज्वने मफुम्ह मिजनं परिवारया निंतिं याइगु त्यागया बाखं दुगु “मू” फिल्मया निर्देशक रविन्द्र शाही खः । राकेश महर्जनं दयेकूगु “याकःसू” फिल्मय् थौंया आधुनिक समाजय् मस्त गथे याकःचा जुया वन धइगु बाखं न्ह्यब्वयातःगु दु । ई हिलावंलिसे मनूतय्गु रुपजक मखु प्रवृति नं हिलावनेफु धइगु बाखं दुगु “स्वापु”या निर्देशक सचिन शाक्य खः । निर्देशक अमृतचन्द्र श्रेष्ठया “खःगु ज्या मखुगु ज्या” फिल्मय् खःगु ज्या व मखुगु ज्या दथुया भिन्नता न्ह्यब्वयेगु कुतः यानातःगु दु । मनुखं झंगः लायेफु तर मनूया आत्मां झंगः लाइमखु धइगु सन्देश ज्वनातःगु “अंगू” नांयागु फिल्म हरर शैलीया फिल्म खः । थ्व फिल्मया निर्देशक सुदीप तुलाधर खः । निर्देशक कीर्ति श्यामसुन्दर जोशीया “लिधंसा” य् थःगु भविष्यया लिधंसा धकाः धयातःम्ह कायम्हेसिनं मां अबुया निंतिं छु यात धयागु क्यनातःगु दुसा निर्देशक रुपिन डंगोलया “थ्व समस्या सुयागु भुल”य् वर्तमान समाजय् मस्तसें भोगेयानाच्वंगु समस्यायात क्यनातःगु दु । सतक विस्तारया नामय् थुनाच्वंगु छेँय्या विरुद्धय् थ्वयेमाःगु सःयात कया दयेकातःगु “द मिथ”या निर्देशक दर्शनवीर शाक्य खः । नारी अधिकारवादी धकाः धया जुइम्ह छम्ह मिसाया छेँय् मेम्ह मिसाया अवस्था क्यनातःगु “मिखाः दुपिं कां”या निर्देशक सुरेन्द्र मानन्धर खः । कलाःभाःत दथुया कचवंया लिच्वः छु तक जुइयः धका क्यनातःगु “वाःचाः”या निर्देशक रवि साय्मि खः । छम्ह सतक मचाया म्हगसयात कयाः दयेकातःगु “आज्जु”या निर्देशक रविन जोशी खः। कलाकारं निर्देशक जूम्ह भीमसेन रिसालं दयेकूगु “छिपिं नं मां अबु जुइतिनि” फिल्मय् थौंया समाजय् मां अबु व मस्त दथुइ ब्वलना च्वंगु तापासुयात क्यनातःगु दु । नेपालभाषाया संकिपा ख्यलय् बिस्कं हे म्हसिका दुम्ह सुरेन्द्र तुलाधरया निर्देशनय् दयेकूगु “ध्याचलय् ह्वयाच्वंगु स्वां” फिल्मय् छम्ह सतक मचाया जीवनया संघर्ष क्यनातःगु दु । उगु शर्ट फिल्म कासाय् दुथ्याःगु फिल्मत मध्ये छम्ह हे जक मिसा निर्देशक कथं प्रमिला मानन्धरया “पियाच्वना” फिल्मय् सु नं कलाकार तयातःगु मदु । पात्रया सः व ल्हाःयापाखें जातिय पहिचान म्वाकेया निंतिं यायेमाःगु संघर्षया विचार अभिव्यक्त याकातःगु दु । अथेहेतुं निर्देशक चन्द्रमान डंगोलया “झीगु नेवाः” फिल्मय् नं छुं विशेष पात्र छ्यलातःगु मदु । थ्व फिल्मय् नेवाः तजिलजिया माध्यमं नेपाःया चित्रण यानातःगु दु । अनंलिपा अनंलिपा नेवाः शर्ट फिल्मया ख्यलय् थगुने छगू नं मेगु चीहा संकिपा कासा जुल । जनकवि दुर्गालाल फाउण्डेशनया पासापिं मध्ये अमेरिकाय् च्वंम्हप्रवीण ताम्रकार व नेपाः दुनेयापिं सुमन श्रेष्ठ,पवित्र कसाः व सुरेशकिरण मानन्धर जानाः ग्वसाःग्वःगु न्हापांगु नेपालभाषा चिसंकिपा कासाया नामं जूगु थ्व कासा धाःसा मेमेगु फिल्म कासा व फिल्म महोत्सव सिबें भचा पाःगु खनेदत । भाषा म्वासाः जाति म्वाइ , झीगु भाषा मन्त धाःसा लगायत थीथी मूचु ज्वनाः फिल्म दयेकेबिउगु उगु कासाय् मुक्कं झिगू नेवाः शर्ट फिल्मं ब्वति काल । उगु कासाय् मय्जु सुनिता राजभण्डारीं दयेकूगु “हाःसःमदुगु सः” शर्ट फिल्मं न्हाप सिरपा त्याकलसा दर्शनवीरया “द मिथ जिरो” यात लिउ सिरपाः वःगु खः । अथेहेतुं निर्देशक रामकृष्ण खडगीया “अस्तित्व” व पोखराया यादव भोछिभोयया “भकुंग्वारा ख्याः” शर्ट फिल्मं हःपाः सिरपा त्याकल । थुकथं नेवाः शर्ट फिल्मया पलाः न्ह्याकेत थ्व कासा नं तःधंगु ग्वाहाली सिद्ध जूगु दुसा थ्व कासाया ग्वसाःमिपिंसं आः निक्वखुसीया चिसंकिपा कासाया निंतिं नेवाः साहित्ययात मू विषय यायेमाः धकाः क्वछिउगु दु । युट्युब शर्ट फिल्म व म्युजिक भिडियोया निंतिं युट्युब छगूतःधंगु प्लेटफर्मया रुपय् विकास जुया वयाच्वंगु दु । मेमेगु भाषा व देशया शर्ट फिल्मत थौंकन्हय् युट्युबय् आपालं स्वये दयाच्वंगु दुसा नेपालय् खँय् भाय्या शर्ट फिल्मत युट्युबय् आपालं पिहां वयाच्वंगु दु । नेवाः शर्ट फिल्मया ख्यलय् धाःसा थज्याःगु पलाः न्यालाखुला न्ह्यःतिनि न्ह्याःगु दु । थ्व च्यानलया निंतिं शर्ट फिल्म दयेकेगु भाला युवा फिल्ममेकर योवन शाक्य व उमेश स्थापित जानाःन्ह्याकाच्वंगु दु । थ्व च्यानलय् आः तक पिदंगु शर्ट फिल्मय् “नेवाः म्युजियम”यात आपासिनं ययेकूगु दुसा साइलेन्ट मुभिया रुपय् दयेकूगु “स्वन्हु”या नं तारीफ हे जूगु दु । अथेहेतुं “स्वापु” व “हाकुगु पौ”यात ययेकुपिं आपालं हे दु । थ्व च्यानलय् थुगुसी अन्तर्राष्ट्रिय मातृभाषा दिवसया लसताय् अपलोड याःगु “बचं” नांयागु शर्ट फिल्मयात आपाःसिनं ययेकूगु दु । बचंया खँ थ्व “बचं”या सर्जक आर्यम नकःमि खः । आर्यम नेवाः फिल्म ख्यःया छगः धिसिलाःगुथां खः । लोकंह्वाम्ह फिल्ममेकरं दयेकूगु थ्व शर्ट फिल्मय् नेवाः फिल्मया तसकं हे लोकंह्वाःम्ह हिरोइन आशिष्मा नकःमि व नेवाः फिल्मया नांजाःम्ह हिरो राजु महर्जनपिंसं मेन रोल म्हितातःगु दु । उलिजक मखसे थ्व फिल्मय् अभिभावक थःम्हेसिनं हे मस्तय्त थःगु मांभाय्पाखें तापाका यंकाच्वंगु खः धइगु खँयात स्याचुक्क न्ह्यब्वयातःगु दु । शर्ट फिल्म धइगु हे छुं नं स्याचुक्क अले नुगलय् थिइक न्ह्यब्वयेगु माध्यम खः धइगु खँ नं थ्व “बचं”फिल्म याउँक हे क्यना बिउगु दु ।","July 19, 2019 08:30 AM"
https://nepalbhasatimes.com/21534,न्ह्यइपुख्यः,  ,ख्यालि न्हिली,"छगू रेष्टुरेन्टय् मिसा मिजं …. मिजं ः आइ लभ यु । मिसा ः आइ डन्ट लभ यु । मिजं ः छकः बांलाक विचाः या । मिसा ः जिं धाये धुन नि नो, नो, नो । का गात ला ? मिजं ः वेटर बिल अलग अलग दयेकाः हिँ ! मिसा ः ओके, ओके, आइ लभ यु टू ! ह्ह्ह् न्हिछिचछिं जी टिभी., कलर्स, सोनी थेंज्याःगु भारतीय च्यानल जक स्वइपिं मिसातय्सं टिशर्ट फिनाः पिहां वइबलय् धाःसा ‘आइ लभ नेपाल’ हँ ! ह्ह्ह् धन्य । मनू सितकि हाकनं म्वाना वइमखु , मखुसा मनूतय्सं स्वर्ग व नरकया जक धाक धक्कु क्यनाः हैरान हे याइगु खइ !","June 03, 2019 06:35 AM"
https://nepalbhasatimes.com/21616,न्ह्यइपुख्यः,  ,ख्यालि न्हिली,"सीकादिसँ ः १६ निसें २५ दँ दुम्ह मिसा, फुटबल थें जुइ । छम्हेसिया लिउलिउ नीम्ह नीन्याम्ह जुइ । २६ निसें ३५ दँ दुम्ह मिसा क्रिकेट बल थें जुइ । छम्हेसिया ल्हातय् लातकि मेपिंसं लापा थानाच्वनी । ३६ निसें ४५ दँ दुम्ह मिसा टेनिस बल थें जुइ । छम्हं मेम्हसित वं वयात ना धाइ, वं वयात ना धाइ । ४५ दँ लिपा गल्फ बल थें जुइ । गुलि तापाक वन उलि हे बांलाइ ! ह्ह्ह् चन्द्रमानया छेँय् छम्ह पाहां थ्यंकः वल । पाहांयात लसकुस यासे चन्द्रमान न्यन— ‘ख्वाउँ भपिया दी कि क्वाःगु ? पाहां ः निगुलिं हयादिसँ ले ! ‘अय् ताःला ? छगः गिलास फ्रिजरं अले मेगु गिलासय् गिजरया लः तया हिँ सा ….!","June 05, 2019 07:35 AM"
https://nepalbhasatimes.com/21575,न्ह्यइपुख्यः,  ,ख्यालि न्हिली,"निम्ह पत्ति झुलया पिने ः– न्हापांम्ह ः अय् धासाः … थ्व मनू धइपिं झी स्वयां गुलि गुणा चिधिकः जुइ ? निम्हम्ह ः छु खँ ल्हानाच्वंगु जुइ, गन चिधिकः जुइ धकाः ! झी स्वयां नं लखौं गुणा तःधिकः जुइका । न्हापांम्ह ः मखु, मखु जिं स्वयेमनूत धइपिं ला झी स्वयां नं १० गुणा चिधिकः जुइ का ! निम्हम्ह ः गथे यानाः का धासाः । न्हापांम्ह ः मूर्ख, इपिं झी स्वयां चिधिकः मजूगु खःसा झी दुहां वने मफुगु झुल दुने इपिं गथे यानाः दुहां वन ? ह्ह्ह् फेसबुक, ह्वाट्सएप, भाइबर आदि सामाजिक संजाल दक्वं मस्तय्त न्ह्याकीगु डाइपर थें खः । दइगु ला छुं नं मखु, अय्नं ५–१० मिनेटय् चेक यायेमाः ।","June 04, 2019 06:35 AM"
https://nepalbhasatimes.com/23383,न्ह्यइपुख्यः,  ,ख्यालि न्हिली,"मिसा–मिजं वा निम्हतिपू मोटर साइकलय् वनाच्वनीबलय् पेट्रोल फुत धाःसा पेट्रोल पम्पय् दुहां वने न्ह्यः मिसातय्त क्वकयाः जक दुहां वनी । थथे छाय् धकाः विचाः यानास्वयां ला पेट्रोल पम्पया लुखाय् तयातःगु बोर्डय् खनाः तिनि सिल । उकी च्वयातःगु खः कि ‘पम्प दुने विष्फोटक व ज्वलनशील पदार्थ यंके मदु ।’ ह्ह्ह् अमेरिकाय् जब मत सी, तत्काल विद्युत विभागयात फोन याः । जापानय् जब मत सी, फ्युज जकं वंगु खःला धकाः चेक याइ । झीथाय् नेपालय् मत सित धाःसा दकलय् न्हापां झ्यालं पिने स्वइ कि ‘जिथाय् जक वंगु खः कि दक्वं थासं वंगु खः ।’ अले राहतया सासः ल्हाइ ह्ह्ह् शिक्षक ः सुनां मेपिंत खँ थुइके फइमखु व गधा समान खः । विद्यार्थी ः छु धयादियागु सर ….. !","July 22, 2019 07:10 AM"
https://nepalbhasatimes.com/21657,न्ह्यइपुख्यः,  ,ख्यालि न्हिली,"छम्ह अय्लाःगुलुया मुद्दायात कयाः अदालतय् सुनुवाई जुयाच्वन । अन वयाच्वंपिं सकलें तसकं हल्ला यानाच्वन । न्यायाधिश ः अर्डर, अर्डर । अय्लाःगुलु ः भोड्का हाफ वीथ आइस, चिकेन चिल्ली छगू प्लेट, सुकुटी छगू प्लेट । न्यायाधिश ः का थ्वयात यंकि । ह्ह्ह् भाःत ः सत्य सत्य जिं फटाहा खँ ल्हानागु मदु । यदि जिं फटाहा खँ ल्हाःगु खःसा आः थथें सी मा ! कलाः ः जिं नं छितः फटाहा खँ ल्हानागु मदु । यदि जिं अथे खँ ल्हाःगु खःसा जि आः थथें विधवा जुइमा ! ह्ह्ह् इहिपा धइगु अपाय्सकं लिबाक्क नं याये मजिउ । छाय्कि भम्चा जुइम्हेसिया ल्हातय् स्वयां अप्वः मिजंया छ्यनय् लैंचा तये म्वाःलेमा !","June 06, 2019 07:10 AM"
https://nepalbhasatimes.com/21708,न्ह्यइपुख्यः,  ,ब्रेकअप धुंकाः नं नापं फिल्म म्हितूपिं,"नापं फिल्म म्हितीबलय् छम्ह हिरो व छम्ह हिरोइन दथुइ यःत्यः जुइगु धइगु न्हूगु खँ मखु । हलिउड बलिउडय् जक मखसे नेपालय् नं अथे जू । थथे यःत्य जुइ धुंकाः इमि दथुइ इहिपा जूगु दसु नं दुसा गुलिं गुलिं मतिनाया यात्रा दथुलँय् हे त्वाःदःपिं नं दु । थौंकन्हय्या भासं थुकियात ‘ब्रेकअप’ जूगु धाइ । थथे ब्रेकअप जुइ धुंकाः थःथःगु लँपु लिना वनीगु धइगु न्हूगु खँ मखु ।                                                         छम्ह लिसे ब्रेकअप धुंकाः मेम्ह लिसे हाकनं लभ अफेयर नं न्ह्यायेफु वा मेम्ह लिसे इहिपा यानाः तिपू जीवन नं हनेफु । थुलि बाहेक नं छुं छुं स्टारतसें धाःसा थःगु फिल्म यात्रा न्ह्याकेगु झ्वलय् हाकनं थः न्हापायाम्ह मतिनामिलिसे हे फिल्म म्हितूगु दु । बलिउडया फिल्मख्यःया चर्चा यायेगु खःसा उकिया दकलय् न्हूगु दसु धइगु थुगुसी पिदंगु “कलंक” फिल्मयात कायेजिउ । तःदँ लिपा हाकनं फिल्मय् खनेदयेक वःम्ह माधुरी दीक्षित थ्व “कलंक” फिल्मय् सञ्जय दत्तया हिरोइन जुयाः म्हितातःगु खनेदत । नीन्यादँति न्हापा “थानेदार” फिल्मया इलय् सञ्जय व माधुरी दथुया मतिनाया बाखं तसकं बय्बय् जूगु खःसा उमि दथुइ इहिपा हे जुइगु तकं खँ पिहां वःगु खः तर अथे मजुल । इमि दथुइ बाय्भु वल, यानिकि ब्रेकअप जुल । थथे ब्रेकअप धुंकाः नीदँ लिपा हाकनं छक्वः इपिं नापं “कलंक” फिल्मय् म्हितल । थ्व हे “कलंक” फिल्मय् नापं म्हितूपिं वरुण धवन व आलिया भट्ट दथुइ नं “स्टुडेण्ट अफ इयर” म्हितूगु इलय् यःत्यः जूगु खँ पिहां वःगु खःसा लिपा वनाः दथुइ ब्रेकअपया खँ नं पिहां वल । अनं लिपा थःथःगु लँपु लिनाच्वंपिं वरुण व आलियाया जोडी हाकनं छक्वः “कलंक” फिल्मय् नापं खनेदयेकः वल । आलिया भट्टया नां थौंकन्हय् बलिउडया यंगस्टार रणवीर कपुरलिसे स्वाना वयाच्वंगु दु । थ्वसिबें न्हापा रणवीर कपुरया नां दिपिका पादुकोने व क्याट्रिना कैफलिसे नं स्वाये धुंकल । दिपिका व क्याट्रिनालिसे रणवीरया इहिपा जुइथेंज्याःगु हुइनाभुइना नं जुल, तर अथे मजुल । सलमान खानलिसे फिल्म म्हितूबलय् क्याट्रिना कैफया क्यारियर गुलि थहां वंगु खः उलि ला शाहरूख खानलिसे “जब तक है जान ” व “जिरो” अले आमिर खानलिसे “धुम थ्री” व “ठग्स अफ हिन्दुस्तान” म्हितूबलय् नं थहां वयेमफुत ।उकिं हे जुइ क्याट्रिनां हाकनं सलमान खानलिसे हे फिल्म म्हितेगु यानाहल । दिपिका पादुकोनं लिपा मेम्ह रणवीर यानिकि रणवीर सिंह लिसे मतिनाया स्वां ह्वयेकल, अले वलिसे हे इहिपा यानाः तिपू जीवन हनाच्वंगु दु । थथे थवंथवय् बाय्भू वयेधुंकाः नं उमिसं “ये जवानी हे दिवानी” नांयागु फिल्म म्हितल । थ्व फिल्म हिट नं जुल तर व धुंकाः लिपा हाकनं नापं म्हितूगु “तमाशा” हिट मजुल । अथे हे तुं क्याट्रिनालिसे नं ब्रेकअप धुंकाः रणवीर कपुरं “जग्गा जासुस” नांयागु फिल्म म्हितल, तर थ्व फिल्म धाःसा फ्लप जुल । क्याट्रिना कैफया छगू इलय् बलिउडया सुपरस्टार धकाः बयबय् यानातःम्ह सलमान खानलिसे नं यःत्यः जूगु खः । उमिगु मतिनाया बाखंया चर्चा नं यक्व हे जुल । छुं ई मतिनाया स्वां ह्वयेकाच्वंपिं सलमान व क्याट्रिना दथुइ नं लिपा बाय्भू वल अले थःथःगु हिसाबं फिल्म म्हितेगु यात । सलमान खानलिसे फिल्म म्हितूबलय् क्याट्रिना कैफया क्यारियर गुलि थहां वंगु खः उलि ला शाहरूख खानलिसे “जब तक है जान ” व “जिरो” अले आमिर खानलिसे “धुम थ्री” व “ठग्स अफ हिन्दुस्तान” म्हितूबलय् नं थहां वयेमफुत । उकिं हे जुइ क्याट्रिनां हाकनं सलमान खानलिसे हे फिल्म म्हितेगु यानाहल । उपिं निम्हेसिनं नापं म्हितूगु दकलय् लिपांगु फिल्म “भारत” खः । थ्व “भारत” फिल्मयात सलमान खानया जीवनया छगू महत्वकांक्षी फिल्मया रूपय् कयातःगु दुसा थ्व फिल्म थुगुसीया इदया लसताय् रिलिज जूगु दु । “भारत” फिल्मय् न्हापा प्रियंका चोपडायात हिरोइन कथं साइन याःगु खः तर लिपा प्रियंकां थःगु इहिपाया हुनिं फिल्म लाइन हे त्याग याःबलय् क्याट्रिनायात हिरोइन दयेकूगु खः । थ्वसिबें न्हापा नं सलमान खानलिसे ब्रेकअप धुंकाः क्याट्रिनां सलमानलिसे “एक था टाइगर” व “टाइगर जिन्दा है” नांयागु निगू फिल्म म्हितूगु दुसा निगुलिं फिल्म हिट नं जूगु खः । क्याट्रिना व सलमान हाकनं फिल्म म्हितेगु झ्वलय् हाकनं थवंथवय् सतिना वःगु दु धइगु हुइनाभुइना जुयाच्वंगु दु । थुकथं ब्रेकअप लिपा हाकनं फिल्मय् नापनापं म्हितूपिं हिरो हिरोइनय् करिना कपुर व शाहिद कपुरया नां नं थन त्वःफिके मजिउ । “३६ चाइना टाउन” फिल्मय् म्हितूगु इलय् उपिं निम्ह दथुइ यःत्यः जूगु खः । अले छुं फिल्ममेकरतसें उमित नापं फिल्मय् नं काल । तर उमिगु मतिना नं ताःतक न्ह्यायेमफुत । उमि दथुइ ब्रेकअप हे जुल । ब्रेकअप जुइधुंकाः नं उमिसं “मिलेंगे मिलेंगे” व “जब वी मेट” फिल्मय् नापं म्हितल अले उकी मध्ये “जब वी मेट” फिल्म ला हिट हे जुल । ब्रेकअप लिपा हाकनं नापं खनेदयेकः वःपिनिगु फिल्म थुकथं हिट हे जूगु दसु नं आपालं हे दुगु खनेदत । थज्याःगु हे छगू मेगु दसु अक्षय कुमार व शिल्पा शेट्टीया जोडीया नं खः । “मैं खिलाडी तू अनाडी” थेंज्याःगु हिट फिल्म म्हितूपिं अक्षय व शिल्पां लिपा “इन्साफ” व मेमेगु फिल्मय् नं नापं म्हितलसा उमि दथुइ मतिनाया स्वां नं ह्वल । खय्त ला अक्षय कुमारया रविना टण्डनलिसे नं यःत्यः जूगु खः । उमिगु नं फिल्म यक्व हे दु, तर रविनालिसे ब्रेकअप जुइ धुंकाः अक्षय व रविना हाकनं नापं म्हितूगु मदु, बरु शिल्पा शेट्टीलिसे धाःसा ब्रेकअप लिपा “धडकन” नांयागु छगू फिल्म म्हितल । थ्व फिल्म नं हिट हे जुल । ब्रेकअप लिपा नापं म्हितूपिं गुलिसियां फिल्म हिट जूगु खनेदतसा गुलिसियां हिट मजूगु नं दु । थथे हिट मजूपिं धइपिं रणवीर सिंह व अनुष्का शर्माया जोडी खः । “ब्याण्ड बाजा बारात” फिल्मय् नापं म्हितुसांनिसें यःत्य जूपिं रणवीर व अनुष्काया मतिनाया बाखं ताःतक न्ह्यानाच्वने मफुत । लिपा वनाः रणवीर सिंहया दीपिका पाडुकोनेलिसे मतिना, जुल अले इहिपा नं जुलसा अनुष्काया विराट कोहली नांयाम्ह क्रिकेट कासामिलिसे मतिना जुल, अले इहिपा नं जुल । थथे ब्रेकअप जुइधुंकाः उपिं निम्हं हाकनं “दिल धडकने दो” नांयागु फिल्मय् हाकनं नापं खनेदयेकः वल । उलिजक मखसे उमिसं थ्व फिल्मय् किसिंग सिन व बेडसिन बिइत तकं लिफः मस्वः, तर उमिगु हटसिनं स्वकुमिया नुगः धाःसा क्वाके मफुत । पुलांगु जमानाय् नं अमिताभ बच्चन व रेखा दथुया मतिना व ब्रेकअप छगू तसकं हे चर्चित बाखं खःसा उमिसं नं लिपा वनाः “सिलसिला” फिल्मय् हाकनं नापं म्हितल । थ्व फिल्मय् अमिताभ बच्चनया तिरीमय्जु जया भाडुरीं नं म्हितूबलय् अमिताभ–जया–रेखा दथुया लभ ट्रायङ्गल स्वयेदइगु जुल धइगु खँ यानाः तसकं हे बय्बय् ला जुल तर फिल्म पिहां वःबलय् स्वकुमिं आस याःकथंया बाखं थ्व फिल्मय् मखंबलय् स्वकुमि आसां द्यात अले फिल्म फ्लप जुल । अमिताभ–रेखाया रि–इन्ट्रि ला फ्लप जक जुल, राजेश खन्ना व डिम्पल कपाडियाया ला हाकनं फिल्म म्हितेगु कुतः पूवने तकं मफुत । उबलय् सुपरस्टार जुयाच्वंम्ह राजेश खन्नालिसे इहिपा जूगु इलय् डिम्पल झिंखुदँया नच्चाम्ह ल्यासे तिनिसा राजेश खन्ना वसिबें निदुगं थकालि । उमिगु इहिपा जूगुया प्यदँ लिपा हे उमि दथुइ बाय्भू वल । निम्हं बायाच्वन । डिम्पलं ला हाकनं फिल्म नं म्हितेगु यानाहल । थुलि ईया दुने राजेश खन्नाया क्रेज मदया वने धुंकलसा हाकनं थःत चर्चाय् हयेगु निंतिं राजेश खन्नां थःलिसे डिम्पलयात हे हिरोइन कयाः “जय शिव शंकर” नांयागु फिल्म दयेकेगु ज्या न्ह्याकल । तर राजेश खन्नां मती तः थें थ्व फिल्मं उलि चर्चा कमे याये मफुत । फिल्मया शुटिंग पूवंसां थ्व फिल्मयात सुं नं फिल्म बन्जाःतसें न्यानामकाःबलय् रिलिज तकं जुइ मफुत ।","June 07, 2019 08:30 AM"
https://nepalbhasatimes.com/21761,न्ह्यइपुख्यः,  ,ख्यालि न्हिली,"छम्ह जमिन्दार कायया इहिपाया निंतिं मिसा स्वः वन । मिसा भचा हाकुगु ख्वाः जूगुलिं जमिन्दारयात अपाय्सकं यः मताल । मिसाया अबुं धाल— ‘जमिन्दार सा’ब, जिमि म्ह्याय्यात ययेकाः इहिपा यानाबियादिसँ । जिं कार छगः नं क्वसः बी !’ ‘स्वयादिसँ भाइ, छिं ला थः म्ह्याय्यात कार क्वसः बियादी ।’— जमिन्दारं धाल— ‘यदि थुभनं हाकुसे च्वंम्ह भौमचा जिमिगु छेँय् वल धाःसा मेगु पुस्ताय् जिमिसं थः म्ह्याय् मचा बीमाल धाःसा वयात हेलिकप्टर क्वसः बी माली का !’ ह्ह्ह् मिसा ः थौं छगू निर्णय यानादिसँ, कि जितः त्वःतादिसँ, कि फेसबुक चले यायेगु ? मिजं ः जब ई बर्बाद हे यायेमाःसा दक्व नाप मिले जुयाः यायेका, छनाप जक छाय् यायेमालं ?!","June 10, 2019 06:45 AM"
https://nepalbhasatimes.com/21193,न्ह्यइपुख्यः,  ,ख्यालि न्हिली,"निम्हतिपू सुथंनिसें ल्वानाच्वन । बान्हि जायेकाः छुं ई निम्हं सुम्क च्वने धुंकाः कलाःम्ह तीजक भाःतया न्ह्यःने वनाः धाल— ‘थुकथं झी ल्वानाच्वनेगु बांलाःगु खँ मखु, उकिं समझदारीया छगू ज्या याये उकी छिं नं भचा कम्प्रोमाइज यानादिसँ, जिं नं याये ।’ भाःत — ‘ठीक जू अय्सा, बरु यायेमाःगु छु खः ?’ ‘छिं जिके माफी फ्वनादिसँ’— कलाःम्हं धाल— ‘अले जिं नं छितः माफ यानाबी ।’ ऋऋऋ सन्ता पुलिस चौकीइ वन । अन वं थानेदारयात थःत ज्वनाः कुना बीत धाल । थानेदारं वयात कारण न्यन । सन्तां धाल—‘जिं जिमि कलाःया छ्यनय् कथिं दाया बिया ।’ प्रहरीं न्यन— ‘अय्सा छु व सित ला ?’ ‘व सीगु मदु’— सन्तां धाल—‘ तर आः जिगु खैरियत मदु ।’","May 23, 2019 07:10 AM"
https://nepalbhasatimes.com/21323,न्ह्यइपुख्यः,  ,ख्यालि न्हिली,"प्रेमी ः छाय् ख्वयाच्वनागु ? प्रेमिका ः जि जांचय् फेल जुल ! प्रेमी ः जि नं ला फेल जुल नि, ग्व जि मख्वया । आकिवं हाकनं जांच बिउसा जि हे जिउनि ! प्रेमिका ः जिमि बाः नं धाःगु थुगुसी जांचय् फेल जुल धाःसा जिगु ब्याहा याना बीगु हँ ! व नं रिक्सावाल नाप । प्रेमी ः अरे वाह ! खः ला ? जितः नं जिमि बाः नं यदि जि फेल जुल धाःसा रिक्सा न्याना बीगु धाःगु नि ! ह्ह्ह् भाःत ः छ थौं छेँ वनेगु धयागु मखुला ? कलाः ः खः, तर छिं त्वःतः झायेगु खःसा जक वने । भाःत ः पक्का त्वःते वये । तर छगू बचं बिउ कि छ छेँय् नं अबलय् हे जक लिहां वयेमाः, गबलय् जिं काः वये !","May 27, 2019 06:40 AM"
https://nepalbhasatimes.com/21402,न्ह्यइपुख्यः,  ,ख्यालि न्हिली,"मिसा ः छ्या, छ्या, छ्या, छ्या …. गज्याःगु जमाना वःगु थ्व, लँय् दथुइ हे छम्ह मिजं नं मेम्ह मिजंयात ‘फ्लाइंग किस’ बियाच्वंगु का । हरे दैव …. ! मिजं ः लाति … व मिजं नं मेम्ह मिजंयात फ्लाइंग किस बियाच्वंगु मखु, चुरोस फ्वनाच्वंगु खः … ! ह्ह्ह् साधु ः मचा, छ तसकं भाग्यमानी । छंत स्वर्ग प्राप्त जुइ । आः जितः दक्षिणा बिउ । चन्द्रमान ः ठीक जू अय्सा तिंख्यः छगुलिं छंत हे बिल का । थनिंनिसें तिंख्यः छंगु हे जुल । साधु ः तिंख्यः छु छंगु खः ला ? गुगु छं जितः बीत ? चन्द्रमान ः अले छु स्वर्ग जक छिमि अबुं न्यानातःगु खःला ले ? अनच्वंगु प्लट छं थन च्वनाः इनाच्वनेत ? ह्ह्ह् मनूया जीवन निन्हुया खः । तर मनूतय्सं छाय् म्वायेकं म्वायेकं भ्वासि जुयाः इन्टरनेट प्याक लछिया न्याना काइगु खः, मसिउ ।","May 30, 2019 06:45 AM"
https://nepalbhasatimes.com/21283,न्ह्यइपुख्यः,  ,ख्यालि न्हिली,"राजुया कलाः निभाः पापां बरां नयाच्वन । वं बरां नयाच्वंगु स्वये हे तसकं माकुसे च्वं खनेदु । थ्व हे इलय् राजु कलाःया न्ह्यःने थ्यंकः वल अले तसकं रोमान्टिक मूडय् वं धाल— ‘जितः नं टेस्ट याकि ले ।’ कलातं वयागु म्हुतुइ छगः बरां तयाबिल, ल्यं दुगु दक्वं थम्हं नल । राजुं धाल— ‘जम्मा छगः ला नकागु ?’ ‘अं’– कलाःम्हं धाल— ‘ल्यं दुगु दक्वं बरांया टेस्ट नं अथे हे खः !’ ह्ह्ह् मिसा ः जिगु प्वाथय् छंगु मतिनाया चिं दु, छंगु छुं चिज जिगु प्वाथय् दु । मिजं ः छु धयागु छं ! थौंतक जिं छंत चुप्पा तकं नयागु मदुनि ! मिसा ः अरे, छं गुगु चकलेट बिउगु खःनि, जिं व नयेधुन । आः जिगु प्वाथय् व हे चकलेट दु का !","May 26, 2019 06:40 AM"
https://nepalbhasatimes.com/21462,न्ह्यइपुख्यः,  ,सिक्वेलया जात्रा,"न्ह्यखँ हलिउडया साप हे बय्बय् जूगु सिक्वेल “एभेन्जर” थुगुसी क्वचाल । एभेन्जर सिक्वेलया दकलय् लिपांगु फिल्म कथं पिदंगु “एभेन्जर ः एण्डगेम ” हलिउडय् थुगुसीया जक मखसे आःतकया दकलय् अप्वः दां कमे यायेत ताःलाःगु फिल्म जूगु दु । थ्व फिल्मय् आइरनमाय्न, क्याप्टेन अमेरिका, थोर ,हल्क थेज्याःपिं आपालं पात्रत मुनातःगु दु ।                                                         थ्व दक्वं पात्रत मार्भल नांया पुचलं दयेकूगु खः । मार्भल धइगु कमिक्सया निंतिं नांजाःगु कम्पनी खः । थन न्ह्यथनापिं पात्रतय्गु बिस्कं बिस्कं फिल्म नं पिहां वयाच्वंगु दुसा एभेन्जरया सिक्वेलय् थुपिं दक्वं पात्रत छथाय् हे मुनातःगु खः । एभेन्जर सिक्वेलया दकलय् लिपांगु फिल्म “एभेन्जर ः एण्डगेम” सिबें न्हापा “एभेन्जर ः इन्फीनिटी वार” पिदंगु खः । व हे पात्रया बाखंयात माःहनाः फिल्म दयेका यंकेगुयात सिक्वेल धाइसा गबलें गबलें बाखंया माग कथं प्रिक्वेल नं पिहां वयेगु याः । थ्व प्रिक्वेल धइगु पिदने धुंकूगु फिल्मया बाखंसिबें न्ह्यःया बाखंयात कःघानाः दयेकूगु फिल्म खः । नेपालय् सिक्वेल नेपालभाषाया शर्ट फिल्मया ख्यलय् नं थज्याःगु प्रयोग जूगु दु । थीथी फिल्म फेस्टिभलय् सिरपाः त्याकेत ताःलाःगु शर्ट फिल्म “द मिथ जिरो” धइगु “द मिथ” या प्रिक्वेल कथं दयेकूगु फिल्म खः । निर्देशक दर्शनवीर शाक्यया “द मिथ जिरो”यात प्रिक्वेल धकाः धयातःसां थुकिया बाखं वा पात्र “द मिथ” लिसे स्वाःगु मदुनि । लिपा “मिथ”यात स्वाका यंकेगु सम्भावना धाःसा दनि । आः खस नेपाली फिल्मय् अप्वया वयाच्वंगु सिक्वेल फिल्मया खुसीबाःया बारे छक्वः मिखा ब्वये । निवाःति न्ह्यः पिदंगु निगू फिल्म “जात्रैजात्रा” व “बिरविक्रम २”यात सिक्वेल फिल्मया रुपय् बय्बय् यात । थथे सिक्वेल धकाः बय्बय् यानाच्वंपिं यक्व दु । उकी मध्ये दकलय् चर्चित धइगु “नाईं नभन्नु ल” व “छक्का पञ्जा” खः अले “ए मेरो हजुर” नं खः । नाईं नभन्नु ल “नाईं नभन्नु ल” या यात्रा “नाई नभन्नु ल ५” तक थ्यंगु दुसा न्यागू फिल्मतक थ्यंबलय् थुकिया पलाः फ्यासुयावःगु महसुस यानाहःगु दु । थ्व न्यागुलिं फिल्मयात स्वयेबलय् छगू फिल्मया स्वापू मेगु फिल्मलिसे खनेमदु । न्हापांगु “नाईं नभन्नु ल” व “नाईं नभन्नु ल २”यात जक छगू कथं स्वाकेगु कुतः यानातःगु खनेदुसा मेगु स्वंगू फिल्मया नां जक “नाईं नभन्नु ल” छुनातःगु खः, मेगु छुं कथंया स्वापू मदु । स्वापू मालेगु हे खःसा थ्व सिक्वेलय् अनुभव रेग्मी नांयाम्ह बाल कलाकार छम्हेसित छगू धुंकाः मेगु फिल्मय् स्वाकातःगु दु तर अनुभव रेग्मीं म्हितूगु पात्र धाःसा सिक्वेलया रुपय् मखसे बिस्कं हे पात्रया रुपय् न्ह्याकातःगु दु । ए मेरो हजुर दकलय् न्हापांगु “ए मेरो हजुर” या निर्देशक शिव रेग्मी खः । थ्व छगू तसकं हे लोकंह्वाःगु फिल्म खः । थुकी श्रीकृष्ण श्रेष्ठ व झरना थापां लिड रोल म्हितातःगु दु । झरना थापायात छम्ह हिरोइनया रुपय् बय्बय् याःगु थ्व फिल्म पिहां वःबलय् सिक्वेल दयेकेगु चलन शुरु मजूनि । लिपा थथे सिक्वेल दयेकेगु चलन शुरु जुयावःगु इलय् झरना थापां थुकिया सिक्वेल कथं “ए मेरो हजुर २” दयेकेगु मती तल । थुकी न्हापांगु ‘ए मेरो हजुर’या हिरो श्रीकृष्ण श्रेष्ठयात नं स्वाकायंकेगु ग्वसाः ग्वल, तर आकाझाकां श्रीकृष्ण श्रेष्ठं थ्व संसार त्वःतावंबलय् “ए मेरो हजुर २”या ग्वसालं छुं ईया निंतिं दिपाः काल । निवाःति न्ह्यः पिदंगु निगू फिल्म “जात्रैजात्रा” व “बिरविक्रम २”यात सिक्वेल फिल्मया रुपय् बय्बय् यात । थथे सिक्वेल धकाः बय्बय् यानाच्वंपिं यक्व दु । उकी मध्ये दकलय् चर्चित धइगु “नाईं नभन्नु ल” व “छक्का पञ्जा” खः अले “ए मेरो हजुर” नं खः । दिपाः काःगु “ए मेरो हजुर२”यात लिपा वनाः झरना थापां थःगु डाइरेक्टोरीयल डेब्युया रुपय् छ्यल । यानि कि छम्ह हिरोइनं छम्ह निर्माताया रुपय् पलाः सुथांलाकेत ताःलाःम्ह झरनां फिल्म निर्देशकया रुपय् नं न्ह्याःवनेगु क्वःछिउबलय् “ए मेरो हजुर २” हे दयेकेगु क्वःछित । तर न्हापा ग्वसाः ग्वःकथंया फिल्म मखसे न्हापांगु “ए मेरो हजुर”लिसे स्वाकेत थुकी उगु फिल्म व उगु फिल्मया हिरो श्रीकृष्ण श्रेष्ठया फ्यान जूम्ह पात्रया रुपय् बाल कलाकार अनुभव रेग्मीयात हे न्ह्यःने हल । थुकथं निगू फिल्मया स्वापू क्वातुकल । तर स्वंगूगु फिल्मया रुपय् पिदंगु “ए मेरो हजुर ३” धाःसा छुं नं कथं थ्व सिक्वेलया न्हापांगु निगू फिल्मलिसे स्वापू स्वाकातःगु मदु । आः हुइनाभुइना जुयाच्वंकथं “ए मेरो हजुर ४”या नं तयारी जुयाच्वंगु दु । आः थ्व फिल्मं गज्याःगु रुप काइ वः धाःसा स्वये हे ल्यंदनि । छक्का पञ्जा नेपाःया हे आःतकया दकलय् अप्वः दां कमे यायेत ताःलाःगु फिल्मया रुपय् “छक्का पञ्जा” पिदन । छम्ह कलाकारया रुपय् तसकं हे लोकंह्वाःम्ह दिपाश्री निरौलां निर्देशन याःगु थ्व फिल्मया कमाइ ताःलायेवं “छक्का पञ्जा २” धकाः नं दयेकल । निगूगु छक्का पञ्जायात आपाःसिनं बांलाः मतायेकल, तर थ्व फिल्मया कमाइनं धाःसा अथे मधाः । थ्व फिल्मं तसकं हे बांलाक बनेज्या यायेत ताःलात । अले निगूगु धुंकाः स्वंगूगु छक्का पञ्जा नं पिदन । थ्व सुपरडुपर हिट हे जुल । छक्का पञ्जाया नामं स्वंगू फिल्म दयेकाः अल्याख दां कमे यायेत ताःलाःसां आः धाःसा थ्व हे नामं फिल्म मदयेकुसे “छ माया छपक्कै” नांयागु मेगु हे फिल्म दयेकाच्वंगु दु । थुकी निर्देशन नं दिपाश्री निरौलां मयासे दीपेन्द्र लामायात जिम्मा बिउगु दु । आःयात ‘छक्का पञ्जा’या घेरां पिहांवःसां लिपा हाकनं छक्का पञ्जाया यात्रा न्ह्याकेगु बिचाः दुगु खँ पिहां वयाच्वंगु दु । सिक्वेलया रुपय् स्वंगू स्वंगू फिल्म दयेकूसां उकिया बाखं धाःसा स्वानाच्वंगु मदु । स्वंगुलिं फिल्मय् दिपकराज गिरीया पात्रयात छगू हे रुपय् न्ह्यब्वयातःगु दुसा मेमेपिं केदार घिमिरे माग्ने बुढा, जितु नेपाल, शिवहरी पौडेल व बुद्धि तामाङपिंत धाःसा फिल्मपतिकं बिस्कं बिस्कं पात्रया रुपय् क्यनातःगु दु । थुकथं आःतकया दकलय् लोकंह्वायेत ताःलाःगु सिक्वेल धकाः धयातःसां वास्तवय् थुकियात सिक्वेल धाये मजिउ । केवल लोकंह्वाःगु नांजक लिसा–लिसा कयाः दयेकावयाच्वंगु फिल्म कथं कायेमाः । कबड्डी सिक्वेल फिल्मया रुपय् बय्बय् जूगु मेगु सिक्वेल ‘कबड्डी’ खः । रामबाबु गुरुङ्गया “कबड्डी” नांयागु फिल्म हिट जुइवं थ्व हे नां लिसा कयाः “कबड्डी कबड्डी” दयेकल । थ्व नं हिट हे जुल । थ्व निगू फिल्मया नां ज्वःलाः, अले बाखं नं ज्वःलाः तर सिक्वेलया रुपय् बाखं वा पात्र स्वानाच्वंगु धाःसा मदु । आः वयाः थ्व हे नां लिसा कयाः “कबड्डी कबड्डी कबड्डी” दयेकेगु पलाः नं न्ह्याके धुंकूगु दु । जात्रैजात्रा÷बिरविक्रम२ निर्देशक मिलन चाम्सं दयेकूगु “बिरविक्रम”य् दयाहाङ्ग राई व अनुपविक्रम शाहीयात बिर व विक्रमया रुपय् न्ह्यब्वःगु खःसा “बिरविक्रम २” फिल्मय् पल शाह व नाजीर हुसेनयात बिर व विक्रमया रुपय् क्यनातःगु दु । पात्रया नां ज्वलाकातःगु बाहेक थ्व निगू फिल्मया नं छुं स्वापू मदु । बरु आः तकया सिक्वेल फिल्मय् न्हापांगु फिल्मया पात्र व बाखं स्वाकाः सिक्वेल दयेकेत ताःलाःगु फिल्म धइगु “जात्रैजात्रा” खः । निर्देशक प्रदीप भट्टराईया “जात्रा” फिल्मय् आकाझाकां ल्हातिइ लाःवःगु स्वंगू करोड दांया हुनिं ब्वलनीगु परिस्थितियात क्यनातःगु खःसा उगु दां मध्ये नं निगू करोड चय्गू लाख दां नकली नोट लाइबलय् उपिं जेलय् लाइगु खः । आः थुकिया सिक्वेल “जात्रैजात्रा”य् जेलं पिहां वयेधुंकाःया परिस्थितियात न्ह्यब्वयातःगु दु । थुकथं स्वयेगु खःसा “लुट” फिल्म धुंकाः व हे पात्र ज्वनाः दयेकूगु “लुट २” धुंकाः थ्व हे “जात्रैजात्रा”यात धाथेंयागु सिक्वेल धायेबहजू ।","May 31, 2019 08:10 AM"
https://nepalbhasatimes.com/21494,न्ह्यइपुख्यः,  ,ख्यालि न्हिली,"शिक्षक ः राजु का धा, काल ग्वःगू प्रकारया दइ । राजु ः स्वंगू प्रकारया सर ! भूत, वर्तमान व भविष्य । शिक्षक ः स्याबास । आः व स्वंगुलिं कालया छगू छगू उदाहरण बिउसा राजु ः सर, म्हिगः जिं छिकपिनि म्ह्याय्यात खना । थौं जिं वलिसे मतिना याना । कन्हय् जिं वयात ज्वनाः बिसिउँ वने । ह्ह्ह् टे«नय् यात्रा यानाच्वंपिं यात्रुतय्के टिसिं टिकट जांच यानाच्वन । अबलय् लाक्क व पप्पुया न्ह्यःने थ्यन । टिसि ः छिगु टिकट क्यनादिसँ । पप्पु ः ना कयादिसँ । टिसि ः अरे थ्व ला पुलांगु टिकट जुल का ….. ! पप्पु ः अले छिगु थ्व ट्रेन जक छु नकतिनि कारखानां हःगु खःला ?","June 02, 2019 07:15 AM"
https://nepalbhasatimes.com/22448,न्ह्यइपुख्यः,  ,कलिउडया ल्याय्म्ह पुस्ता,"कलिउड धका धयातःगु खँय्भाय्या फिल्म ख्यलय् आः ल्याय्म्ह पुस्ताया स्टारतसें थाय् कायेधुंकूगु दु । छगु इलय् बाज्यः वनेधुंकूपिं कलाकारपिंसं ल्याय्म्ह जुयाः म्हितीगु खःसा आः वयाः बाज्यः वंपिं कलाकारपिनिगु थाय् उमिगु उमेरयात ल्वइकथंया भूमिकाय् जक तक्यंगु दु ।                                                         आः नकतिनिया हे खँ खः की “प्रेमगीत ३”नांयागु फिल्मया निंतिं राजेश हमालयात छगू अज्याःगु हे साइड रोल म्हितेत अफर याःबलय् वं अस्वीकार याःगु खँ कलिउडय् बय्बय् जुल । न्यय्न्यादँ पुलेधुंकूम्ह राजेश हमालयात उगु फिल्मय् बाज्यः वनेधुंकूम्ह पात्रया रूपय् न्ह्यब्वयेगु ग्वसाः जूगु खः तर वं अस्वीकार याःबले आः उगु रोलय् शिव श्रेष्ठ म्हितीगु जूगु दु । थ्व फिल्मया हिरो प्रदिप खड्का खः । प्रदिप खड्का धयाम्ह ल्याय्म्ह पुस्ताया लोकंह्वाना च्वंम्ह हिरो खः । थौंकन्हय् २०÷२२ लाख तका तक पारिश्रमिक काइम्ह हिरो खः । थौंकन्हय् दकले अप्वः लोकंह्वाःम्ह हिरो अनमोल के.सी. खः । वयात ४०÷५० लाख तका तक बिइत तयार धाइपिं दुु धाइ । अनमोल के.सी.या “कृ” व “क्याप्टेन” फिल्मं आस यानातःकथं व्यापार मयाबलय् धाःसा वयात भतिचा घाः लाःथें जूगु खः । तर “ए मेरो हजुर ३” या व्यापार बांलाःबलय् वयागु स्थीति स्थीर जुल । थगुने वयात निगू फिल्मं घाः लाकूगुलिं थौंकन्हय् अनमोलं न्हूगु फिल्मय् ल्हाः धाःसा मतःनि । उलि याकनं तइगु नं खनेमदु । ल्याय्म्ह पुस्ताया मेम्ह लोकंह्वाम्ह हिरो पल शाह खः । तर वयागु फिल्म धाःसा उलि हिट जूगु मदुनि । थगुने वयागु “शत्रु गते” हिट जूगु खः तर उगु फिल्म हिट जूगुया कारण व मखसे दिपकराज गिरी व दिपाश्री निरौलाया ज्वःया नापनापं हरिवंश आचार्यया मेन रोल खः । उकिसनं थुगुसी पिदंगु “वीरविक्रम २” नांयागु फिल्मया व्यापार ताःमलाःबलय् वयागु पलाः छ्वासुल धयाहःगु दु । थ्व हे “वीरविक्रम २” फिल्मया मेम्ह हिरो नजीर हुसेन नं खय्त ला ल्याय्म्ह पुस्ताया लोकंह्वाःम्ह कलाकार खः । विशेष यानाः वयात एक्टिङ्ग बांलाःम्ह कलाकारया रूपय् कयातःगु दु । खास यानाः साइड रोल जक म्हिता वयाच्वंम्ह नजीर हुसेनं थगुने “तिमिसँग” नांयागु फिल्मय् हिरो जुयाः म्हितूगु खः । ल्याय्म्ह पुस्ता दथुइ तसकं लोकंह्वाःम्ह हिरोइन साम्राज्ञी राज्यलक्ष्मी शाहलिसे हिरो जुयाः म्हितूगु “तिमिसँग” फ्लप हे जूगु फिल्म खः । थ्व फिल्मया मेम्ह हिरो आकाश श्रेष्ठ खः ।आकाश श्रेष्ठयात अनमोल के.सी.या विकल्पया रूपय् काइपिं यक्व दु । अनमोलया मां सुष्मिता बमजनं हे आकाशयात अनमोलया विकल्पया रूपय् थःगु होम प्रोडक्सन “म त तिमै्र हुं ” फिल्मय् हिरोया रूपय् डेब्यु याकूगु खः । थ्व फिल्म ला खास हे चले मजुल, तर हिरोया रूपय् आकाश श्रेष्ठयात धाःसा आपाःसिनं ययेकल । आकाश श्रेष्ठया “ब्ल्याक” नांयागु फिल्म नं फ्लप जूगु फिल्म खः तर वयागु “रामकहानी” धाःसा हिट जुल । थ्व फिल्म हिट जूबले “रामकहानी”या हिरोइन पुजा शर्मालिसे वयागु जोडी नं हिट जुल । आकाश व पुजा नापं म्हितूगु मेगु फिल्म “सम्हालिन्छ मन कसरी”या शुटिंग क्वचाये धुंकूगु दुसा थ्व ज्वः आः हाकनं “पोइ प¥यो काले” फिल्मय् खनेदयेकः वयेत्यंगु दु । ल्याय्म्ह पुस्ताया दथुइ पुजा शर्मा नं लोकंह्वाम्ह हिरोइन कथं चर्चा यानातःगु दु तर वयात उलि बांलाःम्ह कलाकार धाइमखु । ल्याय्म्ह पुस्ताया चर्चा जुयाच्वंसां ल्याय्म्ह पुस्ताया कलाकारपिंसं थःगु पलाः उलि क्वातुके फुगु धाःसा खनेमदुनि । हिरोत मध्ये अनमोल व प्रदिप अले हिरोइनत मध्ये साम्राज्ञी छम्हेसिनं हे जक थःगु पलाः क्वातकूगु खनेदु हिरोइनत मध्ये ल्याय्म्ह पुस्ता दथुइ दकलय् लोकंह्वाःम्ह साम्राज्ञी आरएल शाह हे खः । साम्राज्ञीयात थौंकन्हय् दकलय् अप्वः पारिश्रमिक काइम्ह हिरोइन कथं चर्चा यानातःगु दुसा छगू इलय् दकलय् अप्वः दां काइम्ह हिरोइन जुयाच्वंम्ह नम्रता श्रेष्ठ धाःसा ज्या मदया सुम्क च्वनाच्वंगु दु । थगुने नम्रताया “प्रसाद” नांयागु फिल्मया चर्चा बांलाक हे जुलसा आः वयागु ल्हाती “जायरा” नांयागु छगूयां छगू जक फिल्म ल्यंदनि । थौंकन्हय् ल्याय्म्ह पुस्ता दथुइ लोकंह्वानाच्वंम्ह हिरोइन आँचल शर्मा छम्ह नं खः । आँचलया थगुने “शत्रुगते” व थुगुसी “दालभात तरकारी” हिट जूगु फिल्म खःसां थ्व फिल्म हिट जूगुया लबः धाःसा वयात वंगु मदु । “दालभात तरकारी” या हे मेम्ह हिरोइन वर्षा राउत नं ल्याय्म्ह पुस्ताया लोकंह्वाम्ह हिरोइन खः । थुगुसी वयागु सोलो हिरोइनया रोल दुगु “जात्रैजात्रा” हिट जूगु दुसा थगुने नगुने “छक्का पञ्जा” सिक्वेलय् वयागु बांलागु हे रोल दुगु खः । “वीरविक्रम २”या हिरोइन वर्षा सिवाकोटी नं थौकन्हय्या ल्याय्म्ह पुस्ताया नांजाःम्ह हिरोइन खः । “छक्कापञ्जा” सिक्वेलया हे मेम्ह हिरोइन प्रियंका कार्की नं ल्याय्म्ह पुस्ताया नांजाःम्ह हिरोइन खः । “छक्का पञ्जा” व “नाईं नभन्नु ल” लोकंह्वाःगु सिक्वेल फिल्मया हिरोइन प्रियंकाया मेमेगु फिल्म धाःसा उलि लोकंह्वाःगु खनेमदु । थुगुसी वयागु “प्रेमदिवस” फ्लप जुल । थ्व फिल्मय् वया हिरो आयुष्मान देशराज जोशी खः । प्रियंकाया मतिनमिया रूपय् चर्चाय् वयाच्वंम्ह आयुष्मानयात नं ल्याय्म्ह पुस्ताया चर्चित हिरो कथं कयातःगु खःसां वयागु नं फिल्म हिट जूगु खनेमदुनि । थगुने प्रियंकालिसे हे म्हितूगु “चंगाचेट” छगू धाःसा भचाभचा चले जूगु फिल्म खः । थगुने हे पिहां वःगु प्रियंकाया फिल्म “बटरफ्लाइ” या हिरो आर्यन अधिकारीयात आर्यन सिग्देलया थाय् काइम्ह हिरो धकाः बय्बय् याःगु खः तर अथे जुइमफुत । “बटरफ्लाइ” ला फ्लप हे जुल अले बलिउडया नांजाम्ह कमेडी स्टार राजपाल यादवया तकं मेनरोल दुगु हिन्दी फिल्म “कडके कमाल के” फिल्मं नं छुं कमाल क्यने मफुत । थ्व फिल्मय् आर्यन अधिकारीलिसे हिरोइन जुयाः म्हितूम्ह नीता ढुङ्गाना खः ।“पञ्चायत” नांयागु फिल्मय् बांलाक्क अभिनय याना आपालं अवार्ड त्याकेत ताःलाम्ह नीता ढुङ्गानाया फिल्म खास हे चले मजूसां हिरोइनया रूपय् वयागु यात्रा धाःसा बांलाक हे चले जुयाच्वंगु दु । बरु वया समकालिन हिरोइन केकी अधिकारी धाःसा थौंकन्हय् उलि खनेमदयेधुंकल धाःसां पाइमखु । केकीं फिल्मय् थःगु पलाः क्वातुकेत थगुने “कोहलपुर एक्सप्रेस” नांयागु फिल्म नं दयेकल । तर थ्व फिल्म नं चले मजुल । थौंकन्हय् ल्याय्म्ह पुस्ता दथुइ लोकंह्वाना च्वंम्ह मेम्ह हिरोइन धम्ह स्वस्तिमा खडका खः । “दुई रूपैयाँ” नांयागु फिल्मया म्येँ “कुटुमा कुटुु” अतिकं लोकंह्वाःबलय् तसकं चर्चाय् वःम्ह स्वस्तिमाया चर्चा अप्वः जूसां फिल्म धाःसा उलि हिट जूगु मदुनि । थगुने वयागु “बुलबुल” नांयागु फिल्मयाबारे यक्व हे चर्चा जुल । फिल्मया तारीफ नं जुल । स्वस्तिमाया अभिनयया नं तारीफ हे जुल , तर फिल्म धाःसा फ्लप जुल । थुकथं ल्याय्म्ह पुस्ताया चर्चा जुयाच्वंसां ल्याय्म्ह पुस्ताया कलाकारपिंसं थःगु पलाः उलि क्वातुके फुगु धाःसा खनेमदुनि । हिरोत मध्ये अनमोल व प्रदिप अले हिरोइनत मध्ये साम्राज्ञी छम्हेसिनं हे जक थःगु पलाः क्वातकूगु खनेदुुसा आः वया न्हूपिं हिरोइनय् “ए मेरो हजुर ३”या हिरोइन सुहाना थापापाखे आसकुति मिखा ब्वयाच्वंगु दुसा हिरोत मध्ये “ए मेरो हजुर २”या हिरो सलिनमान बनियायात नं भविष्यया स्टार धायेगु यानातःगु दु । हतपत्त फिल्म म्हितेत मानेमजुइम्ह सलिनया निगूगु फिल्म “यात्रा ः ए म्युजिकल भ्लग” हिट जुइमफुत । थ्वहे फिल्मय् सलिनलिसे हिरोइन जुया खनेदयेकः वःम्ह मलिका महतं थुकी बांलाक हे अभिनय याना क्यंसां वयागु ल्हातिइ मेगु फिल्म लाःगु मदुनि । बरु अनमोल के.सी. लिसे “क्याप्टेन”य् डेब्यु याःम्ह उपासना सिंह ठकुरीया ल्हाती “कबड्डी कबड्डी कबड्डी” थेंज्याःगु तसकं बय्बय् जुयाच्वंगु फिल्म लाःवगु दु । न्ह्याम्हेसियागु ल्हाती न्ह्याथेज्याःगु छगू निगू फिल्म लाःवःसां थःगु पलाः सुथां लाकेत थःगु प्रतिभा बांलाक न्ह्यब्वये फयेमा । अलेजक फिल्म ख्यलय् थःगु पलाः क्वातुके फइ, मखु धइगु खःसा छगू निगू फिल्म धुंकाः अनवं थनवं मदयेक तनावनी ।","June 28, 2019 08:03 AM"
https://nepalbhasatimes.com/22500,न्ह्यइपुख्यः,  ,ख्यालि न्हिली,"रमेश ः अहो ! राजु हालखबर छु दु छंगु ? अले थौंकन्हय् छु यानाच्वना ? राजु ः जि ‘नेपालभाषा टाइम्स’ य् ज्या यायेगु खः, तर आः जिं त्वःता बी धुन ! रमेश ः अले छाय् ले ? राजु ः याउँक द्यने त्वःताः सु मूर्ख, सुथ न्हापां दनाः पत्रिका छेँय्छेँय् तः वनाच्वनी …… ! ह्ह्ह् थौंकन्हय् होटल, अफिस, रेष्टुरेन्ट, कफि शप आदि न्ह्यागु थासय् नं ‘फ्रि इन्टरनेट, फ्रि वाईफाई’ धकाः च्वयातःगु दइ । आखिरय् थुइके मफुगु छु धाःसा ‘इन्टरनेट, वाईफाई फ्रि खः कि झी मनूत फ्रि खः ?’ ह्ह्ह् ‘मांअबुं याःगु कर्मया फल वया मस्तय्त दइ’ धइगु खँ ला झीसं न्यना वयाच्वनागु हे जुल । छिं सिउला ? ‘मांअबुया कर्मया फल’ वया जिलाजं नं नं फयेमाः धइगु खँ !","June 30, 2019 06:25 AM"
https://nepalbhasatimes.com/22362,न्ह्यइपुख्यः,  ,ख्यालि न्हिली,"शिक्षक ः कर्ल गर्ल, गर्ल फ्रेन्ड व कलाः थुकी छु भिन्नता दु ? धा । कक्षाय् च्वनाच्वंपिं सकलें चुपचाप च्वंच्वन । अबलय् लाक्क पप्पु जुरुक्क दन, अले वं फताफत धयाहल— सर, प्रिपेड, पोष्टपेड व अनलिमिटेड । ह्ह्ह् फ्वगिं ः साहुजी च्या च्वनेत नीतका दां बियादिसँ ले ! साहु ः न्यय्तका मछिं छाय् ले ? च्या छगूया ला झितका जक मखुला ? फ्वगिं ः जिमि गर्लफ्रेन्ड नं दु निसा ! साहु ः बेमान, फ्वगिं जुयाः नं गर्लफ्रेन्ड ज्वनाः जुइगु का मखुला ? फ्वगिं ः मखु, मखु साहुजी । व हे गर्लफ्रेन्डं जितः फ्वगिं दयेका बिउगु खः । ह्ह्ह् हाकिम ः (तमं थः कर्मचारीलिसे) ः छं गबलें गधायात खनागु दु ला ? कर्मचारी (छ्यं क्वःछुकाः) मदु, सर हाकिम ः छु क्वय् स्वयाच्वनागु । थन स्व जिगु ख्वाः, जितः स्व !","June 26, 2019 06:55 AM"
https://nepalbhasatimes.com/22096,न्ह्यइपुख्यः,  ,ख्यालि न्हिली,"छता खँय् ध्यान बियादिसँ ः नये न्ह्यः ल्हाः सिलेगु बानी मदुसा छुं ल्याः मदु, तर नये धुंकाः धाःसा अवश्य नं ल्हाः सिलेगु यानादिसँ । छाय्कि मोबाइलय् दाग लायेफु ! ह्ह्ह् राजुं थःगु जीवनय् न्हापांखुसी छम्ह मिसा ययेकूगु जुयाच्वन । वं व मिसायात छगू रेष्टुरेन्टय् नयेत यंकल । अन राजुं धाल— ‘थ्व जिगु न्हापांगु डेटिंग खः डार्लिंग, यदि छुं द्वंविद्वं व कमि कमजोरी दुसा चिधिकःम्ह किजा चायेकाः माफ याना बिउ न्हिं ! ह्ह्ह् छम्ह मनू भगवान रामया न्ह्यःने वनाः ह्वाँय्ह्वाँय् ख्वल । ख्वख्वं वं धाल— ‘हे भगवान जिमि गर्लफ्रेन्ड गन तन, गन ।’ भगवान रामं धाल— ‘भचा च्वय् हनुमानद्यःया देगः दु, वयाथाय् हे वनाः रिपोर्ट याः हुँ ! जिमि गर्लफ्रेन्ड तं बलय् नं वं हे माला हया बिउगु खः !","June 19, 2019 06:30 AM"
https://nepalbhasatimes.com/22133,न्ह्यइपुख्यः,  ,ख्यालि न्हिली,"‘रमेश अस्पतालय् लानाच्वंगु दु’— छम्ह पासां मेम्ह पासायात कन । ‘छु ऽऽऽ ?’— मेम्ह पासा अजू चायाः न्यन— ‘म्हिगः तिनि ला जिं वयात छम्ह बांलाःम्ह ल्यासेलिसे सिनेमा हलय् खनागु ।’ ‘अथे जुयाः ला व अस्पतालय् लाःगु । व बांलाःम्ह ल्यासेलिसे फिल्म स्वःवःगु वया कलातं नं खंगु जुयाच्वन का ।’ ह्ह्ह् भाःत छेँय् वःबलय् थ्व खनाः लय्ताल कि वया आः आः तिनि ब्याहा यानाम्ह कलातं डिनरया निंतिं खा दयेकातःगु जुयाच्वन । तर नःगु इलय् वं धाल— ‘थौं खाया सवाः भचा अजीब तायाच्वन ।’ ‘छाय् ले ?’ कलाःम्हं नाइक न्यन । ‘मसिउ । छं थ्व छुं मेगु हे तरिकां दयेकागु ला कि छु ?’ ‘न्हापा न्हापा गथे दयेकेगु खः, अथे हे दयेकागु खः । तर खा भचा क्वल अले जिं उकी बरनल भचा इलाबिया ।","June 20, 2019 06:00 AM"
https://nepalbhasatimes.com/22543,न्ह्यइपुख्यः,  ,ख्यालि न्हिली,"च्या वा कफि त्वनेगु बन्द यानाः ‘ग्रीन टी’ जक त्वनेगु यानादिसँ । थुकिं छितः आपालं फाइदा जुइ, गथे कि ः– – चिनी व दुरुया खर्च बचत जुइ । – बिस्कुट, पाउरोटीया नं खर्च बचत जुइ । – सम्भ्रान्त परिवारया महसुस जुइ । – हाकनं हाकनं लिसा कयाः सुनानं त्वनीमखु । – अले पाहांपिं नं हाकनं हाकनं छेँय् वयाच्वनीमखु । ह्ह्ह् गणेद्यःया निम्ह कलाः दु रिद्धि व सिद्धि । मनूया छम्ह जक कला दइ, व नं तसकं जिद्दि ह्ह्ह् पीडित ः वकिल साहब जितः जिम्ह कलाःलिसे पारपाचुके माल । वं जिनापं खँ मल्हाःगु हे न्हय्ला च्याला दयेधुंकल । वकिल ः बांलाक छकः विचाः यानदिसँ, थज्याःम्ह कलाः हाकनं हाकनं दइमखु ।","July 01, 2019 06:56 AM"
https://nepalbhasatimes.com/22399,न्ह्यइपुख्यः,  ,ख्यालि न्हिली,"राजु ः फेसबुकय् पोष्ट यानातःगु ब्वने धुंकाः नं उकियात लाइक वा कमेन्ट मयाइपिं गज्याःपिं जुइ हला ? रमेश ः इपिं मनूत गज्याःपिं धाःसा सुयातं मिस कल यानाः नं मोबाइलय् ब्यालेन्स चेक याइपिं थें खः ……. ! ह्ह्ह् कक्षाय् आखः ब्वंका च्वँच्वं हे शिक्षकयात तसकं स्याक्क न्ह्यः वल । व अन हे टेबुल छगलय् भ्वसुनाः द्यन । अबलय् लाक्क हे जिल्ला शिक्षा अधिकारी अन निरीक्षण यायेत वल । उम्ह अधिकारीं शिक्षकयात गुलि थनेत स्वलं नं व न्ह्यलं हे ब्वनाच्वन । आखिरय् बल्ल बल्ल वया न्ह्यलं चाल अले थःगु न्ह्यःने जिल्ला शिक्षा अधिकारीयात खनेवं वं धाल— ‘का मस्त, सिल मखुला छिमिसं कुम्भकर्ण गथे यानाः द्यनी धकाः ….. ! ह्ह्ह् शिक्षक ः बांलासे च्वंम्ह मिसायात अंग्रेजीं छु धाइ ? पप्पु ः सर, आइ लभ यु !","June 27, 2019 06:35 AM"
https://nepalbhasatimes.com/22394,न्ह्यइपुख्यः,  ,लाइभ शोलय् ल्हाः वायेवं,छुं दिं न्ह्यः जक नेपाःया छगू टेलिभजन च्यानलय् खँल्हाबल्हा जुयाच्वँच्वं हे ज्याझ्वःया प्रस्तोता व छम्ह नेताया दथुइ चर्काचर्की बहस जूगु व लिपा नेतां माइक हे वांछ्वयाः स्टुडियो नं पिहां वःगु घटना सामाजिक संजाल व नेपाःया संचारमाध्यमय् तसकं चर्चाय् वःगु खः । थज्याःगु हे छगू घटना पाकिस्तानया टेलिभिजन च्यानलय् नं छुं दिं न्ह्यः जूगु दु ।                                                         पाकिस्तानी टेलिभिजनय् जूगु घटना ला नेपाःया घटना स्वयां नं तच्वः । छाय्कि ज्याझ्वलय् ब्वनातःपिं पाहांपिनि दथुइ चर्काचर्की बहसया दथुइ ल्हाः वानाः ल्वापुतकं जूगु खः । छम्हेसिनं मेम्हेसिन थसः पायेक घ्वाना छ्वःगु खः । पाकिस्तानया ‘के २१ न्युज’ च्यानलय् प्रशारण जुइगु ‘न्युज लाइन विद आफताब मुघेरी’ नांया छगू लाइभ शो जुयाच्वंगु खः । ‘प्यानल डिस्कसन’कथं न्ह्यानाच्वंगु टेलिभिजन लाइभ शोलय् सहभागि छम्ह नेतां छम्ह पत्रकारयात थसः पायेक घ्वानाछ्वःगु खः ।प्यानल डिस्कसनय् पाकिस्तानया सत्ताधारी पार्टी पाकिस्तान तहरिक ए इन्साफ (पीटीआई)या नेता मसरुल अली सियाल व कराची प्रेस क्लबया प्रमुख इम्तियाज खानया दथुइ मतभेद जुइवं न्हापां ला म्हुतु म्हुतुं हे जक भनाभन जुयाच्वंगु खः । लिपा थुगु विषयं उग्र रुपं कायेवं ल्हाः हे तयेमाःगु अवस्था ब्वलन । निम्हेसिया दथुइ विवादया झ्वलय् न्हापां पीटीआई नेता सियालं मेचं हे कुतुं वंक पत्रकार खानयात घ्वाना छ्वःगु खः । वयां लिपा पत्रकार खान नं प्रतिकारय् कुहां वयेवं टेलिभजनया कर्मचारीत हे वनाः निम्हेसित छिनेमाःगु खः । सियाल व खानया दथुइ ल्हाः हे वानाः ल्वापु जुइवं ज्याझ्वःया प्रस्तोता माइक हे वां छ्वयाः इमित छिनेत न्ह्यःने वःगु खःसा डिस्कसनय् ब्वति कायेत वयाच्वंम्ह मेम्ह छम्ह सहभागि नं थःगु माइक त्वःताः बिसिउँ वंगु खः ।थुगु घटना लिपा पाकिस्तानया प्रधानमन्त्री इमरान खानया पार्टीयात कयाः गाक्कं आलोचना जुयाच्वंगु दुसा उगु शोया भिडियो नं भाइरल जुयाच्वंगु दु ।,"June 27, 2019 06:25 AM"
https://nepalbhasatimes.com/22209,न्ह्यइपुख्यः,  ,नेवाः फिल्मय् कलिउडया स्टार,"नेवाः फिल्मया यात्रा न्ह्याःगु नं स्वीदँसिबें अप्वः जुइधुंकल । वि.सं. २०४४ सालय् पिदंगु “सिलु” निसें न्ह्याःगु थ्व यात्राय् आःतकया दुने १५० गू ति नेवाः फिल्म पिदने धुंकूगु अनुमान दु । थुकिया ल्याःचाः थुलि हे जुल धका आःतक यकीन यायेफुगु मदुनि । स्वीदँ–स्वीनिदँया थ्व यात्राया दुने आपालं कलाकारतसें नेवाः फिल्म म्हिते धुंकल ।                                                         उकी मध्ये छुं छुं अज्याःपिं कलाकारतसें नेवाः फिल्म म्हितूगु दु, गुम्ह कलाकारं नेवाः फिल्म सिबें न्हापा कलिउड धकाः धयातःगु खस भाय्या फिल्म म्हिताः स्टारया रुप कायेधुंकूपिं खः, अज्याःपिं मध्ये थौंकन्हय् बय्बय् जुयाच्वंपिं निम्ह स्टार धइपिं धिरेन शाक्य व कर्मा शाक्य खः । कर्मा शाक्यं थौंकन्हय् म्हिताच्वंगु नेवाः फिल्म “कर्म” खःसा धिरेन शाक्यं म्हिताच्वंगु फिल्मया नां “घोषक” खः । छगू संजोग हे धायेमालीकी उपिं निम्हं शाक्य थरयापिं खःसा उपिं निम्हेसिनं म्हिताच्वंगु फिल्म निगुलिं बुद्धकालिन बाखनय् आधारित फिल्म खः । धिरेन शाक्यं “घोषक” फिल्मय् छम्ह बुद्धकालिन जुजुया भूमिकाय् म्हिताच्वंगु दु । “घोषक”या निर्देशक अमृतचन्द्र श्रेष्ठ खःसा कर्मां म्हिताच्वंगु “कर्म” फिल्मया निर्देशक रामकृष्ण खडगी खः । कर्मां थ्वसिबें न्हापा निर्देशक रामकृष्ण खड्गीया हे निगू फिल्म “पटाचारा” व “कृषा गौतमी” म्हिते धुंकूगु दु । थ्व निगुलिं फिल्मय् कर्मालिसे हिरोइन् जुयाः म्हितूम्ह मेलिना मानन्धर खः । मेलिना मानन्धर नं नेवाः फिल्म म्हितेसिबें न्ह्यः हे कलिउडया स्टार कथं लोकंह्वाये धुंकूम्ह खः । मेलिना मानन्धरं मेगु छगू नेवाः फिल्म “धम्मवति” नं म्हितूगु दुसा व धुंकाः लिपा मेगु नेवाः फिल्म म्हितूगु मदुनि । गन तक धिरेन शाक्यया खँ दु, धिरेनं थ्व सिबें न्हापा “त्याग” नांयागु छगू नेवाः फिल्म म्हिते धुंकूगु दुसा छुं छुं नेवाः म्युजिक भिडियोय् नं म्हितूगु दु । आपासिनं शायद मसिउ जुइमाः धिरेन शाक्ययात दकलय् न्हापां नेवाः फिल्मय् इन्ट्री याकेगु ग्वसाः ग्वःम्ह सुरेन्द्र तुलाधर खः । नेवाः फिल्मख्यःया छम्ह नांजाःम्ह फिल्ममेकर सुरेन्द्रं धिरेनयात “छंगु हे नामय्” नांयागु फिल्मय् म्हितकेगु ग्वसाः ग्वःगु जक मखसे भिं साइततकं चूलाकूगु खः । तर उगु फिल्मया शुटिंग हे न्ह्याये मफुत । थ्व हे “छंगु हे नामय्” फिल्मय् झरना बज्राचार्ययात हिरोइन जुयाबीत इनाप याःगु खः, तर झरनालिसे खँ मिले मजुइवं वया थासय् अनु शाह नांयाम्ह कलिउड स्टारयात कयाः फिल्मया भिंसाइत ज्याझ्वः यात । तर थ्व फिल्मया यात्रा वसिबें अप्वः न्ह्यावने मफुत । नेवाः फिल्मय् कलिउड स्टारतय्त नं म्हितकेमा धइगु खँय् न्ह्यचिलीम्ह सुरेन्द्र तुलाधरं थःगु निर्देशनया डेब्यु फिल्म “अंश”य् छपु आइटम म्येय् प्रेरणा शर्मायात प्याखं हुइकूगु खः । वयां लिपा निर्माता दिपक कपालीया “तिनतिकः महाबिकः” फिल्मया छपु म्येय् ला कलिउडया हे नांजाःम्ह आइटम गर्ल सुष्मा कार्कीयात तकं प्याखं हुइकल । कर्मा व मेलिनायात नेवाः फिल्मय् इन्ट्री याकूम्ह निर्देशक रामकृष्ण खडगीं नेपाःया नांजाःम्ह एक्शन स्टार शिव श्रेष्ठयात नं नेवाः फिल्मय् इन्ट्री याकेगु ह्वताः चूलाकल । शिव श्रेष्ठं रामकृष्ण खडगीया “कृषा गौतमी” फिल्मय् छगू मेन रोल म्हितूगु दु । थ्वहे फिल्मय् म्हितूम्ह लुनिभा तुलाधर नं कलिउडया फिल्मया नापनापं खस नेपाली भाय्या नाटक ख्यःया नांजाःम्ह कलाकार खः । थुकथं नेवाः फिल्मय् न्ह्यानाच्वंगु कलिउड स्टारतय्गु यात्राया चर्चा यायेबलय् दकलय् न्हापां वइगु नां धइगु नेपाःया ख्यालिजुजुपिं मदनकृष्ण श्रेष्ठ व हरिवंश आचार्यपिनिगु नां खः । उमिसं म्हितूगु न्हापांगु नेवाः फिल्मया नां “सिलु” खः । उमिसं “सिलु” धुंकाः “राजमति” फिल्मय् नं नापं म्हितल । ख्यालिजुजु मदनकृष्ण श्रेष्ठं ला “चाण्डालिका”, “तुयुमति” निसें कयाः न्हूगु फिल्म “कर्म”तक म्हिताच्वंगु दु । “राजमति”या खँ ल्हायेगु खःसा थ्व फिल्मया छम्ह मेन लिड कलाकार श्रीकृष्ण श्रेष्ठ नं कलिउड स्टार हे खः । श्रीकृष्ण श्रेष्ठं थ्व हे छगू जक नेवाः फिल्म म्हितूगु दु । लिपांगु इलय् “पानबति” फिल्मय् छगू विशेष भुमिका म्हितेत इनाप याःबलय् श्रीकृष्ण श्रेष्ठं म्हितेधयाथें खँ ल्हाःगु नं खः तर म्हिते मखन । “पानबति” फिल्मय् हिरो जुयाः म्हितूम्ह विनोद श्रेष्ठ नं कलिउडय् थःगु अभिनय यात्रा न्ह्याकाच्वंम्ह कलाकार खःसा विनोदं थ्वसिबें न्हापा हे “थःगु छेँ” नांयागु छगू नेवाः फिल्म नं म्हितूगु खः । निर्देशक सुर्य श्रेष्ठया थ्व फिल्म धाःसा शुटिंग क्वचाःसां रिलिज धाःसा मजूगु फिल्म खःसा लिपा वनाः विनोद श्रेष्ठं “त्याग” व “ब्याहा याये म्हा” नांयागु फिल्म म्हितल । विनोद श्रेष्ठया “कीर्तिपुर ः द लिजेन्ड अफ कीर्तिलक्ष्मी” फिल्म नं पिहां वयेत्यंगु दु । थ्व खस भाषाया फिल्म खःसां नेवाः लकसं भय्बिउगु फिल्म खः । थ्व “कीर्तिपुर ः द लिजेन्ड अफ कीर्तिलक्ष्मी” फिल्मय् हे म्हिताच्वंपिं लक्ष्मी गिरी व मदनदास श्रेष्ठपिं कलिउडया नांजाःपिं कलाकार खः । मदनदास श्रेष्ठ व लक्ष्मी गिरीं “पटाचारा”लगायत छुं छुं मेगु नेवाः फिल्मय् नं म्हितूगु दु । कलिउडया फिल्म म्हिते धुंकाः नेवाः फिल्म म्हितूम्ह मेम्ह छम्ह स्टार धयाम्ह राजेन्द्र खड्गी खः । राजेन्द्र खड्गी धयाम्ह नेपाःया नांजाःम्ह फाइट डाईरेक्टर खः । राजेन्द्र खडगीं छुं छुं कलिउड फिल्मय् मेन भिलेनया रोल नं म्हितूगु दु । कलिउडया फिल्मया अभिनयया ख्यलय् नं म्हितूम्ह राजेन्द्र खडगीं “राजमति” फिल्मय् चिकंचा जुयाः म्हितूगु खःसा व धुंकाः राजेन्द्र खड्गीं “तुयुमति” नांया छगू फिल्म नं म्हितूगु दु । अथे हे तुं नेपाःया नांजाःम्ह कलाकार सुभद्रा अधिकारीं नं “राजमति” व “चाण्डालिका” फिल्मय् म्हितूगु दु । विशेष यानाः कलिउडय् नं नांजाःपिं स्टारत मध्ये नेवाः कलाकारपिंसं हे जक नेवाः फिल्म म्हितूगु खनेदुसां सुभद्रा अधिकारी, लक्ष्मी गिरीपिंसं नेवाः फिल्म म्हितूगु खँ थन च्वछायेबहजू । थ्वहे झ्वलय् “यलेबाथः” फिल्मय् छगू मेन रोल म्हितूम्ह मिथिला शर्माया नां ल्वःमंके मजिउ । मिथिला छम्ह गैरनेवाः कलाकारजक मखसे कलिउडय् तसकं हे नांजाःम्ह कलाकार खः । कलिउडया हे नांजाःम्ह कलाकार रमेश बुढाथोकीं निर्देशक सुरेश स्थापितया “ल्हाः हुस्लुं प्वाः फुस्लुं” फिल्मय् म्हितूगु दु । छम्ह नेवाः जुयाः नं खस नेपाली फिल्मय् बिस्कं हे म्हसीका कायम यायेत ताःलाःम्ह धइम्ह गौतमरत्न तुलाधर नं खः । गौतमरत्न तुलाधरं उलि अप्वः फिल्म ला म्हितूगु मदु, तर म्हितूगु छगू फिल्म “कुमारी”या जुजुभाई नांयागु रोलं हे वयात चर्चाया च्वकाये थ्यंकाबिउगु खःसा गौतमरत्नं लिपा वनाः “बांला मय्जु” नांयागु फिल्मय् हिरो जय श्रेष्ठ महर्जनया दाजु जुयाः म्हितूगु खःसा थ्वहे फिल्मय् म्हितूम्ह सानु ताम्राकार नं खस नेपाली फिल्म ख्यलय् अभिनय याना वयाच्वंम्ह खः । थुकथं खस नेपाली फिल्मया स्टारतसें नेवाः फिल्म म्हितूगु दुसा आशिष्मा नकःमि व नबिना श्रेष्ठं धाःसा नेवाः फिल्मं थःगु यात्रा शुरु यानाः खस नेपाली फिल्मय् नं थःगु पलाः क्वातुकेत ताःलाःगु खँ नं लुमंकेबहजू ।","June 21, 2019 08:15 AM"
https://nepalbhasatimes.com/21921,न्ह्यइपुख्यः,  ,कीर्तिपुर ः अ लिजेण्ड अफ कीर्तिलक्ष्मी,"पृथ्वी नारायण शाहयात स्वनिगः त्याके मालाच्वनि । नेपाल मण्डलय् कब्जा यायेमालाच्वनि । तर स्वनिगः दुहां वयेगु मू लुखाः मत्यायेकं थ्व सम्भव मदु । सक्वः त्याकल । तर किपु त्याकेफइमखु । पृथ्वी नारायण शाहया जवल्हाः धका धयातःम्ह सेनापति कालु पाण्डेया नेतृत्वय् किपुलिइ हमला याइ । तसकं बांमलाक ल्वापु जुइ ।                                                         थ्वहे ऐतिहासिक बाखंया लिधंसाय् वासुपासां च्वयातःगु कृति “भैरव सिंह” उपन्यासया लिधंसा कया दयेकातःगु थ्व फिल्मया नां “कीर्तिपुर—अ लिजेण्ड अफ कीर्तिलक्ष्मी” धकाः छुनातःगु दु । थ्व खस नेपाली भाषां दयेकूगु फिल्म खः । अथेजूसां थुकी नेवाः कलाकार व प्राविधिकतय्गु सहभागिता यक्व दु । थथे जूगुया मू कारण धइगु थ्व नेवाः अस्तित्वलिसे स्वापु दुगु बाखं जुया खः अले थुकिया लगानीकर्तात नं नेवाःत हे जूगुलिं नं खः । येँया कीर्तिपुर, स्वनिगःया थीथी थाय् लगायत नुवाकोट व गोरखाय्तकं शुटिंग जूगु थ्व फिल्मयात नेपाःया हे छगू बिस्कं महत्वं जाःगु फिल्मया रुपय् तयार यानागु धइगु दावी थ्व फिल्मया निर्देशक प्रदिप खडगीं याःगु दु । थौंसिबें निसत्याः दँ न्ह्यःया कीपुयात नं फिल्मया पर्दाय् न्ह्यब्वयेया निंतिं कम्प्युटरया लिधंसा कयाः भिएफएक्स (भिजुअल इफेक्ट्स) छ्यलातःगु “कीर्तिपुर” फिल्मय्, किपुलिइ पृथ्वीनारायण शाहया सैनिकं हमला याइबलय् छगू युद्धया नेतृत्व याःम्ह विरांगना कीर्तिलक्ष्मीं क्यंगु साहसया बाखं न्ह्यब्वयातःगु दु । “राजमति” व “चाण्डालिका” थेंज्यागु निगू बिस्कं बिस्कं महत्वंजाःगु नेवाः फिल्मय् मू भूमिका म्हिताः बय्बय् जूम्ह हिसिला महर्जनं थुकी कीर्तिलक्ष्मीया मू भूमिका म्हिता तःगु दु । कीर्तिलक्ष्मीया युवा रुपय् अन्जला नकःमिया नं थुकी बांलाःगु भुमिका दु । अले कीर्तिलक्ष्मीया जहान ज्ञान प्रजाया रुपय् हिसिलाया थःहे जहान मणिराज लवटं म्हिताच्वंगु दु । “राजमति” धुंकाः नीन्यादँ लिपा हाकनं छक्वः फिल्मया पर्दाय् खनेदयेक वयेत्यंम्ह मणिराजया निंतिं थ्व छगू हाथ्या जूसां न्हापा “राजमति” म्हितूबलय् नेवाः भाय् मसःया तसकं थाकूगु तर आः “कीर्तिपुर—अ लिजेण्ड अफ कीर्तिलक्ष्मी” धाःसा खस भाषं दयेकूगुलिं उलि थाकु मजूगु खँ मणिराज लवटं कन । किपूया बाखं अले प्याखं दयेकीपिंनं किपूयापिं हे जूगुलिं जकं हिसिला महर्जनयात मू भुमिका बिउगु खःला धइगु न्ह्यःसः ब्वलनीगु स्वाभाविक हे खः । तर थ्व फिल्मया आर्ट डाइरेक्टर के.के. मानन्धरया धापु कथं हिसिलायात किपूया म्ह्याय्मचा जूगुलिं हे जक काःगु मखु धइगु खनेदु । हिसिलासिबें न्हापा मेपिं छम्ह निम्हेसिया नामय् नं बिचाः याःगु खःसां नुगः क्वसाये मफुत । अले तिनि हिसिलाया नां क्वःछिउगुुुुुु खः । मुक्कं दांजक पीन्यागू लाख लाय् तूगु थ्व फिल्मय् नीगूनिसें नीन्यागू लाखतकाया ज्याया लगानी फोकस पिक्चर्सं याःगु दु । थुकी दुने शुटिंगयात माःगु सकतां हलंज्वलं निसें कयाः शुटिङ्ग धुंकाः माःगु सकतां प्राविधिक ज्या नं फोकस पिक्चर्सया लगानी जूगु दु । कीर्तिलक्ष्मीयात छम्ह काल्पनिक पात्रया रुपय् जक मखसे छम्ह ऐतिहासिक वीराङ्गना धकाः नाले धुंकूगु अवस्था दुसा कीर्तिपुरया युद्धपार्कय् कीर्तिलक्ष्मीया झ्वाता तकं तइगु जूगु दु । थुकी विशेष यानाः भिएफएक्सया ज्याय् अप्वः ई लगे जूगु खँ नं निर्देशक प्रदिप खडगीं कनादिल । अले भिएफएक्सया सकतां ज्या सन्तोष के.सीं. याःगु खः । थ्व ल्याखं थ्व फिल्मया मुक्कं लाय् धइगु ख्वीन्यागू लखतका सिबें अप्वः जूवंगु दु । “कीर्तिपुर—अ लिजेण्ड अफ कीर्तिलक्ष्मी” दयेकूगु पुचलं थ्व फिल्म दयेकेत स्वदँ न्ह्यवंनिसें अनुसन्धान यानागु दावी याःगु दु । तर गुलिखे मनूतसें “भैरव सिंह” उपन्यासया गुलिखे पात्र काल्पनिकजक खः धकाः नं धयाच्वंगु दु । फिल्मया स्क्रिनप्ले च्वमि के.के. मानन्धरया धापू कथं साहित्य व संकिपाय् थथे इतिहासया लिधंसा कयाः काल्पनिक पात्रया बाखं न्ह्यःब्वइगु सामान्य खँ खः । नेपाःया फिल्मख्यःयात हे स्वयेगु खःसा “बसन्ती” व “सेतो बाघ” अज्याःगु हे फिल्म खः । किपूयात यलया अधिनय् स्वसासित लागा धकाः धाइपिं नं दु । यलया मल्ल जुजु सिद्धिनरसिंह मल्लया काय् श्रीनिवास मल्लं किपुलिइ राज याःगु धकाः धाइपिं नं दु । थ्व अनुसन्धानया विषय खः । न्ह्याःगु हे जूसां किपुलिइ आःतक नं लाय्कू धइगु थाय् दनिगुलिं अन न्हापा शासन याइपिं शासक दूगु खँ बांलाक हे क्यँ धइगु खँ निर्देशक प्रदिप खडगीं न्ह्यथनादिल । थुकथं किपूया थीथी ऐतिहासिक व साँस्कृतिक पक्षयात न्ह्यब्वयेगु कुतः जुयाच्वंगु थ्व फिल्मया स्वम्ह सह–निर्माताय् प्रेम खड्गी, बीरेन्द्र ताम्राकार व अनन्त श्रेष्ठ च्वनादीगु दु । आपालं भूमिकाय् नेपाःया नांजाःपिं कलाकारतसें अभिनय याःगु थ्व फिल्मय् पृथ्वी नारायण शाहया रुपय् एसराज गराच, काजी धनबज्रया रोलय् मदनदास श्रेष्ठ, बीर नरसिंहया रुपय् विनोद श्रेष्ठ, मकर सिंहया रुपय् सुशील राजोपाध्याय, मानबीरया रुपय् सुन्दरलाल श्रेष्ठ, भुयुमायाया रुपय् लक्ष्मी गिरी, चिनीमायाया रुपय् मञ्जु श्रेष्ठ, सुरप्रतापया रुपय् सुनील भट्टराई, कालु पाण्डेया रुपय् उदय श्रेष्ठया नापनापं सुरबीर पण्डित, सञ्जय शर्मा राजोपाध्याय, शिला साय्मि, रश्मी नापित लगायत आपालं कलाकारपिंसं अभिनय यानातःगु दुसा सिनेमाटोग्राफी नवीन जोशी व शंकर महर्जन, द्वन्द उदय श्रेष्ठ, मेकअप अमृत मरहठ्ठा व डे«स डिजाइन उद्धवराज भट्टराईं जुंगें याःगु खः । प्यदँन्यादँति न्ह्यः हे तयार जूगु थ्व फिल्मयात उगु ईया सरकारं सेन्सर पास तकं मयाःगु खँ थनथाय् लुमंकेबहः जू । थ्वहे हुनिं याना आतक च्यारिटी शोलय्जक लिकुनाच्वंगु थ्व फिल्मया आपालं आपाः च्यारिटी शो जुइधुंकुगु दुसा आः वयाः थ्व फिल्म थ्वहे वइगु असारया १३ गतेनिसे देय् न्यंकं रिलिज जुइत्यंगु दु । नेपाःया इतिहासया छगू हाकुगु पाना कथं कयातःगु पृथ्वीनारायणं कीर्तिपुर त्याकूगु घटनाया ज्वलन्त लु कःघाना तःगु थ्व फिल्म नेपाली फिल्मया स्वकुमिया निंतिं न्हूगु सवाः जुइगु खँया दावी निर्देशक प्रदिप खडगीं यानादीगु दुसा उलिजक मखसे नेपाःया इतिहासय् नुगः क्वसाःपिनिगु निंतिं नं “कीर्तिपुर ः द लिजेण्ड अफ कीर्तिलक्ष्मी” अध्ययनय् छगू न्हूगु पलाः जुइ धकाः वय्कलं दावी यानादीगु दु । कीर्तिलक्ष्मीयात छम्ह काल्पनिक पात्रया रुपय् जक मखसे छम्ह ऐतिहासिक वीराङ्गना धकाः नाले धुंकूगु अवस्था दुसा कीर्तिपुरया युद्धपार्कय् कीर्तिलक्ष्मीया झ्वाता तकं तइगु जूगु दु । थ्व ल्याखं थ्व छगू स्वयेबहगु फिल्मया रुपय् सकसिनं ययेकीगु आशा फिल्म पुचलं यानाच्वंगु दु ।","June 14, 2019 07:45 AM"
https://nepalbhasatimes.com/21889,न्ह्यइपुख्यः,  ,ख्यालि न्हिली,"नेपाः चाःहिउ वःम्ह छम्ह पर्यटकं न्यन— नेपालय् दकलय् अप्वः च्वापु गन दइ थें ? गाइडं लिसः बिल— ‘सुथय् ८ बजे न्ह्यः हिमालय पर्वतय् अले बहनि ८ बजे लिपा ह्विस्कीया गिलासय् ! ड्ड ड्ड ड्ड थःछेँय् वनाच्वंम्ह कलातं फोन यानाः भाःतम्हेसित धाल— ‘प्रिय ! छिं शायद जितः हे लुमंकाच्वंगु जुइ मखुला ? जिगु लुमन्ति गुलि तक वः ? ‘हट् लाति’— भाःतम्हं लिसः बिया छ्वत— ‘अथे लुमंका तये अःपुगु खःसा एसएलसीइ निक्वःतक फेल जुइ ला ?’ ड्ड ड्ड ड्ड थुइके मफुगु छता खँ, छिकपिंसं सिउसा कनादिसँ ः— थौंकन्हय् होटल, रेष्टुराँ, बार, पब, पार्टी पालेसय् तकं ‘फ्रि– वाईफाई’ च्वयातःगु दइ । आः धयादिसँ कि इन्टरनेट (वाइफाइ) फ्रि खःकि चले याइपिं झी फ्रि खः ?","June 13, 2019 05:45 AM"
https://nepalbhasatimes.com/22265,न्ह्यइपुख्यः,  ,ख्यालि न्हिली,"राजु ः यार रमेश, पत्तिं न्यानाः तसकं हे हैरान जुल, पत्तिं मन्याकेगु छुं उपाय मदुला ? रमेश ः छगू उपाय दु, बहनि द्यने त्ययेकाः पत्ति छम्ह स्यानाः जक द्यँ । थथे यात धाःसा मेपिं दक्वं पत्ति सनाः वनी, अले याउँक द्यने खनी । ह्ह्ह् कलाः ः छिं अपाय्सकं जिके छु खंका दिया गुकिं यानाः छि जिनाप इहिपा यायेत तयार जुयादिल ? भाःत ः खास छुं मखु, जिगु बार्दलिं छंत निक्वः प्यक्वः वसः हियाच्वंगु व थलबल सिलाच्वंगु जक खनागु खः ! ह्ह्ह् भाःतलिसे ल्वानाः तमं थःछेँय् वना च्वंम्ह कलाःयात भाःतम्हं न्हिंन्हिं फोन याइगु जुयाच्वन । छन्हु ससःमामं धयाहल— ग्वःक्वः धायेगु छितः कि आवंनिसें जिमि म्ह्याय् छिगु छेँय वइमखु धकाः अय्नं छाय् न्हिंन्हिं फोन यानाः दुःख बियाच्वनागु ? जिलाजं ः थुलि न्यनेबलय् न्ह्यइपुसे च्वं, उकिं ….. !","June 24, 2019 06:30 AM"
https://nepalbhasatimes.com/21862,न्ह्यइपुख्यः,  ,ख्यालि न्हिली,"शिक्षक ः छगः टोकरीइ झिंन्यागः स्याउ दु, उकीमध्ये स्वंगः स्याउ ध्वगित । का, आः धा ग्वःगः स्याउ ल्यं दनि । पप्पु ः सर, झिंन्यागः हे । शिक्षक ः व गथे जुयाः सम्भव जुइ ? पप्पु ः ध्वगीसां व स्याउ हे जुइनि, अँ वा सन्त्रासि ला जुइमखु नि । ह्ह्ह् महेश छगू मोबाइल कम्पनीइ जागिरया निंतिं अन्तर्वार्ता बीत वन । वयात अन मालिकं न्ह्यसः न्यन, ‘दकलय् तःधंगु नेटवर्क छु खः ?’ महेशं धाल, ‘कार्टुन नेटवर्क !’ ह्ह्ह् मिसा ः छं न्ह्याबलें छगू हे जक रंगया लः फिनाः चाःहिलाच्वनी । छंत भचा नं मछिं मजू ला ? मिजं ः माफ यानादिसँ, थ्व जिगु अफिसया युनिफर्म खः । फेसनया निंतिं पुनेगु वसः मखु । ह्ह्ह् यदि ‘कलाः’ छेँया लक्ष्मी खःसा ‘गर्लफ्रेन्ड’ हाकुगु धन खः ।","June 12, 2019 07:05 AM"
https://nepalbhasatimes.com/22134,न्ह्यइपुख्यः,  ,अमिषाया किल्लर फिगर,थ्व इलय् फिल्मी संसारं तापाक च्वनाच्वंम्ह बलिउड अभिनेत्री अमिषा पटेल इलय् व्यलय् चर्चाय् वयाच्वनीम्ह छम्ह सेलिब्रिटी खः । फिल्मी संसारं तापाक च्वनाच्वंसां अमिषाया चर्चा धाःसा आः नं उतिकं जुयाच्वंगु दु । उमेरं ४३ दँ क्यनेधुंकूम्ह अमिषाया चर्चा जुइगु मध्ये छगू कारण खः वयागु किल्लर फिगर ।                                                         अमिषाया थ्व हे किल्लर फिगरया कारणं जक वयागु चर्चा जुयाच्वनीगु मखसे वयागु ‘हट एण्ड बोल्ड’ किपाया कारणं नं सामाजिक संजालय् इलय्व्यलय् चर्चाय् वयाच्वं । हालय् जक थःगु ४३ दँ बुन्हि हनेगु झ्वलय् अमिषां थःगु हट किपा सार्वजनिक याःगु दु । वयागु थ्व हट किपा नं सामाजिक संजालय् भाइरल जुयाच्वंगु दु । अमिषाया उगु किपा खनाः सामाजिक संजाल प्रयोगकर्तातय्सं ‘पुनम पाण्डेया थें किपा दयेकाः भाइरल याना बिउ’ धकाः तकं हिस्याःगु दु । अमिषां छगू मेचय् अःखतं च्वनाच्वंगु बोल्ड किपा सार्वजनिक याःगु खः ।  ,"June 20, 2019 06:13 AM"
https://nepalbhasatimes.com/21991,न्ह्यइपुख्यः,  ,ख्यालि न्हिली,"शिक्षक ः मनूया मस्त व जनावरया मस्तय् दथुइ छु पाः ? पप्पु ः सर, यक्व हे पाः । गधाया मचा तःधिकः जुइकाः नं गधा हे जुइ, उल्लुया मचा नं तःधिकः जुइकाः उल्लु हे जुइ । तर मनूया मचा तःधिकः जुइकाः गधा नं जुइफु, उल्लु नं जुइफु । ह्ह्ह् काय ः बा, बा, जि स्कुल वने मखु, सरं न्ह्याबलें जितः दा जक दाइगु । अबु ः ग्यायेम्वाः मचा, छ ला शेरया काय खः नि ! काय ः सरं नं अथे हे धाइगु खः । अबु ः छु धाइगु छिमि सरं छंत ? अबु ः मसिउ सु जनावरया मचा लात खः थ्व गबलें छुं हे ब्वने धइगु मदु । ह्ह्ह् रमेश ः थौं टि.भी.इ २१ हाकः दुम्ह जनावर क्यनेत्यंगु दु । राजु ः जिं ला स्वये खनीमखु । रमेश ः छाय् ले ? राजु ः जिगु टि.भी. ला जम्मा १४ इन्चया जक ।","June 17, 2019 06:20 AM"
https://nepalbhasatimes.com/22323,न्ह्यइपुख्यः,  ,ख्यालि न्हिली,"भाःत ः थौं छकः झी सकलें पिने हे नः वने मजिउला ? कलाः ः छाय् ? छु जुल ? भाःत ः जुला छुं नं मजू । कलाः ः अले थौं गनं पिने नः वनेगु मती लूगु ले ? कि ज्वरे जक यायां जितः त्यानुल धकाः ला ? भाःत ः मखु, मखु, बरु व थलबल दक्वं सिसिउँ जितः हे हीमी चाल का, उकिं …. ! ह्ह्ह् शिक्षक ः मिसा धइपिं मिजंतय् निंतिं मेपिनिगु सम्पत्ति खः । आः थ्व धाः कि मिजं छु जुल ? पप्पु ः सर, खुँ । शिक्षक ः व गथे यानाः ? पप्पु ः छाय्कि खुँतय्सं न्ह्याबलें नं मेपिनिगु सम्पत्तिइ हे जक मिखा तयाच्वनी मखुला ? ह्ह्ह् खुं छखा छेँय् सामान खुयाः पिहां वने त्यंगु इलय् छम्ह मचां खन, खनेवं वं धाल— ‘जिगु स्कुलया ब्याग नं ज्वना हुँ ! मखुसा जि चिल्लाय् दनाः हालाबी ।","June 25, 2019 06:45 AM"
https://nepalbhasatimes.com/20678,न्ह्यइपुख्यः,  ,ख्यालि न्हिली,"निम्ह मिस्त स्वर्गय् नाप लात ः– छम्हम्ह ः छ गथे जुयाः सित ? निम्हम्ह ः तसकं ख्वाउँसे च्वंगुलिं, अले छ ले ? न्हापांम्ह ः हाइब्लड प्रेसरया कारणं । छाय्कि जिं जिमि भाःत मेम्ह हे सुं मिसानाप चाःहिलाच्वंगु खँ सिल, जिं वयात दक्वं थासय् माला, तर लुइके मफु । निम्हम्ह ः यदि फ्रिज चायेकाः स्वःगु जूसा थौं झी निम्हं म्वनाच्वनीगु खइ । ह्ह्ह् शिक्षक ः का धा, आइ लभ यु खँग्वःया आविष्कार गनं जूगु खः । पप्पु ः सर, चीनय् जूगु खः । शिक्षक ः व थे जुयाः ? पप्पु ः थुकी गाक्कं चाइनिज गुण दु, न छुं ग्यारेन्टी, न गुगुं वारेन्टी । न्ह्याः वन धाःसा जीवनभर, न्ह्याः मवन धाःसा बहनि तक ।","May 09, 2019 06:30 AM"
https://nepalbhasatimes.com/21046,न्ह्यइपुख्यः,  ,ख्यालि न्हिली,"चन्द्रमान व वया कलाःया दथुइ नतुसुतु मदुगु तन्हु हे दयेधुंकल । छन्हु आकाझाकां तमं कलाःम्हं धाल— ‘स्वयादिसँ । छिगु आम्ज्याःगु तालं छितः नर्कय् नं थाय् दइमखु ।’ ‘मदुसा, थ मदु’— चन्द्रमानं धाल— ‘सी धुंकाः नं जितः छनाप च्वनेगु इच्छा मदु ।’ ह्ह्ह् थ्व समाज नं तसकं अजू चायापु । तिंन्हिनय् हे छेँय् खुया यंकूसा त्वालय् च्वंपिं सुनानं खनीमखु , तर ….. जब सुं मिजं नं थः गर्लफ्रेन्ड ज्वना वल धाःसा मुक्कं समाज हे साक्षी च्वनेत तयार जुइ ! ह्ह्ह् ब्याहा मजूनिपिं मिजंतय् दकलय् तःधंगु समस्यामध्ये छगू जब सुयागुं इहिपाया भ्वजय् वनी । वंक्वपतिकं सुं नं सुं छम्ह मिसालिसें यःत्यः जू हे जुइ !","May 20, 2019 06:30 AM"
https://nepalbhasatimes.com/22861,न्ह्यइपुख्यः,  ,ख्यालि न्हिली,"स्वम्ह मिसा सित, इपिं स्वम्हं यमराजयाथाय् थ्यन । यमराजं न्हापां छम्ह मिसायात न्यन— ‘छं गबलें चुप्पा नयागु दु ला ?’ न्हापांम्ह मिसा ः इहिपा याये न्ह्यः हे नयागु दु । यमराज ः अय्सा थ्वयात नरकय् छ्वया बिउ । यमराजं निम्हम्ह मिसायात नं अथे हे न्यन । निम्हम्ह मिसां धाल ः– ‘इहिपा यायेधुंकाः जक नयागु दु ।’ यमराजं वयात स्वर्गय् छ्वया बीत धाल । स्वम्हम्ह मिसायात न्यन— ‘छं चुप्पा नयागु दु कि मदु ?’ स्वम्हम्ह मिसा ः महाराज, आतक मदुनि । यमराजं धाल— ‘अय्सा छं थन कुनय् वा ।’ ह्ह्ह् जीवनय् याकःचा जूगु महसुस ला अबलय् जुइ, गबलय् म्हया लिउनेया ब्वय् व नं ल्हातं न्ह्याये मदुथाय् चासुइ ।","July 09, 2019 06:05 AM"
https://nepalbhasatimes.com/22040,न्ह्यइपुख्यः,  ,ख्यालि न्हिली,"कलाःभाःत निम्हं द्यइके वन । द्यःयाथाय् न्ह्यःने थ्यंकाः भाःतम्हं धाल— ‘आसे, आसे छ थन हे च्वना च्वँ, जि द्यःया दर्शन यानाः वये ।’ कलाः ः ‘जि नं ला दर्शन यायेमाःनि नि, जि नं नापं वये ।’ ‘व ला ठीक जू, तर गुलिं गुलिं देगलय् छुं छुं नीति नियम नं दयाच्वनी का’— भाःतम्हं थुइके थें यानाः धाल । कलाः ‘ए…. अथेला ? अय्सा अज्याःगु नीति नियम छु ले, गुकी जिपिं देगलय् दुहां वनाः द्यःया दर्शन याये मजिउगु ?’ ‘अन खं ला बोर्डय् स्पष्ट हे च्वयातःगु कि’ भाःतम्हं धाल—‘दुने विस्फोटक पदार्थ ज्वने मने मदु ।’ ह्ह्ह् सामाजिक संजालय् गुम्हेसिनं प्रोफाइलय् थःगु किपा तइमखु, इमिके छगू हे जक ग्याःचिकु थ्व दयाच्वनी कि ‘इमिके ध्यबा कायेमाःम्ह मनुखं गनं वयात म्हसीक मफयेमा ।","June 18, 2019 06:00 AM"
https://nepalbhasatimes.com/21093,न्ह्यइपुख्यः,  ,ख्यालि न्हिली,"शिक्षक ः मरुसतः सुनां दयेकूगु खः ? पप्पु ः सर, मजदुरतय्सं । शिक्षक ः जिगु न्ह्यसः थ्व खः कि सुनां दयेके बिउगु खः ? पप्पु ः ठेकेदारं ! ह्ह्ह् पिउन (हाकिमलिसे) ः सर, छिं थ्व ज्याकुथिइ न्ह्याबलें इहिपा जुइधुंकूपिं हे जक कर्मचारी तयादी थथे छाय् थें ? हाकिम ः छाय्कि इमि बेइज्जति सह यायेगु बानी दयेधुंकी, अले याकनं छेँय् वनेत नं हथाय् चाइमखु । ह्ह्ह् भाःत ः तःन्हु हे दत, छंत म्ह सुख मदु थें च्वं , डाक्टरयात छक्वः क्यना स्वयेगु खः कि ! कलाः ः क्यने धुन । भाःत ः छु धाल ले ? कलाः ः हिइ शपिंगया कमि दु हँ !","May 21, 2019 06:27 AM"
https://nepalbhasatimes.com/21192,न्ह्यइपुख्यः,  ,सेलेनां इहिपा याइगु,"हलिउडया चर्चित म्येँ हालामि व नायिका सेलेना गोमेजं इहिपा याइगु जूगु दु । २६ दँ दुम्ह सेलेनाया इहिपाया खँयात कयाः हलिउड फिल्म उद्योग व वया प्रशंसकतय् दथुइ छगू बिस्कं कथंया चर्चा परिचर्चा नं जुयाच्वंगु दु । हालय् जक कान्स फिल्म फेस्टिभलया ‘रेड कार्पेट’या छुं छुं किपा सामाजिक संजालय् सेयर यायेगु झ्वलय् सेलेनां क्याप्शनय् च्वःगु खः कि ‘६८ दँ दुम्ह नायक लिसें को स्टार बिल मुरेलिसें इहिपा यायेत्यनागु दु ।’                                                         सेलेनां सामाजिक संजालय् किपानापं तयाः च्वयातःगु प्रतिक्रिया खनेवं वया प्रशंसकत अजू चाःगु दु । संजालया प्रयोगकर्तातय्सं सेलेनाया निर्णययात कयाः अनेकथंया न्ह्यसः तयेगु ज्या नं याःगु खः । सेलेनां संजालय् च्वःगु प्रतिक्रिया बांलाक ब्वनेगु खःसा वं च्वःगु प्रतिक्रियाया अर्थ मेगु खः । व छु धाःसां सेलेनां याकनं हे ‘द डेड डन्ट लाई’ नांया संकिपाय् अभिनेता बिल मुरेलिसे स्क्रिन सेयर यायेत्यनागु खँ च्वयातःगु खःसा उकिया नापनापं बिल मुरेप्रति आशक्ति व थःगु लगाव क्यनेगु झ्वलय् सेलेनां ‘अँ, छता खँ जि व बिल मुरे इहिपा यायेत्यनागु दु’ धकाः नं च्वःगु खः । कान्स फिल्म महोत्सवय् सेलेना व बिलया मुख्य अभिनय दइगु फिल्मया आपालं कलाकारतय् सहभागिता दुगु खः । व हे इलय् सलिनां अग्रज कलाकार बिललिसे स्क्रिन सेयर यायेगु बारे थःगु भावना नं प्वंकुसे उकथं प्रतिक्रिया च्वःगु खः ।","May 23, 2019 07:00 AM"
https://nepalbhasatimes.com/22805,न्ह्यइपुख्यः,  ,ख्यालि न्हिली,"माजु (भम्चायात) ः ग्वःक्वः धाये धुन कि पिहां वनेबलय् न्ह्यालें सिन्हः छपता तीगु या धका ……. ! भम्चा ः मां, आः थ्व जिन्स पाइन्टय् नं गथे यानाः सिन्हः …. ? माजु ः जिं गबले धयागु दु कि जिन्स पाइन्टय् सिन्हः तिकि धकाः ! जिं ला छंगु कपालय् तिउ धकाः धयागु का ! ह्ह्ह् मनू ः हे भगवान ! थ्व मिसात थपाय्सकं बांलासे च्वनीगु तर, कलाः धाःसा अपाय्सकं छाय् ग्यानापुसे च्वनीगु ….! भगवान ः छाय्कि मिसात जिं दयेकेगु खः, तर इमित कलाः छिमिसं दयेकीगु खः । उकिं समस्या नं छिमिसं हे फ । ह्ह्ह् ज्योतिष ः मनुष्य छंगु भाग्यय् यक्व हे धन दु । छुं धन्दा कायेम्वाः मनू ः खः ला अय्सा थ्व धयादिसँ कि व धनयात गुकथं बैंकया खाताय् ट्रान्सफर यायेगु ?","July 08, 2019 06:35 AM"
https://nepalbhasatimes.com/21139,न्ह्यइपुख्यः,  ,ख्यालि न्हिली,"परीक्षाहलय् सकलें विद्यार्थी परीक्षा बियाच्वन । गार्ड च्वनाच्वंम्ह शिक्षिका तसकं कडा, सुनानं चिट खुइगु मौका हे मदयाच्वन । थबलय् लाक्क पप्पुं छकू भ्वं उम्ह गार्ड च्वनाच्वंम्ह शिक्षिकायात बिल, वयां लिपा परीक्षाज्वःछि हे शिक्षिका छगू मेचय् वनाः फ्यतुना च्वन । सकसिनं गाक्कं चिट खुइगु मौकाया सदुपयोग यात । परीक्षाहलं पिहां वयेधुंकाः सकलें विद्यार्थीं पप्पुयात न्यन— ‘छ व म्याडमयात बियागु भ्वंतय् छु च्वयागु खः ?’ ‘जिं भ्वँतय् छु च्वयागु धाःसा’— पप्पुं धाल— ‘म्याडम छिगु सुरुवा लिउने भू बानाच्वंगु दु !’ ह्ह्ह् पप्पु (अपरेशन लिपा) ः डाक्टर सा’ब आः जि ल्वचं मुक्त जुल मखुला ? ‘डाक्टर सा’ब ला धर्तीइ हे दु, जि चित्रगुप्त खः’ तीजक लिसः वल ।","May 22, 2019 07:05 AM"
https://nepalbhasatimes.com/16793,न्ह्यइपुख्यः,  ,इहिपा लिपा नेवाः हिरोइन,"“इहिपा”व“भिन्तुना” या संजोग बलिउड व कलिउड धकाः धयातःगु खँय् भाय्या फिल्मय् आपालं हिरोइनत इहिपा लिपा तनांवंगु खनेदु । नेवाः फिल्मबारे चिउताःदुपिं आपाःसिनं सिउ हे जुइमाः कि च्यादँति न्ह्यः निर्देशक सुरेश बज्राचार्यं “इहिपा” नांयागु छगू नेवाः फिल्म दयेकूगु दु । थ्व फिल्मया छम्ह हिरोइनया नां रेश्मी महर्जन ।                                                         निर्देशक आर्यम नकःमिया “भिन्तुना” नांयागु फिल्मं डेब्यु याःम्ह रेश्मी महर्जनं लिपा वनाः “महारानी” नांयागु फिल्म नं म्हितल । वयां लिपा वयागु इहिपा जुल । अनं लिपा छगू निगू म्युजिक भिडियो त्वःताः फिल्म म्हितूगु खनेमदुनि । छम्ह निम्ह हिरोइनतय् चर्चा यायेबलय् “इहिपा” व “भिन्तुना” नांयागु निगू फिल्मया नांया संजोग चूलानाच्वंगु खनेदइ । गथेकि “भिन्तुना” फिल्मया मेम्ह हिरोइन रेमा महर्जन नं इहिपा लिपा फिल्म ख्यलं तापाना वंम्ह हिरोइन खःसा “इहिपा” फिल्मय् रेश्मी म्हिते न्ह्यः भिन्तुना जोशी म्हितीगु खँ जुयाच्वंगु खः, तर उगु इलय् नकतिनि नकतिनि जक इहिपा याःम्ह भिन्तुनां जोशीं “इहिपा” फिल्मया निंतिं ई फ्याये मफुबलय् उगु फिल्मय् रेश्मी महर्जनयात हिरोइन दयेकूगु खः । लिपा वनाः भिन्तुनां “मनू म्हसीकि”, “मू मदुगु जिन्दगी”, “थ्वला ग्यानापु स्टाइल” व “स्वयेनगु” फिल्म म्हितलसा “पानबति” फिल्मय् गेस्ट रोल म्हितल । थुलि त्वःताः भिन्तुना जोशीं थ्व च्यादँ दुने मेगु फिल्म म्हितूगु खनेमदुनि । आशिष्मा व सनम शाक्य “पानबति” फिल्मय् हिरोइन जुयाः नेवाः फिल्मय् खनेदयेकः वःम्ह सनम शाक्यं वयां लिपा “वल वल फसिक्वाः” नांयागु फिल्म म्हितलसा लिपा वनाः वयागु इहिपा जुल अले फिल्मं तन । हिरोइनतय्गु इहिपाया चर्चा यायेबलय् दकलय्–सकलय् बय्बय् जूगु इहिपा धइगु आशिष्मा नकःमिया इहिपा खः । आशिष्माया इहिपाया खबर आकाझाकां वःबलय् गुलिसिनं पत्याः तकं मयाः । वं इहिपा याये लाबलाति न्ह्यः जक “लाखेभाजु” नांयागु छगू फिल्मया निर्माण ज्या तकं न्ह्याका थः थ्वहे ख्यलय् समर्पित जुइगु धकाः घोषणा तकं याःगु खः । ताः ईतक अमेरिकाय् च्वनाः लिहां वयाःलि खस नेपाली फिल्मपाखे पलाः न्ह्याकूम्ह आशिष्मां “मू मदुगु जिन्दगी” नांयागु फिल्म म्हितूगु खःसा वयां लिपा “रश्मी” नांयागु छगू फिल्म नं म्हितल तर थ्व फिल्म धाःसा आःतक पिहां वःगु मदुनि । इहिपा लिपा अमेरिकाय् हे तिपू जीवन हनाच्वंम्ह आशिष्मां लिपांगु इलय् छगूनिगू म्युजिक भिडियो धाःसा म्हितूगु दु । . इहिपा न्ह्यः तनावंम्ह थथे इहिपा लिपा तनावंपिं हिरोइनत ला आपालं दु । तर सुमिका बज्राचार्य नांयाम्ह छम्ह हिरोइन धाःसा इहिपाया न्ह्यः हे तनावंम्ह हिरोइन खः । ‘सर्गःमिला’ व ‘हाकु सुपाँय्’ थेंज्याःगु फिल्मया हिरोइन सुमिका बज्राचार्ययात उगु ईया साप हे बांलाःम्ह हिरोइनया रुपय् काःगु खः । तर “सर्गःमिला” म्हिताच्वंगु इलय् हे उगु फिल्मया हिरो राजेश महर्जनलिसे मतिना जूबलय् फिल्मख्यः त्वःताः एअर होस्टेसया ज्या याःम्ह सुमिका बज्राचार्यं खुदँति लिपा वनाः तिनि राजेश महर्जनलिसे औपचारिक रुपं इहिपा याःगु खः । “मतिनाया कलि” नांयागु फिल्मय् म्हितूम्ह मधु शाही नं फिल्मख्यलं तनावंम्ह हिरोइन खः । देश त्वःतावंपिं इहिपा लिपा तनावंपिं हिरोइनत मध्ये छम्ह सिन्तिया सेन ताम्राकार नं खः । “सत्य धरोधर्म”,“यलेबाथः” व “तुतां” थेंज्याःगु फिल्म म्हितूम्ह सिन्तिया सेन ताम्राकारयात नं उगु ईया छम्ह बांलाःम्ह हिरोइनया रुपय् काःगु खःसां आकाझाकां इहिपा यानाः थ्व ख्यःजक मखसे देश हे त्वःतावन । इहिपा लिपा देश त्वःतावंपिं मेपिं हिरोइनय् दिपा शाक्य छम्ह नं खः । “जिपिं बदमाश मखु” फिल्मया हिरोइन दिपा शाक्य इहिपा लिपा विदेशय् वनाः च्वंवंगु खःसा आः थौंकन्हय् पोखराय् तिपू जीवन हनाच्वंगु दु । दिपा शाक्य ला विदेशं नेपाः वल तर “भिन्तुना”या हिरोइन रेमा महर्जन इहिपा यायेत छक्वः नेपाः वल, इहिपा यात अले हाकनं अमेरिकाय् तुं वनाछ्वत । अथे हे तुं विदेशय् च्वनाच्वंम्ह मेम्ह हिरोइन धइम्ह मीरा मालि नं खः । “छ हे मदुसा”, “निफ्वःस्वां”, “थःम्हं म्हुगु गाः” फिल्मया हिरोइन मीरा माली नं इहिपा लिपा विदेशय् च्वनाच्वंम्ह हिरोइन खः । “निफ्वःस्वां”या हे छम्ह मेम्ह हिरोइन गीता शाही नं विदेशय् हे च्वनाच्वंगु दु । इहिपा लिपा अझ अप्वः व्यस्तपिं थुकथं स्वयेबलय् नेवाः फिल्म ख्यलय् च्वंपिं आपालं हिरोइनत इहिपा लिपा थ्व ख्यलं तापाना वंगु खनेदतसा छम्ह निम्ह हिरोइन अज्याःपिं नं दु गुम्हेसिनं इहिपा लिपा कलाकारिता ख्यलय् अझ अप्वः सकृयता क्यना वयाच्वंगु दु । अज्याःपिं मध्ये दकलय् चर्चित नां धइगु हिसिला महर्जनया नां खः । नीन्यादँति न्ह्यः “राजमति” जुया थ्व ख्यलय् वःम्ह हिसिला महर्जनं उगु इलय् “चाण्डालिका” नांयागु छगु फिल्म बाहेक मेगु फिल्म म्हितूगु मदु । अनं लिपा हिसिलाया राजमति फिल्मया हे हिरो मणि राजलवटलिसे इहिपा जुल । छखे मेपिं हिरोइनत इहिपा लिपा कलाकारिता ख्यलं तापाना वंगु खनेदुसा हिसिला धाःसा इहिपा जूगु छुं ई लिपा थःहे जहान मणि राजलवटलिसे छुं छुं म्युजिक भिडियोय् खनेदयेकः वल । म्युजिक भिडियोपाखें कलाकारिता ख्यलय् लिहांवःम्ह हिसिलां लिपा वना “त्याग” नांयागु छगू नेवाः फिल्म म्हितलसा व धुंकाः थःगु मातृभूमि किपूया इतिहास न्ह्यब्वयातःगु नेपाली फिल्म “कीर्तिपुर ः द लिजेण्ड अफ कीर्तिलक्ष्मी” नं म्हितल ।खय्त ला हिसिलां “तुयुमति” फिल्मय् थःहे जहान मणि राजलवटनाप जानाः गेस्ट रोल म्हितूगु दु । तर थौंकन्हय् धाःसा छगू निगू म्युजिक भिडियो बाहेक मेगु फिल्मय् म्हिताच्वंगु खनेमदु । इहिपा लिपा कलाकारिता ख्यलय् थःगु सकृयता अप्वयेकूम्ह छम्ह हिरोइन रोजिना सुवाल नं खः । “चन्द्रमान” व “थ्वला ग्यानापु स्टायल” थेंज्यागु फिल्म म्हितूम्ह रोजिना सुवालं इहिपा लिपा थ्व ख्यलय् थःगु सकृयता अझ अप्वयेकूगु दु । छम्ह संगीतकारया रुपय् नांजाःम्ह मोहित मुनाललिसे इहिपा याःम्ह रोजिनां इहिपा लिपा आपालं म्युजिक भिडियो म्हितलसा “तिनतिकः महाबिकः” लगायत मेमेगु फिल्म नं म्हितलसा थौंकन्हय् कलाकारिताया थीथी ख्यलय् रोजिनाया सकृयता न्हियान्हिथं अप्वया वयाच्वंगु दु । दकलय् लिपा गुलिखे हिरोइनत इहिपा लिपा तनावनसा गुलिखे हिरोइनं इहिपा लिपा नं थःगु पलाः न्ह्याका हे च्वंगु दनि, तर छम्ह हिरोइन अज्याःम्ह नं दु, गुम्हेसिया फिल्मी यात्रा थःगु न्हापांगु पलाः न्ह्याये न्ह्यः हे दिना वन । थथे तनावंम्ह छम्ह हिरोइन सचि राजोपाध्याय खः । “थः कतः कतः थः”या हिरोइन सचि राजोपाध्यायं व हे फिल्मया निर्देशक जितेन्द्र राजोपाध्यायलिसे इहिपा यानाः तिपू जीवन हनावयाच्वंगु दु । हिरोइनया रुपय् थःगु पलाः न्ह्याये न्ह्यः हे पलाः दिकूम्ह हिरोइनया नां सम्झना श्रेष्ठ नं खः । नांजाःम्ह ख्यालिम्वः श्रीकृष्ण अणुया निर्देशनय् दयेकेज्या न्ह्याःगु “सितुलानी” नांयागु टेलिफिल्मया हिरोइन सम्झना श्रेष्ठया रुप व अभिनय गुणयात उगु इलय् आपाःसिनं तारिफ याःगु खःसा “सितुलानि” पिहां वल कि सम्झनाया थाय् नेवाः फिल्म ख्यलय् छम्ह लोकंह्वाःम्ह हिरोइनया रुपय् न्ह्यःने वइ धकाः तकं धायेगु याःगु खः तर उगु फिल्मया ज्या पूमवन । अले छम्ह हिरोइनया पलाः न्ह्याये न्ह्यः हे दित ।  ","January 19, 2019 02:00 AM"
https://nepalbhasatimes.com/20827,न्ह्यइपुख्यः,  ,ख्यालि न्हिली,"छम्ह मनू चिकन कबाब मीम्ह जुयाच्वन । व मिसावट याःगु अभियोगय् गिरफ्तार जुल । अदालतय् वं कबूल यात कि वं खाया लाय् मेगु नं ला ल्वाक– छ्याइगु जुयाच्वन । ‘मेगु छु ला ल्वाकछ्यायेगु ले छं ?’ –जजं न्यन । ‘सलयागु हजुर’ — वं धाल । ‘गुलि ल्वाकछ्यायेगु ले छं ?’ ‘उलि उलि हे हजुर ।’ ‘उलि उलि हे धयागु गथे ?’ ‘छम्ह खा, छम्ह सल, हजूर ।’ ००० ‘म्हिगः जि छगू पार्टीइ वनागु ।’—छम्ह ल्यासें थः पासायात कन— ‘अन छम्ह म्हमसिउम्ह मिजं वल । वयेवं हे वं जितः घय्पुल अले च्वाप्प च्वाप्प चुप्पा नयाबिल । ‘अले छं छु धयाले वयात ?’ पासाम्हं न्यन । ‘छुं नं मधया । मामं जितः म्हमसिउपिंलिसे खँ ल्हायेमते धयातःगु दु । ’","May 14, 2019 07:00 AM"
https://nepalbhasatimes.com/20779,न्ह्यइपुख्यः,  ,ख्यालि न्हिली,"शिक्षक ः स्याबास पप्पु ! छ खनाः जि तसकं लय्ताः । छं मेपिं विद्यार्थीं स्वयां गाक्कं यक्व नम्बर हयाः पास जुइत ताःलाःगु दु । उकिं वइगु दिनय् नं छं थथे हे मेहनत यानाः यक्व नम्बर हयाः पास जुइमा धकाः आशिर्वाद बियाच्वना । पप्पु ः सर ! धाथें खःला ? अथे खःसा सर आवंनिसें न्ह्याबलें नं न्ह्यसःपौ छापे याकादीबलय् जिमि ककाया प्रेसय् हे जक याकादिसँ न्हैं ! ह्ह्ह् डाक्टर ः छिगु वा गथे जुयाः त्वःधूगु ले ? ल्वगि ः कलाःतं क्यातुगु क्वें धकाः नकूगु छाःगु लात का ! डाक्टर ः थज्याःगु उमेरय् नं अथे छाःगु नये जिउ ला ? मयः धयादी म्वाःला ? ल्वगि ः हजुर, जिं अथे हे धयागु खः ! ह्ह्ह् शिक्षक ः का, मस्त झिंन्याता सिसाबुसाया नां धासाः ! राजु ः अँ, स्याउ, सन्त्रासि अले छगू दर्जन केरा","May 13, 2019 06:35 AM"
https://nepalbhasatimes.com/16739,न्ह्यइपुख्यः,  ,ख्यालि न्हिली,"निम्ह वँय् पागलखानाया कःसिइ द्यं वन । चान्हसिया इलय् आकाझाकां वा वल । न्हापांम्ह वँय् ः नु, नु दुहां वने नु, आकाशय् प्वाः गन थें च्वं ! अबलय् लाक्क सर्गतय् पल्पसा त्वल । ‘म्वाःल सुम्क द्यँ’— मेम्ह वँय्नं धाल— ‘वेल्डिंगया ज्या जुयाच्वन । आः लः वयेगु बन्द जुइ ।’ ह्ह्ह् कलाःम्हं तमं थः भाःतयात धाल, ‘मखु, छिगु न्ह्यपुइ गोबरं जायाच्वंगु दु ला कि छु ?’ ‘प्रिय ! छाय् अपाय्सकं तम्वयागु’—भाःतम्हं तीजक धयाहल— ‘उकिं छं न्हाचःनिसें फ्ययाच्वंगु जुइका मखुला ?’ ह्ह्ह् मिजं ः छंत छेँय् छु नामं सतीगु खः ? मिसा ः तिमिला । अले छंत ले ? मिजं ः जितः ला नील आर्मस्ट्रंग ।","January 17, 2019 05:25 AM"
https://nepalbhasatimes.com/20866,न्ह्यइपुख्यः,  ,कायया निंतिं अक्षयया इच्छा,"बलिउडया आपालं कलाकारतय् इहिपा न्ह्यः मेपिं कलाकारतय् नाप सम्बन्ध दुगु चर्चा वयाच्वं । व नं छम्ह निम्ह मखु तःम्ह हे कलाकारनापया सम्बन्धया चर्चा गाक्कं जू । उकीमध्ये छम्ह खः बलिउड खेलाडी अक्षय कुमार । नायक अक्षयया नं नायिका ट्विंकल खन्नालिसे इहिपा याये न्हयः आपालं मेपिं नायिकालिसे सम्बन्ध दुगु चर्चा मजूगु मखु ।                                                         बलिउड फिल्मय् नायक, खलनायक, कमेडी, एक्सन आदि हरकेकथंया भूमिकाय् थःत सफल सावित यायेत सफल अक्षययात हालय् छगू अवार्ड ज्याझ्वलय् छगू अजू चायापुगु न्ह्यसः न्यंगु जुयाच्वन । अक्षययात व थम्हं अभिनय याःगु फिल्ममध्ये गुगु फिल्म थः मस्तय्त क्यनेत इच्छुक मदु धइगु न्ह्यसःया लिसलय् अक्षयं ‘गरम मसला’ संकिपा थः मस्तय्सं मस्वयेमा धइगु इच्छा जूगु धाःगु खः । गरम मसलाय् अक्षयं प्यम्ह नायिकालिसे ‘डेटिंग याःगु हास्य कमेडी फिल्म खः ।अक्षयं थुकिया कारणयात अझ स्पष्ट यायेगु कुतलय् धाःगु दु, कि ‘जिं थः काययात धाये कि अबलय्या जेनेरेशन अलग खः, थौंया अलग । उकिं थज्याःगु खँय् आः विचाः तकं याये फइमखु ।’ थम्हं फिल्मया भूमिकाकथं प्यम्ह मिसानाप डेटिंग यानागु खःसां वास्तविक जीवनय् थः कायं प्यम्ह मिसा नापं डेटिंग मयाये मा धइगु इच्छा दुगु तप्यंक मधासे चाःहिकाः धाःगु दु ।","May 15, 2019 05:50 AM"
https://nepalbhasatimes.com/20781,न्ह्यइपुख्यः,  ,चंकि पाण्डेया म्ह्याय्या डेब्यु,"बलिउडया पुलांम्ह अभिनेता चंकि पाण्डेया म्ह्याय् अनन्या पाण्डें नं बलिउडय् डेब्यु याःगु दु । वयागु डेब्यु फिल्म स्टुडेन्ट अफ द इयर –२ वंगु शुक्रवाः रिलिज जूगु दु । बलिउडया नांजाःम्ह निर्माता निर्देशक करण जौहरं अनन्यायात थःगु फिल्मय् डेब्यु याकूगु खः । अनन्या डेब्यु फिल्म करणं हे दयेकूगु हिट फिल्म स्टुडेन्ट अफ द इयरया सिक्वेल खः ।                                                         थ्व फिल्म पाखें थौंकन्हय् बलिउडय् चर्चितपिं बरुण धवन व आलिया भट्ट चर्चाय् वःगु खः ।करणया म्हिगः रिलिज जूगु सिक्वेल फिल्मं अनन्याया लिसें तारा सतारियां नं डेब्यु याःगु दुसा थुकी मू भूमिका टाइगर श्राफं नं म्हितातःगु दु । अनन्यां फिल्मय् वये न्ह्यवनिसें हे थःत अभिनयया शोक दुगु खँ धासें मचाबलय् निसें शाहरुख खानया म्ह्याय् सुहाना खान, संजय कपूरया म्ह्याय् शनाया कपूर लिसे अभिनय यानाः म्हिता वयाच्वनागु खँ कंगु दु । थथे म्हितेबलय् थः मां भावना पाण्डेया भूमिकाय्, सुहानां थः मां गौरी खानया भूमिका अभिनय यायेगु खँ वं मिडिया लिसे खँल्हासें कंगु दु ।  ","May 13, 2019 06:25 AM"
https://nepalbhasatimes.com/16664,न्ह्यइपुख्यः,  ,ज्याकलिनया थासय् दिशा,थौंकन्हय् ‘भारत’ संकिपाया शुटिंगय् व्यस्त बलिउड नायिका दिशा पटानी ‘एमएस धोनी’ संकिपापाखें बलिउड फिल्म उद्योगय् दुहां वःगु खः । वयां लिपा ‘बागी–२’ लय् खने दयेकः वःम्ह दिशाया थुगु संकिपा बक्स अफिसय् नं हिट जूगु खः ।                                                         आः वयां दिशां बलिउड स्टार सलमान खानलिसे स्क्रिन सेयर याइगु जूगु दु । भारतीय संचारमाध्यमय् वःगु रिपोर्टकथं दिशां सलमानया ‘कीक’ सिक्वेलय् म्हितीगु पक्कापक्की जूगु दु । थुगु दँया अन्त्य तकया दुने प्रदर्शनय् हयेगु तयारी यानाच्वंगु कीक–२ लय् नं ज्याकलिन फर्नाण्डिसयात हे कायेगु निश्चित जुयाच्वंगु खः । खतुं ‘कीक’य् सलमान व ज्याकलिनया रोमान्सयात स्वकुमिपिंसं ययेकूगुलिं हे कीक–२ लय् नं वयात हे सलमानया अपोजिट रोल बीगु धइगु चर्चा जुयाच्वंगु खः । नायक सलमानया हे भूमिका दइगु कीक–२ लय् ज्याकलिनया थाय् आः दिशां काइगु व्यापक चर्चा जुयाच्वंगु दु ।,"January 15, 2019 05:09 AM"
https://nepalbhasatimes.com/16738,न्ह्यइपुख्यः,  ,कंगनाया  न्हूगु बयान,"ताःई लिपा बलिउड अभिनेत्री कंगना रनावट हाकनं छक्वः चर्चाय् वःगु दु । कंगनाया न्हूगु संकिपा ‘मर्णिकािर्णका’ वइगु जनवरी १५ कुन्हु प्रदर्शनय् वयेत्यंगु दु । लिपांगु इलय् बक्स अफिसय् असफल जुयाच्वंम्ह कंगनाया निंतिं थ्व संकिपाया महत्व आपालं दु ।                                                         तर कंगना थ्व इलय् चर्चाय् वयाच्वंगु वयागु आः प्रदर्शनय् वयेत्यंगु संकिपाया कारणं मखसे बलिउड अभिनेता ऋतिक रोशनया बारे बिउगु अभिव्यक्तिया कारणं खः । करण जोहरया टेलिभिजन ज्याझ्वः ‘कफि विथ करण’य् कंगनां ऋतिकया बारे बिउगु लिपांगु अभिव्यक्तिया कारणं व चर्चाय् वःगु खः । खतुं थ्व स्वयां न्ह्यःनं निम्हेसिया ‘पारिवारवाद’ चर्चा व विवादय् वयेवं कानुनी मामिलाय् तकं फसे जूगु खः ।ज्याझ्वलय् ब्वलंगु विवादयात कयाः प्रस्तोता करणं माफी तकं फ्वंगु खः, तर ऋतिकं धाःसा उकिया छुं नं प्रतिक्रिया बिउगु मदुनि । कंगना व करण दथुइ नं विवाद ब्वलंगु खःसा व विवाद क्वचायेधुंकूगु दु, तर ऋतिक व वया अबु राकेश रोशन दथुइ ब्वलंगु विवाद ज्यंकेत कंगनायाके छुं उपाय लुयाच्वंगु मदु । छगू अन्तर्वार्ताय् कंगनां थःत ऋतिक व वया अबुं ख्याच्वः बिउगु दावी तकं याःगु खः ।  ","January 17, 2019 05:40 AM"
https://nepalbhasatimes.com/19501,न्ह्यइपुख्यः,  ,फिल्मस्टारतय्गु सफू,"फिल्मस्टार धालकी फिल्मय् एक्टिंग याइपिं धकाः याउँक हे सीदु । थथे फिल्मय् एक्टिंग यानाः नां व दां कमे याःपिं फिल्मस्टारतय्त सेलिब्रिटी धकाः धाइ । अले सेलिब्रिटीया रुपय् नांजाःपिं स्टारत मध्ये छुं छुं स्टारतय्सं गबलें गबलें च्वसा न्ह्याकेगु नं याः । थथे च्वसा न्ह्याकाः सफू हे च्वःम्ह फिल्मस्टार छम्ह मनिषा कोइराला नं खः । मनिषां च्वःगु सफूया नां “हिल्ड” खः ।                                                         निदँप्यदँ न्ह्यः थःत दुरुपाया क्यान्सर जूगु इलय् थःम्हेसिनं भोगे यानागु कष्टयात कयाः च्वयातःगु थ्व सफू थौंकन्हय् लोकंह्वानाच्वंगु दु । थ्व सफुतिं बेष्ट सेलरया रुप काःगु दु । थःम्हेसिनं न्हापांखुसी च्वःगु सफू थुकथं लोकंह्वाःबलय् मनिषां आः हाकनं मेगु सफू च्वयेगु मति तःगु दु । फिल्मस्टारतय्सं सफू च्वइगु धयागु विशेष याना थःगु आत्मवृतान्त च्वयेत हे खः । आः तक पिदनाच्वंगु सफूया ल्याः स्वयेबलय् नं अज्याःगु हे सफू आपालं पिदनाच्वंगु खनेदु । हलिउड व बलिउडय् थथे थःगु आत्मवृतान्त कथं सफू च्वःपिं फिल्मस्टार न्हियान्हिथं अप्वःया वःगु दुसा मनिषा कोइराला थुकिया न्हूगु दसु खः । बलिउडया नांजाःपिं फिल्मस्टारत मध्ये देव आनन्दया “रोमान्सिंग द लाइफ” साप हे बय्बय् जूगु सफू खःसा ऋषि कपुरं च्वःगु “खुल्लमखुल्ला ः अनसेन्सर्ड” नं लोकंह्वाःगु हे खः । थौंकन्हय् छगू ग्यानापुगु ल्वचं कया वासः याका च्वंम्ह ऋषि कपुरं आः थः थ्व ल्वय्लिसे यानाच्वनागु संघर्षयात कयाः नं छगू सफू च्वयेगु मति तयाच्वंगु दु धइगु न्यनेदु । फिल्मस्टारतय्सं थथे थःगु नुगः खँ च्वयेत जक सफू च्वइगु मखसे साहित्य सृजना नं यायेगु याःसा गबलें गबलें मेमेगु विषययात कयाः नं सफू च्वयेगु याः । नेपाःया सन्दर्भय् चर्चा यायेबलय् थगुने ख्यालिजुजु कथं नांजाःम्ह मदनकृष्ण श्रेष्ठं च्वःगु “महको म” नांयागु आत्मबृतान्त सफू साप हे बय्बय् जूगु खः । थःगु जीवनया अनुभवयात कयाः च्वःगु उगु सफूसिबें न्ह्यः मदनकृष्ण श्रेष्ठया “साझा पृथ्वी” नांयागु छगु सफू नं पिदने धुंकूगु दु । झी म्वाना वयाच्वनागु पृथ्वी धइगु झी मनूतय्गु जक मखसे झंगः, पशुपंछिया नं बास च्वनेगु थाय् खः धका धयातःगु उगु सफू मचा साहित्यया रुपय् पिदंगु खः, तर उगु सफू धाःसा उलि बय्बय् जूगु खनेमदु । अथेहे मह जोडीया रुपय् नांजाःपिं मदनकृष्ण श्रेष्ठ व हरिवंश आचार्य मध्ये हरिवंश आचार्यया नं निगू सफू “चिना हराएको मान्छे ” व “हरिबहादुर” पिदने धुंकूगु दु । थ्व निगू मध्ये “चिना हराएको मान्छे” नांयागु सफू वय्कःया थःगु जीवनया अनुभुति कथं च्वयातःगु सफू खःसा “हरिबहादुर” धाःसा छगु उपन्यासया रुपय् च्वयातःगु सफू खः । थ्व निगू सफू मध्ये नं हरिवंश आचार्यया आत्मवृतान्त “चिना हराएको मान्छे” साप हे लोकंह्वाःगु सफू खः । तर वय्कःया मेगु सफू “हरिबहादुर” उपन्यास धाःसा उतिमग्यं । फिल्मस्टार जुयाः नं साहित्यपाखे च्वसा न्ह्याकूम्ह धइम्ह छम्ह शोभिता सिम्खडा नं खः । फिल्मस्टारया रुपय् उलि नां चले मजूम्ह शोभितां च्वःगु “वराङ्गना” नांयागु उपन्यासया धाःसा तसकं चले जुल धइगु खँ दु । थौंकन्हय् वय्क मयजु थः जहान सञ्चारकःमि निराजन भण्डारीलिसे देशदेशावरय् वना थःगु सफू “वराङ्गना”या प्रवद्र्धनय् लगे जुयाच्वंगु दु । थथे फिल्मस्टार जुयाः नं साहित्य सृजनाय् लगे जुयाच्वंम्ह मेम्ह धइम्ह खगेन्द्र लामिछाने नं खः । “पशुपतिप्रसाद” नांयागु फिल्मय् खगेन्द्र लामिछानें न्ह्यब्वःगु अभिनयया छापं आपासिगु नुगः सालाकाःगु दुसा थ्व फिल्म नं वय्कःया हे कलमं पिदंगु फिल्म खः । थ्वसिबें न्ह्यः चीनया नांजाःम्ह साहित्यकार लु सुनया छपु बाखंयात कयाः “टलकजङ्ग भर्सेस टुल्के” नांयागु फिल्मया रुप बिउम्ह नं खगेन्द्र लामिछाने हे खः । छम्ह धिसिलाःम्ह कलाकारया रुपय् नांजाःम्ह खगेन्द्र लामिछानें आः तक म्हितूगु “धनपति”, “जयभोले”, “डमरुको डण्डिबियो” थेंज्याःगु फिल्म नं वय्कः थःम्हेसियागु हे च्वसां पिज्वःगु फिल्मत खःसा वय्कः छम्ह स्यल्लाःम्ह नाट्यकर्मि नं खः । खगेन्द्रं थथे थःम्हेसिनं म्हितूगु फिल्म जक च्वःगु मखसे “पानी फोटा” व “कथा नाटक” नांयागु निगू नाटक संग्रह पिदने धुंकूगु दु । उलिजक मखसे खगेन्द्रया च्वसां पिदंगु “फुलानी” नांयागु बाखं संग्रह नेपाःया साहित्यया धुकुतिइ दुथ्याये धुंकूगु दु । खगेन्द्र लामिछाने व शोभिता सिम्खडा थेंज्याःपिं न्हूपुस्ताया कलाकारतय्सं थथे साहित्यपाखे नं च्वसा न्ह्याकूगु खनेदतसा पुलांपिंसं धाःसा विशेष यानाः थःगु आत्मवृतान्त च्वयेगु पाखे हे नुगः क्वसायेकूगु खनेदु । थथे आत्मबृतान्तपाखे ल्हाः न्ह्याकुम्ह छम्ह पुलांम्ह कलाकार सुभद्रा अधिकारी नं खः । विशेष यानाः फिल्मया सेलिब्रिटीतय्सं च्वइगु धइगु थःगु जीवनया अनुभूति हे जुया च्वनिसा गबलें गबलें मेमेगु कथंया सफू नं च्वः धइगु खँया दसुया रुपय् चर्चा यायेबलय् बलिउडया महानायक कथं बय्बय् जूम्ह अमिताभ बच्चनं च्वःगु “सोल करी फर यु” यात कायेजिउ वय्कलं वि.सं.२०६९ पाखे “सुभद्रा अधिकारी ः एक रथ पांग्रा” नांयागु आत्मवृतान्त सफू पिकाःगु खः । उगु इलय् थ्व सफुतिं उलि बांलाःगु छाप त्वःते मफुत । थथे थःगु सफुतिं छाप त्वते मफुसां हारेमचाःम्ह सुभद्रा अधिकारीं लिपा हाकनं “कलाकार सुभद्रा अधिकारी ः जीवनगाथा” धकाः नां छुनाः न्हूगु हे कथं पिकाःगु सफूतिं धाःसा बांलाःगु छाप त्वःतेत ताःलात । अथेहे छम्ह फिल्म निर्देशक व फिल्म च्वमिया रुपय् नं नांजाम्ह मोहन निरौलां थःगु जीवनया थीथी अनुभवत मुनाः “मोनिलाको डायरी” नांयागु सफू पिकाःगु दुसा फिल्म निर्देशक व फिल्म च्वमिया हे रुपय् नांजाःम्ह अले साहित्यकारया रुपय् नं म्हसीका क्वातूम्ह प्रकाश साय्मिं ला तःगू हे मछी सफू च्वःगु दु । स्वीदँ–स्वीन्यादँति न्ह्यः हे थःगु न्हापांगु सफूया रुपय् “अनन्त यात्रा” नांयागु मुक्तक संग्रह पिकाःम्ह प्रकाश साय्मिं फिल्मया थीथी पक्षयात कया “चलचित्र ः कला र प्रविधी” नांयागु सफूया नापनापं थःगु आत्म अनुभुतिया मुना कथं “वर्षादी दिनहरू”, “काठमाण्डौं सेल्फी” थेंज्याःगु आपालं सफू च्वये धुंकूगु दु । फिल्मस्टार व फिल्मख्यःया सेलिब्रिटीपिंसं च्वःगु साहित्यिक कृतिइ तसकं नांजाःम्ह कलाकार, फिल्म निर्देशक अले म्येच्वमि व कवि नीर शाहया च्वसां पिदंगु “उषाका किरणहरू” नांयागु कविता संग्रह नं छगू च्वछायेबहगु कृति खःसा मेम्ह छम्ह नांजाःम्ह फिल्म निर्देशक, कवि यादव खरेलं च्वःगु सफूत बजारय् पिहां वयेधुंकूगु दु । थथे पुलांपिं नांजाःपिं बाहेक न्हू पुस्ताया फिल्मस्टारय् विनिता बरालं नं “जुइनो” नांयागु छगू उपन्यास पिकाःगु दु । थथे सफू च्वःपिं फिल्म सेलिब्रिटीतय् बारे चर्चा यायेबलय् नयनराज पाण्डेया नां नं लुमंके माः । छम्ह फिल्म च्वमिया रुपय् नं थःगु म्हसीका क्वातुकेत ताःलाःम्ह नयनराज पाण्डे वास्तवय् छम्ह स्यल्लाम्ह उपन्यासकार खः । वय्कलं “निर्मोही” नांयागु छगू फिल्मया निर्देशन नं याःगु दुसा वय्कःया “उल्लार”, “यार” थेंज्याःगु आपालं उपन्यास पिदने धुंकूगु दु । छम्ह नांजाम्ह उपन्यासकारया रुपय् थःगु थाय् क्वातुके धुंकाः फिल्मय् दुहांवःम्ह नयनराज पाण्डे फिल्मय् धाःसा उलि थाय् काय् फुगु खनमदु तर “राधा” “टुंडाल” थेंज्याःगु आपालं नांजाःगु उपन्यास च्वयेधुंकूम्ह कृष्ण धराबासीया “झोला” नांयागु उपन्यासयात वय्कः थःम्हेसिनं हे फिल्मया रुपय् च्वःगु खँ थन चर्चा यायेबहजू । अले थ्व फिल्मं आपासिया नुगः त्याकूगु खँ थनथाय् लुमंकेबह जू । विशेष यानाः फिल्मया सेलिब्रिटीतय्सं च्वइगु धइगु थःगु जीवनया अनुभूति हे जुया च्वनिसा गबलें गबलें मेमेगु कथंया सफू नं च्वः धइगु खँया दसुया रुपय् चर्चा यायेबलय् बलिउडया महानायक कथं बय्बय् जूम्ह अमिताभ बच्चनं च्वःगु “सोल करी फर यु” यात कायेजिउसा बलिउडया हे छम्ह हिरोइन करीना कपुर खानं च्वःगु “द स्टायल डायरी अफ बलिउड डिवा”यात नं कायेजिउ । उलिजक मखसे बलिउड स्टार अक्षय कुमारलिसे तिपू जीवन हनावया च्वंम्ह अले बलिउडया न्हापांम्ह सुपरस्टार राजेश खन्नाया म्ह्याय् ट्वींकल खन्नां थीथी विषययात कया “मिसेज फन्नीबोन्स”, “द लिजेण्ड अफ लक्ष्मीप्रसाद”व “पाइजामाज आर फरगिभिंग” नापं स्वंगू सफू च्वयेधुंकूगु खँ थन चर्चा यायेबहजू ।","March 31, 2019 08:57 AM"
https://nepalbhasatimes.com/19528,न्ह्यइपुख्यः,  ,स्टार पुत्रीतय् चर्चा,"खस् नेपाली भाय्या संकिपा ख्यलय् लिपांगु इलय् न्हू न्हूपिं कलाकार धमाधम खने दयेकः वयाच्वंगु दु । खय्तला थ्व लिपांगु इलय् कलिउडयात न्हू न्हूपिं कलाकारतय्सं हे क्वबियाच्वंगु दु धकाः नं धायेगु याना हयाच्वंगु दु । थ्व झ्वलय् नेपाःया संकिपा ख्यःया स्टार कलाकारतय् म्ह्याय्पिं धमाधम संकिपा ख्यलय् पलाः न्ह्याकेगु क्रम अप्वया वयाच्वंगु दु ।                                                         कलिउडय् स्टार कलाकारया म्ह्याय्पिनि चर्चा यायेबलय् स्टारपुत्री जानह्वी बस्नेत, निरिशा बस्नेत, सुहाना थापा, कविता मानन्धरया नां चर्चाय् वयाच्वंगु खनेदु । विगतय् खस् नेपाली भाय्या संकिपा ख्यलय् सदाबहार नायिकाकथं बय्बय् जुयाच्वंम्ह करिश्मा मानन्धरया म्ह्याय् कविता मानन्धरं ‘एउटा यस्तो प्रेम कहानि’ संकिपाय् नायिक जुयाः संकिपा ख्यलय् पलाः न्ह्याके धुंकूगु दु । अथे हे विगतय् नायिका लिपा निर्माता निर्देशक जुयाः पिलू वःम्ह झरना थापाया म्ह्याय् सुहाना थापा नं संकिपा ‘ए मेरो हजुर–३’य् नायिका जुयाः खने दयेकः वयेत्यंगु दुसा छगू इलय् कमेडि हिरोकथं तसकं बय्बय् जूम्ह नायक जयकिशन बस्नेतया म्ह्याय् जानह्वी बस्नेतं ‘सुब्बा साहेब’ संकिपाय् नायिका जुयाः अभिनय यायेधुंकूगु दु । अथे हे नांजाःम्ह नायकलिसें निर्माता निर्देशक विश्व बस्नेत व शारदा श्रेष्ठ बस्नेतया म्ह्याय् निरिशा बस्नेत नं ‘जानी नजानी’ नांया संकिपाय् नायिका जुयाः खने दयेकः वयेधुंकूगु दु । नायिका निरिशा बस्नेत कलिउड संकिपा ख्यलय् दुहां वये स्वयां न्ह्यः भारतीय टेलिभिजन च्यानलय् प्रशारण जूगु टेलिश्रृंखला ‘चन्द नन्दनि’इ नं अभिनय याये धुंकूगु दु धकाः धाइ । खय्तला खस् नेपाली भाय्या संकिपा ख्यलय् लोकंह्वाःपिं व नांजाःपिं नायिकातय् म्ह्याय्पिं जक मखसे संकिपा ख्यःया थीथी ख्यलय् लोकंह्वाःपिं कलाकारतय् म्ह्याय्पिं नं थ्व ख्यलय् दुहां वयाः थःगु कलाकारिता न्ह्यब्वया वयाच्वंगु दु । लिपांगु इलय् जक मखसे विगतय् नं थीथी कलाकारतय् म्ह्याय्पिं संकिपा ख्यलय् खने दयेकः वयेधुंकूगु दु । संकिपा ‘सीमा पारि’या कलाकार शम्भु प्रधानया म्ह्याय् इश्वरी प्रधानं नं ‘नेपाल प्यारो छ’ संकिपाय् नायिका जुयाः खने दयेकः वःगु खःसा वयां लिपा थ्व ख्यलं तापा वंगु खः । चरित्र अभिनेत्री मदुम्ह सुशीला रायमाझीया म्ह्याय् प्रशिद्धिका रायमाझीं ‘पिंजडा’ व ‘धनवान’ संकिपाय् नायिका जुयाः म्हितेधुंकाः थ्व ख्यलं तापाना वंगु दु । अथे हे सीमा पारीया मेम्ह नायिका उमा बेवी गिरीया म्ह्याय् शिवानी गिरीं ‘कहिँ कतै’ संकिपा व मेमेगु नं संकिपाय् अभिनय यायेधुंकूगु दु । संकिपा ख्यलय् कलाकारतय् कायम्ह्याय्पिं नं कलाकार हे जुयाः खने दयेकः वइगु सामान्य हे खः । गुलिखे कलाकारतय् मस्तय्सं थः मांअबुया पेशायात हे नालाः उकियात निरन्तरता बीत थ्व ख्यलय् पलाः न्ह्याकूगु खने दुसा गुलिखेसिनं धाःसा कलाकारिता ख्यःया थःगु रहर व शौख पूवंकेगु ल्याखं जक थ्व ख्यलय् दुहां वःगु नं खनेदु । उकिं थज्याःपिं कलाकारतय्सं थ्व ख्यलय् निरन्तरता बियाच्वंगु खने मदु । अथेला नेपाःया संकिपा ख्यलय् जक मखसे हलिउड व बलिउड नापं मेमेगु देय्या कलाकारया मस्तय्सं नं संकिपा ख्यलय् दुहां वयाः थःगु कलाकारिता क्यनेगु ज्या याना वयाच्वंगु मदुगु मखु । लिपांगु इलय् बउिडय् अप्वःथें कलाकारतय् मस्त संकिपा ख्यलय् खने दयेकः वयाच्वंगु दु धाःसां छुं पाइमखु । नेपाःया संकिपा ख्यलय् लोकंह्वाःपिं नायिकातय् म्ह्याय्पिं जक मखसे थीथी भूमिकाय् खने दयाच्वनीपिं कलाकारतय् म्हयाय्पिं नं थ्व ख्यलय् खने दयाच्वंगु दु । लिपांगु इलय् संकिपा ख्यःया कलाकारतय् मस्त मध्ये लोकंह्वानाच्वंम्ह व छम्ह व्यस्तम्ह नायिका खः केकी अधिकारी । रंगकर्मि बद्री अधिकारीया म्ह्याय् खः केकी । थुम्ह नायिकां संकिपाय् अभिनय यायेगु जक मखसे लिपांगु इलय् छगू संकिपा नं निर्माण यानाः थःत निर्माताया रुपय् प्रस्तुत यायेधुंकूगु दु । केकीं निर्माण याःगु संकिपा खः ‘कोहलपुर एक्सप्रेस’ । थ्व संकिपा प्रदर्शनय् वःगु इलय् हिन्दी संकिपा ‘मुम्बई एक्सप्रेस’या नक्कल धकाः यक्वसिनं धाःगु खः । केकीयात नेपाली संकिपा ख्यलय् ‘स्टार डटर्स’ अले स्थापित कलाकार धकाः नं धायेगु याः । विगतया आपालं नांजाःपिं कलाकारतय् मस्तय्सं संकिपाय् अभिनय याःसां अप्वःसिनं थ्व ख्यलय् निरन्तरता बिया वयाच्वंगु धाःसा मदु । थुपिंमध्ये आपालं थ्व ख्यलं तापाना वनाच्वंगु दु । नांजाःम्ह निर्देशक मदुम्ह शिव रेग्मीया म्ह्याय् भावना रेग्मीं ‘सो सिम्पल’ नांया संकिपाय् नायिका जुयाः खने दयेकः वःगु खः । अथे हे मेम्ह लोकंह्वाःम्ह हास्य कलाकार मदुम्ह गोपालराज मैनालीया म्ह्याय् सज्जा मैनालीं नं आपालं संकिपाय् नायिका जुयाः खने दयेकः वःगु खः । द्वन्द्व निर्देशक राजेन्द्र खड्गीया म्ह्याय् रागिनी खड्गीं नं संकिपाय् नायिका जुयाः म्हितूगु दुसा आपालं संकिपाय् नायिका जुयाः म्हितूम्ह अरुणिमा लम्साल कलाकार राधा लम्सालया म्ह्याय् खः । तर थौंकन्हय् थुपिं सकलें कलाकार संकिपा ख्यलं तापाना वने धुंकूगु दु । खस् नेपाली भाय्या संकिपाय् जक मखसे नेपालभाषाया संकिपा ख्यलय् नं कलाकारतय् म्ह्याय्पिं कलाकार हे जुयाः खने दयेकः वयाच्वंगु दु । न्हापांगु नेवाः संकिपा ‘सिलु’या नायिकानापं खय् भाय्या ‘माया पिरती’ ‘शान्तिदीप’ आदि संकिपाय् खने दयेकः वःम्ह नविना श्रेष्ठ जनगायक भृगुराम श्रेष्ठया म्ह्याय् खः । अथे हे नेपालभाषा संकिपा ख्यःया लोकंह्वाःम्ह छम्ह नायिका भिंतुना जोशी कलाकार नगिना जोशीया म्ह्याय् खः । ‘यांमिखा’ संकिपाय् नायिका जुयाः थ्व ख्यलय् पलाः न्ह्याकूम्ह भिंतुनां आपालं नेपालभाषाया संकिपा नापं खय् भाय्या ‘मेघा’ व ‘भ्रम’ नांया संकिपाय् नं अभिनय याये धुंकूगु दु । अथे हे नेवाः संकिपाया कलाकार नापं नांजाःम्ह म्येँ हालामि सरस्वति मानन्धरया म्ह्याय् बिनु मानन्धरं नं थीथी संकिपाय् नायिका जुयाः अभिनय यायेधुंकूगु दु । तर बिनु मानन्धर थौंकन्हय् थ्व ख्यलं तापानाच्वंगु दु । नेपालभाषाया मेगु संकिपा ‘थ्व ला ग्यानापु स्टाइल’य् मचा कलाकार जुयाः अभिनय यानाा तसकं चर्चाय् वःम्ह नस्वाः जोशी नेपालभाषाया टेलिप्याखंया कलाकार रुमन जोशीया म्ह्याय् खः ।","April 01, 2019 06:00 AM"
https://nepalbhasatimes.com/17006,न्ह्यइपुख्यः,  ,बलिउडय् फिफ्टि प्लस हिरो,"न्ह्यागु हे पेशाय् थःजुइमा उमेरया छगू हद पुलकि रिटायर जुइगु चलन दु, तर फिल्मय् एक्टिंग याइपिं स्टारतय् कलाकारिताया उमेर दइमखु धाइ । कलाकार धइपिं स्वकुमिया नुगः त्याकेफतले स्टार जुया च्वनेफु । तापाक मवने । भारतय् जक छक्वः स्वये ।                                                         अन बलिउडय् न्हय्खुदँ क्यंम्ह अमिताभ बच्चन आः तक नं छम्ह स्टारया रुपय् लोकंह्वाना च्वंगु दनिसा साउथ इण्डियाया तामिल फिल्मया हिरो रजनीकान्त नं ७० दँया वैंश पुले धुंकूम्ह हिरो खः । बलिउड धकाः धयातःगु हिन्दी फिल्मयात स्वयेगु खःसा हिरो जुयाः म्हितीपिनिगु निंतिं न्यय्दँया उमेर धइगु छुं हे मखुथें जुयाच्वंगु दु । बलिउडया स्वम्ह खान सुपरस्टारया रुपय् नांजाःपिं शाहरूख खान, आमिर खान व सलमान खान न्यय्दँ पुले धुंकूपिं हिरोत खः । अले आःतक नं उपिं स्वम्हं हिरोतय्गु फिल्म वल कि हलय् स्वःवइपिनि भीड उलि हे खनेदयाच्वंगु दु । थगुने नगुने तक सलमान खानया सुल्तान, टाइगर जिन्दा है अले आमिर खानया दंगल तसकं हे लोकंह्वाःगु फिल्म खः । थुगुसी वयाः धाःसा थुपिं स्वम्हं खान हिरोतय्गु फिल्मं लाय् साले मफुत । लाय् साले मफुसां उमिगु फिल्मं याःगु कमाइ स्वयेगु खःसा मेमेगु हिट फिल्मं याःगु फिल्मं सिबें अप्वं दां कमे यानाः क्यन । स्वम्हेसिया हे फिल्मं सछि करोड दां याउँक हे कमे यानाक्यन । हिन्दी फिल्मया ख्यलय् न्यय्दँ पुले धुंकाः नं हिरो जुयाच्वंपिं स्वम्ह खान जक मखु । स्वम्ह खानया फिल्मं लाय् साले मफइगु इलय् नं बांलाक हे दां कमे यानाः क्यनाच्वंपिं निम्ह हिरो धइपिं अक्षय कुमार व अजय देवगन खः । थुपिं निम्हं हिरोत नं न्यय्दँया लुखाखरुइ लानाच्वंपिं हिरोत खः । अक्षय कुमारया गोल्ड, रुस्तम, ट्वाइलेट ः एक प्रेमकथा, पाय्डमाय्न थेंज्याःगु फिल्म थ्व दँबदँ दुने हिट जूगु फिल्मत खःसा आः वयागु केशरी नांयागु फिल्मप्रति नं आपाःसिनं आसाकुति मिखा ब्वयाच्वंगु दु । अथे हे अजय देवगनया थगुने रेड नांयागु फिल्मं स्वकुमिया नुगः त्याकेत ताःलातसा थुगुसी वयागु टोटल धमाल नांयागु फिल्मं नं स्वकुमिया नुगः त्याकां पार याइ धइगु दावी याना वयाच्वंगु दु । थ्व फिल्मय् मेम्ह छम्ह नं उमेर वने धुंकूम्ह स्टारया मेन रोल दु । थुकी मेनरोल म्हिताच्वंम्ह मेम्ह फिफ्टि प्लस हिरो धइम्ह अनिल कपुर खः । हिन्दी फिल्मया ख्यलय् न्यय्दँ पुले धुंकाः नं हिरो जुयाच्वंपिं स्वम्ह खान जक मखु । स्वम्ह खानया फिल्मं लाय् साले मफइगु इलय् नं बांलाक हे दां कमे यानाः क्यनाच्वंपिं निम्ह हिरो धइपिं अक्षय कुमार व अजय देवगन खः । गुलिखे फिफ्टि प्लस स्टारतय्सं बलिउडय् रोमान्टिक रोल मयासे थःगु उमेरयात ल्वःकथंया रोल म्हितेगु नं यानाच्वंगु दु । उमिसं म्हितीगु अज्याःगु रोल फिल्मया मेन रोल जुयाच्वनी । दंगल फिल्मय् आमिर खानं म्हितूगु रोल अज्याःगु हे खःसा अनिल कपुरं टोटल धमाल फिल्मय् म्हिताच्वंगु रोल नं अज्याःगु हे छगू मेन रोल खः धइगु चर्चा दु । तर गब्लें गब्लें अमिताभ बच्चन थेंज्याःम्ह हिरोतकं थःगु उमेरयात ल्वःकथंया हे रोमान्टिक एंगल दुगु फिल्म नं म्हितूगु खँ थनथाय् चर्चा यायेबहजू । बलिउडया मेगा स्टार धयातःम्ह अमिताभ बच्चनं ‘चीनि कम’ नांयागु फिल्मय् तब्बुलिसे अज्याःगु हे रोल म्हितलसा ‘निःशब्द’ नांयागु फिल्मय् ला थः सिबें न्यय्दँ क्वकालिम्ह हिरोइन जिया खानलिसे तकं रोमान्टिक एंगल दुगु फिल्म म्हितूगु दु । अमिताभ बच्चनं जक मखु भारतया हे न्हापांम्ह सुपरस्टार धकाः धयातःम्ह राजेश खन्नां नं थः सिक्स्टी प्लसया उमेरय् ‘वफा’ नांयागु फिल्मय् थःसिबें पीदँ–पीन्यादँ क्वकालिम्ह लैला नांयाम्ह हिरोइनलिसे रोमान्टिक एंगल दुगु फिल्म म्हितल । खय्त ला राजेश खन्ना, अमिताभ बच्चन व जितेन्द्र धइपिं नं फिफ्टि प्लसया उमेरय् तक हिरो हे जुयाः फिल्म म्हिताच्वंपिं खः । राजेश खन्नां थःगु फोर्टी प्लस निसें फिफ्टि प्लसया उमेरय् पद्मीनि कोल्हापुरे थेंज्याःम्ह नच्चाम्ह हिरोइनलिसे छगू–निगू जक मखसे सौतन, बेवफाई, नयाँ कदम व इन्साफ मैं करुंगा थेंज्याःगु फिल्म म्हितलसा टिना मुनिमलिसे नं राजेश खन्नां सौतन, फिफ्टिी फिफ्टिी, अधिकार नापं यानाः बागू दर्जनसिबें अप्वः फिल्म म्हितल । राजेश खन्नासिबें उमेरय् यक्वः हे क्वकालिम्ह टिना मुनिमयात फिल्मय् हःम्ह धइम्ह देव आनन्द खः । देश परदेश नांयागु फिल्मय् देव आनन्दया अपोजिट हिरोइन जुयाः म्हितूगु इलय् टिना मुनिम धइम्ह देव आनन्दसिबें ख्वीदँसिबें अप्वः क्वकालिम्ह खः । विशेष यानाः बलिउडय् हिरो न्ह्याक्व हे उमेर दःसां पाइमखु तर हिरोइन धाःसा क्वकालिम्ह व नच्चाम्ह हे जुया वयाच्वंगु ताः दये धुंकल । खय्त ला थौंकन्हय् वयाः हिन्दी फिल्यमा बाखं न्ह्यब्वयेगु शैली यक्व हे पानावये धुंकूगु दु । थगुने लोकंह्वाःगु फिल्मत स्वयेबलय् थ्व याउँक हे खनेदु । थगुने ‘स्त्री’ फिल्मय् श्रद्धा कपुर व ‘शादी में जरुर आना’ फिल्मय् कीर्ति खरबण्डालिसे म्हितूम्ह हिरो राजकुमार रावया व हिरोइन दथुइ उमेरया उलि ग्याप मदु । ‘सुई धागा’ फिल्मया बरुण धवन व हिरोइन अनुष्का शर्मा, अन्धाधुन फिल्मया आयुष्मान खुराना व राधिका आप्टे अले धडक फिल्मया हिरोइन जान्हवी कपुर व हिरो ईशान खट्टरया दथुइ नं अज्याःगु ग्याप खनेमदु । मखु धइगु खःसा थज्याःगु उमेरया ग्याप ला बलिउडया पुलांगु हे चलन खः । आपाः याना फिफ्टी प्लसतकया हिरो धइगु बलिउडय् सामान्य हे खः धायेमाः, तर देव आनन्द छम्ह धाःसा फिफ्टिी सिक्स्टीजक मखसे सेभेन्टि–ऐटी प्लसतक नं हिरो जुयाः म्हिता च्वंम्ह हिरो खः । विशेष यानाः हिरोत सिक्स्टी प्लस जुल कि फिल्मया मेन लिड एक्टर जुयाः म्हितेगु नं याइ । गथेकि राजकुमार नांयाम्ह हिरोनं लिपा वनाः बुलन्दि, सौदागर थेंज्याःगु फिल्मय् मेजर रोल नं म्हितल तर थथे उमेर अनुसारया रोल म्हिताच्वंगु इलय् नं राजकुमारं कर्मयोगी नांयागु छगू फिल्मय् उगु जमानाया हिट हिरोइन रेखा लिसे रोमान्टिक एंगल दुुगु रोलनाप ल्याय्म्ह पात्र जुयाः म्हितलसा माला सिन्हालिसे बुराम्ह पात्र जुयाः नं म्हितल । फिफ्टिी प्लसया उमेरतक पुलावने धुंकाः दिलिप कुमारं बैराग नांयागु छगू फिल्मय् थःहे अबु अले निम्ह काय् जुयाः ट्रिपल रोल तकं म्हितलसा थःत बुरा जुइगु ल्वइकि ल्याय्म्ह जुइगु ल्वइ धकाः जाँचे यानास्वल । न्हापा उमेरया छगू ई पार जुइधुंकाः यानिकि फिफ्टी प्लस जुल की हिरोतय्सं थथे अबु नं थःहे काय् नं थः हे जुयाः म्हितेगु नं चलन चले जूगु खः । जितेन्द्रं फर्ज और कानुन, प्यासा सावन व जस्टिस चौधरी थेंज्याःगु आपालं फिल्मय् थथे बुरा नं ल्याय्म्ह नं जुयाः म्हितलसा अमिताभ बच्चनं अदालत, देशप्रेमी अले राजेश खन्नां दर्द, धर्म और कानुन थेंज्याःगु आपालं फिल्मय् थथे डबल रोल म्हितल । लिपा वना थःपिनिगु उमेर कथंया हे फिल्म म्हिता यंकल । राजेश खन्ना, जितेन्द्र, शशी कपुर थेंज्याःपिं स्टारत दुहां वये न्ह्यःया स्टारत राज कपुर, देव आनन्द व दिलिप कुमार जक मखसे शम्मी कपुर, राजेन्द्र कुमार थेंज्याःपिं उगु जमानाया लोकंह्वानाच्वंपिं स्टारतय्सं नं फिफ्टी सिक्स्टी प्लसया उमेर तक हिरो हे जुयाः म्हितेगु कुतः याःगु खः । आः वया शाहरूख खान, आमिर खान, सलमान खान जक मखसे अक्षय कुमार व अजय देवगन नं व हे लँपुइ लानाच्वंगु दुसा अनिल कपुर व सञ्जय दत्त थेंज्याःपिं फिफ्टिी सिक्स्टी प्लस हिरोत क्यारेक्टर कथं रोल म्हिताः जूसां थःत बलिउडय् फिट याना तयेगु कुतः यानाच्वंगु दु । ई हिला वंलिसे स्वकुमिपिं न्हू पुस्तायापिं दुहां वइगुलिं यानाः पुलां पुस्ताया स्टारतय्सं याइगु उमेरं मल्वःगु रोलयात स्वकुमिं स्वीकार याइमखु धइगुया दसु कथं थुगुसी पिहांवःगु फिफ्टिी प्लस हिरो गोविन्दाया रंगीला राजा व फ्राई डे अले सिक्स्टी प्लस हिरो सन्नी देवलया मोहल्ला अस्सी व भैंयाजि सुपरहिटयात स्वकुमिं मिखाबागलं तकं नं मस्वःगुलिं हे क्यं धायेमाः ।  ","January 26, 2019 02:15 AM"
https://nepalbhasatimes.com/19404,न्ह्यइपुख्यः,  ,कलाकार परिषदं कलाकारया हकहितया मुद्दा ल्ह्वनीगु,"यल – संकिपा, म्युजिक भिडियो व थीथी ज्याझ्वःलिसें दबुलिइ जुइगु सांस्कृतिक ज्याझ्वलय् थःगु प्रस्तुति बियाः स्वकुमिपिंत मनोरञ्जन बिया वयाच्वंपिं कलाकारतय् हकहितया विषयय् न्हापांखुसी सहलह ब्याकूगु दु । कलाकार परिषदं यलं उकथं मनोरञ्जन बिया वयाच्वंपिं कलाकारतय श्रम शोषण जुयाच्वंगु विषययात कयाः न्हापांखुसी औपचारिक रुपं सहलह ब्याकूगु खः ।                                                         संकिपा, म्युजिक भिडियो व दबुलिइ जुइगु थीथीकथंया सांस्कृतिक व सांगीतिक ज्याझ्वलय् थःगु प्रस्तुति बिया वयाच्वंपिं कलाकारतय्त पारिश्रमिक मबिसे श्रम शोषण यानाच्वंगु खँय् परिषदं उकथं चिउताः प्वंकाः सहलह ब्याकूगु खः । शुटिंग व सांस्कृतिक ज्याझ्वलय् वइपिं मेपिंत पारिश्रमिक तत्काल बीगु तर कलाकारयात धाःसा पारिश्रमिक बीगु खँय् वास्ता मयाइगु खँय् तसकं दुःख ताःगुलिं थःपिंसं उकथं सहलह ब्याकागु परिषद्या छम्ह दुजः नापं नांजाःम्ह कलाकार सुरज व्यञ्जनकारं नेपालभाषा टाइम्सयात कनादिल । वय्कलं धयादिल, ‘छपु म्येँ रिकर्डिग यायेबलय् बाजं थाइपिं, बासुरी पुइपिं, सितार, गितार धाइपिं वा मेमेगु सहायक बाजं थाइपिं कलाकारयात इमिगु ज्या सिधयेवं निश्चित ध्यबा बियाछ्वइ, दबुलिइ जुइगु ज्याझ्वलय् नं बाजं थाइपिंत तत्काल हे ध्यबा बियाछ्वइ । म्युजिक भिडियो व संकिपाया शुटिंग यायेबलय् नं मेकअप आर्टिष्टलिसें लाइट म्यानयात नं उकुन्हुया शुटिंग सिधयेवं हे ध्यबा बियाछ्वइ । तर कलाकारतय्त धाःसा मुक्कं म्युजिक भिडियो व संकिपाया शुटिंग सिधःसां ध्यबा बीगु नां मकाइगु ला खँ त्वःते, ज्या सिधयेका लुमंकेगु तकं याइमखु ।’ नेपालभाषाया कलाकारतय् दथुइ सम्पर्क दयाच्वनीगु थीथीकथंया ज्याझ्वः याना वयाच्वंगु परिषदं आः थुकियात समग्र कलाकारया मुद्दाया रुपय् न्ह्यःने यंकेगु ग्वसाः दुगु वय्कलं कनादिल ।","March 28, 2019 07:49 AM"
https://nepalbhasatimes.com/19527,न्ह्यइपुख्यः,  ,ख्यालि न्हिली,"िछम्ह चिकिचाधिकःम्ह मचा छगू कस्मेटिक पसलय् वनाः धाल— ‘साहुजी छिथाय् त्वइसे च्वनीगु क्रिम दु ला ? साहु ः दु बाबु, दु । ‘अथे खःसा छिं छाय् बुला मदीगु ले’, मचां धाल— ‘न्हिंन्हिं छिगु ख्वाः खनकि ग्यासें वइगु जितः ।’ ह्ह्ह् शिक्षक ः का मस्त छिपिंमध्ये सुनां सिउ धासाः क्वसः छुकियात धाइ ? पप्पु (जुरुक्क दनाः) सर, जब सुं नं मिजंनं छम्ह सुं मिसायात जिन्दगीभर झेले यायेत तयार जुइ, उकिया पलेसा उम्ह मिजंयात प्रोत्साहन स्वरुप बीगु राशी व मेमेगु छुं उपहारयात हे क्वसः धाइगु खः ! ह्ह्ह् छम्ह मनू तःक्वः तःक्वः हे सीएया परीक्षाय् असफल जुइवं आखिरय् वनाः वं छगू चीम दयेकेगु कारखाना चायेकल अले व हे कारखानां उत्पादन जूगु चीमया नां खः ‘सीएफेल’ ।","April 01, 2019 06:30 AM"
https://nepalbhasatimes.com/19462,न्ह्यइपुख्यः,  ,इन्स्टाग्राम क्वीन,सामाजिक संजाल इन्स्टाग्रामय् गुलि फलोअर्स दु धइगु संख्याया आधारय् बलिउडया कलाकारतय् ‘क्रेज’ मापन यायेगु ज्या नं जुयाच्वंगु दु । थ्व झ्वलय् दकलय् न्ह्यःने लानाच्वंम्ह धइम्ह बलिउड नायिका आलिया भट्ट खः । ‘स्टुडेन्टस् अफ दि इयर’ पाखें बलिउड संकिपा क्षेत्रय् पलाः न्ह्याकूम्ह आलियाया इन्स्टाग्राम फलोअर्स जक स्वंगू करोडं मल्याक थ्यने धुंकूगु दु ।                                                         वंगु बुधवाः जक वया फलाअर्स ३ करोडं थहां वंगु खः । सामाजिक संजालय् थः फलोअर्सत अप्वया वंगुलिं अतिकं लय्ताःम्ह आलियां थःगु करिअरया शुरुनिसें आतकया दक्वं भिडियो अपलोड यानाः फलोअर्सतय्त सुभाय् नं देछाःगु दु । आलियाया फलोअर्स जक मखु वं पोस्ट याःगु छपाः छपाः किपा लाइक याइपिं नं १० गू लाख स्वयां अप्वः दु । उकिं वयात थौंकन्हय् ‘इन्स्टाग्राम क्वीन’ धकाः नं धायेगु याना हयाच्वंगु दु ।,"March 31, 2019 06:45 AM"
https://nepalbhasatimes.com/16857,न्ह्यइपुख्यः,  ,ख्यालि न्हिली,"शिक्षक ः स्याबास पप्पु ! छ खनाः जि तसकं लय्ताः । छं मेपिं विद्यार्थीं स्वयां गाक्कं यक्व नम्बर हयाः पास जुइत ताःलाःगु दु । उकिं वइगु दिनय् नं छं थथे हे मेहनत यानाः यक्व नम्बर हयाः पास जुइमा धकाः आशिर्वाद बियाच्वना । पप्पु ः सर ! धाथें खःला ? अथे खःसा सर आवंनिसें न्ह्याबलें नं न्ह्यसःपौ छापे याकादीबलय् जिमि ककाया प्रेसय् हे जक याकादिसँ न्हैं ! ह्ह्ह् डाक्टर ः छिगु वा गथे जुयाः त्वःधूगु ले ? ल्वगि ः कलाःतं क्यातुगु क्वें धकाः नकूगु छाःगु लात का ! डाक्टर ः थज्याःगु उमेरय् नं अथे छाःगु नये जिउ ला ? मयः धयादी म्वाःला ? ल्वगि ः हजुर, जिं अथे हे धयागु खः ! ह्ह्ह् शिक्षक ः का, मस्त झिंन्याता सिसाबुसाया नां धासाः ! राजु ः अँ, स्याउ, सन्त्रासि अले छगू दर्जन केरा","January 22, 2019 06:30 AM"
https://nepalbhasatimes.com/19463,न्ह्यइपुख्यः,  ,ख्यालि न्हिली,"खमाजु (आधुनिक भौलिसे) ः भम्चा, जिं ग्वःक्वः धायेधुन कि पिहां वनेबलय् न्ह्याबलें नं सिन्हः छपता तिनाः जक हुँ धकाः …… ! भौ ः मां, जिन्स पाइन्ट न्ह्याइगु जमानाय् नं सुनां सिन्हः तिनाच्वनी ? माजु ः जिं जिन्स पाइन्टय् सिन्हः तिउ धकाः छंत गबलय् धयागु दु, जिं ला कपालय् जकं तिनाः हुँ धयागु का । ह्ह्ह् भाःत ः भगवान रामया अबु दशरथया नां न्यनागु दु ला ? कलाः ः अँ, दु । भाःत ः वया स्वम्ह कलाः खः । कलाः ः अँ, व नं बांलाक सिउ जिं । भाःत ः अथे खःसा जिं मेपिं निम्ह ब्याहा याये फइ ला ? कलाः ः छिं द्रोपदीया नां ला न्यनादीगु दु जुइ नि ! भाःत ः म्वाःल, म्वाःल थज्याःगु फाल्तु खँ छु ल्हानाच्वनेगु ?","March 31, 2019 07:42 AM"
https://nepalbhasatimes.com/19218,न्ह्यइपुख्यः,  ,भाषाप्रतिया चिन्तां जितः पत्रकार दयेकल,"जिगु दकलय् न्हापांगु च्वसु पिहां वःगु इलय् तक जिं पत्रकारिता धइगु छु धकाः नं मसिउ । पत्रकार धइम्ह गज्याःम्ह जुइ धकाः नं मसिउ । थ्व विक्रम सम्बत् २०३९ सालया खँ खः । नकतिनि नकतिनि कलेज वनागु ई । छगू उत्साह मनय् दु । ब्वनेमानि । ब्वनाः छुं ज्या यायेमानि धइगु नं मनय् दु, तर व याये थ्व याये धइगु क्वछी मफुनिगु ई खः व ।                                                         ब्वनागु ल्याखं जि नेपाल ल क्याम्पस ब्वनाम्ह खः । अन हे ब्वनाः डिप्लोमा नं पास याना । अधिवक्ता जुइगु लाइसेन्स नं कया । तर थुलि ई तकया दुने जिगु लँपु पत्रकारितापाखे लिना वंगु वाः हे मचाः । नकतिनि ल्याय्म्हचाबलेनिसें च्वयेगु शुरु याना । थथे च्वयेगु प्रेरणा धइगु भारतं वइगु पत्रपत्रिका हे खः । अझ धाथें धायेगु खःसा थथे मेगु देशं वइगु उमिगु हे भाषं च्वयातःगु पत्रिका स्वस्वं मनय् ब्वलंगु विद्रोहया भावं जित थःगु भाषं विशेष यानाः थःगु देय्या भाय् यानि की नेपाली भासं च्वकल । थुकिया लिउने नं बाखं दु । व बाखंया स्वापू जिगु परिवारलिसे दु । जि ब्वलंगु परिवेश लिसे दु । अले जिगु बाल्यकाललिसे दु । जितः जिमि पाजुपिंसं लहिना तःधिक याःगु । जिमि अजिं हुर्के याःगु । जिमि पाजुपिनिगु असं कोथुननिया चुकय् श्यामदाई धाम्हेसिया छगू कापः पसः दु । व पसलय् कापः प्वचीत जिइक अले समाचार नं ब्वने जिइक गोरखापत्र कायेगु यानातःगु अले जिं ब्वनागु न्हापांगु पत्रिका व हे गोखापत्र खः । जि अबाय्ति च्यादँ झिदँति हे जक दत जुइ । जिगु मचा ल्हातिं कयेच्याना भराय्पाःगु गोरखापत्र ब्वनाच्वंगु खना गुलिसिनं हायेकीगु जितः । जिं अबाय्ति व गोरखापत्रय् छु ब्वना व ला जिं मसिउ तर जितः त्वाःबाःयापिंसं ,“अखबारसिबें चिधिक्कम्हेसिया अखबार ब्वनेमाःगु !” धकाः हायेकूगु लुमं । जिमि अजिया स्वम्ह तता केहेँ । जिमि मांया निम्ह किजा व छम्ह केहँे । उमि साप हे फिल्म स्वये न्ह्याः । विशेष यानाः जिमि अजि व जिमि चमा ला फिल्म धालकी ब्वाँय् वनाः स्वःवनीगु । अले जि नं उमिगु ल्हाः ज्वनाः फिल्म स्वःवनेगु । असंया जःखः हे निगू हल दु । जमलय् विश्वज्योति हल अले न्हूसतकय् रञ्जना हल । थ्वहे निगू हलय् अप्वः फिल्म स्वःवनेगु मचाबलय् । जिमि अजिया राज कपुर व देव आनन्द साप हे यः । जिमि चमा व वया पासापिनि धाःसा राजेश खन्ना, जितेन्द्र तसकं यः । उपिंलिसे फिल्म स्ववनेबलय् फिल्मय् म्हितीपिं राजेश खन्ना, देव आनन्द थेंज्याःपिं कलाकारं न्ववाइगु भाय् भ्याःभचा हे मथूबलय् जिगु मचा नुगलय् ब्वलनीगु भाव खः– थुमिसं जिं थूगु भासं न्ववाःसा गुलि जिउ । उगु इलय् भोताहितिइ स्वंगू प्यंगू हे पत्रिका पसः दु । छगू पसः ला नातीबज्रया सफू धुकू हे जुल । मेगु छगू पसः धइगु साझा भवनया पिने अंगःक्वय् घिरिघिरी खःचाय् तयाः पत्रिका मिया तइगु रामजीदाई धाःम्हेसिया पसः अले अनं रत्नपार्क वनेथाय् लाक्क खवय्पाखे छक्वचाजक दूगु पसः । अन विशेष यानाः नेपाली भाय्या चीन सचित्र व अंग्रेजी भाय्या चीन पिक्टोरियल न्याये नं । दयेत ला अन माक्र्स, माओ व लेनिनया नं किताब दु धाइ, तर जि मचां व ब्वने न्याये मनं । चीन सचित्र नं खास यानाः स्कूलया किताबय् जिल्ला तयेत जक न्यायेगु । मेगु छगू पसः असंभलु द्यःया द्यःछेँ क्वये नं दु धाइ तर जितः धाःसा व पसः लुमं मजू । थ्व प्यंगू पत्रिका पसः मध्ये जिगु ध्यान वनीगु पसः धइगु घिरिघिरि खःचाय् तयाः पत्रिका मिया तइगु पसः खः । मचाबलय् स्वयागु हिन्दी फिल्म व ब्वनागु हिन्दी पत्रिकाया भाय् मथूगुया विद्रोह कथं जिगु नुगलय् ब्वलंगु भावनां जितः जिगु च्वसाः न्ह्याका यंकेत ग्वाहालि यात छाय्धाःसा व पसलय् हिन्दी फिल्मया खँ व कलाकारपिनिगु किपा दइगु पत्रिका मिया तइगु । रामजीदाईया उगु पसलय् गबलें गबलें खरानी रंगया तपागु वसः अले छ्यनय् हाकुगु रंगया तवुलि पुनातःम्ह छम्ह मनू वइगु । अले रामजीदाई नं जिमिके न्यनीगु का, “व मनू म्हसिउ ला ?” जिमिसं म्हमसिउ धकाः धाल की, “व ला बालकृष्ण समका, बालकृष्ण सम ।” धकाः कनीगु । बालकृष्ण सम धइम्ह सु धइगु खँ जिमिसं मसिउ । नाट्य सम्राटया रुपय् नांजाःम्ह साहित्यकार बालकृष्ण समयात सतिक खनाः नं वय्कःया बारे उलि सीके मखं, तर रामजीदाईया थाय् मियातःगु हिन्दी फिल्मया पत्रिका व हिन्दी भाय्या कमिक ब्वने नं । अले हिन्दी भासं ब्वनेमाला अले हिन्दी फिल्म स्वयाः दिक्कचाःगु जिगु मचा नुगलय् उगु इलय् ब्वलंगु विद्रोहया हे लिच्वः कथं शायद जिं थःगु देय्या भासं नं ब्वनेदयेमाः धकाः क्वछित जुइमाः, अले थःगु मांभासं नं ब्वने दयेमाः धइगु मतितःगुया परिणाम हे जुइमा जिं लिपा वनाः थथे थःगु भाषं च्वयेगु शुरु यात जुइमाः । अले थःगु भासं फिल्म दयेकेमाः धइगु मति वन जुइमाः धइगु जिगु अनुमान खः । थथे मचाबलय् स्वयागु हिन्दी फिल्म व ब्वनागु हिन्दी पत्रिकाया भाय् मथूगुया विद्रोह कथं जिगु नुगलय् ब्वलंगु भावनां जितः जिगु च्वसाः न्ह्याका यंकेत ग्वाहालि यात । वि.सं. २०३९ सालय् जिगु न्हापांगु च्वसु गोरखापत्रया शनिबारीय परिशिष्टाङ्गय् पिदन । असोजया १६ गते पिदंगु उगु च्वसुया छ्यं “नेपालमा हकी खेल ः एक चर्चा” खः । थुकथं दकलय् न्हापांखुसी पिदंगु जिगु च्वसा कासा ख्यःलिसे स्वापु दुगु खःसा लिपा वना नेपाः देय्या हे नांजापिं पत्रकार मदनमणी दीक्षित, गोपालदास श्रेष्ठ, मणिराज उपाध्याय, गोविन्द वियोगीपिं जानाः पिकाःगु न्हिपौ “समाज”या निंतिं जिं सिनेमा व कासा ख्यःया बुखँ च्वइम्ह रिपोर्टर जुयाः नं ज्या याना । जःलाखःला छेँय् वनाः चच्छि चच्छि मद्यंसे वल्र्ड कप फुटबल स्वयालि उकीया बुखँ “समाज” पत्रिकाया निंतिं च्वयेगु । थ्व गुलि सालया खँ ला ल्वःमन तर उलि लुमंकि उगु वल्र्ड कपय् इटलीं कप त्याकूगु खःसा पाउलो रोसी नांयाम्ह कासामिं ह्याट्रिक याःगु लुमं । थुलि ईया दुने संकिपा व कलाकारितायात कयाः “कामना” पत्रिका पिहां वये धुंकल । वि.सं. २०४१ मंसिर १५ गते न्हापांगु ल्याः पिदंगु थ्व पत्रिका लय् पौ धकाः धाःसां शुरुशुरुइ ला निला स्वलाय् तिनि मेगु ल्याः पिहां वइगु । थ्व पत्रिकाया ज्याकू धाःसां वा स्वापु तयेगु थाय् धाःसां विशाल बजारया पसल नं.४२ या सरोज ईम्पोरीयम खः । थ्व “कामना” पत्रिकाया सम्पादक व प्रकाशक पुष्करलाल श्रेष्ठपिनिगु परिवारया पसः खः । अले थ्व हे “कामना” पत्रिकाया व्यवस्थापक शिव मानन्धर क्षेत्रपाटीपाखे च्वनीम्ह खः । उगु इलय् जि नं नघलय् छगू पसः दु । अले सुनां खः मस्यु शिव मानन्धरयाबारे कन अले शिव मानन्धरलिसे म्हसीका नं बिल । थुकथं जिगु “कामना” पत्रिकालिसे स्वापू स्वात । पुष्करलाल श्रेष्ठलिसे नं म्हसीका दत । शुरुइ छपुनिपु यायां च्वसु छापे जुइगु शुरु जुल “कामना” पत्रिकाय् । अनंलिपा छम्ह रिपोर्टर हे जुयाः ज्या याये खन । थुकथं जिगु लजगाः पत्रकारिता कथं स्थापित जुल । पत्रिका व च्वज्याय् जिगु नुगः क्वसाःगु खनाः नघःया हे पासाः ईश्वर श्रेष्ठं झी थः हे जाना पत्रिका पिकायेगु खँ न्ह्याकल । अले दकले न्हापां वि.सं.२०४२ सालय् “चित्रयुग” नांयागु छगू पत्रिका ट्रायल कथं पिकया । ट्रायल ताःलात । अले बांलाक हे पत्रिका पिकाना यंकेगु खँ जुल । अबाय्ति पत्रिका दर्ता याये थाकु, उकीं न्हापा हे दर्ता जुयाच्वंगु छगू पत्रिका मालाबलय् सुभाष गजुरेलं दर्ता याना तःगु “कलाकार आवाज” नांयागु पत्रिकायात जिमिसं पिकायेगु भाला कया । पत्रकारिताया ख्यलय् न्ह्याना च्वंगु थ्व पलाखय् ने.सं. ११०६ पाखे वया मेगु छता तंसाः कथं जिं नेपालभाषां नं च्वयेगु शुरु याना । थ्व ह्वताः जितः पासा पुष्कर माथेमां चूलाका बिल । उगु इलय् वया “पासा” नांयागु ऋतु पौ पिकायेगु ग्वसाः ग्वया च्वंगु जुयाच्वनसा वं हे जितः नेवाः भासं च्वयेत इनाप याःगुलिं नेवाः भासं नं च्वयेगु शुरु याये खन । ने.सं.११०६ या स्वांया पुन्हिया लसताय् पिदंगु “पासा” पत्रिकाय् जिगु न्हापांगु च्वसु कथं “नेपालय् सिनेमाया न्ह्यानाच्वंगु पलाः” पिदन । नेपाःया संकिपाया इतिहासयात दुवालाःगु उगु च्वसु च्वयागु इलय् न्हापांगु नेवाः फिल्म “सिलु”या निर्माण ज्या तकं मन्ह्याःनि तर उगु च्वसुई “सिलु” नांयागु नेवाः फिल्म नं दयेकेगु ग्वसाः जुया च्वंगु खँ उल्लेख जुयाच्वंगु दु । थुकथं नेपालभाषाया संकिपा ख्यःया खँ दकलय् न्हापां च्वयेगु ह्वःताः चूलातसा नेवाः भासं हे दकले न्हापांखुसी संकिपाया खँ च्वयेगु ह्वताः चूलात । थ्वहे झ्वलय् जिपिं ब्वना च्वनागु नेपाल ल क्याम्पसय् अमु साहित्य पालाः नीस्वंम्ह पासा जगत पात्यालिसे जिमिगु म्हसीका जुल । स्वनिगलं पिनेयापिं जक अप्वः आखः ब्वं वइगु उगु क्याम्पसय् नेवाःत म्होजक दुसां जिमिगु बाएचय् विजयराज शाक्य, स्वय्म्भु शाक्यया नापनापं सरस्वति जोशी, पल्पसा श्रेष्ठ थेंज्याःपिं न्याम्हखुम्ह नेवाःत नं दुगु जक मखसे भाषा प्रति मतिना नं दुपिं लात । थ्व जिमिगु पुचः नापलाःबलय् ला मेमेगु कलेजं थें ल क्याम्पसं नं दँ पौ पिकायेगु ग्वसाः ग्वया च्वंम्ह पासा जगतयात “अगःचा मालां देगःचा लुत” धइथें जुल । उगु पत्रिकाया नां नं “अमू” हे धकाः छुना । अले पासापिनिगु सहमति कथं जितः हे प्रधान सम्पादक कथं ल्यल । “पासा” पत्रिकां न्ह्याकागु नेपालभाषाया संकिपा पत्रकारिता लिपा वनाः “विश्वभुमि” व “न्हू विश्वभुमि” जुजुं “सन्ध्या टाईम्स” व “नेपालभाषा टाईम्स” जक मखसे “लहना” व “पेजथ्री” आपालं नेवाः पत्रपत्रिका अले अनलाइन पत्रिका टेलिभिजन ज्याझ्वः व एफएम ज्याझ्वलय् तक नं थ्यन । थ्व स्वीदँ–स्वीन्यादँया पत्रकारितायात जिं थूकथं जि मचाबलय् हिन्दी भासं क्वत्यलातःगु फिल्मख्यः व पत्रिकाख्यः प्रतिया विद्रोहया हे प्रतिरुप खः थें तायेका । मचाबलय् गैर मातृभाषा प्रति चिउताः ब्वलंगुलिं नेवाः भाषं छम्ह फिल्म पत्रकारया रुपय् जितः न्ह्यःने हलसा आः वयाः ‘नेवाः अनलाईन न्यूज’ व ‘नेवाः युट्युब’या लुखां जितः छम्ह मूलधारया पत्रकारया रुपय् न्ह्यःने हल ।","March 24, 2019 04:00 AM"
https://nepalbhasatimes.com/19351,न्ह्यइपुख्यः,  ,ख्यालि न्हिली,"जांच सिधया रिजल्ट वल, थः काय फेल जूगु खनाः चन्द्रमानं धाल— बेमान, कुलंगार । बांलाक आखः ब्वनेम्वाः । खालि म्हितल, चाःहिल । अले फेल मजूसा छु जुइ ले ? अन स्व, हुं मिसायात, व नं छंगु हे क्लासय् ब्वनीम्ह मखुला ? व फस्र्ट जुल । छ जुलं …. ! ‘यक्व क्वारा क्वारा हालेमते न्हिं बाः’— कायम्हं धाल— ‘जितः तं वइगु ज्या यानादीमते, व हे मिसायात स्वयागुलिं ला जि फेल जूगु नि !’ ह्ह्ह् रमेश ः राजु, छंगु इतिहासया जांच गथे जुल ? राजु ः खत्तम का, तसकं हे बांमलात । रमेश ः का, छु जुल ले ? राजु ः न्ह्यसःपती दक्वं हे न्ह्यसः जिगु जन्म स्वयां नं गाक्कं न्ह्यःया जक न्यनातल का ….. ’ ह्ह्ह् कलाः ः छिं जितः त्वःतः वयेगु खःसा जक जि थःछेँ वने । भाःत ः पक्का खःला, अय्सा जिं काः वल कि जक छ थन छेँय् वा सा न्हिं !","March 27, 2019 06:59 AM"
https://nepalbhasatimes.com/19306,न्ह्यइपुख्यः,  ,ख्यालि न्हिली,"वा चुलेगु टुथब्रस गन गुलि ई छ्यली सीकादिसँ । चीन – अप्वलय् छवाः बेलायत – अप्वलय् लछि अमेरिका – अप्वः छ्यःसा स्वला भारतय् – ज्याख्यलय् वत्तले । छाय्कि ः– दकलय् न्हापां ला वा हे चुली । वयां लिपा सँय् रंग छीत ज्या काइ, वयां लिपा मेशिन सफा याइ । दकलय् लिपा इजार तयेत छ्यली । ऋऋऋ बहनि द्यने त्ययेकाः निम्हतिपू तसकं न्ह्यपुसे च्वंक खँ ल्हानाच्वन । कलाःम्हं तसकं मायां जाःगु सलं सर्गतय् थिनाच्वंगु नगु क्यँक्यं धाल— धयादिसँ सा ….. ! व छु चीज खः, गुगु छिं न्ह्याबलें स्वयाच्वनादी, तर गबलें नं लिनाः हये मफु । भाःत ः म्हा ! म्हा ! जिं धाये मखु । कलाः ः प्लीज धयादिसँ ले, छकः । भाःत ः छ तंचायेमखु खःला ? कलाः सत्य, सत्य तंचायेमखु का जिल ला ? भाःत ः छंगु ख्वाःपाः ।","March 25, 2019 08:25 AM"
https://nepalbhasatimes.com/20389,न्ह्यइपुख्यः,  ,ख्यालि न्हिली,"कलाः (भाःतलिसे) ः बाःया फोन वःगु छिकपिनि ससःकिजायात भम्चा स्वः वनेत्यनागु हँ ! छितः नं नापं ब्वना हजि धाःगु । भाःत ः बाःयात धयाबिउ थःगु हे हिसाबं स्वयादिसँ धकाः । जिगु ला थन थःगु हे निर्णय गलत जुयाच्वन ! ह्ह्ह् कलाः ः थौं झी गनं तापाक चाःहिउ वने नु ले ! भाःत ः गन वनेगु ? कलाः ः गनं तापाक वने का । भाःत ः का, नु सा । कलाः ः कार जिं चले याये न्हिं । भाःत ः अहो ! अय्सा वनेगु कारय् अले लिहां वयेबलय् अखबारय् ला ?! ह्ह्ह् संसारय् दकलय् घातक व विस्फोटक पदार्थ निता हे जक दु । व छु खः छिं सिउला ? १) कलाःया ख्वबि २) मेपिं मिसाया न्हिलासू ।","May 02, 2019 06:25 AM"
https://nepalbhasatimes.com/19388,न्ह्यइपुख्यः,  ,प्रियंकाया खँ !,बलिउड नायिका प्रियंका चोपडाया बारे छगू न्हूगु खँ पिहां वःगु दु । प्रियंका बारे थुगु खँ पिहां वयेवं व हाकनं छक्वः चर्चाय् वःगु दु । सकसिनं सिउगु हे खँ खः कि प्रियंकां हालसालय् इहिपा याःगु खः । वयागु इहिपा जूगु नं यक्व मदुनि । नवविवाहित प्रियंका थःगु ज्याया झ्वलय् उखेंथुखें यात्रा यानाच्वनेमालीगु ला स्वाभाविक हे जुल ।                                                         उकिं यानाः प्रियंका व वया भाःत निक जोन्स नापच्वनेगु ई तकं उस्त दयाच्वनी मखु । ज्याया सिलसिलाय् यात्रा यानाच्वनेमालीगु कारणं थज्याःगु अवस्थाय् प्रियंकां थः भाःतलिसेया आत्मीयता कायम याना तयेत प्रविधिया ग्वाहालि कायेगु यानाच्वनागु धाःगु दु । प्रियंका थः भाःत नापं ताःईतक हे तापाना च्वनेमालीगु अवस्थाय् ‘सेक्सटिंग व फेसटाइम सेक्स’य विश्वास यायेगु यानाच्वनागु ३६ दँ दुम्ह प्रियंकां धाःगु दु । प्रियंकां वंगु डिसेम्बर महिनाय् जक थः स्वयां १० दँ क्वकालिम्ह निकलिसे इहिपा याःगु खः । प्रियंकाः थः भाःत नाप ताःईतक तापाक च्वनेमालीगु अवस्थाय् प्रविधिया ग्वाहालि कायेगु यानाच्वनागु खँ वंगु विहीवाः एन्डी कोहनया ज्याझ्वः ‘वाच ह्वाट ह्यापन’ नांया लाइभ ज्याझ्वलय धाःगु खः ।,"March 28, 2019 07:10 AM"
https://nepalbhasatimes.com/19333,न्ह्यइपुख्यः,  ,दीपिकाया स्यंगु ख्वाःया तारिफ,बलिउडया सुन्दरी अभिनेत्री कथं नांजाःम्ह दीपिका पादुकोणं थःगु न्हूगु फिल्म ‘छपाक’या फस्र्ट लुक सामाजिक सञ्जालपाखें पित बिल । फिल्मया पोस्टरय् सुन्दर अभिनेत्री दीपिकाया ख्वाः स्यंकातःगु दु । एसिड पीडित मिसाया बाखनय् दयेकाच्वंगु फिल्म जूगुलिं दीपिकाया ख्वाःयात एसिडं स्यंकातःगु क्यनातःगु खः ।                                                         तसकं बांलाःम्ह दीपिकाया ख्वाः स्यंगु पोस्टर वःसां सामाजिक सञ्जालय् धाःसा थुकिया तसकं तारिफ जुयाच्वंगु दु । भारतय् ट्विटरय् थ्व फोटो निगूगु नम्बरय् ट्रेन्ड जुयाच्वंगु दु । थ्व फिल्मयात कयाः यक्वसिनं फिल्मया निर्देशिका मेघना गुलजारयात नं बधाइ बियाच्वंगु दु । थ्व फिल्मय् दीपिकां एसिड आक्रमणय् पीडित मिसा ‘मालती’या भूमिका म्हिताच्वंगु दु । सामाजिक सञ्जालय् थ्व फिल्मं एसिड आक्रमण याइपिं आसामजिक तत्वतय् बारे उजगार याइगु आशा यक्वसिनं यानाच्वंगु दु । थुकियालिसें दीपिकां थज्याःगु चुनौतीपूर्ण भूमिका म्हितूगुलिं वयागु साहसयात सलाम धकाः धयाहयाच्वंपिं नं दु ।यक्वसिनं दीपिकाया थ्व स्यंगु ख्वाःपां धाथेंया ख्वाःपाः स्वयां नं बांलाःगु प्रतिक्रिया नं बियाच्वंगु दु ।,"March 26, 2019 07:20 AM"
https://nepalbhasatimes.com/20470,न्ह्यइपुख्यः,  ,विचाः मयाःगु सफलता,"छम्ह कलाकारं फिल्मय् अभिनय यायेबलय् थःगु भूमिकायात फक्व न्याय यायेगु कुतः याइ, आपालं कलाकार उकी सफल जूसां स्वयम थः धाःसा सन्तुष्ट जुयाच्वनी मखु । उकिया पाय्छि अःखः गुलिं कलाकार मात्राछि जक भूमिकाय् खने दुसां वं गाक्कं न्याय याःगु जक मखु, स्वकुमिपिनिगु नुगःनं त्याकेत सफल जुयाच्वनी ।                                                         अज्याःपिं हे कलाकारमध्ये छम्ह खः अमेरिकी अभिनेत्री एन्नी हाथवे । वं गबलें नं विचाः याइगु खइमखु कि थम्हं यानागु अभिनय वयागु जीवनय् हे दकलय् बांलाइ धकाः ‘ईटी अनलाइन डटकम’यात बिउगु छगू अन्तर्वार्ताय् एन्नी धाःगु दु, ‘जिं गबलें नं विचाः मयाना कि जिं यानागु भूमिका थपाय्सकं बांलाइ । उकिं जिं आः नं उलि हे मेहनत यायेगु जुइ, गुलिं जिं याना वयाच्वनागु खः ।‘ओसन्स–८’ नांया फिल्मया नायिका एन्नी अभिनय याये धाःसा उलि अःपू मजू धासें सफलता प्राप्त यायेधुंकाः नं कलाकारं अलग तरिकां कडा मेहनत व ज्या यायेमाःगु आवश्यक जूगु खँ धाःगु दु ।","May 05, 2019 06:13 AM"
https://nepalbhasatimes.com/19390,न्ह्यइपुख्यः,  ,ख्यालि न्हिली,"न्यायाधिश ः राजु, छंत छाय् जेलय् कुने हःगु खः ? राजु ः याकनं याकनं किनेमल यानागुलिं । न्यायाधिश ः थ्व ला अपाय्सकं तःधंगु अपराध मखुनिसा, अय्नं छं गथे यानाः याकनं किनमेल यानागु ? राजु ः पसः चालीगु ई स्वयां न्ह्यः । ह्ह्ह् सहरय् गुपिं मिसात गंसि खने दयाः ‘जिरो फिगर’ धकाः धायेगु याइ, इपिं मिसातय् गामय् कुपोषणया शिकार जूगु धकाः हायेकी । ह्ह्ह् कलाः ः का धयादिसँ सा, थ्व बट्टाय् छु दु ? भाःत ः जिं स्वयेबलय् ला पक्का नं थ्व बट्टाय् छुं नयेगु चीज हे दयेमाः ! कलाः ः अरे वाह ! छि ला धाथें हे बुद्धिमान लानाच्वन का । छिं पाय्छि अनुमान यानादिल, पक्का नं थ्व बट्टा दुने जिगु न्हूगु लाकां दु ।","March 28, 2019 07:25 AM"
https://nepalbhasatimes.com/18704,न्ह्यइपुख्यः,  ,गुलि तथ्य गुलि काल्पनिक ?,"नेवाः फिल्मय् नेपाःया इतिहास                                                          नेवाः फिल्म ख्यलय् थौंकन्हय् तसकं हे बय्बय् जुया वयाच्वंगु फिल्म धयागु “जामनः गुभाजु” खः । फिल्म ख्यलय् छम्ह बांलाःम्ह क्यामेराम्यानया रुपय् नांजाःम्ह रवि साय्मिया निर्देशनय् तयार जूगु थ्व “जामनः गुभाजु” प्यसःदँति न्ह्यः येँया जुजु प्रताप मल्ललिसे स्वापू दुगु ऐतिहासिक तथ्यं जाःगु बाखं दुगु फिल्म खः । न्हापा मल्लकाल, लिच्छविकालय् नेपालमण्डलय् तान्त्रिक विधिं यक्व हे थाय् कयातःगु खनेदु । उगु इलय् जुजुपिंसं तान्त्रिक गुरुजुपिनिगु सल्लाह व ग्वाहालियात थःगु शासनया मू आधार कथं काइगु खः । चाहे नेपालमण्डलय् अनावृष्टि जुयाः हाहाकार जुयाच्वंगु इलय् कामारुकामाक्ष वनाः सहकालया द्यः बुङ्गद्यः काःवनेत ख्वपया जुजु नरेन्द्रदेवं बन्धुदत्त नांयाम्ह तान्त्रिक गुरुजुया ग्वाहालि काःगु छाय् मजुइमा वा ख्वपया जुजु राघवदेवयात येँया खुसीया फि लुँ जुइगु खँ कनिम्ह तान्त्रिक गुरुजु सिद्धिवन्तं सल्लाह बिउगु खँ थमजुइमा । जुजुपिंत तान्त्रिक विद्या सःपिं गुरुजुपिंसं बिउगु सल्लाहया दसु कथं कायेजिउ । “जामनः गुभाजु” नं जुजु प्रताप मल्लया पालय् जुजुयात सल्लाह बिइम्ह तान्त्रिक गुरुजु जामनः गुभाजुया बाखं ज्वनातःगु फिल्म खः । जामनः गुभाजु धयाम्ह येँया जपतुंलिसे स्वापू दुम्ह तान्त्रिक खःसा उगु इलय् नेपालमण्डलय् वइगु हरेक कथंया आपतविपत तरे यानाबीम्ह तान्त्रिक खः । अनाबृष्टि जुयाः अनिकाल हे जूगु इलय् स्वयम्भूया शान्तिपुली दुने च्वंगु नागया हिं च्वयातःगु तुतः पित हयाः निभालय् क्यंबलय् वा वःगु धइगु किम्बदन्ति दु । जामनः गुभाजु, सिद्धिवन्त वा बन्धुदत्तया बाखं धइगु उगु कालया जुजुपिंलिसे तप्यंक हे स्वापू दयाच्वंगु ल्याखं थ्व छगू इतिहासया खँ खःसां थुकी छ्यलातःगु वा झीसं न्यना वयाच्वनागु गुलिखे खँ किंबदन्तिया रुपय् जक न्यना वयाच्वनागु खः । ऐतिहासिक तथ्य उलि छ्यलातःगु खनेमदुसां थ्व इतिहासय् जूगु हे घटना जूगुलिं ऐतिहासिक कथं कयातःगु दु । थ्व ल्याखं “जामनः गुभाजु” छगू ऐतिहासिक फिल्म जूवंगु दुसा जामनः गुभाजुयात पात्र कथं छ्यलाः थ्वसिबें न्हापा “तापलय्” नं पिदनेधुंकूगु दु । थ्व ल्याखं “तापलाय्” नं ऐतिहासिक तथ्य दुगु फिल्म खः । अथेहे तुं थौंकन्हे बेलायतय् च्वना वयाच्वंम्ह संयुक्त श्रेष्ठं दयेकूगु “शंखधरया बाखं” नांयागु एनिमेटेड फिल्म नं इतिहासया छब्व न्ह्यब्वयातःगु नेवाः फिल्म खः । थुकी नेपाल संवत्या प्रवर्तक शंखधर साख्वाःया बाखं न्ह्यब्वयातःगु दु । “जामनः गुभाजु” फिल्मया चर्चा यायेबलय् झीसं आपालं न्यनावयागु हिन्दुस्तानया छम्ह चटकें नेपाःगालय् वयाः मनूतय्त भ्रमित याये कथं चटक क्यनीबलय् जामनः गुभाजुं उम्ह चटकेयात पाठ स्यनीगु, अले उम्ह चटके जामनः गुभाजुया छेँय् वनीबलय् अन छेँय् जामनः गुभाजुया जहानं थःगु तुति भुतुली दुयाः मि दुयाच्वनीगु, शान्तिपुलि जुजुयात छ्वयाः तुतः पित हइगु थेंज्याःगु किंबदन्तियात हे जक फिल्मय् क्यनातःगु दुसा निर्देशकया पाखें मेगु छुं नं कथंया ऐतिहासिक दसि न्ह्यब्वयेगु कुतः जूगु खनेमदु ।   अले थथे यायेगु धइगु अःपुगु ज्या नं मखु । न्ह्यागु हे जूसां छगू इतिहासया बाखंयात फिल्मया पर्दाय् हयेत “जामनः गुभाजु” फिल्म सफल जूगु दु । “जामनः गुभाजु” फिल्मय् क्यनातःगु लु न्हापा “तापलय्” फिल्मय् नं क्यनेधुंकूगु दु । अथेहेतुं “शंखधरया बाखं” फिल्मय् नं जुजु राघवदेवया शासनकालया खँ न्ह्यब्वयेत ताःलाःगु व ख्वपंनिसें ज्यामित छ्वयाहयाः लुँ काःवःगु खना शंखधरयात शंका जूगु घटना बाहेक मेगु छुं कथंया प्रमाण मालेगु धाःसा कुतः जुयाच्वंगु मदु । “शंखधरया बाखं” दयेकूम्ह संयुक्त श्रेष्ठया कुतलं थौं नेपालमण्डलं आजु कथं कयातःम्ह लाखेया बाखं ज्वनाः “मजिपा लाखे” नांयागु एनिमेटेड फिल्म याकनं हे पिहां वइगु खँ दुसा मजिपाःया थ्व लाखेया बाखंया लिधंसाय् निर्देशक आर्यम नकःमिं “लाखेभाजु” नांयागु नेवाः फिल्म दयेकाच्वंगु दु । नेपाःया हे लोकंह्वाःम्ह हिरोइन आशिष्मा नकःमिया होम प्रोडक्शनया रुपय् दयेकाच्वंगु थ्व फिल्मया नां “लाखेभाजु” धकाः छुनातःगु खँयात कयाः मजिपाः लाखेलिसे स्वापू दुपिंसं कुंखिनाच्वंगु दुसा उमिगु माग धइगु उमिसं परम्परांनिसें थः आराध्यद्यः कथं पुज्याना वयाच्वंम्ह आजुयात लाखेभाजु धकाः सम्बोधन मयासे लाखेआजु धकाः हे फिल्मया नां छुइमाः धइगु खः । थुकी निर्देशक आर्यम नकःमिया धापू कथं थ्व फिल्म स्वयेधुंकाः फिल्मया नां प्रति ब्वलंगु शंका चिलावनी धइगु खनेदु । थुकथं ऐतिहासिक घटना वा पात्रयात कयाः फिल्म दयेकीबलय् थज्यागु सः थ्वइगु स्वाभाविक हे खः । नेपालय् दयेकूगु “वीर गणेशमान” थेंज्याःगु बायोपिक फिल्मया बारे जुइमा चाहे “बसन्ती” थेंज्याःगु जङ्गबहादुरया उदययात कयाः च्वयातःगु उपन्यासया लिधंसाय् दयेकूगु फिल्मयात कयाः जुइमा कुंखिउँपिं ला द हे दु । बलिउडय् कंगना रनौटया मेनरोल दुगु “मणिकर्णिका” अले रणवीर सिंह, दीपिका पादुकोने व शाहीद कपुर दुगु “पद्मावत” थज्याःगु हे दसु खः । नेवाः फिल्मयात कयाः चर्चा यायेबलय् न्हापांगु नेवाः फिल्म “सिलु” अले अनं लिपा “राजमति” थेंज्याःगु फिल्मया परिवेश नं ऐतिहासिक हे खः । जबकि थ्व निगुलिं फिल्मय् छुं कथंया शासनकालया उल्लेख धाःसा मदु । अय्सां फिल्मय् क्यनातःगु लकसं थ्व आःया बाखं मखु धइगु याउँक हे क्यं । अथेहे तुं झिन्यादँ नीदँति न्ह्यः पिहांवःगु “गुरुमापा” नांयागु फिल्म नं इतिहासलिसे हे स्वापू दुगु फिल्म खः । येँया इतुंबहाःलिसे स्वापू दुगु थ्व फिल्मया निर्देशक शान्तराज शाक्य खः । शान्तराज शाक्यया हे निर्देशनय् पिहां वःगु “यलेबाथः”ला यलया इतिहासलिसे तप्यंक हे स्वापू दुगु कात्ति प्याखनय् दुथ्यानाच्वंगु बाखं खः । निर्देशक आर्यम नकःमिया साप हे बय्बय् जूगु “भिन्तुना” फिल्मय् नेपाःया छुं ऐतिहासिक कालयात व्याख्या यानातःगु मदुसां थुकिया परिवेश समकालिन ई मखसे ऐतिहासिक ई यानातःगु दु । नेपाल अन्तर्राष्ट्रिय आदिवासी चलचित्र महोत्सवय् दकलय् बांलाःगु फिल्मया रुपय् क्रिटिक्स अवार्डतकं त्याकूगु थ्व फिल्मयात ऐतिहासिक फिल्म धकाः मधाःसां इतिहासया लकस दुगु फिल्म ला पक्कां हे खःसा लिपा आर्यम नकःमिं मय्जु सुनिता राजभण्डारीलिसे जानाः दयेकूगु “माया” फिल्मया लकस नं समकालिन ई मखसे पुलांगु ई यानिकि ऐतिहासिक परिवेशयात कःघानातःगु दु । आः वया सञ्चारकःमि एवं फिल्म निर्देशक दर्शनवीर शाक्यं दयेकूगु “द मिथ जिरो”नांयागु शर्ट फिल्मय् थौंया समकालिन ई व म्हिगःया ऐतिहासिक ईयात ल्वाकछ्यानातःगु दु । नेवाः फिल्मय् इतिहासया खँयात कयाः चर्चा यायेबलय् बुद्धकालिन बाखनय् दयेकूगु फिल्मया नां नं त्वःफिके मजिउगु नांत खः । नेवाः फिल्मय् खनेदयावयाच्वंगु इतिहासया खँय् आः वयाः “च्वापुफय्” छगू न्हूगु दसु जुयाः पिदनीगु सम्भावना ब्वलना वयाच्वंगु दु । थुखेपाखे दकलय् न्हापां पिहांवःगु धयागु “चाण्डालिका” खःसा व धुंकाः “पटाचारा”, “सेरीव बञ्जा”, “कृषा गौतमी” पिदनेधुंकूगु दुसा आः “घोषक” व “कर्म” पिदनेगु लँपुइ दु । थुकथं नेवाः फिल्मय् खनेदयावयाच्वंगु इतिहासया खँय् आः वयाः “च्वापुफय्” छगू न्हूगु दसु जुयाः पिदनीगु सम्भावना ब्वलना वयाच्वंगु दु । छपु पुलांगु नेवाः काव्य “जि वया लाः लच्छि मदुनि”या लिधंसा कयाः दयेकाच्वंगु थ्व फिल्मया दक्व धयाथें ज्या क्वचायेधुंकूगु दुसा आः थुकिया लिपांगु चरणया ज्या जुयाच्वंगु दु । थ्व फिल्मय् न्हापान्हापा ल्हासाय् वनाः बनेज्या याःवनीपिं ल्हासाबञ्जाःया मतिनाया बाखं खनेदइगु जूगु दुसा उकिया हे लिधंसाय् उगु ईया जीवनशैली व राजनैतिक परिवेश नं खनेदइगु खँ दु । थौंसिबें गुसःत्यादँ न्ह्यः सन् १८३७ पाखेया परिवेशयात थ्व फिल्मय् स्वयेदइगु खँ दु । थ्व फिल्मयात कयाः पिदंगु खँ कथं थ्व फिल्मय् उगु इलय् छम्ह बञ्जाःलिसे इहिपा यानाः भौमचा जुयाः छेँय् दुहां वःम्ह मिसां ल्हासाय् वनेत्यंम्ह थः मिजंयात व मिजंयागु छेंँय् जि वया ला लछि मदुनि छि थथे तापलय् झायेगु ला धइगु न्ह्यसः थंगु खँ न्ह्यब्वयातःगु दुसा थ्वहे मू बाखंया जःखः च्वनाः उगु ईया नेवाःतय्गु सामाजिक परिवेश कःघानातःगु धइगु चर्चा दु । थ्व “च्वापुफय्” फिल्मय् उगु इलय् नेपाःया शासन सत्ताय् जङ्गबहादुरया उदय मजूनिगु व तत्कालिन प्रधानमन्त्री भिमसेन थापाया पतनयात क्यनीगु दुसा भिमसेन थापाया पतन लिपा जङ्गबहादुर कुँवरया आर्थिक स्थिति बांमलानाः वनीबलय् उगु ईया नांजाःम्ह बञ्जाः धमांसाहुं वयात दां त्याय् बियाः ग्वाहालि याःगु खँया नापनापं नेवाःतय्गु उगु ईया स्थितियात नं स्वयेदइगु चर्चा दु । अथहे तुं साम्राज्यवादी ब्रिटिश सरकारं थःगु शासनयात तब्या यानायंकूगु झ्वलय् बेलायतया दूत ब्रायन हडसन नेपाः वःगु खँ नं “च्वापुफय्” फिल्मय् स्वयेदइगु जूगु दुसा थुकिं यानाः थ्व फिल्मयात नेपाःया इतिहासयात कुलातःगु फिल्मया रुपय् न्ह्यःने वइगु फिल्म कथं आपाःसिनं चर्चा यानाच्वंगु दु ।  ","March 08, 2019 09:30 AM"
https://nepalbhasatimes.com/20457,न्ह्यइपुख्यः,  ,ख्यालि न्हिली,"सन्ताया कलाः तसकं हाकुसे च्वं ! छन्हु वं थः गनं पिहां वनेगु झ्वलय् न्हापांखुसी ह्याउँगु पर्सि सिनाः सन्तायात थः गथे च्वं धकाः न्यन । ‘आःला छ थ्याक्क हे’— सन्तां धाल— ‘ह्यंग्वाः कारखानाय् मिं नयाच्वंगु थें च्वं का !’ ह्ह्ह् अबु ः नालायक, कुलंगार । छ थःमां नापं ततसलं हालीम्ह का मखु ला ? काय ः जिं सिउ, जि खनाः छितः हीमी चायाच्वंगु दु । अबु ः जि छाय् हीमी चायेमालं धका । काय ः छाय्कि छिं जि थे अथे हाले मफुनि …. ! ह्ह्ह् छम्ह शिक्षितम्ह मिसा जूस पसलय् वन अले पसल्यायात धाल— ‘साहुजी छगू गिलास तुया जूस बियादिसँ ।’ ‘अँ, अले छता खँ उकी चाकूगु भचा कम यानादिसँ’ — मिसां धाल ।","May 05, 2019 06:23 AM"
https://nepalbhasatimes.com/18616,न्ह्यइपुख्यः,  ,ख्यालि न्हिली,"थौंकन्हय् बजारय् लवं, सुकुमेल, नीहः, चन्दन, मलय्, आदि दुगु टुथपेष्ट वयाच्वंगु दु । थुकिं छु झीगु म्हुतुइ च्वंगु वा चुलेगु खः कि होम यायेगु खः ? ह्ह्ह् छम्ह मनू पेन्टिंग न्यायेत छगू पसलय् वन । वं छपाः पेन्टिंग क्यनाः धाल— ‘साहुजी, थुकिया मू गुलि थें ? ‘थुकिया थ्याक्क स्वीद्वः तका जक’— साहुजीं धाल— ‘थ्व आयल पेन्टिंग खः ।’ ‘छिं ध्यबाया चिन्ता कयादीमते, जितः देसी घ्यलं दयेकातःगु छुं क्यनादिसँ’ गाहाकिं धाल । ह्ह्ह् छम्ह मनू तसकं अय्लाः तिल्ल त्वनाः छेँय् दुहां वन, अबुं ब्वः बी धकाः वं चुपचाप ल्यापटप चायेकल । अबु ः कुलंगार थौं हाकनं त्वना वया का मखुला ? काय ः सत्य, सत्य मखु । अबु ः बेमान, कुलंगार अथे खःसा सुटकेश चायेकाः छु स्वयाच्वनागु ले ?","March 07, 2019 06:48 AM"
https://nepalbhasatimes.com/18765,न्ह्यइपुख्यः,  ,ख्यालि न्हिली,"इहिपा जूगु प्यन्हु लिपा छम्ह मनू उगु ब्युटी पार्लरय् वन, गन वया कलाः इहिपाया दिंकुन्हु भम्चा जूगु इलय् समाः याना वःगु खः । अन वनाः उम्ह मिजं नं ब्युटिसियनयात आइफोन ८ प्लसया छगः बट्टा उपहार बियाः सुभाय् नं बिल । ब्युटी पार्लरया ब्युटिसियन तसकं लय्लय् तायाः उगु बट्टा चायेकाः स्वल, उकी पुलांगु नोकिया ११०० मोडलया मोबाइल तयातःगु खन । लिसें वया क्वसं छकू भ्वँतय् च्वयातल— ‘जितः नं अथे हे अनुभव जुल ।’ ह्ह्ह् राजु न्ह्याबलें भुतुलिइ वनीगु अले चिनी तयातःगु थल स्वयाः लिहां वइगु । वयागु थ्व पह खनाः वया कलातं आखिर छन्हु न्यँ हे न्यन— ‘छि न्हिन्हिं भुतुलिइ वनाः चिनी थल स्वया झाइ, छु यानागु थ्व ? ‘डाक्टरं धाःगु दु कि’— राजुं धाल—, न्हिंन्हिं सुगर चेक या, कम जुल कि उकिया जानकारी डाक्टरयात बिउ हँ ! उकिं का !","March 11, 2019 06:20 AM"
https://nepalbhasatimes.com/18717,न्ह्यइपुख्यः,  ,ख्यालि न्हिली,"बसय् यात्रा यानाच्वंपिं निम्ह ल्यासेत छगू सीटया निंतिं ल्वानाच्वन । थ्व खनाः कन्डक्टरं धाल, ‘छिकपिं छाय् ल्वानाच्वनादीगु, उमेरय् दकलय् थँजिम्ह सु खः, व फ्यतुनादिसँ ।’ अले ला छु माल धकाः निम्हं ल्यासेत दँदं हे यात्रा यानाच्वन । ह्ह्ह् पप्पु ः साहुजी, छुं स्यायेगु वासः दु ला ? साहु ः छेँयात कि पसःयात ? पप्पु ः मख, मखु, जिं छुं हे थन ज्वना वयागु दु, थन हे नकेगु खः । ह्ह्ह् सु मिजं थः कलाः खनाः ग्याइ, वयात स्वर्ग प्राप्त जुइ , अले सु मिजं नं थः कलाःयात ख्यायेफु व थः कलाः खनाः ग्याइमखु वयागु निंतिं थ्व धरती हे स्वर्ग सरह जुइ ।","March 10, 2019 06:25 AM"
https://nepalbhasatimes.com/20592,न्ह्यइपुख्यः,  ,क्यानाडाया नागरिक,"नेपालय् नागरिकता सम्बन्धय् व्यापक अन्तरविरोध, असन्तुष्टि ब्वलनाच्वंगु इलय् भारतय् नं छम्ह नायकया नागरिकता प्रकरणयात कयाः तःधंगु हे चर्चा जुयाच्वंगु दु । बलिउड खेलाडी नायक अक्षय कुमारया नागरिकताया विषययात कयाः भारतय् थ्व इलय् तःधंगु चर्चा जुयाच्वंगु दु । विशेषतः ट्विटरय् अक्षयया नागरिकायात कयाः तःधंगु चर्चा जुयाच्वंगु दु ।                                                         सकसिनं सिउगु हे खँ खः कि थ्व इलय् भारतय् लोकसभाया चुनाव जुयाच्वंगु दु । चुनावय् भारतया आपालं हे सेलिब्रिटीतय्सं मतदान यात, तर अक्षयं धाःसा मतदान मयाः । थुकिया लिउने छगू हे जक कारण खः, वयागु नागरिकता विवाद । खतुं अक्षयं भोट मकुर्कूगु खँय् पत्रकारतय्सं आपालं उकिया कारण न्यंगु खः । तर, वं छुं नं लिसः मबिल । वयां लिपा छक्वलं हे अक्षयया राष्ट्रियतायात कयाः न्ह्यसः थनेगु ज्या तकं जुल । तःधंगु हे चर्चा व बहसया विषय जुइवं अन्तत अक्षयं थःगु म्हुतु चायेकल । अले वं थः क्यानेडियन नागरिक जूगु खँ प्रष्ट यात । ‘थ्व इलय् जिगु नागरिकताया विषययात कयाः आपालं नकारात्मक खँ पिहां वयाच्वंगु दु, गुगु जिं गबलें नं विचाः मयाना’ अक्षयं धाःगु दु, ‘खः जिके क्यानाडाया नागरिकता दु, तर जिं वंगु न्हय्दँ न्ह्यवंनिसें क्यानाडाय् पलाःतकं तयागु मदु । भारतप्रति तसकं माया दुगु व थःगु कर्मभूमिप्रति गुलि माया दु धकाः सुयातं प्रमाणित यानाच्वने म्वाःगु अक्षयं धाःगु दु । अक्षयं भारतय् च्वनाच्वंसां नं क्यानाडाया नागरिकता त्याग मयाःगु खँय् वयागु आलोचना नं जुयाच्वंगु दु ।","May 07, 2019 06:40 AM"
https://nepalbhasatimes.com/20504,न्ह्यइपुख्यः,  ,ख्यालि न्हिली,"पसल्या ः छु माल थें छितः ? गाहाकि ः जितः कलाःलिसे ल्वाय् फइगु शक्ति व हिम्मत माल । छिथाय् दु ला ? पसल्या ः साहुजीयात क्वार्टर छगः व मू निगू प्याकेट बियाबिउसा ….. ! ह्ह्ह् न्यायाधिश ः का धा, छेँथुवाः छेँय् हे दयेक दयेकं छं गथे यानाः खुया कया ? अपराधी ः जज साहब, छिगु ला बांलाःगु लजगाः दु, बांलाःगु तलब दु । थ्व दक्वं ज्या सयेकां छितः छु फाइदा ? ह्ह्ह् भक्त ः हे भगवान ! थ्व संसारय् जि थें पापी सुं दइमखु । उकिं जितः गुलि सास्ति बी मास्ति वः, गुलि दुःख बी मास्ति वः, जितः गुलि तक बर्बाद यायेमास्ति वः दक्वं बियाबिज्याहुँ । भगवान (मुसुक्क न्हिलाः) ः भक्त । छगू हे खँग्वलं जक धाःसा गाःनि कि छं ब्याहा याये माल धकाः ….. !","May 06, 2019 06:25 AM"
https://nepalbhasatimes.com/20558,न्ह्यइपुख्यः,  ,इहिपा लिपा बलिउडया हिरोइनत,"बलिउडय् विशेष यानाः हिरोइनया रुपया चले जुयाच्वंपिं, हिट जुयाच्वंपिं स्टारतसें आकाझाकां इहिपा याइमखु धाइ । तर सदां अथे मजुइ यः । थगुने बलिउडया सुपरस्टार हिरोइन धयातःम्ह दिपिका पादुकाणें बलिउडया हे हिरो रणवीर कपुरलिसे इहिपा यात । दीपिका बलिउडया छम्ह तसकं नांजाया च्वंम्ह हिरोइन जक मखसे हलिउड फिल्मय् तकं म्हिते धुंकूम्ह हिरोइन खः ।                                                         दीपिका जक मखु हलिउडय् थःगु बिस्कं थाय् दयेकेत ताःलाःम्ह प्रियंका चोपडां नं थगुने हलिउड सेलिब्रिटीलिसे इहिपा यात । थुकथं बलिउडया हिरोइनतसें थः बय्बय् जुयाच्वंगु इलय् हे इहिपा याइमखु धयागु खँ न्ह्याब्लें सत्य जुइमखु धयागु थुमिसं क्यनाबिउगु दु । थन अज्याःपिं मेपिं हिरोइनतय्गु बारे नं चर्चा याये, गुपिंसं थः हिट जुयाच्वंगु इलय् हे इहिपा यानाः क्यन । बलिउडया हिरोइनतसें थः बय्बय् जुयाच्वंगु इलय् हे इहिपा याइमखु धयागु खँ न्ह्याब्लें सत्य जुइमखु धयागु थुमिसं क्यनाबिउगु दु । प्रियंका चोपडां ला बलिउड फिल्म मम्हितूगु हे ताः दयेधुंकलसा आः इहिपा लिपा हलिउड फिल्म नं म्हितूगु मदुनि । बरु दीपिकां इहिपा लिपा नं थःगु बलिउड यात्रायात निरन्तर हे यानातःगु दुसा थौंकन्हय् व छगू रियल स्टोरी धकाः धयातःगु ‘छपाक’ नांया फिल्मय् व्यस्त दु । ऐश्वर्या राय स्टारया रुपय् तसकं बय्बय् जुयाच्वंगु इलय् इहिपा याःम्ह छम्ह ल्वःमंके मजिउम्ह हिरोइन ऐश्वर्या राय नं खः । मिस वल्र्ड जुइधुंकूम्ह ऐश्वर्याया बलिउड यात्रा तसकं बांलानाच्वंगु इलय् हे वं बलिउडया मेगास्टार अमिताभ बच्चनया स्टार काय् अभिषेक बच्चनलिसे इहिपा याःगु खः । थ्व सिबें न्हापा ऐश्वर्याया नां सलमान खान व विवेक ओबेराय थेंज्याःपिं बलिउड स्टारतलिसे स्वानाच्वंगु खःसा अभिषेक बच्चनया ला मेम्ह बलिउड हिरोइन करिश्मा कपुरलिसे इन्गेजमेन्टतक जुइधुंकूगु खः । अनं लिपा अभिषेक बच्चनया नां मेम्ह बलिउड हिरोइन रानी मुखर्जीलिसे नं स्वाना वःगु खः । ऐश्वर्यां इहिपा लिपा ‘जज्बा’, ‘सर्बजित’, ‘फन्नेखां’ थेंज्याःगु फिल्म म्हितल तर फ्लप जुलसा वयागु रणवीर कपुरलिसे हट सिन दूगु ‘ऐ दिल है मुश्कील छगू धाःसा हिट जूगु फिल्म खः । रानी मुखर्जी रानी मुखर्जीया नां अभिषेक बच्चनलिसे छक्व स्वाना वःगु खःसां थ्व स्वापु ताःतक कायम जुइमफुत । खय्त ला वयागु नां बलिउडया कमेडी किंग हिरो गोविन्दालिसे नं छक्वः मस्वाःगु मखु, तर थ्व स्वापू नं ताःतक म्वानाच्वने मफुत । अनं लिपा वयागु नां बलिउडया नांजाःम्ह फिल्म मेकर आदित्य चोपडालिसे स्वात । न्हापा हे इहिपा जुइधुंकूम्ह आदित्यलिसे हे वयागु इहिपा जूगु इलय् रानी मुखर्जी बलिउडया स्टारया हे रुपय् नां कमे यानाच्वंगु खः । इहिपा लिपा रानी मुखर्जीं थः हे जहानया कम्पनीं दयेकूगु ‘मदार्नी’ व ‘हिचकी’ नांयागु फिल्म म्हितूगु दु । करिना, करिश्मा व बबिता कपूर अभिषेक बच्चनलिसे इन्गेजमेन्ट त्वादले धुंकाः संजय कपुर नांयाम्ह छम्ह व्यापारीलिसे इहिपा याःम्ह करिश्मा कपुर उबलय् छम्ह स्टार कथं हे बयबय् जुयाच्वंम्ह खः । संजयलिसे डिभोर्स धुंकाः करिश्मा ‘डेन्जर्स इश्क’ नांयागु फिल्म म्हितल तर वयागु कमब्याक धाःसा सुथां मलात । करिश्मा कपुरया मां बबितां नं रणधीर कपुरलिसे इहिपा याःगु इलय् हिट स्टार हे जुयाच्वंगु खः । तर बबितां इहिपा लिपा फिल्म म्हितेगु त्वता बिल । अथेहे तुं करिश्माया केहँे करिना कपुरया सैफ अलि खानलिसे इहिपा जूगु इलय् व नं छम्ह स्टार हे खःसा इहिपा लिपा वं आःतक नं फिल्म म्हिताच्वंगु दनि । डिम्पल कपाडिया÷ट्वींकल खन्ना डिम्पल कपाडिया ‘बबी’ फिल्मया कारणं बय्बय् जुयाच्वंगु इलय् आकाझाकां हे उगु इया सुपर स्टार राजेश खन्नालिसे इहिपा याःगु खःसा वयागु हाकनं फिल्म म्हितेगु इच्छाया कारणं उमि दथुइ बाय्भु वःगु खः । राजेश खन्नालिसे बायेधुंकाः डिम्पलं हाकनं फिल्म म्हितेगु शुरु यात । अले छुं ईतक हिरोइन हे जुयाः म्हितलसा लिपांगु इलय् क्यारेक्टर आर्टिस्ट जुयाः तकं म्हितल । राजेश खन्ना व डिम्पलया तःधिकःम्ह म्ह्याय् ट्वींकल खन्नां नं थःगु चले जुयाच्वंगु फिल्मी क्यारियर त्वःताः अक्षय कुमारलिसे इहिपा याःगु खःसा इहिपा लिपा फिल्म म्हितेगु मति तकं मतः । माधुरी दिक्षित÷जुही चावला धकधक गर्लया रुपय् बय्बय् जूम्ह हिरोइन माधुरी दीक्षित बलिउडय् ताःतक सुपर स्टारया रुपय् टिके जुयाच्वंम्ह हिरोइन खःसा थःगु बांलाना च्वंगु क्यारियर त्वःताः वं डा. श्रीराम नेनेलिसे इहिपा याःगु खः । वया हे समकालिन हिरोइन जुही चावलां जय मेहतालिसे इहिपा याःगु खः । माधुरीं लिपा कमब्याक जुइगु कुतः कथं ‘आजा नचले’ नांयागु फिल्म म्हितल तर थ्व फिल्म धाःसा चले मजुल । इहिपा लिपा वयागु देवदास नांयागु छगू फिल्म चलेजुलसा थुगुसी वयागु न्हूगु फिल्म ‘कलंक’ नं चले मजुल । जुही चावला व माधुरी नापं म्हितूगु ‘गुलाब ग्यांग’ नं फ्लप हे जुल ।   श्रीदेवी बलिउडय् मिसाम्ह सुपरस्टार धकाः धयातःम्ह हिरोइन खः– श्रीदेवी । वयागु थेंज्याःगु थाय् मेपिनिगु मदु धकाः नं धाइ । थुकथं बय्बय् जुयाच्वंगु इलय् वं बोनी कपुरलिसे इहिपा याःगु खः । लिपा वनाः वं ‘इंग्लीस विंग्लीस’ व ‘मम’ थेंज्याःगु फिल्म म्हितल । थ्व निगुलिं फिल्म हिट नं जूबले हाकनं फिल्मय् पलाः न्ह्याकेगु मति तयाच्वंम्ह श्रीदेवीं आकाझाकां थ्व संसार त्वतावन । काजोल बलिउड स्टार अजय देवगनलिसे इहिपा याःगु इलय् काजोल बलिउडया स्टारया रुपय् नांजायाच्वंम्ह खःसा लिपा वनाः काजोलं शाहरूख खानलिसे ‘दिलवाले’ फिल्म म्हितल । छगू इलय् सुपरहिट जोडीया रुपय् कयातःगु शाहरूख व काजोल जोडीया ‘दिलवाले’ धाःसा हिट मजुल । वयागु लिपांगु फिल्म ‘हेलिकोप्टर इला’ नं फ्लप हे जुल । थुकथं स्वयेबलय् बलिउडय् इहिपा जूगु इलय् हिट जुयाच्वंसां इहिपा लिपा अज्याःपिं हिरोइनतय्गु पलाः उलि ताःलाःगु खनेमदु धायेमाः ।","May 06, 2019 09:45 AM"
https://nepalbhasatimes.com/18811,न्ह्यइपुख्यः,  ,ख्यालि न्हिली,"राजु (छम्ह ल्यासेनाप) ः मय्जु ! यदि जिं छितः च्वाप्प चुप्पा नयाः कुइँच जुइक बिसिउँ वन धाःसा छिं छु धयादी ? ल्यासे ः छम्ह वँय्सू वःम्ह मिजं । छाय्कि गुम्हेसिनं परीक्षा ला बांलाक हे बी फुगु खः, तर रोल नं. जक च्वयाः वन । ह्ह्ह् छम्ह इहिपा मजूनिम्ह बाज्यः वंम्ह मनुखं छपुचः मनूत मुनाच्वंथाय् तसकं फुइँ क्यनाः धाल— ‘जि विश्वया हरेक थासय् वनागु दु, थ्व संसारय् अज्याःगु गुगुं थाय् मदु । गन जि मथ्यंगु धइगु हे मदु ।’ पुचलय् च्वंम्ह छम्हेसिनं दथुं धयाहल, ‘गबलें ससलय् वनागु दु ला ? ह्ह्ह् इहिपा मजूनिपिं मिजंत छेँय् प्रार्थना यानाः जक पिहां वनी, तर इहिपा जुइ धुंकूपिं मिजंत छेँय् दुहां न्ह्यः प्रार्थना यानाः दुहां वनी ।                                                          ","March 12, 2019 06:55 AM"
https://nepalbhasatimes.com/47677,न्ह्यइपुख्यः,११४२ दिल्लाथ्व द्वादशी ,आसकुति स्वःपिं झण्डै प्यद्वः,"यल(नेपालभाषा टाइम्स)÷ ज्यापु समाज यलया हलय् छवाःयंकं नेपालभाषाया संकिपा आसकुति क्यनेज्या जुल । वंगु असार १८ निसें २५ गते छवाःतक न्हिं स्वंगू शो क्यनेज्या जूगु खः ।                                                         आयाम फिल्म्सया ब्यानरय् निर्माण जूगु संकिपा स्वयेत स्वनिगःलिसें जःखःया थासं तकं गाडी हे रिजर्भ यानाः वःगु निर्माण पक्षं जानकारी बिउगु दु । छवाःया दुने करिब ३६०० नं प्याखं स्वःगु खःसा ज्याःजक्वं क्वचायेधुंकूपिं ज्येष्ठ नागरिकयात निःशुल्क रुपं संकिपा क्यंगु खः । छवाःया दुने ज्याःजंक्व क्चचाःपिं २० प्रतिशतं संकिपा स्वःगु खःसा ५० प्रतिशतं मल्याक स्वकुमिपिं मिसापिं जूगु खँ निर्माण पक्षं धाःगु दु । संकिपा क्यनेज्या जूगु थासय् हे वयाः टिकट कयाः संकिपा स्वःवःगुलिं तसकं उत्साहित जूगु खँ निर्देशक सुरेन्द्र तुलाधरं कनादिल । आयाम फिल्म्सया निर्देशकलिसें संकिपाया निर्माता बुलाल महर्जनं आपालं स्वकुमिपिं वःगुलिं संकिपा निर्माण सफल जूगु खँ कनादिल । नेपालभाषाया नांजाःपिं कलाकार सुरज व्यञ्जनकार, कृष्णा श्रेष्ठ, रोजिना सुवाल, सुरज नापितया मुख्य भूमिका दुगु संकिपाय् राजाराम भाम, कृष्णभक्त महर्जन, नगिना जोशी, अकल महर्जन लगायतं अभिनय यानादीगु दु । छवाःयंकं प्याखं क्यनेगु ज्याया संयोजन संकिपाया मुख्य कलाकार सुरज व्यञ्जनकारं यानादीगु खः  ।","July 11, 2022 02:06 AM"
https://nepalbhasatimes.com/18874,न्ह्यइपुख्यः,  ,ख्यालि न्हिली,"न्यायाधिश ः राजु, छं प्रहरीया हाकिमया खल्तीइ च्याःगु सलाईया काँटी छाय् तया बियागु ? राजु ः श्रीमान्, वय्कलं हे जितः जमानतय रिहा यानाः तर, उकिया निंतिं खल्ती भचा गरम यायेमाः धाःगु ! ह्ह्ह् फ्वगिं ः हजुर, गरिबयात दयाः यानाः न्यातका दां बियादिसँ । ल्यासे ः मछाः नं मजू कि छु ? अपाय्सकं ह्याण्डसम, स्मार्ट मिजं जुयाः नं फ्वनाः नयेत ……. ? फ्वगिं ः (मुसुमुसु न्हिलाः) ठिक जू, अय्सा छकः च्वाप्प चुप्पा नया बिउले ! ह्ह्ह् शिक्षक ः क, ख, ग, घ धा । पप्पु ः क, ख, ग, घ । शिक्षक ः अले मेगु नं न्यंकी ले ? पप्पु ः मेगु दक्वं ठिकठाक हे जू, छिगु छु दु धयादिसँ ….. !","March 13, 2019 07:55 AM"
https://nepalbhasatimes.com/38900,न्ह्यइपुख्यः,???? ???????? दशमी,नेवाः राष्ट्रिय भावनां जाःगु म्येँया म्युजिक भिडियो,"येँ- नेवाः राष्ट्रिय भावनां जाःगु नेपालभाषाया न्हूगु म्येँ ‘भिंतुना भिंतुना नेपाः मांयात भिंतुना’ या म्युजिक भिडियो पिदंगु दु ।                                                         नांजाःम्ह म्येँ हालामि भुपेन्द्र वज्राचार्य व लसता जोशीया सः दुथ्यानाच्वंगु म्येँ शैलेश शाक्य बरें च्वयादीगु खःसा वय्कलं हे निर्माण यानादीगु खः । रवि साय्मिया निर्देशनय् भवानी शिलाकारं छायाँकन यानादीगु म्युजिक भिडियोया पितब्वज्या जनगायक भृगुराम श्रेष्ठं यानादीगु खःसा ज्याझ्वलय् येँ मनपाया उपप्रमुख हरिप्रभा खड्गी, भीमसेनदास प्रधान लगायतं नुगःखँ तयादीगु खः ।","March 08, 2021 06:46 AM"
https://nepalbhasatimes.com/38640,न्ह्यइपुख्यः,???? ????????? नवमी,नेपालभाषा संकिपा ख्यलय् व्यावसायिकता खनेमदुनि,"थ्यंमथ्यं निदँ लिपा हालय् जक रिलिज जूगु ‘कसलाइ दिउँ म…..’ धाःगु नेपाली म्युजिक भिडियोपाखें कलाकारिता ख्यलय् पुनरागमन यानादीम्ह कलाकार खः– सलोना वज्राचार्य ।                                                         थनिं झिदँ न्ह्यः बुटवलय् जूगु ¥याम्प शोलय् ब्वति कयाः मोडलिंगपाखें रंगीन संसारय् दुहां वःम्ह सलोनां अनंलिपा थीथी विज्ञापन, नेपालभाषा व नेपाली भाय्या म्युजिक भिडियो नापनापं टेलिप्याखं म्हितेधुंकूगु दु । छम्ह कलाकारयात थम्हं यानागु अभिनय दक्वं बांलाइ । तर वय्कःयात थः तसकं सन्तुष्ट जूगु धाःसा नेपालमण्डल टिभिइ वइगु टेलिप्याखं ‘ताःचा प्वाँय्’ खः । नेपाली म्युजिक भिडियोय् शितल मोक्तानया ‘म फुल हुँ …..’ पाखें पलाः न्ह्याकूम्ह सलोनाया नेपालभाषाया न्हापांगु म्युजिक भिडियो ‘नानिचिया फेशन……’ म्येँया बोल खः । मां तेजशोभा वज्राचार्य व अबु मदुम्ह सानुभाई वज्राचार्य याकः म्ह्याय् सलोना मचांनिसे कलाकारिता धालकि हुरुक्क जुइम्ह खः । कलाकारिता क्षेत्रय् हे दुहां वये धकाः वःम्ह खःसां सलोनायात नेपालभाषा ख्यलय् धाःसा दुहां वयेगु बिचाः मदुगु जुयाच्वन । लिपा म्युजिक भिडियो म्हिते धुंकाः नेपालभाषाय् नं लिपा थ्यंकं पलाः न्ह्याकावनेगु बिचाः यानादिल । थौंकन्हय् लजगाःकथं प्राइम कलेजय् ‘एक्ज्युकेटिभ हेड’ जुयाः ज्या याना वयाच्वंम्ह सलोनां खस् नेपाली भाय्या ‘सेल्फी किंग’ नांया छगू प्याखनय् नं लगानी यानादीगु दु । खस् नेपाली व नेपालभाषाया ख्यलय् छु अन्तर दु धइगु न्ह्यसलय् सलोनाया लिसः दु ‘अन्तर स्वयां नं तुलना हे यायेमछिं, छाय्कि थ्व निगू ख्यलय् आकास जमीन हे पाः । छाय्धाःसा खस नेपाली भाय्या फिल्मख्यः छगू थासय् तक विकास जुइधुंकूगु दु । नेपाली भाय् फिल्म उद्योगय् प्रोफेशनालिज्म वयेधुंकल तर नेपालभाषा ख्यलय् प्रोफेशनालिज्म वःगु जिं आतक नं मखंनि । फयांफछि थःथः हे यायेगु । बजेट कम जूगु हिसाबं ‘फ्रि’ नं याकेगु चलन अझनं नेपालभाषा ख्यलय् जिं खनाच्वना । तर खस नेपाली भाषाय् छन्हुया वा घौछिया जक जूसां ल्हाः खाली मजुइमा धकाः पारिश्रमिक बीगु चलन विकास जुइधुंकूगु दु, नेपालभाषा ख्यलय् धाःसा जिं अझ नं खं हे मखंनि ।’ यदि खस नेपाली भाय्या ख्यलय् थें संस्कार हयेगु खःसा छु यायेमाली धइगु जिज्ञासाय् सलोनां धयादी – ‘दकलय् न्हापां छगू बिचाः निं हिलेमाः । सिनियर कलाकारं ‘फ्रि’ नं याना मबिउसा मेम्ह दु हे दुनि धइगु बिचाः हिलेमाः । अले मेगु खँ कलाकार स्वयम थम्हं नं जि कलाकार जुइगु निंतिं फ्रि नं याये माःसां यानाबी धइगु बिचाः नं हिले फयेकेमाः ।’ नेपालभाषा म्यूजिक भिडियोय् अप्वः थें मिसाम्ह कलाकार न्हूपिं हे जक जुइ तर मिजंम्ह कलाकार धाःसा दक्वं ला मखु आपाः थें बाज्य वनेधुंकूपिं हे जक खनेदु । थ्व सन्दर्भय् सलोनाया धापू दुु– ‘खास ला दकलय् न्हापां नेपालभाषा कलाकारिता ख्यलय् मिसापिं कलाकार स्वयां मिजं कलाकार म्हो हे जक दु, उकिसनं सु गायक खः व हे मोडल जुइगु इच्छा यानाच्वनी, अझ गुलि गुलिं गायक थः स्वयमं हे लगानिकर्ता नं जुइगु जूगुलिं सायद अथे जूगु खः ला ।’ थ्व क्षेत्रय् वये मंदुपिं न्हूपिं कलाकारपिंत सलोनाया सुझाव दु– ‘प्रतिभा ला थःके दः हे दइ । उकिया नापनापं छगू क्लास कयाः अनुभव नं कायेगुः व अनंलिपा सैद्धान्तिक व व्यवहारिक ज्ञान कयाः वःसा बांलाइ । यदि थथे जुल धाःसा थःके आत्मविश्वास नं दइगु व थुकिं यानाः जिं याये फु धइगु भावना ब्वलना वइ । थथे जुल धाःसा हे जक शायद सुनां नं फ्रि नं याके फइमखु जुइ ।’ खस् नेपाली क्षेत्रय् लगानी याःम्ह सलोनां नेपालभाषा ख्यलय् लगानीया सोच मयाःगुया कारण लगानी दुबय् जुइगुलिं खःला धइगु न्ह्यसलय् थथे धयादी – ‘आतक ला अज्याःगु छुं विचाः यानागु मदुनि । कारण छु ले धायेबलय् नेपालभाषा संकिपा हलय् क्यनेफुगु मदुनि मात्र च्यारिटी शो जक यायेगु जुयाच्वंगु दु । व नं छगू निगू च्यारिटी शो । दुबय् जुइ धायेगु स्वयां नं लगानीया प्रतिफल छु दु धइगु खँ जक खः । थःनापनापं थ्व ख्यलय् वःपिं आपाः धइथें कलाकारपिनिगु इहिपा जुइधुंकल । सलोनां नं याकनं हे लसताया खँ न्यंकेगु छुं ग्वसाः जुयाच्वंगु दु धइगु जिज्ञासाय् सलोना खँ थथे दु –‘छेँजःपाखें यक्व हे दबाव वयाच्वंगु दु । थः आपालं पासापिनि ब्याहा जूसां जिं थम्हं थ्व हे उमेर ब्याहा याये वा ब्याहा याये हथाय् जुल धइगु खँय् अज्याःगु छुं विचाः यानागु मदुनि ।’ अथे खःसा आकिवं ला लसताया खँ न्यने दइ जुइनि धइगु कौतुहलताय् वय्कलं धयादी, ‘थ्याक्क हे ला धाये मफु तर सम्भव धाःसा दु ।’ लकडाउनया ईयात सदुपयोगकथं सलोनां युट्युबय् ‘खाने कुरा’ धइगु च्यानल चायेकाः नेवाः नसा दयेकेगु व नेवाः नसाया जानकारी नं बिया वयाच्वंगु दु ।","February 21, 2021 06:35 AM"
https://nepalbhasatimes.com/38748,न्ह्यइपुख्यः,???? ???????? पारू ,जुल रे जुल… म्येँया म्यूजिक भिडियो सार्वजनिक,यल– निर्देशक कलाकार रामकृष्ण खड्गीं निर्देशन यानादीगु ‘जुल रे जुल…’ म्येँया म्युजिक भिडियो शनिवाः छगू ज्याझ्वःया दथुइ सार्वजनिक जुल । वीरेन्द्र महर्जन व सुमित्रा महर्जनं हालादीगु ‘जुल रे जुल….’या म्यूजिक भिडियो मू पाहाँ शास्त्रीय संगीत गुरु धनबहादुर गोपालीं सार्वजनिक यानादीगु खः । ज्याझ्वलय् वरिष्ठ गायिका संगीता शाक्य व वरिष्ठ पत्रकार विजयरत्न असंबरे पाहाँ कथं झायादीगु खः । थ्व म्येँय् संगीत सुरेन्द्र श्रेष्ठया दुसा म्येँ चन्देश्वर महर्जनं च्वयादीगु खः । म्यूजिक भिडियोय् रुपेन्द्र श्रेष्ठ थक्वाःमि व रजनी खड्गीं मू भूमिका म्हितातःगु खः ।,"February 28, 2021 01:56 AM"
https://nepalbhasatimes.com/39176,न्ह्यइपुख्यः,???? ????????? दशमी,सुशील व अगिनाया निपू म्येँ सार्वजनिक,"येँ – म्येँ हालामि सुशील शाही व अगिना तन्डुकार शाहीया नेवाः व खस नेपाली भाय्या यानाः निपू म्येँया म्यूजिक भिडियो सार्वजनिक जूगु दु । सोमवाः छगू ज्याझ्वःया दथुइ वरिष्ठ गायक जुजुकाजी रंजितं ‘माया रे रत्न…’ व ‘आँखामा…’ म्येँ सार्वजनिक यानादीगु खः ।                                                         ज्याझ्वलय् न्ववासें मू पाहाँ रंजितं नेवाः भाय्या संगीत ख्यलय् बांलाःगु सः दुपिं न्हू पुस्ता वःगु खनाः तसकं लय्ताःगु खँ कनादिल । ‘नेवाः भाय्या संगीत ख्यः न्ह्याकीपिं हे मदइ ला धयागु चिन्ता जुयाच्वंगु अवस्थाय् सुशील व अगिना थेंज्याःपिं बांलाःगु सः दुपिं संगीत स्यनाः वःगु खनाः तसकं लय्ताल’ वय्कलं धयादीगु दु । न्हापांखुसी सार्वजनिक जूगु माया रे रत्न.. म्येँया संगीतकार, म्येँ च्वमि बहुमुखी कलाकार रामकृष्ण खड्गी खः । थ्व म्येँया म्यूजिक भिडियो नं वय्कलं हे निर्देशन यानादीगु खः । वय्कलं म्यूजिक भिडियो नं म्येँयात ल्वयेक दयेकागु खँ कनादिसें म्येँ स्वयाः कलाकारपिंत हःपाः बियादीत इनाप यानादिल । म्येँ खस नेपाली भाय्या संकिपाय् नं चर्चित कलाकार कर्मा व सलोना वज्राचार्यं मू भूमिकाय् म्हितातःगु दु । थ्व म्येँया छायाँकन, सम्पादन लिसें माःगु प्राविधिक ज्या बालकृष्ण वंशीं यानादीगु जानकारी बिउगु खः । म्येँ हालामिपिं सुशील व अगिनां हे निर्माण याःगु थ्व म्येँया म्यूजिक भिडियो सोमवाः सनिलं निसें हे हाइलाइट्स नेपालया युट्युब च्यानलपाखें नं प्रशारण जुइधुंकूगु दु । ज्याझ्वलय् न्ववानादिसें म्येँ हालामि शाहीं थःगु थ्व दकलय् न्हापांगु रेकर्ड जूगु नेवाः म्येँ जूगु खँ कनादिल । अथेहे हे म्येँ हालामि शाहीया गुरु संगीतकार नरेन शाक्यं शाहीया सलय् क्लियारिटि व ठहराव दुगु खँ धयादिसें वय्कलं गजल अझ बांलाक हालादीगु खँ कनादिल । थ्व म्येँया लिसें सुशील व अगिनां हालातःगु खस नेपाली भाय्या म्येँ माया लाग्यो निरमायाया म्यूजिक भिडियो नं सार्वजनिक जूगु खः । थ्व म्येँया म्यूजिक भिडियोया निर्देशन सुजन शाक्यं यानादीगु दुसा किरण जोशी, तीर्थ अवाले, सुजना वज्राचार्य व हसना महर्जनं म्हितातःगु दु । थ्व म्येँया संगीतकार अनिल तुलाधर खःसा म्येँ च्वमि दिपक विवश आँसु खः ।","March 23, 2021 02:38 AM"
https://nepalbhasatimes.com/39454,न्ह्यइपुख्यः,???? ??????? पारू ,करुणां भय् बिउगु म्येँचाःया म्युजिक भिडियो,"किपू – इन्द्रेणी सांस्कृतिक समाज (इसास)या ग्वसालय् वंगु शनिवाः जूगु छगू ज्याझ्वःया दथुइ ‘करुणां भय् बिउगु’ नांया म्येँचाःया म्युजिक भिडियो पिदंगु दु । किपूया नांजाःम्ह जनपक्षीय म्येँ हालामि मीनाकुमारी महर्जनया सलय् दुथ्यानाच्वंगु म्येँचाःया म्युजिक भिडियो पिथंगु खः ।                                                         इसासया नायः वीरप्रसाद भंसारीया सभापतित्वय् जूगु ज्याझ्वलय् मूपाहांकथं झायादीम्ह किपू नगरपालिकाया प्रमुख रमेश महर्जनं म्युजिक भिडियो सार्वजनिक यानादीगु खः । नगरप्रमुख महर्जनं म्येँ हालामि महर्जनया नामय् किपूया सांस्कृतिककःमिपिनिगु छगू सफू पिथनेगु बचं नं बियादीगु खः । वरिष्ठ संगीतज्ञ अमरराज शर्मा राजोपाध्याय व साहित्यकार, संचारकःमि मीना वज्राचार्यं पितब्वज्या जूगु म्युजिक भिडियोया म्येँया समीक्षा यानादीगु खः । ज्याझ्वलय् विशेष पाहांकथं झायादीम्ह प्रा. डा. चन्द्रमान वज्राचार्य, नेपालभाषाया म्युजिक भिडियोया न्हापांम्ह निर्देशक विजयरत्न असंबरें नं नुगःखँ तयादीगु ज्याझ्वः नांजाःम्ह म्येँ हालामि दीपा महर्जनं न्ह्याकादीगु खः । आपालं जनपक्षीय म्येँय् थःगु सः बियादीधुंकूम्ह म्येँ हालामि महर्जनया आपालं म्येँया म्युजिक भिडियो पिहां वयेधुंकूगु दुसा आः पितब्वज्या जूगु म्येँचालय् वय्कःया न्हय्पु म्येँ दुथ्यानाच्वंगु दु । म्युजिक भिडियोया म्येँ जनकवि दुर्गालाल श्रेष्ठ, कवि राजभाई जकःमि, चन्देश्वर महर्जन लगायतया म्येँ दुथ्यानाच्वंगु दु ।","April 13, 2021 09:59 AM"
https://nepalbhasatimes.com/46534,न्ह्यइपुख्यः,११४२ चिल्लागा एकादशी,ओस्कारया मञ्चय् थप्पड,"एजेन्सी- ओस्कार सिरपाः लःल्हायेगु ज्याझ्वलय् हे अभिनेता बिल स्मिथं ज्याझ्वः न्ह्याकाच्वंम्ह क्रिश रकयात न्यतालाय् दायाबिउगु दु । ज्याझ्वलय् हास्य कलाकार क्रिश रकं अभिनेता स्मिथया कलाः जाडा पिङ्केटया सँ पाचुगु छ्यंयात कयाः ख्याः यायेवं अभिनेता स्मिथ मञ्चय् हे वनाः रकयात थप्पड नकूगु खः । रकयात थप्पड नकाः लिहां वःम्ह स्मिथं मञ्चय् हे ‘छंगु म्हुतुं जिमि कलाःया नां कायेमते’ धकाः हालावंगु खः ।                                                         थुगुसीया उत्कृष्ट अभिनेताया सिरपाः त्याकूम्ह स्मिथं सिरपाः लःल्हाना कायेगु झ्वलय् मिखां ख्वबि हायेकाः घटनायात कयाः क्षमा नं फ्वंगु खः । ‘किङ रिचर्ड’ फिल्मय् नांजाःपिं टेनिस कासामि भिनस व सेरेना विलियम्सया अबुया भूमिका म्हिताः ओस्कार त्याकूम्ह स्मिथं धाःगु खः, ‘जि एकेदेमि व मनोनयनय् लाःपिं मेमेपिंप्रति क्षमा फ्वनाच्वना ।’ स्मिथया कलाः पिङ्केटयात एलोपेसिया धयागु सँ हाइगु ल्वय् जुयाच्वंगु दु, उकिं वयागु छ्यं पाचुयाच्वंगु खः । कलाःया पाचुछ्यंयात कयाः ख्याः याःगुलिं स्मिथं तम्वया मञ्जय् हे वनाः रकयात दाःगु खः । रक नं नांजाःम्ह अभिनेता जूगुलिं न्हापां ला थ्व घटनायात ज्याझ्वः न्ह्याइपुकेत जक दयेकातःगु अभिनय धकाः तायेकूगु खः, लिपा स्मिथं ‘जिमि कलाःया नां कायेमते’ धकाः हालावंबलय् सकलें स्तब्ध जूगु खः । थप्पड नःम्ह रक नं स्तब्ध जूगु खः । लिपा वं दर्शकतय्त सम्बोधन यासें थ्व टेलिभिजनया इतिहासया हे अविष्मरणीय घटना जूगु टिप्पणी याःगु खः ।","March 28, 2022 11:50 AM"
https://nepalbhasatimes.com/27104,न्ह्यइपुख्यः,११४० थिंलाथ्व दुतिया,ख्यालि न्हिली,"पत्रिका, टेलिभिजन, अनलाइन, व रेडियोय् वइगु राशिफल ला मात्र इहिपा मजूनिपिनिगु निंतिं जक खः । इहिपा जूपिंसं थौंया थःगु दिं गथे जुइधकाः छेँय् च्वंम्हेसिया ख्वाः स्वयाः हे सीका काये फइ । ह्ह्ह् चिकुलाया मौसम शुरु जुइधुंकूगु दु, ख्वाउँ अप्वया वनाच्वंगु दु । थज्याःगु इलय् मनुखं म्वःल्हुइ न्ह्यः ‘साइलेन्ट मोड’ य् दइ । म्वःल्हुइगु इलय् ‘लाउड मोड’य् अले म्वःल्हुइ धुंकाः ‘भाइब्रेसन मोड’य् वइ । ह्ह्ह् सन्तां समोसा प्वलाः दुने च्वंगु जक नयाः पिने च्वंगु वांछ्वयाच्वन । थ्व खनाः बन्तां न्यन, ‘ सन्ता, समोसा दक्वं मनसे छाय् दुनेच्वंगु जक नयाच्वनागु ?’ ‘जि ला विरामी नि’,— बन्तां धाल— ‘जितः डाक्टरं पिनेच्वंगु छुं हे नये मते धयातःगु दु !’","November 28, 2019 06:45 AM"
https://nepalbhasatimes.com/38977,न्ह्यइपुख्यः,???? ???????? आमै,आत्मविश्वास गुबलें तंके मज्यू,"गुदँ दुबलय् जनबहाःद्यःया न्ह्यःने भजन जुइथाय् भजन हालाः सांगीतिक ख्यलय् पलाः न्ह्याका थौं छम्ह नासलं लिउम्ह व धिसिलाक्क न्ह्यानाच्वंम्ह कलाकार खः–मानकृष्ण वावा ।                                                         इमेज च्यानलं वइगु ख्वताबजि नेवाः टेलिश्रृङखलाय् ‘झूरम्ह खेलाडी’, ‘देपां बी ला’ धयागु डाइलगं मानकृष्णयात अझ लोकंह्वाकाबिल । थ्व डाइलग वलकि मानकृष्णयात सकसिनं लुमंकी । मचांनिसें संगीत ख्यलय् नुगः क्वसाःम्ह मानकृष्णया ‘गुलुमरि प्यारामरि’, ‘बुद्ध मिखा’ व ‘सिचु नुगः’ यानाः स्वंगू नेपालभाषाया म्येँचाः व ‘बुद्ध’ नेपाली म्येँचाः पिदने धुंकूगु दुसा मेमेगु आपालं नेपाली म्येँय् वय्कलं संगीत बियादीगु दु । वंगु मंगलवाः तिनि सिलाचः¥हेया लसताय् मानकृष्णया कम्पोज व शब्द अले संगीतय् सनिल तुलाधरया सलय् ‘बम भोले’ म्येँ युट्युबय् रिलिज जूगु दु । खास थ्व हे गुरु धइम्ह मदयेक हे संगीत सयेकादीम्ह मानकृष्णं न्हापा छक्वः टेकुइ ‘नाधिनधिना’ नांगु संस्था चायेका संगीत स्यनेगु ज्या यानादीगु खःसा आः बन्द जुयाः विहार विहारय् थीथी थासय् पुचः मुंकाः संगीत स्यनेगु ज्या याना वयाच्वंगु दु । मुख्यतः भोकल, हार्मोनियम व तबला स्यनादीम्ह मानकृष्णयात तबला थायेगु धाःसा भाइसाहु बाः (पवित्र कसाःया बाज्या) व राजु अग्रवालं स्यना बिउगु जुयाच्वन । भजन व संगीत ख्यलय् नुगः क्वसाःम्ह मानकृष्ण संकिपा ख्यलय् गथे थ्यन धइगु न्ह्यसलय् धयादी –जि च्यादँ झिदँ दुबलय् झ्वःछेँस्थित बालसेवा स्कुलय् ब्वनाच्वनाबलय् स्कुलय् जूगु छगू ज्याझ्वलय् ‘ग्वंगःखुँ’ नाटक दकलय् न्हापां म्हिता । लिपा जनबहालय्, केलत्वालय् थीथी ज्याझ्वः वा दबू प्याखं जुइबलय् ज्याझ्वः न्ह्यः मनू मुंकेत थीथी नाटक यानाः मनू मुंकेगु ज्या याना । थथे यायां अभिनय पाखे दुहां वया धायेमाल ।’ ख्वताबजिइ थ्यंगु बारे वय्कलं लुमंकादी, ‘पासा सरोज बुद्धाचार्यं ख्वताबजिइ कलाकार माःगुलिं जितः ब्वना यंकल अन जितः सुरेन्द्र तुलाधरं छगू टेस्ट काल । उबलय् जितः ख्वः नं ख्वयेकल, ब्वा नं ब्वाकल, अले सतलय् ग्वारग्वारा नं तुइकल, थुलि याये धुंकाः जि ख्वताबजिया कलाकार जुइत पास जुल । ख्वताबजिया ४३गूगु ब्व ‘अगती’ निसें टेलिभिजन पाखे पलाः न्ह्याकादीम्ह मानकृष्णं थौं तक ख्वताबजिइ म्हिता हे वयाच्वंगु दु । अथेहे नेपालभाषाया झिगू झिंनिगू संकिपाय् म्हिते धुंकूगु दु । वय्कःया मू भूमिका दुगु ‘ग्यानपुस्टाय्ल’ नेपालभाषा संकिपा ख्यलय् तसकं लोकंह्वाःगु संकिपा खः । मानकृष्णं नेपालभाषा बाहेक निगू नेपाली संकिपा व छगू टेलिप्याखनय् म्हितादी धुंकूगु दु । तर विडम्बना छु जुयाबिल धाःसा व स्वंगुलिं हे रिलिज जुइमफुनि । ‘जो चोर उसैको ठूलो स्वर’ टेलिश्रृङ्ेखला झिंछगू ब्व तक सुटिङ याये धुंकाः नं टेलिभिजनय् प्रसारण जुइमफुनि । अथेहे ‘बादल’ व ‘प्रगति’ नांगु निगू संकिपा नं रिलिज जुइमफुनि । ‘कर्मय् मदुगु न्ह्याक्व याःसां दइमखु’ धाःथें वय्कलं ज्या याःसां गैरनेवाः भासाय् धाःसा वय्कःया कलकारिता खने दयेकःवयेमफुनि । मानकृष्णयात मानकृष्णया नामं स्वयां ‘देय्पां बी ला’ शब्दं आपाः म्हसिउ । उकिं लँय् जुइबलय् फ्यानतय्सं वय्कःयात खनेवं ‘देय्पां बी ला ’धकाः धया हइ । उबलय् मानकृष्णं धयादी, ‘देय्पां मखु दाइ जिं ला जवं बी’ धकाः जव ल्हाः ल्ह्वनाः ‘तारेमाम्’ । आर्थिक कारणं आपालं संघर्ष यानादीम्ह मानकृष्णं नेपालभाषा संकिपा व संगीत ख्यः ध्यबाया निंतिं मखसे नेपालभाषा बचे यायेमाः धकाः व थःगु खुबी क्यनेगु निंतिं जक थ्व ख्यलय् पलाः न्ह्याकादीगु खः । थ्व ख्यलय् जीवन पानादीम्ह मानकृष्णं थुकिया निंतिं थःम्हं थौं तकं ब्याहा तकं मयासे याकःचा जीवन हनाच्वनादीगुु दु । आः नं नये खंसां मखंसां थ्व हे ख्यलय् थम्हं जीवन पाना वनेगु धकाः प्रण यानादी । थ्व ख्यलय् म्वायेगु आधार दु कि मदु धइगु न्ह्यसलय् मानकृष्णया लिसः दु – म्वायेगु आधार ला नेपालभाषा जक मखु मेमेगु भाषाया संकिपा ख्यलय् नं मदु । वय्कलं अःखबतं न्ह्यसः तयादी, ‘थन सु कालाकारं थःम्हं सन्तुष्ट जुयाः पारिश्रमिक काय् खंगु दु ?’ ‘उकिं झीगु ख्यलय् जक मखु मेमेगु भाषाया ख्यलय् नं आधार मदु धाःसां जिउ । बरु बल्ल आः ल्हाः खालि मयायेगु चलन शुरु जूगु दु थ्व बांलागु शुरुवात खः’ वय्कलं धयादी । जीवनय् यक्व हे संघर्ष याना न्ह्याःवयाच्वंम्ह मानकृष्णयात मेगु छगू वज्रपात कथं स्वँया छगू तःधंगु ल्वय् जुयाबिल । छेँजःपिंव पासाभाइपिं सकस्यां म्वाइगु आश हे मखने धुंकूगु खःसां मानकृष्णयात धाःसा जितः छुं जुइमखु यदि जिगु म्वायेगु ल्यं दनिसा जि म्वाइ हे तिनि धइगु आत्माविश्वास दयाच्वन । थ्व हे आत्मविश्वासं आः नं ल्वय्नाप संघर्ष यानाच्वनादीगु दु । उकिं मानकृष्ण धापू दु, ‘जीवनय् न्ह्यागुं तंसा थःगु आत्माविश्वास छगू तंके मजिउ । आत्माविश्वास दुसा न्ह्यागु नं असम्भव नं सम्भवय् हिलावनी । कमजोरी धइगु छुकी नं यायेमजिउ ।’ मानकृष्ण ंधयादी – जितः थ्व ल्वय्नाप ल्यायेत आर्थिक रुपं ग्वाहालि यायेत विशेषत ख्वताबजिया डाइरेक्टर सुरेन्द्र तुलाधर नापं त्वाबहाःया पासाभाइपिं, जिं संगीत स्यं वनाच्वंगु थीथी विहार, थीथी ज्ञानमाला भजन खलः, २५ वडा कार्यालय अले मच्छिन्द्र क्लबं तःधंगु भूमिका म्हितूगु दु । वय्कःपिंसं यानाः जि छिकपिनि न्ह्यःने दं वये फयाच्वंगु । आः नं लय्लय् पतिकं चेकअप यानाः नियमित वासः नयाः च्वनागु दु । मानकृष्णया सहयोगार्थ सुरेन्द्र तुलाधरया निर्देशनय् ‘लुँया तक्मा’ नांयागु छगू नेपालभाषाया संकिपा दयेके ज्या न्ह्यानाच्वंगु दु । छुं न्हि न्ह्य थ्व संकिपाया शुभमूर्हत वरिष्ठ कलाकारपिं मदनकृष्ण श्रेष्ठ व नीर शाहं यानादीगु खः । थुकिया सुटिङ नं न् याकनं न्ह्यायेत्यंगु खँ वय्कलं कनादीगु दु । आः स्वास्थ्य गथे द ुधइगु न्ह्यसलय् वय्कलं धयादी, ‘स्वास्थ्यय् सुधार ला यक्व हे जुल । तर वासः धाःसा नियमित नयाच्वनेमाः । मुख्य वासःया कोटा पुरा जुइ धुंकल आः नर्मल वास हप्ताया निक्वः स्वक्वः नयाच्वनागु दु व लछिया छक्वः चेकअप याना च्वनागु दु ।’    ","March 13, 2021 05:36 AM"
https://nepalbhasatimes.com/27269,न्ह्यइपुख्यः,११४० थिंलाथ्व सप्तमी,ख्यालि न्हिली,"परीक्षा हलय् जांच बियाच्वंम्ह छम्ह विद्यार्थी २० मिनेट लिपा हे परीक्षा हलं पिहां वल । थ्व खनाः गार्ड च्वनाच्वंम्ह शिक्षकं न्यन— ‘ छु जुल ? छुं हे न्ह्यसःया लिसः मवः कि छु ?’ ‘खँ अथे मखु’, उम्ह विद्यार्थीं धाल— ‘जिं गुम्ह विद्यार्थीया विश्वास यानाः वयागु खः, वं हे जिके दक्वं न्यनाच्वन, उकिं !’ ह्ह्ह् प्रश्न पत्रय् छगू न्ह्यसः थुकथं च्वयातल ‘छितः नाप लाये खनाः लसता दत ।’ थ्व धापू सुनां सुयात धाःगु खः ? छम्ह विद्यार्थीं लिसः च्वल— ‘लसताया मामं, लसताया अबुयात ।’ ह्ह्ह् धाइ ‘मतिना कां जुइ !’ यदि अथे खःसा इहिपां मिखा चायेका बी","December 03, 2019 07:05 AM"
https://nepalbhasatimes.com/27148,न्ह्यइपुख्यः,११४० थिंलाथ्व तृतीया,नेपालभाषा स्टार म्युजिक अवार्डया टप टेन घोषणा,"यल – वरिष्ठ संगीत साधक अमरराज शर्मायात वय्कलं नेपालभाषा सांगीतिक ख्यलय् बियादीगु ज्वःमदुगु योगदानयात कयाः ‘लाइफ टाइम एचिभमेन्ट अवार्ड’ पाखें सम्मान याइगु जूगु दु । संसार क्रियसन्सया ग्वसालय् जुइगु नेपालभाषा स्टार म्युजिक अवार्ड–२०१९य् वय्कःयात उगु सम्मान लःल्हायेत्यंगु खः ।                                                         क्रियसन्सपाखें अवार्डय् टप टेनय् लायेत सफल जूपिनिगु नां धलः सार्वजनिक यायेगु झ्वलय् उकिया जानकारी बिउगु खः । लिसें अवार्डया निंतिं थीथी विधाय् टप टेनय् लायेत सफल जूपिनिगु नां नं सार्वजनिक याःगु दु । नेपालभाषा संगीतिक ख्यलय् हे दकलय् अप्वः विधाय् अवार्ड लःल्हाइगुकथं चर्चाय् वयाच्वंगु थुगु अवार्डया निंतिं ५७ गू म्युजिक भिडियो दुहां वःगुलिइ अन्तिम चरणया निंतिं उत्कृष्ट झिगू म्युजिक भिडियोया ल्यज्यालिसें टप टेनय् लाःपिनिगु नां सार्वजनिक याःगु खः । अवार्डया निंतिं थीथी विधाय् उत्कृष्ट झिगुलिइ लायेत सफल जूपिंत थौं हे छगू ज्याझ्वःया दथुइ दसिपौलिसें मेडल नं लःल्हाइगु ज्याझ्वः दु । अथे हे संसार सप्तरंगी अवार्डपाखें नेपालभाषा संकिपा व सांगीतिक ख्यःया नांजाःपिं म्येँ हालामि जुजुकाजी रंजित, संगीतकार मनराजा नकःमि, नायिका हिसिला महर्जन, वरिष्ठ सिने पत्रकार विजयरत्न असंबरे, निर्देशक पवन जोशी, नायक जय श्रेष्ठ, मेकअप आर्टिष्ट सनमकुमार श्रेष्ठयात व संसा मल्टिप्रपाज अवार्ड ललेन्द्र शाक्यात लःल्हाइगु जूगु दु । थुगु अवार्डयात प्रमोसन यायेकथं थ्व हे वइगु मंसिर २८ गते संकिपा व सांगीतिक ख्यःया कलाकारत दुथ्याकाः नेवाः आर्टिष्ट फुटसल कासा यायेत्यंगु दु ।  ","November 29, 2019 06:30 AM"
https://nepalbhasatimes.com/27066,न्ह्यइपुख्यः,११४० थिंलाथ्व पारू ,ख्यालि न्हिली,"शिक्षकं राजुया टिफिन बक्सय् च्वंगु दक्वं नयाबिल । अले शिक्षकं धाल— ‘स्व राजु, छं छेँय् वनाः छंगु टिफिन बक्सय् च्वंगु दक्वं जिं नयाबिल धकाः सुयातं कनेमते न्हि !’ ‘जिउ सर, जिउ जिं छिगु नां काये मखु’— राजुं थःके मचासू पहः वयेक धाल— ‘जिं धयाबी कि खिचां नल !’ ह्ह्ह् ‘सर, सर जिमि कलाः तन धया, स्वन्हु दयेधुंकल’— छम्ह मनुखं धाल । ‘छ मिखा कां जुल कि छु ? थ्व पोस्ट अफिस खः, पुलिस स्टेशन मखु ’— हुलाकया मनुखं धाल । ‘माफ यानादिसँ’— उम्ह मनुखं धाल— ‘लसतां झू चाःगुलिं गने वनेगु हे मसिया च्वन का ।’ ह्ह्ह् मिसातय्सं न्ह्याम्ह हे चर्चित हिरोथःत यः धकाः छाये मधायेमा आखिर वयागु इहिपा सुं म्हमसिउम्ह नाप हे जुइ ।","November 27, 2019 07:15 AM"
https://nepalbhasatimes.com/27169,न्ह्यइपुख्यः,११४० थिंलाथ्व तृतीया,मेगु छगू फ्लप,"फिल्मया हलिमय वन मोर फ्लप यानिकी मेगु छगू नं फ्लप धइगु खँत्वाः सदां चर्चाय् वयांतुं च्वं । झन् नेपाःया खस फिल्म ख्यलय् ला थौंकन्हय् थ्व खँत्वाः सकसिया धइथें म्हुतुइ घानाच्वंगु दु । थुगुसी आःतक रिलिज जूगु खस नेपाली भाय्या फिल्मय् ‘जात्रै जात्रा’, ‘छ माया छपक्कै’ व ‘कबड्डी कबड्डी कबड्डी’ जक हे हिट फिल्मया धलखय् लाःगु खःसा मेगु दक्वं फ्लप ।                                                         उकिं थौंकन्हे ‘मेगु छगू फ्लप’या खँत्वाः बय्बय् जुयाच्वंगु खः । आर्यन सिग्देल धयाम्ह छम्ह तसकं चर्चित व लोकंह्वाःम्ह हिरो खः । तर दँबदँ न्ह्यवंनिसें वयागु फिल्म फ्लप जुया च्वंगु दुसा थुगुसी वंगु वालय् रिलिज जूगु “चचहुइ” नांयागु न्हूगु फिल्म नं फ्लप हे जूगु दु । थ्वसिबें न्ह्यः वयागु रुद्रपिया व कायरा नं फ्लप हे जूगु खःसा आः वया “चचहुइ” नं फ्लप जूबलय् वयागु निंतिं ‘वन मोर फ्लप’ जुया बिउगु दु । थ्व “चचहुइ” आर्यनया निंतिंजक मखसे थ्व फिल्मया निर्देशक साम्तेन भुटियाया निंतिं नं मेगु छगू फ्लप फिल्म साबित जुयाबिउगु दु । थ्वसिबें न्हापा साम्तेनया तान्द्रो, साढे सात, अनागत, लेटर नं फ्लप हे जूगु फिल्म खः । उलिजक मखसे “चचहुइ” मिरुना मगर नांयाम्ह हिरोइनया निंतिं नं छगू मेगु फ्लप जुयाबिउगु दु । लालपुर्जा, रोज व साइनो फिल्म म्हितेधुंकूम्ह मिरुनाया थ्व फिल्म नं फ्लप हे जुल । आर्यन सिग्देलया फ्लप फिल्म “कायरा” हिरोइन साम्राज्ञी आरएल शाहया नं वन मोर फ्लप फिल्म खः । अनमोल के.सी.लिसे “ड्रिम्स” थेंज्याःगु हिट फिल्मया हिरोइन साम्राज्ञीया लिपांगु इलय् रिलिज जूगु फिल्म “कायरा” धुंका “मारुनी” फ्लप जुलसा छुं ई न्ह्यः रिलिज जूगु “रातो टिका निधारमा” मेगु छगू फ्लप फिल्म जुयाबिउगु दु । “ड्रिम्स” लगायतया हिट सुपरहिट फिल्मया हिरो अनमोल के.सी.या “गाजलु” , “होस्टेल” व “जेरी” थेंज्याःगु हिट फिल्म दयेकुम्ह निर्देशक हेमराज बिसिं अनमोल के.सी. बिना दयेकूगु फिल्म “सम्बोधन” व “ग्यांगस्टर ब्लुज” फ्लप जूगु खःसा छुं ई न्ह्यःतिनि रिलिज जूगु वयागु न्हूगु फिल्म “घामड शेरे” वयागु मेगु छगू फ्लप फिल्म जुयाबिल । “घामड शेरे” या हिरोइन स्वस्तिमा खडकाया नं थ्व छगू मेगु फ्लप फिल्म खः । फिल्मय् हिरोइन जुया म्हितुसां निसें आपालं फ्लप फिल्म म्हिते धुंकूम्ह स्वस्तिमाया आःतकया दुने “जय भोले” छगू हे जक हिट फिल्म खः । वयात राष्ट्रिय अन्तर्राष्ट्रिय अवार्ड तकं बिइकेत ताःलागु “बुलबुल” नांयागु फिल्मया चर्चा यक्व हे जूसां फिल्म धाःसा फ्लप हे जूगु खः । “ड्रिम्स” थेंज्याःगु हिट फिल्मया हिरोइन साम्राज्ञीया लिपांगु इलय् रिलिज जूगु फिल्म “कायरा” धुंका “मारुनी” फ्लप जुलसा छुं ई न्ह्यः रिलिज जूगु “रातो टिका निधारमा” मेगु छगू फ्लप फिल्म जुयाबिउगु दु थथे मेगु छगू फ्लपया यात्राय् लानाच्वंपिं यक्व दु । नेपाली फिल्मया हिरोया दर्जा कयातःम्ह रेखा थापाया तकं लिपांगु इलय् छगू लिपा मेगु फिल्म फ्लप जुयाच्वंगु दुसा रेखा थापाया दर्जाय् थ्यनीम्ह धकाः बय्बय् यानातःम्ह प्रियंका कार्कीया फिल्म नं उलि हिट मजू । दिपकराज गिरी व दिपाश्री निरौलाया “वडा नं ६” अले “छक्का पञ्जा”या सिक्वेल बाहेक वयागु हिट फिल्म धइगु “नाईं नभन्नु ल” सिक्वेल नं खः तर वयागु बटरफ्लाइ, प्रेमदिबस, हजार जुनीलाई थेंज्याःगु फिल्म छगू धुंका मेगु फ्लप हे जुयाच्वंगु दु । वया यज्जु आयुष्मान देशराज जोशीया फिल्म नं अथेहे छगू धुंकाः मेगु फ्लप जुयाच्वंगु दु । आयुष्मानया किजा आशिरमानया नं फ्लप जुया वयाच्वंगु दु । कलिउडय् आयुष्मान, आशिरमानयात थें हे तुं अनमोल के.सी.या विकल्पया रुपय् कयातःपिं आकाश श्रेष्ठ व शुशील श्रेष्ठया नं हविगत छुं मपाः । अनमोल के.सी.या मां सुष्मिता बोम्जनं फिल्म दयेकूबलय् थः हे काय्यात हिरो कथं कायेगु इच्छा पूमवंबलय् “म त तिम्रै हुँ” फिल्मय् अनमोल के.सी.या विकल्प कथं आकाश श्रेष्ठयात हिरो दयेकूगु खः । आकाशया डेब्यु फिल्म हे फ्लप फिल्म खःसां आःतक वयागु फिल्म हिट मजूनि । छुं न्हि न्ह्यः पिहां वःगु “पोई प¥यो काले” नं हिट जुइमफुत । थ्वहे फिल्मय् म्हितूपिं सौगात मल्ल व सृष्टि श्रेष्ठया निंतिं नं थ्व फिल्म वन मोर फ्लप साबित जुयाबिउगु दु । थ्व सिबें न्हापा सृष्टिया बाँध मायाले , रोमियो एन मुना फ्लप जूगु खः । सौगात मल्लया नं छगू धुंका मेगु फिल्म फ्लप जुयाच्वंगु दु । नम्रता श्रेष्ठ नांयापिं निम्ह हिरोइन नं थथे वन मोर फ्लपया धलखय् न्ह्यःने लाना च्वंगु दु । “सानो संसार” नांयागु फिल्मय् झिनिंदँति न्ह्यः हिरोइन जुया वःम्ह नम्रताया “मेरो एउटा साथी छ” थेंज्याःगु छुं छुं फिल्म हिट जूगु खःसा लिपांगु इलय् वयागु फिल्म छगू धुंकाः मेगु फ्लप जूगु खः । खय्तला थगुने वयागु “प्रसाद” नांयागु छगू फिल्म धाःसा हिट हे जूगु खः तर थुगुसी वयागु थःगु होम प्रोडक्शनय् दयेकूगु “जायरा” हिट जुइमफुत । थ्व फिल्मय् नम्रतालिसे हिरो जुयाः म्हितूम्ह अनुप बिक्रम शाहीया निंतिं नं मेगु छगू फ्लप साबित जुयाबिल । थुम्ह नम्रता श्रेष्ठयात कलिउडय् बीग नम्रता धकाः धायेगु यानातःगु दुसा मेम्ह छम्ह नं नम्रता श्रेष्ठ नांयाम्ह हिरोइन दु । थुम्ह नम्रता श्रेष्ठया मेगु फिल्म “जानी नजानी” नं फ्लप हे जूगु खः । आः वयागु छगू न्हूगु फिल्म “माछामाछा” याकनं हे रिलिज जुइत्यंगु दु । वयागु थ्व “माछामाछा” फिल्मय् सौगात मल्ल हिरो जुयाः म्हिताच्वंगु दु । थ्व ल्याखं सौगात मल्ल व कान्छिम्ह नम्रता श्रेष्ठया निंतिं “माछामाछा” छगू अग्निपरिक्षाया रुपय् न्ह्यःने वःगु दु । अले सौगात व नम्रता निम्हं थ्व फिल्मं थःपिंत बांलाक लबः बिइ धइगु खँय् तसकं हे आसकुति जुयाच्वंगु दु । वन मोर फ्लपया धलः दयेकेगु खःसा तसकं ताहाः जुइफु । छाय्धाःसा हिट फिल्म धइगु म्हो हे जक दु । थःगु डेब्यु फिल्म “होस्टेल” निसें “ड्रिम्स”, “गाजलु” थेंज्याल्गु लगातार हिट फिल्म बियाच्वंम्ह लोकंह्वाम्ह हिरो जुइत ताःलाम्ह अनमोल के.सी.या “कृ” फ्लप जुलसा व धुंकाः “क्याप्टेन” नं फ्लप जूबलय् ला वयात नं वनमोर फ्लपया धलखय् तयेधुंकूगु खः । तर लिपा वना वयागु “ए मेरो हजुर ३” हिट जूबलय् तिनि वयात भतिचा राहत जूगु खः । वन मोर फ्लपया धलखय् लानाच्वंम्ह हिरो धइम्ह छम्ह निखिल उप्रेती नं खः । छगू इलय् कलिउडया एक्शन स्टारया दर्जाय् लानाच्वंपिं बिराज भट्ट व निखिल उप्रेती मध्ये निखिलं कमब्याक कथं म्हितूगु “भैरव” छगू हिट जुलसा व धुंकाः वयागु फिल्म “संरक्षण”, “लुटेरा”, “भिलेन”व “पिंजडा बाय्क अगेन” थेंज्याःगु फिल्म छगू धुंका मेगु फ्लप जुलसा बिराजया कमब्याक फिल्म “जय परशुराम” नं फ्लप हे जुल । कलिउडय् स्टारजक मखु निर्देशकतय्गु नं छगू धुंकाः मेगु फिल्म फ्लप जुया वयाच्वंगु दु । नेपाःया फिल्म ख्यलय् न्हूगु सवाःया फिल्म दयेकीम्ह धकाः बय्बय् जूम्ह दिपेन्द्र के खनालया “पशुपतिप्रसाद” छगू माइलस्टोन फिल्म खः । “चपली हाइट”यात नं छगू च्वछायेबहगु फिल्म कथं कायेमाः । तर लिपांगु इलय् वयागु धनपति, चंगाचेट, घर थेंज्याःगु फिल्म छगू धुंकाः मेगु फ्लप फिल्म खः । दकलय् न्हापांगु थ्रीडी नेपाली फिल्म “भिजिलान्टे थ्रीडि” दयेकूम्ह निर्देशक दिपेन्द्र के खनालया न्हूगु फिल्म “आमा” थ्वहे वइगु फागुन महिनाय् रिलिज जुइगु क्वछिना तःगु दु ।","November 29, 2019 08:05 AM"
https://nepalbhasatimes.com/27359,न्ह्यइपुख्यः,११४० थिंलाथ्व नवमी,ख्यालि न्हिली,"भाःतम्ह तसकं निराश जुयाः ख्वाः खिउँसे च्वंकाः छेँय् लिहां वल । थ्व खनाः कलाःम्हं न्यन, ‘छाय्, छु जुल थौं छितः ? भाःत ः थौं जिमिगु अफिसया बिल्डिंग दुना वयाः दुनेच्वंपिं सकलें सित । कलाः ः अले छि गथे जुयाः बचे जुल ले ? भाःत ः जि चुरोस छपु त्वनेत पिहां वनागुलिं का ! कलाः ः हे भगवान । धन्य छःपिं ! पलख लिपा समाचार वल कि उगु घटनाय् लानाः मदुपिंत सरकारं १–१ करोड तका बीगु जुल । ‘मसिउ थ्व छिगु चुरोस त्वनेगु बानी नं गबलय् जक त्वःफीगु खः’– कलाःम्ह तमं तिंतिंन्हुया हाल । ह्ह्ह् मिसाया अबु ः छं जिमि म्ह्याय्यात गबलेनिसें ययेकाच्वनागु ? मिजं ः दत जुइ अथे हे खुला ति ! मिसाया अबु ः जिं गथे यानाः विश्वास यायेगु छंगु खँ ? ‘पत्याः मजूसा छिं’ मिजं नं धाल— ‘मेगु स्वला पिउ ।’","December 05, 2019 07:15 AM"
https://nepalbhasatimes.com/35680,न्ह्यइपुख्यः,११४० कौलागा चौथी,जनकवि दुर्गालालया न्हूदँया म्येँ,येँ (नेपालभाषा टाइम्स) – झी जनकवि दुर्गालाल श्रेष्ठया च्वसां थुगुसी न्हूदँया लसताय् भिंतुना म्येँ पिदनीगु जूगु दु । नेपाल संवत् राष्ट्रिय न्हूदँ समारोह समितिं जनकवि दुर्गालालया न्हूदँया भिंतुना म्येँ पिथनेत्यंगु खः ।                                                         नेपालभाषा मंकाः खलःया नायः तकं जुयादीम्ह जनकवि श्रेष्ठया म्येँ न्हूदँया लसताय् विश्वन्यंकं न्हूदँ हनेत व भिंतुना देछायेकथं पिथनेत्यनाु न्हूदँ समारोह समितिं धाःगु दु । जनकवि श्रेष्ठया भिंतुना म्येँ मंकाः म्येँकथं पिथनेगु तयारी यानाच्वंगु दुसा उगु म्येँया म्युजिक भिडियो नं दयेकेगु ज्या जुइगु समितिं जानकारी बिउगु दु । थुगुसी कोरोना भाइरसया महामारीया कारणं सार्वजनिक रुपं न्हूदँया लसताय् छुं नं ज्याझ्वः मजुइगु अवस्थाय् सामाजिक संजालपाखें हे भिंतुना देछायेकथं उगु भिंतुना म्येँ दयेकेगु ज्या जूगु समितिं धाःगु दु ।,"November 04, 2020 07:22 AM"
https://nepalbhasatimes.com/36394,न्ह्यइपुख्यः,???? ???????  चतुर्दशी,कोरोनाया इलय् नेवाः फिल्मख्यः,"फिल्म बजाःया अमू धइगु बक्स अफिस खः । थ्व बक्स अफिसया सिस्टम नेपालय् धाःसा लागु मजुनि। विश्वया फिल्म बजाःया खँल्हायेगु खःसा बक्स अफिस जिरोया अवस्थाय् लानाच्वंगु दु। गनं बिग बजेटया फिल्म रिलिज जुयाच्वंगु मदु। जनतायात विश्वव्यापि महामारी कोभिड १९ पाखें सुरक्षित याना तयेत देय्न्यंकं जारी याना तःगु लकडाउन खय्त ला यक्वः हे छ्वासुके धुंकूगु दुसा मनूत थःथःगु लजगाय् लिहां वये धुंकुगु दु। तर थनया स्कूल, कलेज लिसेलिसें सिनेमा हल धाःसा चायेकूगु मदुनि । थनजक मखु संसारय् आपालं देय्या स्थिति अथेहे तिनि । उकिं यानाः संसारन्यंकभनं हे न्हून्हूगु फिल्म रिलिज थाति लानाच्वंगु दु। थन नेपालय् नं हल बन्द हे तिनि । थुकिं यानाः खस नेपाली भाषाया फिल्मया नापनापं नेवाः भाय्या फिल्मया क्यनेज्या बांमलाक्क लिच्वः लानाच्वंगु दु ।                                                         रिलिजय् लिच्वः लकडाउनया औपचारिक आदेश जारी जुइसिबें न्ह्यःनिसें हे सिनेमा हलय् दर्शक वयेगु म्हो जुयावंगु खःसा थ्वहे कारणं सिनेमा हल बन्द याःगु खः । थथे सिनेमा हल बन्द याःबलय् बागबजाःया सिटी म्याक्स हलय् क्यनेगु धकाः क्वःछिनातःगु पूर्णकाजि ज्यापु व अनुज डंगोल जानाः निर्देशन याःगु नेवाः फिल्म ‘हिसिमति’ क्यने मखन । यलया गुण सिनेमाय् क्यने धकाः क्वःछिना तःगु “एकसे एक” नं क्यनेज्या मजुल । बासु शाहीया निर्देशनय् दयेकूगु थ्व फिल्म नांजाःम्ह संगीतकार रत्न बेहोशीयात आर्थिक ग्वाहालि यायेया निंतिं शो जुइत्यंगु खः। थथे लकडाउन याये सिबें न्ह्यः क्वछिनातःगु नेवाः फिल्मया शो जुइमफुगु खःसा अथेहे तुं प्रदर्शनया तयारीइ थ्यनाच्वंगु निर्दे शक रामकृष्ण खडगीया “कर्म”, अमृतचन्द्र श्रेष्ठया “घोषक”, कलाकारं निर्देशक जूम्ह पल्पसा डंगोलया “ब्याहा यानागु लच्छि मदुनि” व निर्देशक प्रदीप खड्गीया बहुभाषी व बीग बजेट फिल्म “च्वापुफय्” थेंज्याःगु नेवाः फिल्मया ल्यंदनीगु ज्या पूवंकेत ई कयाच्वंगु दु । निर्माणय् अन्तिम चरणय् थ्यंका दिनाच्वंगु निर्दे शक राजेन्द्रमान (आर एम) शाक्यया “रश्मी” या सकतां ज्या क्वचाःगु इलय् लाक्क हे लकडाउन शुरु जूबलय् थ्व फिल्मया क्यनेज्याय् लिच्वः लाःगु दु । आशिष्मा नकःमि व राजु महर्जनया कमब्याक फिल्म धकाः धयातःगु “रश्मी” फिल्मय् सुरज व्यञ्जनकारया नं मू भुमिका दु । अथेहेतुं निर्दे शक आर्यम नकःमिया निगू फिल्म “सनाखत” व “लाखेभाजु” नं लकडाउनया कारणं थाति लानाच्वंगु दु । निर्माणय् लिच्वः लकडाउनं यानाः छखे न्ह्यानाच्वंगु ज्या हे दितसा मेखे फिल्मया शुटिंग ज्या नं न्ह्याये मफुत । विशेष यानाः बैशाख महिनायात फिल्म शुटिंगया निंतिं बांलाःगु मौसम कथं काइगु जूगुलिं उकिया लबः कायेगु मति तया च्वंपिं गुलिखे आशांद्याःगु दु । लकडाउनसिबें न्ह्यः हे शुटिंग न्ह्याकूगु “बहिदारबाबु” या शुटिंगयात बांमलाक हे लिच्वः लात । निर्देशक बासु शाहीया छगू महत्वाकांक्षी फिल्मया रुपय् चर्चा यानातःगु थ्व फिल्मय् आपालं नांजाःपिं कलाकारतसें म्हितीगु क्वछिनातःगु खः । बासु शाहीया हे छगू शर्ट फिल्म “लोभं लाभ लाभं विलाप”या ज्या नं छुं ई थातिइ लाःगु खःसा आः वया बल्ल ज्या क्वचायेकूगु दु। अथेहेतुं नेवाः फिल्मख्यःया नांजाम्ह कलाकःमि सुरेन्द्र तुलाधरं ताः ई सुलं च्वने धुंकाः नेवाः फिल्मय् कमब्याक यायेगु तातुनाः दयेकेगु ग्वसाः ग्वःगु “छंगु जिगु माया रतन” या शुटिंग नं लकडाउनया कारणं न्ह्याये मफुतसा आः वया छुं न्हि न्ह्यः तिनि निर्दे शक तुलाधरं “आसकुति” नांयागु छगू फिल्मया शुटिंग शुरु याःगु खःसा थुकिया लिपांगु चरणय् थ्यंजक थ्ंगु इलय् वय्कःया मांया आकाझाकां देहावसान जूबलय् शुटिंगया ज्या दित । निर्देशक सुरेश शाहीं दयेकेगु ग्वसाः ग्वःगु “झीगु कर्म” या ज्या नं न्ह्याये मफुनि । शर्ट फिल्म थौंकन्हय् निर्दे शक सुरेश शाही “वन वे” नांयागु शर्ट फिल्म दयेकेगु ज्याय् लगे जुयाच्वंगु दुसा थ्वहे दुने मोहनीया इलय् लाका सुरेश शाहीं “मोहनी नखः” नांयागु छगू शर्ट फिल्म दयेकाः सार्वजनिक यात । शर्ट फिल्मया हे खँ ल्हायेबलय् धाःसा लकडाउनया ईयात आपासिनं छ्यःगु खनेदत । लकडाउनया ईया सदुपयोग यायेगु झ्वलय् थःथःगु हे छेँय् च्वनाः वा छगू हे थासय् च्वनाः शर्ट फिल्म दयेका क्यंपिंनिगु कुतःयात तारीफ हे यायेमा । थज्याःगु शर्ट फिल्मय् दकलय् न्हापां सागर महर्जनया निर्देशनय् “लकडाउन छेँय् हे बासं” पिदनसा व धुंकाः “समयबजि” या बागःदाईया नामं लोकंह्वाम्ह सुरेन्द्र मानन्धरया निर्दे शनय् निगू शर्ट फिल्म “गुर्जुया मन्त्र” व “मिखा दुपिं कां” अले खस नेपाली भासं “अहिले नभए कहिले” पिदन । अथेहे खसभासं राज महर्जनया “सचेतना” नांयागु शर्ट फिल्म नं पिदन । निर्दे शक यादव भोछीभोयाया “सरस्वति” नं लकडाउनया ईया सदुपयोग कथं तयार जुल । लकडाउनया इलय् थीथी सामाजिक सञ्जाल फेसबुक, टिक टक, युट्युबय् आपालं कलाकःमिपिंसं थःथःगु सकृयता क्यन । निर्दे शक जितेन्द्र राजोपाध्यायया निर्देशनय् नेवाः भाय्, खस नेपाली भाय् व तामाङ्ग भाय् नापं यानाः स्वंगू भासं निगू शर्ट फिल्म “किचकन्या” व “आक्रान्त” दयेकाः युट्युबय् सार्वजनिक यात । निर्देशक योबन शाक्यया निर्देशनय् “नयेगु छु” नांयागु छगू शर्ट फिल्म नं थ्वहे लकडाउनया इलय् पिदंगु फिल्म खः । मेमेगु खँ लकडाउनया इलय् थःगु सक्रियता अप्वयेका क्यंम्ह कलाकःमि छम्ह रुपेन्द्र श्रेष्ठ थक्वाः नं खः । रुपेन्द्र श्रेष्ठं थः याकः कलाकार जुयाः छगू हे शर्ट फिल्मय् थीथी बिस्कं भुमिका यानाः क्यन । उलिजक मखसे वय्कःया तिरीमय्जु सरिना बज्राचार्य, म्ह्याय्पिं सिम्रिक श्रेष्ठ व संकिपा श्रेष्ठयात अभिनयया ख्यलय् न्ह्यब्वये हल । थ्वहे लकडाउनया हुनिं किपू नगरपालिकां ग्वसाः ग्वःगु किपू चिहासंकिपा कासा नं लिज्यात । लकडाउनया इलय् भर्चुअल रुपं हे जूसां गुलिखे सांगीतिक कासा जुलसा विशेष यानाः लकडाउन छ्वासुके धुंकाः कोरोनाया कहर ल्यना हे च्वंगु इलय् दकलेसकले अप्वः सकृय जूगु कलाकारिताया विधा धइगु म्य्जिक भिडियोया ख्यः खः । थ्व इलय् आपालं आपाः नेवाः म्युजिक भिडियो पिदना च्वंगु दुसा फिल्मख्यलय् ज्या याइपिं आपालं कलाकार, प्राविधिक, निर्देशक, च्वमि, संगीतकःमिपिं म्युजिक भिडियोपाखे सकृय जुयाच्वंगु दु । थुकियात धाःसा सकारात्मक लिच्वः कथं कायेमा ।","November 29, 2020 11:13 AM"
https://nepalbhasatimes.com/36037,न्ह्यइपुख्यः,???? ???????  दुतिया,"जनकविया भिंतुना म्ये, फिल्म सिद्धान्तया सफू व शर्टफिल्म पितब्वज्या","नेपाल संवत् ११४१ न्हूदँया लसताय् छगू हे मञ्चं जनकवि दुर्गालाल श्रेष्ठया भिंतुना म्येय्या म्युजिक भिडियो, फिल्मकःमि राकेश महर्जनया ‘फिल्म सिद्धान्तया खँ’ सफू अले महर्जनया हे न्हूगु शर्टफिल्म ‘कलरफुल अम्ब्रेला’ पितब्वज्या जूगु दु । नेपाल संवत् न्हूदँ राष्ट्रिय समारोह समितिया नायः रमेश महर्जनया मूपाहांसुइ म्ये, सफू व फिल्मया पितब्वज्या कौलागा १३ (कार्तिक २८) शुक्रवाः जूगु खः । नेपाः ब्यांक्वेटय् जूगु उगु पितब्वज्या ज्याझ्वःयात नेवाः युट्युबय् प्रत्यक्ष प्रशारण याःगु खः ।                                                         समारोह समितिया इनापय् जूगु ज्याझ्वलय् मूपाहांया थासं न्ववानादिसें समितिया नायः रमेश महर्जनं नेपाल संवत् राष्ट्रिय संवत्, पहिचानया संवत्, राष्ट्रिय गौरवया संवत् व सांस्कृतिक संवत् खः धयादिल । महर्जनं कोरोना महामारीया इलय् थुज्वःगु संवत्या न्हूदँ हनेत जनकवि दुर्गालाल श्रेष्ठया भिंतुना म्यें आत्मबल थनेत ग्वाहालि याःगु व न्हूगु उत्साह ब्वलंकूगु दु धयादिल । विमोचित सफूया च्वमि राकेश महर्जनं थम्हं कयाःगु फिल्मया ज्ञानयात नेवाः फिल्मकर्मी दथुइ इनेत सफू पिथनादीगुयात नं च्वछायादिल । ज्याझ्वलय् जनकवि दुर्गालाल श्रेष्ठया म्येयात कयाः न्हूदँ राष्ट्रिय समारोह समिति ११४१ या सचिवालय दुजः उमेश स्थापितं कनादीगु खः । महामारीया इलय् आशावादी भावना ज्वनावःगु म्येकथं च्वछायादिसें थुकिं झी न्ह्यःने वःगु पंगःत चीकाः थःगु आज्जु कायेत न्हूकथं म्वायेत व न्हूकथं न्ह्यायेत तिबः बीगु विचाः नं प्वंकादिल । अथे हे, ज्याझ्वलय् विमोचित सफूया विषयलय् न्ववानादिसें वरिष्ठ सिनेपत्रकार विजयरत्न असंबरें नेवाः संकिपाया ख्यलय् न्हूगु इतिहास निर्माणय् थ्व छपलाः जूगु दु धयादिल । फिल्म सिद्धान्तया सफू नेपालय् मेमेगु भासं नं पिमदनीगु इलय् नेपालभाषां हे न्हापां पिदंगु थ्व सफूयात खसनेपाली भासाय् नं भाय् हीकाः पिथँसा आदिवासी जनजातिलगायतया मेमेपिं फिल्मकर्मीदथुइ नं थ्व सफू महत्वपूर्ण जुइगु विचाः वय्कलं प्वंकादिल । नापं वय्कलं नेवाः फिल्म ख्यलय् ज्या सनाच्वंपिंत थ्व सफू ब्वने हे माःगु ज्वलं जूगुलिं ब्वनेत इनाप नं यानादिल । ज्याझ्वलय् लसकुस यासें नेवाः युट्युबया प्रमुख सुजीव वज्राचार्यं न्हूदँ लसताया खँ जक मखसे थ्व निरन्तर आन्दोलन नं खः धयादिसें थुकिया प्रणेता पद्मरत्न तुलाधरयात लुमंकादिल । वय्कलं न्हूदँ हनेगु विविध रुप व विधिदुने थुकथंया सफू, म्ये व शर्टफिल्म पितब्वयेगु नं छगू खः धयादिसें न्हूदँयात उत्सवकथं थःथःगु थासं हनेत आह्वान नं यानादिल । ज्याझ्वलय् विमोचित सफूया पिकाकः नेवाः अमेरिकन दबू, शिकागो, अमेरिकाया प्रतिनिधिकथं केशरमान ताम्राकारया भिंतुना सन्देश नं न्यंकादीगु खः । ज्याझ्वलय् पितब्वज्या जूगु जनकवि दुर्गालाल श्रेष्ठया भिंतुना म्येय् पवित्र कसाःया सः व संगीत दुसा थुकिइ जीवित जल्मीं संगीत संयोजन यानादीगु दु। अथे हे थुकिया म्युजिक भिडियोया छायांकन व सम्पादन योवन शाक्यं यानादीगु दु । अथे हे, नेवाः युट्युबया प्लेटफर्मय् सार्वजनिक जूगु राकेश महर्जन निर्दे शित शर्टफिल्म ‘कलरफुल अम्ब्रेला’य् विकेश मानन्धर, सम्यक मानन्धर व प्रमिला रंजितपिनि अभिनय दु। शर्टफिल्मया छायांँकन व सम्पादन सागर गहतराजं यानादीगु खः ।","November 17, 2020 01:58 PM"
https://nepalbhasatimes.com/36266,न्ह्यइपुख्यः,???? ???????  द्वादशी ,गंगाया न आशा भो…. सार्वजनिक,"येँ (नेपालभाषा टाइम्स) – म्येँ हालामि गंगादेवी महर्जनया खय् भाय्या म्येँया म्युजिक भिडियो सार्वजनिक जूगु दु। म्येँ हालामि महर्जनया ‘न आशा भो तिम्रो ……’ म्येँया म्युजिक भिडियो नकतिनिक जक सार्वजनिक याःगु खः ।                                                         लोकंह्वाःम्ह संगीतकार राजु सिंह लसय् हनादीगु म्येँ बसन्त बित्यासी थापां च्वयादीगु खः । उगु म्येँया म्युजिक भिडियो लोककवि राजभाई जकःमिं प्रोजेक्टरया स्वीच अन यानाः सार्वजनिक यानादीगु खः । ल्याय्म्हम्ह निर्देशक अभिनव जोशीया निर्देशनय् निर्माण जूगु म्युजिक भिडियोय् राजीवजंग बस्नेत व सुष्मा कार्कीया मुख्य अभिनय दुथ्यानाच्वंगु दु । म्युजिक भिडियो सार्वजनिक ज्याझ्वलय् नेवाः एचडी टेलिभिजनया प्रमुख नवीन जोशी, क्यामरा पर्सन नापं भिडियो सम्पादक मनोजरत्न शाही, सोभित बस्नेत लगायतं म्युजिक भिडियोया थीथी पक्षयात कयाः नुगःखँ प्वंकादीगु खः । म्युजिक भिडियोया सम्पादन व छायाँकन निर्देशन शाहीं यानादीगु खःसा म्येँया संगीत संयोजन फणिन्द्र राईं यानादीगु खः ।","November 26, 2020 12:59 PM"
https://nepalbhasatimes.com/27892,न्ह्यइपुख्यः,११४० पोहेंलाथ्व दशमी,ख्यालिजुजु मदनकृष्णया भौ नं फिल्मी क्षेत्रय् !,येँ – नांजाःम्ह हास्य कलाकार ख्यालिजुजु मदकृष्ण श्रेष्ठया भौ रिंकु वज्राचार्य श्रेष्ठ नं अभिनय ख्यलय् पिलू वइगु जूगु दु। मदनकृष्णया काय यमनया जहान रिंकु सन्देशमूलक खय् भाय्या संकिपा ‘देखे–देखें’ संकिपापाखें संकिपा ख्यलय् पलाः न्ह्याकेत्यंगु खः ।                                                         रिंकुं थः जहान यमनं निर्माण व निर्देशन याःगु सामाजिक सन्देशमूलक संकिपाय् चिहाकःगु भूमिका खने दयेकः वयेत्यंगु खः । अभिनय क्षेत्र थःगु मखुसां नं ह्वःताः दत धाःसा थुखेपाखे वयेगु संकेत बियादीम्ह रिकुं थःत नं अभिनय याये यःगु खँ कनादीगु दु । थनिं झिंन्हय्दं न्ह्यः अमेरिकाया टेक्सास राज्यय् अध्ययनया निंतिं वनाच्वंगु इलय् अन हे यमनलिसे यःत्यः जुयाः इहिपा याःम्ह रिंकुया पृष्ठभूमि धाःसा सामाजिक रुपान्तरणया निंतिं मिसा उद्यमशीलता विकासय् क्रियाशील जुयाच्वनादीम्ह खः । थुगु संकिपापाखें अभिनय क्षेत्रय् ‘डेब्यु’ याःम्ह रिंकुं भविष्यय् नं अभिनय क्षेत्रय् क्रियाशील जुइगु सोच दयेकाच्वनादीगु दु ।,"January 05, 2020 08:05 AM"
https://nepalbhasatimes.com/35671,न्ह्यइपुख्यः,११४० कौलागा चौथी,नेवाः कलाकारतय्सं शंखधरया ध्वाँय् छेँय्छेँय् ब्वयेकीगु,"यल (नेपालभाषा टाइम्स) – नेपाल संवत् ११४१ न्हूदँ नेवाः कलाकारतसें छगू बिस्कं कथंया ज्याझ्वः यानाः न्यायेकीगु जूगु दु । न्हूदँ ११४१ या लसताय् सकलें नेवाः कलाकारतय्सं नेपाल संवत्या प्रवर्तक नापं राष्ट्रिय विभूति शंखधर साख्वाया किपा दुगु ध्वाँय् सकल नेवाः कलाकारपिंसं थःथःगु छेँय् ब्वयाः न्हूदँया लसता हनीगु जूगु दु । थुकथं हे सकलें नेवाः कलाकारत मुनाः ऐतिहासिक रुपं छगू नेवाः भ्वय् न्यायेकाः न्हूदँ हनेत्यंगु दु ।                                                         विश्वय् महामारीया रुपय् न्यना वनाच्वंगु कोभिड-१९ या उच्च संक्रमण व जोखिमयात ध्यानय् तयाः स्वास्थ्य सुरक्षा मापदण्डयात हाचां मगासे व्यवस्थित रुपं न्हूदँ हनेगु निंतिं नेवाः कलाकारतय् दथुइ छगू सहलह मुँज्या जूगु खः । सहलह मुँज्याय् क्वःछिउगु निर्णय कथं वइगु ने.सं. ११४० कौलागा द्वादशि (कात्तिक २७) गते विहीवाः वाब्मय शताब्दीपुरुष डा. सत्यमोहन जोशीया छेँय् शंखधरया ध्वाँये ब्वयेकाः ज्याझ्वः शुरु याइगु जूगु दु। अथे हे ने.सं. ११४० कौलागा त्रयोदशि, क्वःपुजा (कात्तिक २८) गते शुक्रवाःकुन्हु सकल कलाकार मुनाः न्हूदँया भिंतुना कालबिल यायेकथं यलया शंखम्वलय् च्वंगु दरवार ब्यांक्वेटय् नेवाः भ्वय् यायेगु क्वःछिउगु दु ।","November 04, 2020 05:45 AM"
https://nepalbhasatimes.com/27478,न्ह्यइपुख्यः,११४० थिंलाथ्व द्वादशी ,ख्यालि न्हिली,"धाइ नापं कि गुगु थासय् वनाः मनुखं बांमलाक धोखा नइ, अन हाकनं हाकनं वनाच्वनेगु याये मजिउ । तर छु याये ससलय् धाःसा वना च्वने हे माः । थ्व रहर मखु बाध्यता खः । ह्ह्ह् भाःत ः थौं झी सकलें पिने नः वनेगु न्हिं ? कलाः ः (लय्लय् तातां) धाथें खःला ? का अय्सा जि ५ मिनेटं तयार जुया वये का । भाःत ः ठीक जू … अबलय् तक कःसिइ टेबुल, मेच व नयेगु दक्वं ठीक यानाच्वने का ह्ह्ह् भाःत छखा छेँया छ्यं खःसा, कलाः गर्दन खः । उकिं गर्दन गुखे फस्वइ, छ्यं नं उखे हे फहिली ।","December 09, 2019 07:05 AM"
https://nepalbhasatimes.com/27471,न्ह्यइपुख्यः,११४० थिंलाथ्व द्वादशी ,ख्यालि न्हिली,"राजु ः ज्योतिष महाराज, धयादिसँ कि जिगु इहिपा गबले जुइ ? ज्योतिष ः छंगु इहिपा थ्व जन्मय् जुइ हे मखु ? राजु ः छाय् महाराज, अज्याःगु छुं खराब दुगु जकं खः ला कि ? ‘खराब योग छुं नं मदु’ – ज्योतिषं धाल– ‘छाय्धाःसां छंगु जीवनय् सुख हे सुख जक च्वयातःगु दु ।’ ह्ह्ह् छम्ह तसकं कप्तिम्ह मनूया कायं वया प्रेमिकालिसे चाःहिउ वन । लिहां वयेवं उम्ह कप्तिं थः काययाके न्यन– ‘चाःहिला वयेधुन ला ? गुलि ध्यबा खर्च याना वया ? कायम्ह ः निसः तका जक । कायया खँ न्यनाः कप्टिम्ह अबुं जिक्व ब्वः बिल । ‘छु यायेगु ले बाः …. वयाके दुगु हे उलि जक सा’–कायं तीजक धाल ।","December 09, 2019 07:15 AM"
https://nepalbhasatimes.com/36070,न्ह्यइपुख्यः,???? ???????  पञ्चमी,‘ल्यासे मय्जु गुलि बांला…’या प्रिमियर,येँ – येँ महानगरपालिका १८ वडाया अध्यक्ष न्हुछेकाजी महर्जनं च्वयादीगु म्येँया प्रिमियर जूगु दु । येँ महानगरपालिकाया मेयर विद्यासुन्दर शाक्यं वंगु कौलागा १४ शनिवाः छगू ज्याझ्वःया दथुइ ‘ल्यासे मय्जु गुलि बांला…’ म्येँया म्यूजिक भिडियोया उलेज्या यानादीगु खः । सः व संगीत सुमन कपालीया दुगु थ्व म्येँया म्युजिक भिडियोया निर्देशन विजय सिंहं यानादीगु खःसा नृत्य निर्देशन सितु महर्जनं यानादीगु खः । थ्व म्येँय् लोकंह्वाःम्ह कलाकार राजु महर्जन लिसें अल्का महर्जनया अभिनय स्वयेखनी ।,"November 19, 2020 07:43 AM"
https://nepalbhasatimes.com/34132,न्ह्यइपुख्यः,११४० यँलाथ्व चतुर्दशी,"रोहिंगा शरणार्थीया भूमिकाय् नेपाःमि सरिना सैंजु, निर्देशकपाखें सैंजुया अभिनयया प्रशंसा",येँ- रोहिंगा शरणार्थीत डुंगाय् च्वनाः गैरकानूनी रुपं अष्ट्रेलिया वइगु विषयवस्तुयात कयाः निर्माण जूगु ‘सर्भाइभ ओर डाई’ नांया संकिपा सार्वजनिक जूगु दु । सन् २०१८स हे छुं छुं चलचित्र हलय् प्रदर्शन जूगु उगु संकिपा आः अमेजन प्राइम मुभिज मार्फत सार्वजनिक जूगु दु ।                                                         उगु संकिपाय् अष्ट्रेलियाय् च्वनाच्वम्ह नेपाःमि सरिना सैंजु नं अभिनय यानादीगु दु । संकिपाय् सैंजुं सिमान्तकृत रोहिंगा समुदाया मचाया भूमिकाय् अभिनय यानादीगु खः । वहे रोहिंगा मचाया भूमिकाय् म्हितादीम्ह सैंजुया अभिनयया प्रशंसा जुयाच्वंगु दु । संकिपाया निर्देशक डानियल ओकोडुवां सैंजुया भूमिका तसकं च्वछायेबहःजूगु धयादिल । वय्कलं सैंजुं आत्मविश्वास सहित अभिनय याःगु व तसकं प्रतिभावान जूगु धयादिल । कलाकार सैंजु नकनिति च्यागू तगिंमय् ब्वनाच्वम्ह खः । गैरकानूनी रुपं डुंगाय् च्वना अष्ट्रेलिया वःपिं शरणार्थीत छगू अनकण्टार थासय् अलपत्र जुइवं अझ अप्व हाथ्याया सामना यायेमालीगु विषयलय् थुगु संकिपा केन्द्रीत दु ।,"September 01, 2020 04:42 AM"
https://nepalbhasatimes.com/34274,न्ह्यइपुख्यः,११४० यँलागा नवमी,"अमेरिकां ‘नौलो डिजिटल’ च्यानल शुरु, नेपाःया अडियो-भिडियो ख्यःया निंतिं बांलागु दबु जुइगु दाबी","येँ- अमेरिकाय् च्वना वयाच्वंपिं नेपाःमित जाना चायेकूगु डिजिटल प्लाटफर्म नेपाःया अडियो भिडियो सृजना ख्यःया निंतिं छगु बांलागु दबु जुइगु दाबी याःगु दु । थ्वहे सेप्टेम्बर महिनां निसें औपचारिक रुपं न्ह्याकूगु डिजिटल प्लाटफर्म ‘नौलो डिजिटल’या युट्युबय् नेपाः दुने वा नेपाःलिसे स्वापु दुगु सकतां कथं हलंज्वलं दुथ्याकेगु खँ दबुया छम्ह हामा सुनिल माथेमा प्रधानं धयादीगु दु ।                                                         थ्व युट्युबया दकलय् न्हापांगु औपचारिक ज्याझ्वः ‘पलेटी विथ अपला’ नांयागु टक शो अपलोड जुइ धुंकूगु दुसा थुके नेपाःया नांजाम्ह संचारकःमि रमा सिंहलिसेया खँल्हाबंल्हा न्ह्यब्वयातःगु दु । सुनिल माथेमा प्रधान, शरद श्रेष्ठ व रोशन पुरी स्वम्ह जाना चायेकूगु थुगु युट्युब च्यानलय् विशेष यानाः खस नेपाली भाय्या अडियो भिडियो हलंज्वलं दुथ्याकेगु ग्वसाः दुसा थुकी अंग्रेजी भाय् वा मेमेगु भाय्या हलंज्वलं नं ईब्यः स्वया दुथ्याकीगु खँ थुकिया हामा प्रधानं कनादिल । कोरोना संक्रमणया कारणं हलिंन्यंकया फिल्मख्यः शुन्य अवस्थाय् लानाच्वंगु व विशेष यानाः नेपाःया खस नेपाली फिल्मया स्वकुमिपिं आः याकनं हलय् फिल्म स्वःवनेफइगु अवस्था मदुलिं नेपाःया फिल्म ख्यःयात हलिंन्यंक च्वनाच्वंपिं नेपाःमिया नापनापं मेमेपिं दथुइ थ्यंकेगु ताःतुना ‘नौलो डिजिटल’या शुरुआत यानागु खँ प्रधानं कनादिल । वय्कलं थुगु माध्यमं दुहां वःगु आमदानीपाखें सर्जक वा निर्मातायात अप्वःसिवें अप्वः लवः बिइगु ग्वसाः दुगु खँ नं कनादिल । थुगु युट्युब च्यानलय् फिल्म जक मखसें  म्युजिक भिडियो, टक प्रोग्राम, फेशन शो, रियालिटि शो, ईन्टरभ्यु लगायतया अडियो भिडियो सृजनायात थाय् बिइगु खँ नं ‘नौलो डिजिटलं’ जानकारी बिउगु दु । थुगु च्यानलय् थःथःगु सृजना दुथ्याकेगु मं दुपिंसं थुकिया स्वम्ह हामा सुनिल माथेमा प्रधान (०१४४०५७०१०३२) , शरद श्रेष्ठ (०१५७१२६५७६३९) व रोशन पुरी (०१७०३६२५७३२९) यात भाइबर मार्फत स्वापु तयेफइगु जानकारी नं ‘नौलो डिजिटलं’ बिउगु दु ।","September 11, 2020 01:16 PM"
