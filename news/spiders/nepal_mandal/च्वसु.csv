headline,date,final_news,url
माघ ३ गते अय् नेवाः सतकय् कुहां वा ,"Posted on Mon Jan 12, 2009  3:40 pm NST","- थ्व स्वनिगः नेवाःतय्गु बाहुल्य दुगु उर्वरभूमि खः । थनया रितिथिति नखःचखः जात्रा पात्रा आदि जक मखु, कला संस्कृति इत्यादी नापं नेवाःतय्गु थःगु हे मौलिक विशिष्ठता दु । गुंपुन्हिया सायाः, यँयाःया कुमारी जात्रा, जनबहाद्यःया जात्रा, देवी प्याखं, कात्ति प्याखं, महाकाली प्याखं, म्हुपुजा, किजापुजाया लिसें बसन्त म्ये, सिनाज्या म्ये, होली म्ये, धातु म्येया नापनापं आपालं धार्मिक, सांस्कृतिक महत्वतय्सं नेवाःतय्गु प्रतिनिधित्व यानाच्वंगु दु । अले थःगु सांस्कृतिक एवं भाषिक मौलिकताया सम्बद्र्धन संरक्षणया निंतिं थनया नेवाःतय्सं लाः मलाः दु मदु मगाः-मचाः फुमफु धइगु नापं चिउताः   मतसें थ्वयात सदां म्वाकातयेगु कुतलय् थौं तकं थःत समर्पित यानाच्वंगु नं दु । छघौ छचा छन्हु छवाः छला छदँ जुजुं आपालं दँया क्यालेण्डर नं हिला वनेधुंकल धाःसा थ्वहे समयया अन्तरालय् नेवाःतय्गु आपालं ख्यलय् थ्व हे भूमिं गैर नेवाःतय्गु सांघातिक आक्रमणत नं सह याये हे माल । थुगुसीया कुमारी जात्राय् यायेत्यंगु परम्परागत बली प्रथा कटौती थुकिया मू दसु खः । नेपाःया उन्नती ‌प्रगतिया निंतिं ०७ सालया आन्दोलन जुइमा ०४६ सालया आन्दोलन जुइमा वा ०६२ सालया जनआन्दोलन हे छाय् मजुइमा फुकलिसं निरन्तर नक्सां छत्तिं हे उसि मचाःसें नेवाःत उलि हे उमंग उत्साह व जोश जांगर कथं न्ह्यज्याना हे च्वंगु दु । अय्नं आपालं नेवाःतय्गु हिं प्याःगु थ्व धरतीइ नेवाः उत्थानया नस्वाःगु स्वाँ नं ह्वयेमाःगु हे खः तर अथे जुइ मफु । थुकियात नेवाःतय्गु दुर्भाग्य वा विडम्बना बाहेकं मेगु छु धायेगु ? वास्तवय् थौंया गणतन्त्रय् नं नेवाःतय्गु उलि हे होस्ते हैंसे दु अमूल्य योगदान दु । आपालं नेवाःतय्गु ज्यानया बलीदान दु वीर सपूततय्गु प्राणया आहुतिया उपज खः थौंया गणतन्त्र । अय्नं थःगु मातृभूमिया निंतिं निस्वार्थ व इमान्दार जुयाः न्ह्यज्यानाच्वंपिं नेवाःत मोटरया लिउने च्वंगु घःचाः थें जक जूवंगु दु । गुकी न्ह्यःनेया घःचालय् बे्रक ज्वन कि लिउनेया घःचाः अथें च्वाक्क दीत बाध्य जुइ । अर्थात् थौंतक नं राजनैतिक लँपुइ नेवाःत सदां हे लिउने हे तिनि सत्ताया बागडोर ज्वनाः न्ह्यज्यायेगुली 'फस्ट' लाके मफुनि । गुकिं यानाः न्ह्याक्व हे तनमन हे योगदान बियाः न्ह्यज्याःसां अन्त्यय् सदां 'हात लागे सुन्य' जुयाः सदां द्याकाः च्वनेमाःगु इतिहासत नं झीके गाक्कं दु । तर आः ई पाये धुंकल सकल नेवाःतय्सं न्ह्यलं चायेकेमाःगु ई जुइ धुंकल । क्वथाय् च्वनाः टिभि स्वयेगु व याउँक च्वनाः मकः पनाः म्ह क्वाकेगु ई मखये धुंकल आःला सतक हे क्वाके हथाय् जुइ धुंकल । न्हापा थें मेपिंत दोषारोपण यानाः व मेपिंसं थ्व याना मबिउ व याना मबिउ धकाः लिलाक्क फल्चाय् च्वनाः गफ मुइका च्वनेगु ई नं मखये धुंकल । आःला झीगु ज्या झीसं हे पूवंकेमाः, मेपिंसं झीगु ज्या पूवंका बीधकाः धुक्क जुयाच्वनेगु तःधंगु मूर्खता बाहेकं मेगु छुं जुइ मखु धइगु थुइका झी स्वय्म थः हे न्ह्यज्यायेमाःगु दु । थौं हाकनं छक्वः झीगु न्ह्यःने थःगु हकअधिकार कायेगु अवसर वःगु दु । तर अवसर व मौकां स्वइतं पियाच्वनी नं मखु । थुगु इलय् नं झीसं जि अफिस वनेमाः पसः चायेकेमाः बुँइ वनेमाः थ्व यायेमाः व यायेमाः धकाः च्वनी धाःसा मेपिं मखु झी थःहे बांमलाक्क द्याकाः च्वने माली । छाय्धाःसा नेवाः स्वायत्त शासनया माग यासें स्वायत्त राज्य मुंकाः संघर्ष समितिं थःगु अवधारणा पौ सरकारयात लःल्हाये धुंकूगु दु । नेवाः अस्तित्व म्वाकेया निंतिं थ्व छगू तच्वकं तःधंगु व महत्वपूर्णगु आन्दोलनया पलाः खः । गुगुं नं आन्दोलनया शक्ति प्रदर्शनं सफलताया अचुक ब्रम्हास्त्रया ज्या याइ । गुकिं यानाः जक आन्दोलनया कदर सम्भव जुइ । मखुसा गबलें गबलें ततःधंगु आन्दोलनत नापं लँय् वांछ्वयातःगु निगतिगु बाकूचाथें जक नं जुया बी यः । थ्व खँयात थौं झीसं बांलाक चिन्तन मनन यानाः गम्भीर नक्सां हे थुइकेमाःगु दु । थुइकाः न्ह्यज्याये हे नं माःगु दु । वतमान परिस्थितिं जि नेवाः खः धकाः म्हुतुं जक धयां मगाः धइगु स्पष्ट क्यनाच्वंगु दु । फल्नां मयाः धिस्कानां मयाः धकाः तिवां तिवां हालां जक झीगु म्हगस साकार जुइ फइ मखु । अले अधिकार स्वइगुं दया माया व फ्वनाः मखु ल्वानाः कायेमाः धइगु थुइकाः आः तुरुन्त हे झीसं संघर्षया निंतिं पलाः न्ह्याके हे माः । प्रत्येक नेवाःतय्सं जिं थःगु मातृभूमिया निंतिं छु यानागु दु धकाः थम्हं थःके हे न्ह्यसः न्यनेमाः । अले आः तक थम्हं छुं याये मफुनिगु जूसा आविलंसां जिं थःगु मांभाय्या निंतिं बांलाःगु ज्या अवश्य याये धकाः प्रण यानाः थःगु कर्तव्य पूवंकेगु कुतः झी सकस्यां याये हे माः । न्ह्यःने वयाच्वंगु माघ ३ गते झीगु निंतिं तच्वकं महत्वपूर्णगु व झीगु शक्ति प्रदर्शनया ऐतिहासिक न्हि खः । थ्व कुन्हु नं झी सकलें छथासं मुनाः छवाः जुयाः क्यने मफुत धाःसा नेवाः अस्तित्व व पहिचानय् ग्रहणं मज्वनी धकाः धायेत सुं मछालेम्वाः । उकिं थ्व न्हियात उत्सवया न्हि भाःपाः सकलें नेवाःतय्सं थ्व छन्हु जिगु मातृभूमिया उत्थानया नि‌तिं धकाः थःत फ्यायेमाः । फुकं ज्याखँत त्वःताः सकतय् कुहां वयाः एकिकृत जुइमाः । थःगु हक अधिकारया निंतिं गांया कुंकुनं निसें दना वयेमाः त्वाः त्वालं दनावयेमाः छेँखा-छेँखा पतिकं दनावयेमाः । छम्ह नेवालं मेम्ह नेवाःयात दँदँ जुरुजारुं दँ छधी छप्पँ जुयाः न्ह्याज्यायेनु धइगु शंखघोष यानाः न्ह्यज्याये फःसा छम्ह स्वाभिमान नेपालं थःगु मू दायित्व पूवंकूगु जक मजुसें मातृभूमिया निंतिं तःधंगु हे तिबः बिउगु साबित जूवनी । मखुसा नेवाः अस्तित्वया निंतिं मात्र छन्हु ई हे पाये मफुम्ह नेवालं थःत नेवाः धकाः छु न्हासं गर्व यायेगु  उकिं झी सकस्यां छप्वाः म्हुतुं धाये अय् नेवाः सतकय् कुहां वा !",http://www.nepalmandal.com/content/655.html
जलश्रोतया धनी धाधां देय् बर्बाद यात ,"Posted on Sun Jan 11, 2009  7:48 pm NST","- नेपाःया नेता व कर्मचारी नोकरशाहीतय्के भचा हे लाज शरम व नैतिकता धयागु खने मदयेधुंकल । विद्युत मन्त्रीं विद्युतया संकटकाल घोषणा यानाः विश्वया न्ह्यःने नेपाःयात मध्ययुगिन अवस्थाय् यंकेत्यनागु दु धइगु संकेत बीधुंकूगु दु धाःसा सचिव शंकर प्रसादं १२ घण्टां आः याकनं हे १६ घण्टा लोडसेडिङ जुइत्यंगु दु धइगु सुसमाचार बियाः देय्यात अन्धकारया अवस्थाय् लाकेत्यनागु खँ स्वीकार यात । अझला फागुण महिनाय् १८ घण्टा तक नं लोडसेडिङ जुइफु धकाः धर्म त्वःताः जनतायात धाल । प्राधिकरण भार संप्रेषण केन्द्र एलडीसी या प्रमुख शेर सिंह भाट नं धाल '१० लाख युनिट बराबरया बिजुली उत्पादन यायेगु क्षमता कमी जूगुलिं लोडसेडिङ यायेत बाध्य जूगु खः ।' नेपालय् आः विद्युतया माग १ करोड ८ लाख युनिट दुसा उकी ७० लाख युनिट जक बिद्युत उत्पादन जुयाच्वंगु खँ नं वय्कलं कनादिल । वय्कल हानं धाल 'खुसिइ लःया सतह कम जुयावंगु कारणं थ्व समस्या वःगु खः ।' थ्व खँ पाखें सीदु कि थनया नेता व नोकरशाहीत नकचरा एवं जिम्मेवारबिहीन बेकारीतय् जमात जक खः । थ्वया अर्थ छु धाःसां देय्या लाखैं लाख भत्ता सुविधा तलब ला थुमिसं केवल ल्हाः प्वःचिनाः निभाः पानाः जक नयाच्वंगु लानाच्वन । नेता व नोकरशाहीतसें नं मसिउगु खइ मखु अरब लागाया लःया समस्या दुगु देशय् २४ घण्टा विद्युतया सप्लाई जुयाच्वंगु दु । देय्न्यंकं झिलीमिली जुइक मतया व्यवस्था जुयाच्वंगु खँ उमिसं मसिउगु मखु । नेतातय्सं आः नं म्हुतुं धायेगु मत्वःतू नेपाः जलश्रोतया धनी देय् खः धकाः । ब्राजिल धुंकाः नेपाः हे खः । थन ८३ हजार मेगावाट विजुली पिकायेगु क्षमता दु धकाः नं उमिसं धयाच्वंगु दु । सामन्ती सोच दुपिं नेतातय्सं म्हुतुं छु धाइ वया नतिजा उकिया अःखः जुयाच्वनी । पाचायती नेतातय्सं नं 'हरियो बन नेपालको धन' धकाः धक्कु त्वःताः आखिर वन साफ यानाः त्वःता बिल । अथे धइगु नेपालको वन भारतको धन जुल । नेपाःया वनं भारतया उद्योग ब्यवसाययात यक्व तिबः बिल । आः नं भारतयात फुक्क लः व मतया अधिकार मबिउतले नेपाःयात जलश्रोतय् विश्वया नम्बर २ लय् लाःगु देश खः धकाः भाषण बीगु ज्या थुमिसं त्वःती ख्वाः मवः । झीसं थ्व खँ नं न्यना सन् १९११य् राणा शासनया इलय् ५०० किलोवाट विद्युत गृह फम्पिइ निर्माण यानाः मतया उत्पादन शुरु याःगु खः । व इलय् चीनं नं थःगु शिलोङ युनान धयागु थासय् जलविद्युत पावर हाउस निर्माण शुरु याःगु खः । थौं नेपाःया स्थिति झनझन स्यना वनाच्वंगु दुसा चीनय् अपार विद्युत उत्पादन यानाः विश्वय् धनी व शक्तिशाली राष्ट्र जुयाच्वंगु दु । चीन विश्वया नम्बर वान शक्तिशाली देश जूसा नेपाः विश्वया नम्बर वान कमजोर व गरीब राष्ट्रय् कुहां वनाच्वन । थ्वया कारण छु धायेबलय् चीनया नेतात सक्षम योग्य व देशभक्त खः । नेतातय्सं नं राष्ट्रया लागिं अति हे परिश्रम यानाच्वनसा झीथाय् नेतात लोभी लालची व विदेशी शक्ति धाथें च्यः राजनीति यानाच्वंगुलिं देय् स्यनावनाच्वंगु खः । यदि भिंपिं नेता खःसा दीर्घकालीन राष्ट्रि स्वार्थय् ध्यान तयाः योजना दयेकाः अति मेहेनती ढंगं ज्या यानाच्वनी । दसुया लागिं भारतय् छुं दँ लिपा चीनया जनसंख्या सिबें अप्वः दइगु अनुमान यानातःगु दु । जनसंख्या अति हे बुद्धि जुइगुलिं खाद्यान्न जक मखु लः व मतया माग नं अति हे बढे जुइगुलिं भविष्यया समस्या समाधानया लागिं खुसिइ जडान आयोजना सफल यायेगु लागिं युद्धस्तरं ज्या यानाच्वंगु दु । नदी जडानया योजना सफल जुलकि हालय् सिचाई जुयाच्वंगु ९ करोड हेक्टर बुँइ सिचाई सुबिधा जुयाच्वंगु निदुगं अप्वयाः १७ हजार करोड हेक्टर जमिनय् सिचाई जुइ अले अन्नया उत्पादन नं हरेक दँय् २० करोड टन जुइगु थासय् ५० करोड टन उत्पादन यायेगु लक्ष्य भारत याःगु दु । नदी जडान आयोजनाया लागिं नेपाःया कोशी, गण्डकी व महाकालीया लः भारतया गंगा क्वफायेगु गोदावरी, कृष्णा, कावेरीया लः कर्नाटक व तामिलनाडुया बुँइ तक थ्यनी । महाकालीया लः यमुना सावरमती खुसि जुयाः राजस्थान व गुजरात तक थ्यंकेगु योजना खः । यदि भारतया थ्व योजना सफल जुल कि नेपाःया तःधंगु बिपति वइगु सम्भावना दुसा भारतयात नेपाःया लः वरदान साबित जुइ । झीथाय्या नेतात खनाः विश्वया जनता तक छक्क जुयाच्वंगु दु । छाय् धाःसां गनं देशय् मजुइगु सम्झौता थन जुइगु जुयाच्वन । व खः नदीनालाया लः व मत भारतयात सितिं‌ बीगु अधिकार । अझ थुलि जक मखु विदेशी बैंकं त्यासा कयाः निर्माण जुइगु योजना तकं भारतयात बियाः हानं भारतयाके हे थिकेगु भावं मत न्यानाच्वनी । न्हापाया सरकारं ला कोशी गण्डकी व कर्णालीया लः व मतया अधिकार भारतयात बीधुंकूगु दु । आः या सरकारं नं भारतयात लय्तायेकेगु लागिं पाचेश्वर, माथिल्लो कर्णाली, चिसापानी परियोजना, नौमुरे बुढीगण्डकी फुक्कं भारतयात बीगु लागिं कसरत जुयाच्वंगु दु । पाचायती नेतातय्सं 'हरियो बन नेपालको धन' धाधां वन फुक्क ध्वस्त यानाः ुनेपालको वन भारतको धनु याः थें आःया नेतातय्सं नं जलश्रोतया धनी देय् नेपाः धाधां जलश्रोतया फुक्क अधिकार भारतयात बियाः नेपाःयात अन्धकारय् तयेगु जक मखु अर्थतन्त्र ध्वस्त यानाः जनतायात पीडा बियाच्वंगु खँ सकस्यां सिउ । सफल जनआन्दोलन-२ पाखें दैनिक आवश्यक बस्तु नयेगु त्वनेगुनिसें चिकं ग्याँस फुक्कं भारतया दयामायाया भरय् च्वनेत बाध्य जुइ मायेका बिल । आः हानं लः व मतया अधिकार नं बियाः जनतां त्वतेगु लः व छेँय् मत च्याकेत नं दिल्लीया फोन पियाच्वनेमाःगु अवस्था पिकायेत न्हूगु नेपाः धइगु भ्रमजाल दयेकाच्वंगु जकं मखु ला ?",http://www.nepalmandal.com/content/643.html
येँयाःया सांस्कृतिक जनआन्दोलन ,"Posted on Mon Oct 13, 2008  9:30 pm NST",दँय्दसं थें थुगुसी नं यँयाः इन्दजात्रा वन । तर थुगुसी न्हापान्हापाथें यँयाः जक मजुसे छगू बिस्कं जात्रा जुल । यँयाः यिसं थँसेंलि शुरु जुइगु खः वहे कथं शुरु जुल अले जुजु मदये धुंकूगुिलं न्हापांम्ह राष्ट्रपति डा। रामवरण यादवया उपस्थितिइ जात्रा न्ह्यात । जात्रा ताः नं लात । थुगुसी थीथी राजनैतिक पार्टीया भातृ संगठन क्लब लगायत नेवाः जागरण माच पाखें भोलेन्टियस्रया भूमिका म्हितूगु खः । यँलागा चौथी कुन्हु कुमारी द्यः किलागल सालेमाःगु व राष्ट्रपितं सिन्हः तिनाः जात्रा क्वचायेके माःगु खः । तर पुलुकिसि लाखे व सवभकुं बाजं बिजं मथासें विरोध प्वंकल । कुमारी द्यः सायके मबिउ । अले थ्व छु जूगु धइगु हुइना भुइना जूबलय् सीदत पुलुकिसि लाखे व सवःभकुयात बिया वयाच्वंगु बलि थुगुसी मबिउगु जुयाच्वन । वकुन्हु हे अर्थमन्त्री डा। बाबुराम भट्टाराई पाखें बजेट भाषण नं जुयाच्वंगु खः । थ्व खँ नेवाः जागरण सुरक्षा माचया पासािपंसं नेवाः एकता जिन्दावाद गुथि संस्थान खारेज याः झीगु संस्कृति बचे यायेनु धइगु नारा बियाः पुलुकिसि लाखे व सवःभकुयात सने मबिल । थ्व नारां सकल नेवाःतय्गु नुगलय् थाय् काल । अले सकस्यां थ्व हे नारा थ्वयेकल । द्यः साले मफुत । लिपा सनिलय् कुमारी छेँया चुकय् छुं छुं नेवाः बुद्धिजीवीत मुन । अन सभासदिपं नविन्द्रराज जोशी ध्यानगोविन्द्र रंजित डा। मंगलसिद्धि मानन्धर बुद्ध साय्मि लगायत कुमारी छेँया गौतम शाक्य पुलुकिसि नायः मोहनकृष्ण डंगोल व लाखेया मनू च्वना १० बुदँे माग पेश यायेगु खँ क्वःजित । पिने जनमानसं छुं माग तयेत्यंगु खः धकाः सीके चाहे जूगु खः तर अन स्वइतं छुं जानकारी मबिसे शुरुक्क वनाछ्वत । झीगु हे जग्गा जमिन हड्पे यानाः अक्षयकोष तयातःगु खः तर थत माःबलय् थःगु हे ध्यबा विगंयात वांछ्वयाः बी थें यानाः गुथि संस्थानं याना च्वंगुलिं थुकिया प्रतिक्रिया स्वरुप गुथि संस्थान विरुद्ध आन्दोलन यायेमाःगु बाध्यता खनेदत । तर थ्व आन्दोलन केवल झीगु संस्कृति ल्यंकेत जक मखु झी स्वयम् ल्यना च्वनेत व झीगु नेवाः स्वशासन कायेत खः । तर अफशोच अज्याःगु आन्दोलन जुयाच्वंन नं अन सुं हे नेवाः न्ह्यलुवाः खनेमंत । नेवाः नेतात ग्वः धकाः सकस्यां न्ह्यसः तल । थ्व हे आक्रोशय् छुं छुं पासापिंसं नेवाः नेतातय्त चुरा व सचिका चिकेगु धकाः ध्यबा हापं म्हयाः चुरा सचिका घाकेगु ज्या नं यात । अबलय् आन्दोलित नेवाः जनता मां-बौ मदुपिं मस्त थें उखेथुखें बाँय् जुयाच्वन । अथे हे मेगु निन्हु तक नं थथे हे थःथः गु्रप गु्रपय् खँल्हासें आन्दोलन चर्के यायेगु खँ जुल । अन्तय् स्वनिगः बन्द यायेगु खँ जुल । नेवाःत न्हापां निसें शोषित जुया च्वनेमाःगु व थीथी ख्यलं विस्थापित जुया च्वनेमाःगु दु । आः वयाः पृथ्वीनारायण शाहं तकं हटे याये मफुगु जात्रायात विस्थापित यायेत स्वःगु खनाः नेवाःत स्वस्फुर्त रुपं दनावःगु खः । थ्व सुं हे छुं हे राजनैतिक संगठन खलः पुचःया आह्वानय् मखुसें थः नेवाः जूगुया नातां थः पूर्खा तया थकूगु जात्रायात न्हंके त्यंगुलिं नेवाः जनता थःथःगु थासं दनावःगु खः । छम्ह निम्हेस्यां धाल नेवाःतय्गु आन्दोलनय् थ्व हे झीगु नेतृत्व कमजोरी जूगुलिं झीगु आन्दोलन पूमवंगु खः । ज्वना यंकूगु खँय् जनसेवाया इन्स्पेक्टर अनुपम शमसेर जवरा नाप भनाभन जुल । जुद्ध शालिक न्ह्यःने जुलुस वनाच्वनापिं पासापिंसं साथ बियाः छुं छुं पासापिंत त्वःतके फत । थ्वया दथुइ बसन्तपुर लागाय् सुथंनिसें स्वतन्त्र नेवाःत मुनेगु जुल । खँल्हाबल्हा जुइगु । नेवाः नेतात व पार्टीयािपं सुं हे आन्दोलनय् सकि्रया खनेमदु । छगू सन्ध्याकालिन पत्रिकां थ्व राजवादीतय्गु आन्दोलन खः धकाः बुखँ पितबिल । आक्रोसित जूपिं नेवाःतय्सं भोताहितिइ च्वंगु उगु न्हिपौया ज्याकुथी हे तोडफोड यानाबिल । अथे हे आन्दोलन शुरु जूगुया यक्व लिपा वःगु कान्तिपुर टीभीया मोटरय् आक्रमण यात । आन्दोलन क्वमचाःनि । बहनी एभिन्यूज टी।भी आन्दोलनरत मनूत व सरकार दथुइ वार्ता जुइन धइगु बुखँ वयेसातकि छु विषयय् वार्ता याये त्यगु धइगु तकं जानकारी मवयेक आन्दोलन दिकेत सम्झौता याइन धइगु तायेकाः छथ्वः आन्दोलित मनूतय्सं नेवाःतय्गु राष्ट्रिय संगठन नेवाः देय् दबूया ज्याकुथी वनाः मेचत कुर्का छ्वयेकेगु ज्या यात । थ्व च्विमं पासापिंत मछ्वयेकेत इनाप यानागु खः तर हुलया भिडं जितः हे मखुगु दृष्टिं स्वत । खय्त ला थ्व तसकं मजिउगु ज्या जूगु खः । हानं कन्हय् कुन्हु जनतां छुं खंकल धाःसां यःिसं चान्हय् साला यंकातये धुंकल । यःसिं साइतं क्वःथलेगु व साइतं थनेमाःगु खः । तर चान्हय् पुलिस पाः तयाः साला यंकल धकाः खँ पिदन । लिपा धमाधम नेवाःत प्यम्ह न्याम्ह मुन कि हे ज्वनेगु यानाहल ज्वंपिं त्वःतकीपिं मन्त । सुं हे संगठन खलः पुचलं आन्दोलनया जिम्मेवारी मकाल । थ्व पाय्छि खः छाय् धाःसा थ्व स्वस्फुर्त आन्दोलन खः । म्हाइपुगु खँ छु जुल धायेबलय् राष्ट्रपितं अन्तिम न्हि कुन्हु मवल । जनतां हे सिन्हः ती मखन । तर फाइदा नं जुल । १० बुँदे माग पूवंकेगु सरकार पाखें बचं बिल । अथे हे मेगु ५ बुँदे माग पूवंकेगु खँ जुल । आः थ्व माग पुवंकेमाः । अले जक झीगु आन्दोलनया सार्थकता दइ । आन्दोलन क्वचायेधुंकाः नेवाःतय्गु विजय कथं सद्भाव र् याली पिहां वःगु खः तर उकी धाःसा फुक्कं खलः पुचःत थःथःगु संस्थाया ध्वाँय् ज्वनाः पिहां वल । आन्दोलनय् अज्याःगु छपु हे ध्वाँय् पिहां मवः । बरु सद्भाव र् याली धाःगु ब्यानर छगू जक तयावःगु जूसा बांलाइगु खः । सदभाव सभाय् मोहनकृष्ण डंगोल पद्मरत्न तुलाधरिपंसं नेवाः एकतायात कयाः न्ववानादीगु खः । धाथें थ्व नेवाः एकता दुसा नेवाःतय्सं न्ह्याःगु नं यायेगु ।,http://www.nepalmandal.com/content/388.html
बाध्यतां हे नं सयेके माल नेपालभाषा ,"Posted on Mon May 18, 2009  10:01 am NST",जनकपुरया श्यामबहादुर श्रेष्ठयात नेवाः भाय् मसयेकूसा दछि दुने थःगु नेवाः सना गुथिं पितिनेगु क्वःछित । येँय् वयाः यलया खुमलटारय् स्थायी बसोवास यानाच्वंम्ह वय्कः अनया स्थानीय गुथियार खःसां फुक्कं फुक्कं नेपालभाषां खँ ल्हाइ तर वयात नेपालभाषा सयेके इच्छा दुसां छुं नं कथंया मौका चूमलाःगु कारणं अथें लानाच्वन । त्रिविवि नेपालभाषा केन्द्रीय विभागं अतिरिक्त कि्रयाकलाप थें हे स्वला तक नेपालभाषा स्यनीगु जानकारी गोरखापत्रय् वयेवं वय्कः आतुर जुयादिल । छगू इलय् नेवाः देय् दबुिलं नेपालभाषा न्ववाये सःिपं जक देय् दबूया दुजः निर्वाचित जुइ दइगु प्रावधान हयेवं नेपालभाषा सयेकेत उकथं हे कुतः जूगु खः । आः देय् दबूया दुजः जुइत जक मखु कि गुथियार जुइत नं नेपालभाषा सयेकेत बाध्य यायेवं जनकपुरया ५० दँ पुलेधुंकूम्ह भाजु श्यामबहादुर श्रेष्ठं थः काय् म्ह्याय्िपंत जूसां नेपालभाषा स्यनेगु मति तयाः केन्द्रीय विभागं बिउगु स्वलाया प्रशिक्षण पूवंकादिल । स्वला तकया नेपालभाषा प्रशिक्षणय् सहभागी जुयादीम्ह भाजु रविन्द्र महर्जनया अनुभव नं अज्याःगु हे दु । अझ अडियो भिडियो छ्यलाः प्रयोगात्मक रुपं कक्षा साचालन याःगु जूसा थःिपंसं भाषा अप्वः सयेके खनीगु वय्कःया धापू दु । आः वय्कलं नं सयेकेधुंकूगु नेपालभाषायात निरन्तरता बीगु प्रतिवद्धता प्वंकूगु दु । नापं सिराहं झाःम्ह प्रशिक्षक प्रमोद प्रधानं नं थः रोटरी क्लब यलय् च्वनाः ज्या यानागु इलय् अन फुक्कं निर्णय नेपालभाषां च्वइगु जुयाः आः थः नं नेपालभाषा मसयेकल धाःसा आकिवं रोटरी क्लब यलया प्रेसिडेन्ट जुइगु मौका हे चबुइगु तायेकाः बाध्य जुयाः नेपालभाषा सयेकादीगु खः । थुकथं रहरं मखु कि बाध्य जुयाः हे थःगु मांभाय् नेपालभाषा सयेकेत वयाच्वंिपं नेवाःत अप्वः दुथ्याःगु खः िझंप्यम्ह सहभागी तयाः केन्द्रीय विभागं चले याःगु न्हापांगु नेपालभाषाया प्रशिक्षण कक्षाय् । आः थुकथंया मेगु कक्षा नं याकनं हे चले यायेत्यंगु दु । पुलांिपंत बधाई बिदाई व न्हूिपंत लसकुस यायेगु ल्याखं शुक्रवाः न्ह्याकूगु समापन ज्याझ्वलय् नेपालभाषा जर्नल नं मूपाहां कथं झाःम्ह विश्वविद्यालय अनुदान विभागया प्रमुख डा। कमलकृष्ण जोशीं विमोचन यानादीगु खः । प्रशिक्षकिपं नं उगु कक्षां तसकं हे लय्ताःगु खनेदु । मू प्रशिक्षक जुयाच्वनादीम्ह प्रा। डा। सुन्दरकृष्ण जोशीं ला थुगुसी गैर नेवाःत जक दुथ्याःगु खःसा आः वइगु कक्षाय् गैर नेपालीतय्त नं नेपालभाषा कक्षाय् सहभागी यानाः विभागपाखें मेमेगु नं थुकथंया हे नेपालभाषा कक्षा चले यायेगु आँट यानादिल । िझंनिगू लाखया ल्याखय् दुिपं नेवाःत मध्ये विशेष रुपं स्वनिगलं पिनेया प्यंगू लाख ति नेवाःतय्सं नेपालभाषा ल्हायेगु हे त्वःतूगु जुयाः विशेष रुपं पिनेयािपंत हे नेपालभाषा स्यनेगु विभागया लक्ष्य दु । मोफसलया नेवाःतय्त नेवाःत हे मखु थें भेदभाव याइगु स्वनिगःया नेवाःतय् पह खनाः आजित जुयाच्वंम्ह श्यामबहादुर श्रेष्ठं आः लिपा गथे न्ह्यज्यायेगु धइगु खँ संस्कृति मन्त्रालयपाखें हे बिचाः ब्याकेमाःगु तर्क तयादिल । झीगु नेपालभाषा जर्मनी जापानी आदि भाषा थें सयेका थाकुयाः जक ब्वनीिपं व सयेकीिपं म्हो जुयाच्वंगु मखु । थन ला थ्व भाय् सयॆकेधुंकाः वयां लिपा छु यायेगु व थुकियात गन छु ज्याय् छ्यलेगु धइगु हे मू समस्या जुयाः न्ह्यःने वइगुिलं सयेकः वईपं मदुगु खः । उगु मचाःमगाःयात नेपालभाषा केन्द्रीय विभाग नापं नेवाः देय् दबू नेपालभाषा मंकाः खलः थेंज्याःगु नेवाःतय्गु राष्ट्रिय संगठनपाखें बिचाः याना वनेगु खत धाःसा निरन्तर रुपं नेपालभाषाया विकासय् ग्वाहालि हे जुयाच्वनीगु खनेदु ।,http://www.nepalmandal.com/content/1446.html
हरे जाम! हरे जाम! ,"Posted on Mon Jan 5, 2009  9:08 pm NST","- न्हापा हरे राम ! हरे राम ! राम राम हरे राम ! थौकन्हय् हरे जाम ! हरे जाम ! जाम जाम हरे जाम ! न्हापायापिंके गाक्कं ई दु । न्ह्याथाय् वंसां ढुक्क । नोटेन्सन । इलं लात किं द्यःया नां काइ भजन कीर्तन याइ । हरे राम हरे राम जप यानाः ई छ्याइ । थौकन्हय् स्वयादिसँसा न्ह्याम्हेसिया नं म्हुतुइ हरे जाम हरे जाम । न्ह्याथाय् वंसां छगू हे समस्या ""हरे जाम ।"" ""जाम"" धायेवं सकसिनं थुइकि ""गाडी जाम ।"" सकसिनं सिउ गाडी जामया कारण अप्वः मनूत अत्याधिक गाडीया चाप चिब्यागु लँ । तर समस्या समाधानया लँ सुनां नं सिउ ला  शहरी सभ्यताय् म्वायेया निंतिं बरु न्हिं घौ निघौ जामय् च्वनी गामय् नं वये धुंकाः गामय् हे वनाः छाय् च्वनी थथे धायेबलय् थौकन्हय्या येँ देय्या गाडी जामया समस्या गामय् नं वःपिं मनूतय्सं यानाः जूगु थें च्वनी तर दोष गामय् नं वःपिं मनूतय्गु मखु दोष सरकार याःगु जक खः सरकारं याःगु शहरीकरण विकासया लिच्वः जक खः । गामय् छु दु  न अवसर न आधुनिकता । गुलि नं दु येँ देशय् हे दु स्कूल कलेज बैंक हस्पिटल डान्सबार लोकदोहरी हाइभिजन हल अपार्टमेन्ट डिपार्टमेन्ट सकतां दु । थुकिया अर्थ येँ देय् विकास ला जुल अव्यवस्थित शहरीकरणं यानाः न्ह्याथाय् नं गाडी जाम जुल । गामय् गाडी जाम जुइगु सवाल हे मदु छाय्धाःसा विकासया पूर्वाधार लँ हे गाक्कं मदु । गामय् ला विकास जक जाम जुयाच्वंगु दु । विकासया खँ ल्हायेगु खःसा विकास गामय् जक मखु देय्न्यंक हे जाम जुयाच्वंगु दु । छिं गनं छुं विकास जूगु खनागु दु ला  छता खँ धाःसा अवश्य नं विकास जूगु दु व खः- वित्तीय संस्था । स्व स्वथाय् वाणिज्य बैंक विकास बैंक फाइनान्स कम्पनी अले वित्तीय सहकारी संस्थात ला म्हुकंचा थें हे बुया वःगु जुल । म्हिचाय् ध्यबाः मदुसां जिरो प्रतिशत व्याजय् किस्ताबन्दीइ मोटरसाइकल गयेका च्वंगु दु भतिचा हैशियत दत धाःसा पार्किङ्ग यायेगु थाय् मदुसां 'भेहिकल लोन' बियाच्वंगु दु । अले गाडी जाम मजुइ ला गाडी जाम जुइगुया कारण ला सिल तर विकास जाम जूगुया कारण थुल ला थें सकसिनं धाइगु देश विकास मजूगुया कारण लोडशेडिङ्ग हँ । लोडशेडिङ्गं याना उद्योग धन्दा चौपट जुल मेगु विकासया पूर्वाधारत नं जामय् लात । माःगु चीज जामय् लाःगु खःसा विकास निकास जाम जुइ मखु जुइ सायद । खँ ध्वाःथुइका बिये चिब्यागु लँय् गाडी जाम जुयेगु पलेसा तब्यागु नहरय् लः जाम जूगु जूसा विद्युत उत्पादनय् समस्या हे वइ मखु । विद्युत नापनापं विकास नं देय्न्यंक प्रवाहित जुइगु जुइ । नगरय् धः जाम जुल धाःसा नगरपालिकां तुरुन्त निकास माली तर देश विकास यायेत माःगु विद्युत उत्पादनया निंतिं नहरय् लः जाम यायेगु वैकल्पिक उपाय सुनां नं मस्वः । सकसिनं शहरय् गाडी जाम जूगु जक खं देश न्ह्याकिपिं नेतातय्गु न्ह्यपु जाम जूगु सुनां नं मखं । खँ गनं गन थ्यन खँ शहरय्/नगरय् गाडी जाम जुइगुया खः । सररर बा वनाच्वंगु धलय् छुं पंगः लात धाःसा व जाम जुइगु स्वाभाविक खः । न्ह्यागुं जाम चीकेया निंतिं कुशल व्यवस्थापन क्वातुगु कार्यनीति अग्रगामि सोच माः चाहे व गाडी जाम जुयेमाः चाहे विकास । झीसं ला याये फुगु छुं मखु धायेगु जक खः- हरे जाम ! हरे जाम !",http://www.nepalmandal.com/content/578.html
जनजातितय् दुने ध्रुवीकरण ,"Posted on Mon Jan 12, 2009  3:53 pm NST","- संविधानसभाया चुनाव क्वचाय् धुंकाः आदिवासी जनजाति महासंघ सेरेमोनियल संगठनत थें जक क्रियाशील जुयाच्वंगु दु । संविधानसभाया चुनाव मार्पुत संविधानसभाय् अप्वः धइथें जातिया समानुपातिक प्रतिनिधित्व थ्यनाच्वंगुलिं आदिवासी जनजातितय् मंकाः संघर्षया आवश्यकता मंत ला धइथें च्वंक आदिवासी जनजाति महासंघत कि्रयाशील जुयाच्वंगु मदु । सन् १९९० या राजनीतिक परिवर्तन धुंकाः संघ संगठन चायेकेगुली प्रतिबन्धित मजूगु खुल्ला राजनीतिक वातावरणय् नेपाःया ३७-३८ प्रतिशत दुपिं आदिवासी जनजातिया मंकाः कुसा संगठनया रुपय् नेपाल जनजाति महासंघ (लिपा वनाः आदिवासी जनजाति महासंघ)या गठन जुल । थ्व संगठन नीस्वनेगु ज्याय् नेवाः, मगः, गुरुङ, तामाङ, लिम्बु व राई (राईतय्गु निगू संगठन) जातिया जातीय संगठनतय् तःधंगु भूमिका दु । महासंघया विकास लिपा नेपालय् जातीय समस्या समाधानया आवश्यकताया बारे सघन रुपं बहस जुल । फुक्क पार्टीतसें थ्व समस्यायात सम्बोधन यायेगु आवश्यकता वाःचायेकल । थ्वया दथुइ मूलतः थ्व समस्याया समाधान यायेगु निंतिं संघीय व्यवस्था व जातीय स्वायत्त राज्यया परिकल्पना यानाः नेकपा (माओवादीं) थःगु जनयुद्धयात छगू हद तक सफलता ल्हातय् लाकेत नं ताःलात । गुकिया फलस्वरुप नेपाःया जातीय सवालयात तुलनात्मक रुपय् मेमेगु पार्टीं स्वयाः थःगु पार्टीया एजेण्डा दयेकेफुगुलिं संविधानसभाया चुनावय् माओवादी न्ह्यःने लात । नेपाःया आदिवासी जनजातितय्गु मिल्याखय् तथ्यांक विभागया सन् २००१ या तथ्यांक कथं दकलय् अप्वः दुगु जनजाति पुचःया रुपय् मगःत १६,२२,४२१ (७.१४ प्रतिशत), थारु १५,३३,८७९ (६.७५ प्रतिशत), तामाङ १२,८२,३०४ (५.६४ प्रतिशत), नेवाः १२,४५,२३२ (५.४८ प्रतिशत), राई ६,३५,१५१ (२.७९ प्रतिशत), लिम्बु ३,५९,३७९ (१.५९ प्रतिशत) दु । आदिवासी जनजाति मध्यय् थ्व हे खुगू जातीय पुचलं कन्हय् संविधानय् थःगु जातीय स्वायत्त राज्यया वकालत यानाच्वंगु दु । अथे ला पूर्व मेचीं निसें पश्चिम तक न्यनाच्वंगु मेगु आदिवासी पुचः शेर्पा १,५४,६२२ (०.६२ प्रतिशत), चेपाङ ५२,२३७ (०.२३ प्रतिशत) तसें नं थःगु बिस्कं राज्यया दावी याः । आदिवासी जनजातिया रुपय् ५९ गू जनजाति पुचःयात नेपाल सरकारं धलखय् दुथ्याकातःगु दु । थ्व हे आधारय् थःथःगु जातीय संगठनत आदिवासी जनजाति महासंघय् सदस्यया रुपय् दुथ्यानाच्वंगु खः । छगू लाख स्वयां अप्वःदुगु जनजाति पुचः शेर्पा नापं यानाः न्हय्गू जक दु । नेपाःयात संघीय व्यवस्थाया आधारय् राजनीतिक प्रशासनिक इकाईयात न्हूकथं ब्वथलेगु झ्वलय् थःथःगु दावीया खँ वइगु स्वाभाविक खः । थ्वहे आधारय् नेवाः, तमु (गुरुङ), मगः, थारु, राई, लिम्बु व तामाङ जातिया मनूतसें थःगु म्हसीका व अधिकार सहितया संघीय राज्यया माग यानाच्वंगु दु । म्हिगः तक आदिवासी जनजातिया नामय् मंकाः कथं वनाच्वंपिं थ्व समुदायत थौं थःथःगु लागाय् थःथःगु राज्यया माग यानाः बिस्कं आन्दोलन यानाच्वंगु दु । थुकिया लागि राजनीतिक विचारधारय् बिस्कं बिचाः दुसां थःथःगु जाति दुने कि्रयाशील जातीय संगठनत मंकाः रुपं थःगु राज्यया निितं न्ह्याः वनाच्वंगु दु । थ्व न्हय्गू जनजाति पुचःया दुने फुक्कसिया मंकाः संघर्ष समिति दयेधुंकल । मूलतः थुपिं खुगू न्हय्गू जातीय मंकाः संघर्ष समिति मोर्चा वा परिषद्या नामय् जातीय आधारय् संघीय राज्यया माग यानाच्वंगु समुदायत थौंतक थःगु हे बिस्कं बिस्कं आन्दोलनय् कि्रयाशील जुयाच्वंगु दु । जब जब तराइवासी मधेसीतसें एक मधेस एक प्रदेशया माग तच्वयेका हइ उबलय् उबलय् उगु मागया काउन्टरय् थारुतसें थरुहतया माग यानाः आन्दोलन शुरु याइ । पूर्वय् लिम्बुवान व खम्बुवानयात स्वानाः किरात प्रदेश दयेकेगु कुतः नं जुयाच्वंगु दु । किरात प्रदेशया निंतिं कुतः ताःमलात धाःसा लिम्बुतय्थाय् लिम्बुवान व राईत च्वनीगु थासय् खम्बुवानय् सहमति जुइगु कथं राई लिम्बुत ज्यासनाच्वंगु खनेदु । उकथं हे तामाङतसें ताम्सालिङ गुरुङतसें तमुवान मगःतसें मगरात व नेवाःतसें नेवाः राज्य (नेपाः नेपालमण्डल) या निंतिं मंकाः मोर्चा संघीय परिषद् वा संघर्ष समिति दयेकाः प्रचारात्मक ज्यात यानाच्वंगु खनेदु । तर थुपिं जातीय आधारय् नीस्वनीगु राज्ययात मेमेगु चिचीधंगु आदिवासी जनजाति पुचःतसें धाःसा शंकाया मिखां स्वयाच्वंगु दु । जातीय आधारय् राज्य दयेके मजिउ धाईपं राजनीतिक दलतसें थ्व चिचीधंगु जनजाति पुचःयात मुख्य यानाः च्वय् न्ह्यथनागु खूगु जातीय पुचःया माग विरुद्ध ल्ह्वनीगु यक्व सम्भावना दु । तराईया एक मधेस एक प्रदेशया विरोधय् मू राजनीतिक दलं थरुहतयात समर्थन यायेत बाध्य जुइगु गुगु अवस्था दु मेमेगु जातीय पुचःयात अथे समर्थन यायेमाःगु बाध्यता मदु । थ्व अवस्थाय् आदिवासी जनजाति दुने हे धु्रवीकरण जुइगु यक्व सम्भावना दु । आदिवासी जनजित महासंघय् दुथ्यानाच्वंपिं खःसां लिम्बु राई तामाङ तमु मगः व थारु दथुइ छगू ध्रुब गठनया सम्भावना जक मखु आवश्यकता नं जुइगु खनेदु । संविधानय् जातिया आधारय् प्रदेश दयेकेत तःधंगु दलत तयार मदुनि । थ्व खूगु जनजाति पुचतसें थःथःगु जातीय मंकाः मोर्चा संघर्ष समिति वा परिषद्या मंकाः मोर्चा दयेकाः वनेमाःगु आवश्यकतायात वाः चायेकाच्वंगु स्वयेबलय् थ्व खुगू जनजातिया मंकाः मोर्चात छगू हे थासय् दं वइगु संभावना यक्व दु । संविधान च्वयेगु ज्या न्ह्याःवंलिसे थ्व जातीय मंकाः मोर्चातय्त छथाय् च्वं वयेत बाध्य याना यंकीगु खँय् नं शंका मदु ।",http://www.nepalmandal.com/content/657.html
संविधान याकनं दयेकेत कांगे्रसया मू-भूमिका ,"Posted on Thu Apr 30, 2009  7:46 pm NST",- निदँया दुने न्हूगु संविधान दयेकाः देय्यात न्हू नेपाः दयेकॆगु हःपाः कयाः संविधान सभा न्ह्यानाच्वंगु इलय् हे संविधान मवःतलेया निंतिं काम चलाउ सरकार कथंया सरकारया नेतृत्व यानाच्वंपिं माओवादीतय्सं थःगु यकःति बहुमतया सरकार थें हे इलय् ब्यलय् देय्या थीथी निकायय् चलखेल यानाः प्रतिपक्षी जुयाच्वंम्ह कांगे्रसयात हीमी चायेकेगु ज्या यानाच्वंगु दु । सरकारं प्रधानसेनापति रुक्माङ्गद कटवालयात बर्खास्त यायेगु लागिं स्पष्टीकरण काःगु दु । कटवालं नं स्पष्टीकरण पेश यायेधुंकूगु दु अले व स्पष्टीकरणयात माओवादीं चित्त बुझे मजू कथं नाला कयाच्वंगु दु । सेनापतियात चीकेगु हे कुतः यानाच्वंगु दु । सरकार मातहतया छम्ह कर्मचारीयात स्पष्टीकरण काःगु खँयात कयाः संविधानसभाय् विरोधया सः ब्वलनाच्वंगु दु । थः मातहतया कर्मचारीयात स्पष्टीकरण न्यनेगु कारवाही यायेगु सरकारया अधिकार व कर्तब्य खः । अथे खःसां आःया सरकार धइगु सुयां नं बहुमत मदुगु संयुक्त सरकार खः । संयुक्त सरकार जूगु कारणं क्याबिनेटय् दुथ्याःपिं सकल पार्टीतय् दथुइ सहलह यानाः ज्याखँ यायेमाःगु बाध्यता सरकारया न्ह्यःने दु । सरकारया पिने च्वनाः प्रतिपक्षी भूमिका म्हिताच्वंपिं लिसे स्वयां सरकारय् दुथ्याःपिंलिसे सहलह व सहमति कयाः न्ह्याः वनेमाःगु नेतृत्वकारी माओवादीया निंतिं नितान्त आवश्यक दुगु खँयात उमिसं ल्वःमंके मजिउ । अझ थ्व इलय् सरकारं थौंया संव्रुमणकालीन अवस्थाय् संविधानसभाय् निगूगु वरियताय् दुगु पार्टी नेकांया सहमति कयाः ज्याखँ यायेफत धाःसा दकलय् बांलाइ । सरकारया निंतिं थ्व हाथ्याया रुपय् ब्वलनाच्वंगु खनेदु । अथे जूगुलिं माओवादीतय्सं कांगे्रसयात शत्रुया रुपय् मस्वसे न्ह्याथें यानाः जूसां सहमतिइ हयाः जन आन्दोलनाया भावनायात नुगलय् तयाः आकिवं तकया दुने न्हूगु संविधान दयेकाः जनताया न्ह्यःने ब्वये फयेकेमाः । संयुक्त सरकारया प्रधानमन्त्री प्रचण्डं प्रधानसेनापतिया पदावधि ल्यं दनिबलय् हे बर्खास्त यायेत्यंगु नियतयात कयाः संविधानसभा व सतकय् तकं विपक्षीतय्सं गुगु विरोध यानाच्वंगु खः थ्व बांलाःगु संकेत मखु । संविधानसभाय् फुक्क धइथें दलतय्सं सेना- पतिया खँयात कयाः हंगामा यानाच्वंगु दु । विरोध यायेगु सकसियां अधिकार खः तर विरोध यायेगु शैली बांमलाः थें च्वं । माओवादी ला माओवादी हे जुल उिपं ला पुलांगु फुक्क ध्वस्त यानाः व्रुमभंगया नाटक याईपं हे जुल । अले वया लिउलिउ नेकां नं प्रतिपक्षी भूमिकाया नामय् त्वहः मदु त्वहः तयाः सरकारया छम्ह कर्मचारीयात बर्खास्त याइन धकाः वयात बचे यायेया लागि थःगु सम्पूर्ण राजनीतिक शक्ति क्यने मजिउ । कांगे्रस प्रजातन्त्रया संवाहक जूगुलिं सरकारयात हे हाथ्या बीपिं छम्ह निम्ह सैनिक कर्मचारीतय्त कारवाही यात वा यायेत्यन धकाः सः थ्वयेका च्वने मजिउ थें च्वं । संविधान याकनं दयेकाः देय्यात अग्रगति बीगु लँपुइ कांगे्रसं मू भूमिका म्हिताः उकुन्हुया चुनावय् स्यंगु थःगु साखयात हानं बांलाकेगु ज्या यायेमाः । अले जक कांगे्रस धाथें कांगे्रस जुइ । देय्यात विखण्डन यायेत स्वयाच्वंपिं देशीविदेशी शक्ति लय्ताइगु ज्या सुनां नं याये मजिउ । क्याबिनेटय् च्वनेगु सत्ता साझेदारी यायेगु अले ज्या यायेबलय् धाःसा समझदारी मयायेगु बांलाःगु पहः मखु । प्रधानसेनापतिया खँय् नं सत्ताया प्रमुख घटक एमालें थःत अस्थिर रुपय् प्रस्तुत यानाच्वंगु दु । प्रमुख घटक जुयाः पार्टीं छता खँ ल्हायेगु सरकारय् च्वंपिंस मेता धायेगु ढुलमुले प्रवृत्ति क्यनाच्वंगु दु । सेनापितं सरकारं धाःगु खँ मन्यंगु खःसा सरकारया आदेश पालना मयाःगु खःसा वयात तत्काल बर्खास्त याये फयेकेमाः थुकी सत्ता साझेदार पार्टीतय्सं विरोध याये मजिउ । छम्ह कर्मचारीया िनंितं देय्यात अस्थिर याना तये मजिउ । संव्रुमणकालयात झन संव्रुमण यायेगु ज्या कांगे्रस एमाले माओवादी व फोरमं याये मजिउ । इतिहासया कालखण्डय् २४० दँया शाही सत्ताया च्यूत यायेत छथाय् च्वने फुपिं पार्टीत छम्ह सेनापतिया खँय् विचलित जुल धाःसा इलय् संविधान गथे यानाः वइ  अग्रगामी नेपाः गबलय् बने जुइ  फुक्क जिम्मेवार दलतय्सं ध्वाथुइके माल । माओवादीयात शान्तिपूर्ण राजनीतिइ अवतरण याकेत ताःलाःगु कांगे्रस गथे याःसा देय् सार्वभौम स्वतन्त्र व प्रगतिशील जुइ उखेपाखे विशेष ध्यान केन्द्रित यायेमाः । सेनापति छम्हेसिया स्वलाया जागिरयात कयाः सम्पूर्ण शक्ति छ्यले मजिल । माओवादीया एकल सरकार मखुगु कारणं सरकारया ज्याखँ माओवादीं धाःथे हे जुइमाः धकाः ढिपी यानाच्वने मजिउ । संविधानसभाय् माओवादी दकलय् तःधंगु पार्टी खःसां दुई तिहाई वयेकेत प्रमुख दलयात हे सहमतिइ कायेमाः उकिया निंतिं सहमतिया राजनीति हे यायेमाः । अथे जूगुलिं कांगे्रसयात नं सहमतिइ कायेफत धाःसा जक हे बांलाःगु संविधान दयेके फइ । मखुसा वइगु संविधान अधिनायकवादी मजुइ धकाः गय् पत्याः यायेगु  देशं २४० दँया राजतन्त्र वांछ्वयेत कांगे्रस तयार जूगुलिं व इच्छा क्यंगुलिं हे थौं नेपालय् गणतन्त्र पलिस्था जूगु खः धाःसां जिउ । कांगे्रसं नं शान्ति सम्झौता बमोजिम माओवादीया छापामार व क्यान्टरमेन्टया उमिगु ल्वाभः व्यवस्थापन यायेगु ज्याय् कुं खिना च्वने मजिउ । याकनं हे व्यवस्थापनाया ज्या पूवंकेमाः अले जक सेनापति व जर्नेलतय्गु विषयय् न्ववाना च्वने माली मखु । अथे जूगुलिं लोकतान्त्रिक गणतन्त्रय् नेपाःया फुक्क निकायत नं लोकतान्त्रिक आचरण कथं चले जुइमाल माओवादीं नं लोकतान्त्रिक विधि कथं हे थःत उपस्थित याये फयेकेमाल सर्वसत्तावादी अधिनायकवादी ब्वलंकेगु ज्या यायेत स्वये मजिल । थ्व माओवादीतय्त त्याका छ्वःपिं व सकल नेपाःमिपिनिगु भावनायात कदर यायेमाः । अथे हे राष्ट्रिय राजनीतिइ लिच्वः वइगु संविधान दयेकेगु ज्याय् पंगः वइ कथंया ज्या सेनापाखें नं मजूसा बांलाइ । सरकारयात हाथ्या बीगु ज्या सेनां याये मजिउ ।,http://www.nepalmandal.com/content/1124.html
इनाप थ्व हे जुइ ,"Posted on Tue Jun 2, 2009  5:08 pm NST",पलिस्थां कविता गोष्ठी यायेत्यंगु दु । कविता छपु माल । अनुरोध वइ । कविता छपु च्वया । बिया । कविताया मू बिचाः थथे खः । देश वारीं पारी वनेत्यंगु । जेब्राक्रस पुलाः । तापाकं छगः गाडि तीव्र गितं हइ । जेब्राक्रसय् देयात क्यली । देय् दुर्घटनाग्रस्त जुइ । गाडी बाय्क याइ । उपचार स्वयां स्यायेगु कति लाइ । कविता थ्व हे घटनाय् केन्द्रित जुइ । कविता कपोलकल्पित मखु । अतिराजना थुकी भ्याःभति हे मदु । न्हियान्हिथंया जिगु भोग अनुभूतियात कविताय् हये । नुगलय् च्वंगु उकुसमुकुस पिल्ह्वये । मनय् सन्तोष लुइ । ज्या दइ । पिहां वये । न्हियान्हिथं थें लँ क्रस यायेमाः । लँय् मोटर मोटरसाइकल दयाच्वनी । मदिक । लँ क्रस याये अःपुइ मखु । सतर्क जुइ । होश याये । लँ क्रस यायेबलय् जेब्रा क्रस लुमंके । छ्यले । लाःलाःथासं मवना । जेब्राक्रस लँजुवाःतय् लँ । क्रस यायेत । थनं वये-वने यायेमाः लँ क्रस यायेबलय् । थ्व नियम जुइ । लँजुवाःतसें होश यायेमाःगु । नालेमाःगु । जेब्राक्रस छँलेमाः । लँजुवाःत अले सुरक्षित जुइ । जेब्राक्रसय् लँजुवाःतय्गु गाडीतसें सम्मान यायेमाः । गाडी दिकेमाः । जेब्रक्रसय् लँ क्रस यायेगु अवसर बीमाः । नियम थथे खः । तर व्यवहारय् ठीक थ्वया अःखः जुइ । लँ क्रस यायेत स्वये । जेब्राक्रसय् पलाः तये । म्हय् जिउ दइ मखु । च्वं क्वं गाडीत ब्वाका हइ । मिखा तिसिना । छु जेब्राक्रस । छु लँजुवाः । छुं मतलब तइ मखु । जेब्राक्रस छ्यलां छु याये । ब्वाकाहःगु मोटर गाडीतसें छ्यं च्वं हे ब्वाकाः यंकी ला ! क्यली ला थें जुइ । अन हे छुं जुइ ला । चिन्ता जुइ । भाग्यं जक बचे जुल । पारी वनाः ताःहाकः सासः ल्हाये । छन्हु निन्हु वा छकः निकःया खँ मखु थ्व । न्हियान्हिथं लँ क्रस याये मालाच्वनी । व हे भय । वहे चिन्ता । असुरक्षा । स्वइत धायेगु । धयां सुनां न्यनी । जिगु जक भोग मखु थ्व । अल्याख लँजुवाःतय् जीवन थथे खतराय् जीवन मरणय् लानाच्वनी । मनूयात गाडीं क्यली । गाडी लिखतं हइ । हानं क्यली । इतिश्री यानाबी । माःगु जरिवाना पुली । गाडीवालातसें थथे म्वाःम्वाकं लँजुवाःतय्त स्याःगु दसूत दु । पीडित पक्षयात जीवनभर वासः यानाः ध्यबा फुकेया पलेसा स्यानाः हर्जना पुले । गाडीवालातय् नियत जुइ । लँय् दुर्घटना जुइगुया भय जक मखु । बाय्क यानाः स्याना बीगु खतरा नं दु । लुमं लुमं म्ह चें चें धाइ । न्हियान्हिथं पिहां वया च्वनेमाः । ग्यानां नं छु याये ! छेँय् कू नयाः च्वनेगु जुइ । ल्हाः तुति संतले व सम्भव जुइ मखु । लँ क्रस यायेगु । जिगु पीर जुयाबी । जि ला भचा फूम्ह । मचा वृद्धवृद्धा अपाङ्ग रोगीतय्त लँ क्रस यायेमाल कि गुज्वःगु समस्या जुइगु जुइ । गुलि जोखिम दइ । लँ क्रस यायेबलय्या जिगु पीर सन्त्रास । छेँय् च्वनाः गबलें कल्पना याये । ब्वाँय् वइच्वंगु गाडी मोटरसाइकलं थःत लुयायंकूगु क्यला थंकुगु ब्वयेका यंकूगु तन्द्रां हय् हय् काःवइ । दुर्घटनाया बिम्बं हाः काइ । मनय् ग्लानी जुइ । यथार्थय् लँजुवाः जनता खः । जेब्राक्रस जनसुरक्षाया प्रतीक । जनताया देसय् लँजुवाः जेब्राक्रसया सम्मान दइ । इज्जत दइ । उमि सुरक्षाया प्राथमिकता दइ । गाडी मोटरतसें धाक रवाफ क्यनाः लँजुवाःतय्त अन अपमान याये दइ मखु । जेब्राक्रसया अवहेलना याये फइ मखु । दुर्भाग्य ! लँजुवाःत थौं थन बलिया दुगुचा जुइ । जेब्राक्रस सम्भावित बलिवेदी । जनता गुगुं क्षणय् थन दुर्घटनाया शिकार जुइफु । मतिइ लुइ देश जनताया जुइ मफुनि । जनता थन निरीह तिनि । असुरक्षित तिनि । थ्वहे अनुभूतिं थःगु बिम्बयात छ्यलाः जिं कविता च्वया । मनय् तयां तये मफयेक दया वयाच्वंगु असन्तोष आक्रोशयात निकास बिया । देसय् सरकार हिली । माधवकुमार नेपाल प्रधानमन्त्री जुइ । जिं टिभीइ स्वया च्वना । माधवकुमार नेपाल प्रधानमन्त्री जुइ । छेँय् वनी । हर्षित परिवारं स्वागत याइ । वृद्ध अबुं ह्याउँगु सिन्हः तिकी । कला काय् म्ह्याय् परिवारजनय् लय्ताः बाः वइ । माधवकुमार नेपालया गःपः स्वामांलं जाइ । अबिरं म्ह छम्हं ह्याउँइ । तस्वीर कायेगु सुरु जुइ । परिवारजनतलिसे किपा काइ । देशया प्रधानमन्त्री जूगु । थ्व चीधंगु खँ मखु । परिवारयात लय्तायेकेगु थ्व महान् अवसर खः । भाजु माधवकुमारया छेँय् थः पार्टीया शुभचिन्तकत नं वइ । बधाई बी । पार्टीया नेता कार्यकर्तात लय्ताइगु नं स्वाभाविक खः । टिभीया न्ह्यःने च्वनाः दृश्यत स्वये । मतिइ खँ लुइ । परिवार गुलि हर्षित । पार्टी लय्ताः । थःथःगु स्तरय् थ्व स्वाभाविक खः । तर माधवकुमार नेपाल देशया प्रधानमन्त्री नं खः । परिवार पार्टी जक मखु देय् नं लय्ताय् खनेमाः । देयात नं हर्षित जुइगु अवसर दयेमाः । जिगु सांकेतिक कविता लुमनी । जि भुनुभुन हाले । वारीं पारी वनेत स्वःम्ह देय् जेब्राक्रसय् दुर्घटनाग्रस्त जुइ । प्रम माधव-कुमार नेपालजु ! छिं थ्व खँ सिउ ला कि मसिउ थौं जेब्राक्रसय् देश घायल । जेब्राक्रसत बिल्कुल असुरक्षित । लँजुवाः जनतां पलाः न्ह्याके ग्याः थ्व जेब्राक्रसय् । गुगु इलय् नं क्यलेफु जनता थ्व जेब्राक्रसय् । प्रमजु जिपिं लँजुवाःतसें ततःधंगु विकास मफ्वना छिके । विलाशिताया आशा मयाना । न्हियान्हिं वये-वने यायेगु जिमिगु जेब्राक्रस सुगम जुइमाः । सुरक्षित जुइमाः । नागरिक सर्वोच्चताया प्रतीक खः थ्व जेब्राक्रस नं । वइगु मर्यादा संरक्षित जुइमाः । छिगु उदयया थ्व घडीइ लँजुवाःतय् इनाप छितः थ्व हे जुइ ।,http://www.nepalmandal.com/content/1791.html
संसद जक मखु देय् हे अवरुद्ध,"Posted on Thu May 21, 2009  3:12 pm NST",देशय् ब्वलनाच्वंगु राजनीतिक जटिलता- यात संवोधन यायेत राजनीतिक पार्टीतय् बैठक सहलह जुयाच्वंगु दु । तर नं च्वः धाःसा चूलानाच्वंगु मदु । थौं देश सरकार विहिन अवस्थाय् दु । छखे माओवादीं थःपिनि अडान मत्वःतेगु खँ धयाच्वंगु दुसा मेखे माओवादी इतर पार्टीतय्सं माओवादीया माग स्वीकार याये मफइगु खँ धायेधुंकूगु दु । तर थ्व द्वन्द्वया निकास छु धइगु खँय् धाःसा सुयां चिउताः वनाच्वंगु मदु । माओवादीं जब सरकार त्वःतल उगु इलंनिसें हे संवैधानिक संकट देशय् ब्वलंगु खः । विशेष यानाः प्रधानसेनापति प्रकरणय् प्रधानमन्त्री व राष्ट्र- पतिया अधिकार बारे ब्वलंगु थ्व द्वन्द्वया निकास याकनं पिकाये माःगु आवश्यकता थौं दु । तर निकास पिकायेगु नामय् हाकनं मेगु असंवैधानिक ज्या धाःसा जुइ मजिउ । थौं ब्वलनाच्वंगु राज- नीतिक गतिरोधया मू न्ह्यसः धइगु राष्ट्रपितं ल्ह्वंगु पलाः उचित खः वा मखु अले प्रधानसेनापति प्रकरणय् प्रधानमन्त्रीं ल्ह्वंगु पलाः पाय्छि खः कि मखु धइगु खः । अले थुकिया निकासया िनंितं धाःसा गुगुं नं कथंया लँपु पिकायेगु ज्या जुयाच्वंगु मदु । विशेषतः थौं राष्ट्रपति व प्रधानमन्त्रीया अधिकार क्षेत्र बारे गुगु विवाद ब्वलनाच्वंगु खः उकिया निकास पिकायेगु थाय् धइगु सर्वोच्च अदालत खः । तर नेपाःया न्यायिक निकाय थुलि ढिलासुस्ती कि देशय् सरकार शुन्य जुयाच्वंगु अवस्थाय् तकं प्रम व राष्ट्रपतिया बारे पिदंगु राजनीतिक विवादयात निरुपण यायेत माःछि पलाः ल्ह्वनेगु कुतः तकं न्यायिक निकायं यानाच्वंगु मदु । सर्वोच्च अदालतय् थुकिया बारे रिट लायेधुंकाः न्हियान्हिथं बहस सहलह जुइमाःगु खः तर जुयाच्वंगु मदु । गुगु देय्या न्यायिक निकाय थुलि ढिलासुस्ती जुइ अनया विकास प्रकि्रया गय् यानाः न्ह्याइ अथें अनुमान यायेफु । न्हापा न्हापा नं देशय् राजनीतिक संकट ब्वलंगु इलय् सर्वोच्च अदालतय् लाःगु आपालं मुद्दाया प्रयोजन हे सिधयेधुंकाः तिनि अदालतं निर्णय बीगु ज्या जूगु दु व थुगुसी नं थ्वहे जुइगु संकेत खने दया वःगु दु । सामान्यत इलय् न्याय मबीगु धइगु अन्याय यायेगु खः धइगु न्यायिक सिद्धान्त दु । तर नेपालय् सामान्य मुद्दांनिसें कयाः राष्ट्रयात लिच्वः लाइगु प्रकि्रयाया मुद्दाय् तकं थ्वहे प्रवृत्ति दु । नेपाःया न्यायिक इतिहास पुइकेगु खःसा छगू हे मुद्दा निगू स्वंगू पुस्तां तक ल्वायेमाःगु नजिर झीथाय् दु । अथे धइगु छगू हे मुद्दाया फैसला जुइत ४० निसे ५० दँ तक काइगु जुयाच्वन । थुिकं मनूतय् ई व सम्पत्तिया गुलि हन्ताः जुयाच्वन धकाः अथें अनुमान यायेफु । उिकं थौं नेपाःया अदालतयात कयाः आः हाकनं छकः पुनर्विचार यायेमाःगु अवस्था ब्वलंगु दु । यदि न्यायिक निकाय बारे पुनर्विचार मयायेगु खःसा अझ नं देशय् न्यायिक भ्रष्टाचार जुइगु जक मखु न्यायया नामय् आपालं मनूत अन्यायया शिकार जुइ मालीगु नं निश्चित दु । अथे हे थ्व मामिलाय् स्वयेबहः जूगु मेगु विषय धइगु वकिलतय्सं क्यनाच्वंगु दिवालीयापन खः । राष्ट्रपति व प्रधानमन्त्रीया पलाःयात कयाः थीथी पार्टीलिसे सतीिपं वकिलतय्सं थःथःगु हे पार्टीया सिद्धान्तयात ल्वयेक वहस व व्याख्या यानाच्वंगु खनेदु । थ्व नं नेपाःया न्यायिक ख्यःया िनंितं छगू तःधंगु दुर्भाग्य खः । वकिलत धईपं देय्या बुद्धिजीवी वर्गय् लाःिपं व्यक्तित्व खः । उमिसं याइगु गुगुं नं कथंया व्याख्या धइगु कन्हय् वनाः संसारया िनंितं नजिर जुइ फइगु खँत जुइफु । तर थःथःगु राजनीतिक आस्था कथं पिकाइगु निष्कर्षया कारणं थौं नेपाः राजनीतिक द्वन्द्वय् लानाच्वंगु खः धइगु खँय् सायद निगू मत दइ मखु । न्हापा न्हापा नं वकिलतय्सं थःथःगु हे राजनीतिक पार्टीया आस्था कथं संविधानया व्याख्या याःगु कारणं हे बहुदलीय व्यवस्था असफल जूगु खः । थौं नं वकिलतय्सं यानाच्वंगु ज्यां गनं गणतान्त्रिक नेपाःयात नं असफल याइगु जकं मखु ला धइगु न्ह्यसः नं ब्वलनेगु यानाच्वंगु दु । विशेषतः राष्ट्रपितं प्रधानसेनापतिया बारे गुगु निर्णय यात निश्चित खः कि राष्ट्रपतिया थ्व पलाः संसारया संविधान व नजिरया अःखः खः । प्रधानमन्त्री कार्यकारी जुयाच्वंगु देशय् राष्ट्रपति स्वयम् शक्तिशाली पद मखु । थ्व केवल आलंकारिक पद जक खः । तर झीथाय् वकिलतय्सं बिउगु गलत सुझावया कारणं हे थौं राष्ट्रपति अज्याःगु पलाः ल्ह्वनेत बाध्य जूगु खः । प्रजातन्त्र व लोकतन्त्रया खँ वइगु इलय् आपालं धइथें नेपाःया राजनीतिक पार्टीतय्सं बेलायतया संविधानयात न्ह्यःने न्ह्यब्वयेगु याः । तर प्रधान- सेनापति प्रकरणय् धाःसा राष्ट्रपतियात सल्लाह बीगु झ्वलय् बेलायतया दसु न्ह्यःने तयाः सल्लाह बिउिपं वकिलतय्सं थ्व ल्वःमंकूगु खने दत कि बेलायतय् महारानी स्वयम् हे छगू पद मखु । अनया राजनीतिक पार्टीं याःगु निर्णययात मिखा तिसिनाः सही छाप तयेगु ज्या हे अनया महारानीया ज्या खः । यदि उगु निर्णय थःगु हे मृत्यु सम्बन्धी खःसा उकी तकं हस्ताक्षर यायेत अनया महारानी बाध्य दु । तर नेपालय् धाःसा आलंकारिक राष्ट्रपतियात हे थज्याःगु अधिकार दु धकाः वकिल धाःिपंसं देशय् थौं राजनीतिक द्वन्द्वया विजारोपण याना बिउगु दु । गुिकं थौं देशय् सरकारविहिन अवस्था जक मखु गबलय् सरकार गठन जुइ धइगु तकं समस्या जुयाच्वंगु दु । अथे जुयाः नेपाःया वकिलतय्सं थौं छातिइ ल्हाः तयाः बिचाः यायेमाःगु अवस्था ब्वलंगु दु । थःिपंसं बिउगु निर्णय वा ल्हाःगु खँयात कयाः छुं राजनीतिक पार्टीयात जक फाइदा जुइ कथं बहस यायेगु लाकि मुक्कं देय्या हितया िनंितं वकिलतय्सं बहस न्ह्याकेगु खः थ्व लिपा लिपाया लािगं नं चिउताः तयेमाःगु विषय खः ।,http://www.nepalmandal.com/content/1532.html
पन्ति जात्राया छुं खँ ,"Posted on Sun Jun 7, 2009  5:25 pm NST",पन्ति तसकं तःजिगु संस्कृतिं जाःगु देय् खः । स्वनिगलं करिब ३२ कि।मि पूर्व दक्षिँणपाखे च्वंगु नेवाःतय्गु वस्ति थ्व देयात पवित्र पुण्यमति रोशी खुसिं छचाखेंर घेरे यानातःगु दु । छगू धापूकथं पार्वती थः हे पद्मावती खुसि जुयाः पुण्यभूमि याना बिउगु दु । झी नेपाःमि न्ह्याथाय् च्वंसां कमसेकम दछिया छकः देशय् च्वंपिं फुक्क द्यःतय्त पूजा याना भावभक्ति क्यनाः जात्रा यानाः भ्वय् नयेगु चलन दु । आपालं थाय् भैलद्यः भद्रकाली महाकाली गणेद्यः आदि ला व हि छाये जिउपिं द्यःपिनि पुजा यानाः जात्रा यायेगु चलन दु । तर पन्तिइ थुपिं ला हि नईपं द्यःत नापं महाद्यःया नं जात्रा याइगु चलन दु । थन थ्वहे पन्ति देया जात्राया छुं खँ न्ह्यब्वये । द्वापर युगय् कृष्णया अवतार जुइधुंकाः महाद्यः छन्हु महाद्यः नं कृष्ण नाप लावन । नापलायेगु झ्वलय् महाद्यः नं कृष्ण चरित्र स्वयेत धाल 'हे कृष्ण छि नापं १६०० गोपीनीत दु उकि मध्ये जितः नं छम्ह निम्ह बियादिसँ ।' महाद्यः थथे धाय् धुंकाः कृष्णं मुसुहुं न्हिलाः 'जि मदुगु क्वथाय् च्वंम्ह जिम्ह कलाः यंकादिसँ' धायेधुंकाः महाद्यः कृष्ण मदुगु क्वथा स्वः जुल । आश्चर्य न्ह्यागुं क्वथाय् कृष्ण दुगु खनाः लज्या चायाः महाद्यवं पार्वती थाय् वना दक्वं खँ कन । महाद्यःया खँ न्यनाः पार्वतीं महाद्यःया चरित्र स्वयेत महाद्यःयात ख्याच्वः बीत ६४ योगीनीया रुप कयाः कामातुर जुयाः दक्वसिनं छगू हे सलं महाद्यः नापं भोगया लालसा याना इनाप यात । थ्व खना महाद्यः ग्यानाः बिसिउँ वन । महाद्यः न्ह्याथाय् वंसां थःगु लिउ लिउ वयाच्वगु खनाः महाद्यः झन ग्यानाः पन्तिया त्रिवेणी छगू गुप्त थासय् सुलाच्वन । महाद्यः सुलाच्वंगु खनाः ६४ योगिनीपिंसं महाद्यः त्रिवेणी पिहां वयेवं ज्वने धकाः त्रिवेणी चाकःछिं घेरा बियाः पियाच्वन । थ्व खँ दक्वं विष्णु सियाः महाद्यःया न्हाय्पनय् हे महाद्यः छि छाय् थन सुलाच्वना छु छि उन्मुक्त रुप जुयाः पिहां वये मफुला ? धायेधुंकाः महाद्यः थ्व खँ सत्य ताया भयानक उन्मुक्त भैरवया रुप कया पिहां वल । थथे अति भयानक भैरव रुप खनाः ग्यानाः ६४ योगिनी छम्ह हे भद्रकाली जुयाः अनं बिसिउँ वन । उन्मुक्त भैरव नं भद्रकालीयात लिउ वन । थथे थःत लिउ वःगु खनाः भद्रकाली रोशीया सिथंसिथं नगरय् दुहां वन । बिसिउँ वनेगु झ्वलय् भद्रकाली त्रिवेणीं कोलाछेँ त्वाः दुमागः त्वाः वलाछेँ वमाडि त्वाः जुजुं अधा त्वालय् थ्यनाः भो सुयाबिल थ्व थाय् छगू शिवलिड्ड नं दु अनं फनक लिउने स्वयाः लाय्कुया गणेद्यः न्ह्यःने हानं भः पुल । अनंलं यलाछेँ त्वाःया त्रिपुरा सुन्दरीया देगः न्ह्यःने थ्यनेधुंकाः उन्मुक्त भैरवं ज्वनाः धंनुकाशनं संभोग यात । अले निम्हेसिया राजीखुसी स्वकः तक सहवास यात । सहवास लिपा भद्रकाली अति लय्तायाः धाल 'हे प्रभु छिगु उन्मुक्त रुप स्वये धुन आः छिगु साक्षुत शिव रुप कया संभोग याये माल' धायेधुंकाः महाद्यः प्यकः तक सहवास यानाः निम्हं सन्तुष्ट जुल । थ्व दक्वं घटना सब्बु चान्हय् जूगु खः । थ्व दक्वं घटनाया साक्षी न्ह्यःने च्वंम्ह ब्रम्हायणी जुयाच्वन । थुकिं लिपा भद्रकाली उन्मुक्त भैरवयात लँय् दथुइ वतक तःवन अले भैरवं नं भद्रकालीयात मतिना क्यनाः पुतुलं छपाः बियाः लितछ्वल । अले थः दक्षिँणया लँपु थःगु लँय् वन । थ्व दिं जेष्ठ पुन्हिया दिं जुयाच्वन उकिं आतकं नं प्रत्येक जेष्ठ पुन्हि कुन्हु थ्व देशय् महाद्यः भैलद्यः व भद्रकाली नापं गणेद्यः व ब्रम्हायणया प्रतिमा खःतय् तयाः जात्रा यायेगु चलन दु । १. महाद्यः न्ह्यःने भैलद्यः लिउने व भद्रकालीयात दथुइ तयाहःगु खः धाःसा मेगु कथं ६४ योगिनी महाद्यःयात व भैलद्यः ६४ योगिनी याना लिनाहःगु खः । २. बैसाख महिनाया ख्वपया भैरव व महाकालीया खः ल्वाकूबलय् महाकालीयात सन्तोष मजुया तँचाया हानं पान्चाल नगरय् थ्व खः ल्वाकेगु ज्याझ्वः यायेमाःगु खः । महाद्यः त्रिवेणी सुला च्वंबलय् ६४ योगिनीत दक्वं छगू हे रुप जूबलय् भद्रकालीया रुप जक बिसिउँ वन अले मेगु दक्वं अन हे सिद्ध जुयाः आदिशक्ति ब्रम्हयणीया स्वरुप जुया प्रख्यात जुल । उबलेनिसें पान्चाल नगरय् आःया पन्ति देय् छुं नं जात्रा पर्व यायेमाःसा ब्रम्हायणीयात नि नगरय् दुत हयेमाः । उकिं जेष्ठ पुन्हिया जात्रा न्ह्यज्याके न्ह्यः जेष्ठ शुक्ल त्रियोदशी बहनी सरकारी पुजा नापं पुरोहीत आँचाजु किसानी पुतुवार सुकुन्दा वा पुजाया सामान ज्वनाः नगरया पूर्वय् च्वंगु आदिशक्ति ब्रम्हायणीयात हयेत पद्यावती खुसि छिनाः देगलय् चछि पुजा यानाः जाग्रम च्वनी । थ्वयात कुल्कया नं धाइ । थ्व जात्राया प्यन्हु न्ह्यः अर्थात् जेष्ठ शुक्ल दशमी कुन्हु द्यःयात आशनं क्वय् तइ । थुकियात द्यः कुहां बिज्याःगु धाइ । थ्व कुल्कयाया जात्रायात 'दुइँचा न्याकेगु' नं धाइ । उकुन्हु तापाक च्वंपिं नेपाःमित विदेशीत नं वयाः थ्व जात्रा स्वः वइ । जात्राया विधिकथं द्यःतय्त पुजा यायेगु निम्ति आचाःजु द्यःपाला भारी कुबिम्ह सुकुन्दा व वाकिजाकि ज्वनिम्ह दुँइ पद्यावती खुसि छिनाः देगलय् वनी उपिं थौंकन्हय्या ताँय् न्यासी वनेगुयात दुँइचा न्याकेगु धाइ । उपि थज्याःगु कथं न्यासी वनी कि झण्डै ५० मि ताहाकाःगु तां छीत नं ताउत बी । थज्याःगु कथं छाय् न्यासी वनी धाःसा यक्व दँ न्ह्यः थथे जात्रा कुन्हु खुसिबाः वयाः पुजा खलः खुसि छिनाः वने मफुत । थुपिं छु याये छु याये जुयाः च्वंबलय् बासुकी नाग व वया कला निम्हतिपु वयाः खुसि त्याला कयाः च्वनाबिल । अले पुजा खलः नागया म्हय् न्यासि वनाः खुसि छित । उकिं थ्व जात्राया न्ह्यः न्ह्याबलय् ग्वफ्य वइ थुकिं बासुकी नागया सुचं वःगु धाइ । उकिं पुजाखलःत ताँय् घुसघुसु याना न्यासी वंगुयात नागया म्हय् न्यासी वंगु प्रतिक कथं काइ । वकुन्हु हे बहनी थुखे भद्रकालीया द्यःछेँ नं देवीयात खःतय् तयेत तयार यानातइ । उखे दुइँचां खुसि पार यायेवं भद्रकालीयात नं खतय् तया सालाहइ । अले ब्रम्हायणी देगलय् यकाः पुजा याइ । थ्व पुजा याइबलय् देगलय् लुखा तिना तइ । थ्व लुखा तान्त्रिक पुजा सिमधयेक चायेकी मखु । थ्व तान्त्रिक पुजायात गोडु पुजा नं धाइ । कन्हय् जेष्ठ शुक्ल चतुदर्शी कुन्हु छेँखापितं भ्वय् नइ । थ्व दिं नखः नं खः । थ्व कुन्हु बहनी भद्रकालीया खालि ख रोशी खुसि सिथय् साला हइ । जेष्ठ पुन्हि कुन्हु मू जात्रा जुइ । थ्व दिं कुन्हु सुथं न्हापं ब्रम्हायणी देवीयात खतय् तइ । अले बाजा गाजा नापं लाय्कुली न्ह्यःने तये हइ । अले इन्द्रेश्वर महाद्यःयात खुत्वाःगु खतय् तइ अथे हे भद्रकाली अले भैरव नापं यंकी । रोशिया सिथंसिथं थुमित न लाय्कुली थ्यंकी । महाद्यः लिउ लिउ भद्रकाली यंकूगुया अर्थ भद्रकालीं महाद्यःयात लिना यंकूगु खःसा उन्मुक्त भैरवयात भद्रकालीया लिउ लिउ यंकीगुया अर्थ उन्मुक्त भैरवं भद्रकालीयात लिनायंकूगु धाइ । थ्व खत लाय्कुली थ्यनेवं उन्मुक्त भैरवया ख सालाः भद्रकालीया ख नापं ल्वाके यंकी । अनिलं भद्रकाली द्यःया ख साली अले व नं उन्मुक्त भैरवनापं ल्वाके यंकी । थथे ख ल्वाकेधुंकाः खतय् च्वंपि भक्तजनतय्सं लय्ताया आकाशय् अबीर ह्वली । थ्व ख ल्वाकीगु तान्त्रिक विधि जूगुलिं थुकिया पर्दाफास जुइ धुंकाः अबीर ह्वलिगु नं धाइ । थथे हे इन्द्रेश्वर महाद्यःया ख व भद्रकालीया ख नं ल्वाकी । इन्द्रेश्वर महाद्यःया ख कुबिया जात्रा याईपंस लय्ताया ख न्ह्यःने लिउने यानाः तिनी भद्रकाली देवीया ख नाप ल्वाकी । थ्व ख ल्वाकीगुया अर्थ दैवीक संभोग खः । लाय्कुलि ख ल्वाकेगु सिधयेका इन्द्रेश्वर महाद्यः ज्वनाः देगलय् यंकी अले भद्रकालीयात नं खतं क्वकया द्यः छेँ तये यंकी । थथे उन्मुक्त भैरवयात नं ख सालाः द्यः छेँ यंकी । थ्व दक्वं ज्याझ्वः धुंकाः ब्रम्हायणी देवीयात बहनी चिराग च्याकाः धिमे बाजं थाना देय् चाःहीका द्यःछेँ तये यंकी । जात्रा शुरु जुया च्यान्हु दुकुन्हु द्यः सगं बीगु धकाः पन्तिमितय्स छेँखा पतिकं फुक्कं द्यःयात थाय् पुजा यावनी । थ्व पुजायात बिचाः पुजा नं धाइ । जात्रा जुयाः गुन्हु दुकुन्हु फुक्कं द्यःतय्त थःथगु आशनय् तइ थुकियात द्यः थहां बिज्याःगु धाइ । थुकथं जात्रा नं क्वचाइ । द्यः थहां बिज्याः निसें कुहां बिज्याइगु च्यान्हुया ज्याझ्वः जूसा थ्व जात्रा त्रियोदशीनिसे पुन्हि तक झः झः धायेक हनी । थुगुसी थ्व जात्रा जेष्ठ २२ गते त्रियोदशी निसें जेष्ठ २४ गते पुन्हि तक झः झः धायेक हनी । उकिं सकसित थ्व पन्ति देया जात्रा छक स्वः झायेत इनाप याना ।,http://www.nepalmandal.com/content/1895.html
ख्वपय् नं शुरु जुल फोहोरया समस्या ,"Posted on Wed Jun 17, 2009  8:16 pm NST","ख्वप नगरपालिकाया मू आयश्रोत पर्यटन सेवा शुल्क खः । आः थःपिनि मू आयश्रोत जुयाच्वंगु पर्यटन सेवा शुल्कयात निरन्तरता बीगु निंतिं नगरपालिकां थीथी ज्याझ्वःत पित हयाच्वंगु दु । थ्व झ्वलय् पर्यटकतय्त ख्वपय् चाःहिउ वयेगु वातावरण दयेकेगु हे नगरपालिकाया मू हाथ्या जुयाच्वंगु दु । उकिया निंतिं आः त्वाः त्वालय् हे फोहोर उत्पादन म्हो यायेत उत्प्रेरकत तयार यानाः उमिपाखें छेँय् छेँय् वनाः सफाई अभियान न्ह्याकेगु तयारी यानाच्वंगु दु । उकिया निंतिं न्हापांगु ज्याझ्वः कथं ख्वप इन्जिनियरिङ कलेजय् निन्हुयंकं फोहोरमैला व्यवस्थापन तालिम क्वचाये धुंकूगु दु । कम्पोष्ट साः उत्पादन व सितिं वंगु सामान हाकनं छ्यलाः बजारय् पिहां वइगु फोहोर म्हो यायेगु ल्याखं ख्वप नगरपालिका स्यानिटेशन शाखापाखें वडा नं-२, ४, ८, १४ व १७ या नीनिम्ह ल्याय्म्ह उत्प्रेरकतय्त उगु तालिम बिउगु खः । ख्वप नगर जनप्रतिनिधिविहिन जुसांनिसें फोहोर जुजुं वनाच्वंगुलिं  तालिमया ग्वसाः ग्वयागु खँ नगरपालिकाया स्यानिटेशन शाखा प्रमुख दिलीप कुमार सुवालं कनादिल । नगरपालिकाया हे समाज कल्याण शाखा प्रमुख मोतिभक्त श्रेष्ठं फोहोर प्रति न्हियान्हिथं नगरवासीतय् चिउताः अप्वया वनाच्वंगुलिं फोहोर तह लगे यायेगु उपाय व कम्पोष्ट साः दयेकेगु नापं नगर सफा यानाः ख्वपयात पर्यटकीय गन्तव्यस्थल दयेकेगु योजना दुगु खँ कनादिल । ख्वपय् २०१९ सालंनिसें हे छगू जक राजनीतिक धारया मनूत नगरपालिकाया बोर्डय् त्याना वयाच्वंगु दु । अथे जुयाः उगु राजनीतिक धारं छु निर्णय यात उकियात लागू यायेत अःपुया नं च्वंगु दु । सम्पदा संरक्षण व सफाई थेंज्याःगु ज्याय् मेमेगु राजनीतिक दलपाखें प्रतिनिधित्व यानावःपिंसं नं खास दुःख बीगु ज्या धाःसा यानाच्वंगु मदु । अथे जुयाः हे थ्व नगर एशियाया नमूना शहर दयेकेगु धकाः २०५४ सालय् जूगु निर्वाचनया इलय् नेमकिपां याःगु प्रतिवद्धता छुं छुं पूवंगु खः । प्रेम सुवाल नगरपिता जुइधुंकाः थुगु नगरयात एशियाली स्तरय् हे उच्च स्तरया युनेस्को सिरपाः नं लाःगु खः । थ्व नगर सफा जूगु व नगरवासीतय्सं सफाई अभियान न्ह्याकेत याना क्यंगु ग्वाहालिया हे लिच्वः खः । २०३९ सालय् त्यानावःगु ज्ञानबहादुर न्याइच्याईया नेतृत्वय् चले जूगु नगरपालिका बोर्डं थ्व नगरयात सफा नगर दयेकेगु निंतिं त्वाः त्वालय् सफाई मजदूरत तयार याःगु जक मखुसें मेयर उपमेयर नापं फुक्कं वडा अध्यक्षत हे त्वाःत्वालय् वनाः बँ पुइगु अभियान न्ह्याकूगु खः । सफा यायेगु धइगु मछालापुसेच्वंगु ज्या मखु धकाः थुकिं न्हूगु सन्देश नं बिल । खय्त ला थथे न्हापां त्वाःत्वालय् ज्यापुतय्त हे सफाई मजदूर दयेकाः ज्या याकूगु इलय् किजापूजाया कु तकं दुमकायेगु वा सामाजिक बहिष्कार यायेगु ज्या नं छम्ह निम्ह सफाई मजदूरतय्सं भोगे मयाःगु मखु । तर ताः ई तकं नगरपालिकां थुगु अभियानयात निरन्तरता बीवं धाःसा आः छगू जातय् सीमित जुयाच्वंगु फोहोर सफा यायेगु ज्या नगरबासी थः हे मिले जुयाः व थ्व मधासे न्ह्याकाच्वंगु दु । फोहोर व्यवस्थापन अथें हे थाकुगु विषय खः । येँ यलय् नं उकिया विकराल समस्या दु । आः वयाः ख्वपय् नं न्हापा ढुक्क जुयाः फोहोर वांछ्वयाच्वंगु थाय् भिंद्यइकेय् स्थानीय जनतां धू वाके मखु धकाः धर्ना च्वनेगु शुरु यायेवं धाःसा ख्वपय् नं समस्या ब्वलंगु दु । भिंद्यइके फोहोर वाइगु इलय् अन ७, ८, ११ व १२ वडाया मनूतय्त तसकं हे च्वने थाकु । नापं न्हापांनिसें सफाई हे लजगाः कथं कयाच्वंपिं ११ वडाया प्वःतय्त नं थुकिं मछिनाच्वंगु खँ नगरपालिकां मसिउगु मखु । थ्वहे थीथी कथंया मिछंपहःयात आः छगू छगू यानाः ज्यंका वनेगु अभियान कथं नगरपालिकां त्वाःत्वालं वइगु फोहोर हे म्हो यायेगु अभियान न्ह्याकेमाःगु खँ पुलांम्ह मेयर प्रेम सुवालं धायेगु यानादी ।",http://www.nepalmandal.com/content/2151.html
जनमतया कदर ग्व ,"Posted on Fri May 29, 2009  6:42 pm NST",संविधानसभाया चुनावय् पराजित एमालेया नेता माधव कुमार नेपाल संघीय लोकतान्त्रिक गणतन्त्र नेपाःया प्रधानमन्त्री जुल । नेपाली कांग्रेसया सभापति गिरिजाप्रसाद कोइरालाया धापू कथं सहमति सहकार्य व एकताया लागि जूगुलिं थुकी त्याः बूया खँ वइ मखु । नेपाः संघीय लोकतान्त्रिक गणतन्त्र जूसां जनमतया कदर मजू । पार्टी दुने जुइगु नेतातय्गु गुटबन्दी व व्यक्तिगत स्वार्थं यानाः नेपाली जनताया निर्णययात अस्वीकार यायेगु ज्या जूगु दु । थःगु स्वार्थ व सत्ताया लागिं जनताया निर्णययात अपमान यानाच्वंगु दु । संविधानसभाया चुनावय् जनतां अस्विकार याःम्ह माधव नेपालयात प्रधानमन्त्री यायेगु धइगु जनताया निर्णययात तप्यंक हे अस्वीकार यायेग खः । यदि राजनीतिक पार्टीतय्सं जनताया मतयात कदर मयायेगु खःसा कोटी कोटी दां फुकाः चुनाव यायेमाःगु हे छाय् जनताया निर्णययात अवमूल्यन यानाः नेपाःया राजनैतिक पार्टीतय्सं निरंकुश पाचायती व्यवस्था स्वयां नं क्वह्यंगु ज्या याःगु दु । न्हूगु नेपाः निर्माण यायेगु धकाः वँय् हाःथें हालाच्वंपिं नेतातय् नैतिकता धाःसा छफुति हे मदुगु जुयाच्वन । थुमिसं यानाः हे नेपाःया दुर्गति जुयाच्वंगु खः । थःगु पक्षय् जुल कि संवैधानिक थःगु पक्षय् मजुल कि असंवैधानिक धाईपं नेतातय्सं यानाः नेपाः थौंकन्हय् विश्वय् लिउने लानाच्वंगु खः । संविधानसभाया चुनावय् थःगु पार्टी बांमलाक बुइवं नैतिकता क्यनाः पार्टी महासचिव पदं राजीनामा बिउम्ह माधव नेपालं प्रधानमन्त्री जुइगु अवसर वयेवं धाःसा नैतिकतायात बागमतिइ चुइका छ्वत । नेपालय् नेता जुइग धइगु देश व जनताया ज्या यायेत मखसें सत्ता प्राप्तीया लागिं जक खः धइगु खँ नेतातय्सं हानं छक्वः पुष्टि यानाबिल । थौंकन्हय् नेपाःया स्थिति धइग संक्रमणया स्थिति खः । देशय् शान्ति सुरक्षा व्यवस्थित यायेगु अले संविधान निर्माण यायेगु आःया मू एजेन्डा खः । देया राजनीति धाःसा सत्ता प्राप्त यायेगुलिं हे चाःचाः हिलाच्वंगु दु । जाँचय् फेल जूम्ह विद्यार्थीयात न्हापांगु सिरपाः बी थें संविधानसभाया चुनावय् पराजित माधव नेपालयात प्रधानमन्त्री ला यात । तर थ्व सरकारया स्थायित्व गुलि कांग्रेसया सभापति गिरिजाया आशिर्वादं माधव नेपाल प्रधानमन्त्री ला जुल आः गनं थ्व सरकार कांग्रेसया कठपुतली जकं जुइगु मखु ला थ्व सरकारया लगाम ला कांग्रेसयाके खः । उकिसनं सरकारं माओवादी लागयत सकसितं कःघानाः यंके फइ कि मफइ जनताया इच्छा कथं क्वःछिना तःगु इलय् संविधान दयेके फइ ला कि मफइ सुरक्षा कायम याइ कि मयाइ अभाव भ्रष्टाचार महङ्गी आदियात नियन्त्रण याइ कि मयाइ वला स्वये हे ल्यं दनि । आःयात ला भाजु नेपालया प्रधानमन्त्री जुइगु न्हापांनिसेंया इच्छा निं पूवंगु दु तर वय्कःया न्ह्यःने यक्व हे हाथ्यात दु । कांग्रेसं मेगु पार्टीया सरकारयात पुवंक चले याके बिउगु इतिहास मदु । २०५१ या मध्यावधि चुनाव लिपा नं कांग्रेसं एमालेयात समर्थन यानाः सरकार चले याकूगु खः । तर अबलय् गुला तक जक एमालें सरकार चले याये खन । गुला लिपा कांग्रेसं समर्थन लित कयाः थःगु नेतृत्वय् सरकार चले यात । आः नं वहे अवस्था मवइ धाये फुगु स्थिति मदु । संविधानसभाया चुनावय् बूगुलिं कांग्रेस थम्हं सरकारया नेतृत्व याये मखनाः छटपट जुयाच्वंगु दु । आः एमालेयात सरकारं दयेके बियाः न्याला खुला लिपा न्हापा थें समर्थन लित कयाः हिस्स यायेत बेर मदु । सत्ता समीकरण पार्टी दुने गुटबन्दी सत्ताया भागबन्दी नेतातय्गु व्यक्तिगत स्वार्थ अहंकार थुकी हे थौंकन्हय्या राजनीति तक्यनाच्वंगु दु । नेपाःया विडम्बना धइगु हे थ्व खः । नेपाः थथे हे जुया न्ह्याः वनाच्वन धाःसा देय्या प्रगति गबलय् जुइ ?,http://www.nepalmandal.com/content/1719.html
सांस्कृतिक निबन्धय् मुनीन्द्ररत्न ,"Posted on Sun May 24, 2009  4:54 pm NST",नेपालभाषां निबन्ध च्वईपं तसकं हे म्हो । अज्याःगु इलय् नं ल्याय्म्ह साहित्यकार जुयाः थःत नेपालभाषाय् पानाच्वंम्ह छम्ह निबन्धकार खः भाजु मुनीन्द्ररत्न बज्राचार्य । विक्रम संवत २००९ साल माघ १७ गते वय्कः येँया झ्वाः- बहालय् बूगु खः । अबु फणीन्द्ररत्न बज्राचार्य व मां रत्नकेशरी बज्राचार्यया प्यम्ह काय मध्यय् तःधीम्ह काय कथं बूम्ह मुनीन्द्ररत्न बज्राचार्यं थुगुसी निबन्ध विधाय् नेपालभाषा परिषदं बीगु याना वयाच्वंगु ठाकुरलाल सिरपाः त्याकादीगु दु । उगु सिरपाः त्याकेधुंकाः वय्कलं थः अहोभाग्य जूगु व थम्हं भाषा प्रति यानागु देनया कदर कथं थःगु निबन्धयात मूल्यांकन यानाः सिरपाः लःल्हाःगु प्रतिकि्रया बियादिल । संस्कृति यात्रा वर्णन बुद्धधर्म सम्बन्धी आपालं प्रवन्ध व निबन्ध च्वयाः वय्कः नेपालभाषा निबन्ध विधाय् स्थापित जुइधुंकूम्ह च्वमि खः । खतुं वय्कलं नेपालभाषा खय्भाय् व अंग्रेजी भाषां नं च्वसु च्वयादीगु दु । त्रिभुवन विश्वविद्यालयपाखें राजनीति शास्त्रय् एम। ए। यानादीम्ह वय्कलं २०३५ सालंनिसें २०३९ साल तक सुपिङ बहुमुखी क्याम्पसय् उपप्राध्याक जुयाः ज्या यानादिल । अथेहे ललितकला क्याम्पसय् २०३५ सालंनिसें आः तक नं प्राध्यापन यानाच्वनादीगु दु । २०४१ सालंनिसें २०५६ साल तक अमृत क्याम्पसय् नं आंशिक प्राध्यापन यानादिल । २०५४ सालंनिसें विश्वशान्ति बौद्ध शिक्षालयय् प्राध्यापन व सन् १९९२ जुलाईनिसें १९९३ जुलाई तक कम्पोडियाय् संयुक्त राष्ट्र संघ स्वयंसेवक जुयाः सेवा यानादीगु खःसा सन् १९९९ जुन निसें १९९९ सेप्टेम्बर तक पूर्वी टिमोरय् संयुक्त राष्ट्र संघ स्वयंसेवक जुयाः ज्या याःगु अनुभव दु । वय्कः थ्वहे भूमिकाय् अफगानिस्तानय् जूगु चुनावया इलय् नं ग्वाहालि यानादीगु खः । वय्कलं भारत पाकिस्तान थाइलैण्ड कम्बोडिया मलेशिया िसंगापुर इण्डोनेशिया पूर्वी टिमोर अफगानिस्तान अष्ट्रलिया आदि देय्या भ्रमण यानादीधुंकूगु दु । वय्कलं नेपाल संवत् ११०५ य् न्हापांखुसी ुसुथु नांगु नेपालभाषाया निबन्ध सफू पिथनादिल । अथेहे २०४८ सालय् ुनेपाल परिचयु नांगु नेपाली भाषां पाठ्यसफू नं पिथनादिल । उकथं हे २०४८ सालय् हे ुराजनीति शास्त्र एक परिचयु नांगु सफू नं पिथनादिल । अथेहे ुबज्रयान पुलुपालु नांगु नेपालभाषाया धार्मिक सफूया सहलेखक जुयाः २०४८ सालय् हे मेगु सफू नं पिथनादिल । दकलय् लिपा वय्कलं च्वयादीगु खय् भाय्या सफू ुनेपालका चार प्रसिद्ध करुणामय लोकेश्वरु नांगु सफू नं २०५८ सालय् पिथनादीगु दु । नापं थीथी पत्रिपत्रिकाय् अनुसन्धानमुलक निबन्ध च्वयाः थःगु निबन्ध च्वयेगु विधायात निरन्तरता बियाच्वनादीगु दु । थ्व बाहेक नं वय्कः त्वालय् जुइगु थीथी सामाजिक धार्मिक ज्याय् निर-न्तर सकि्रय जुयाः लगे जुयाच्वनादीगु दु ।,http://www.nepalmandal.com/content/1606.html
चिडियाघरय् प्रतिबन्धित प्लाष्टिकया म्हिचा ,"Posted on Thu Jun 11, 2009  7:11 pm NST",थुगुसी विश्व वातावरण दिवसया झ्वलय् चिडियाघरय् प्लाष्टिकया म्हिचा दुत यंके मदइगु बुखँ पिहां वःगु दु । थथे यायेमाःगु कारण धयागु अज्याःगु म्हिचाय् तयाः पशुतय्त नकेगु बीगुिलं पशुतय्सं प्लाष्टिकया म्हिचा नापं नुना छ्वइगु व लिपा थ्वहे कारणं कृष्णसागर माकः थेंज्याःिपं पशुत सीगु जुयाच्वन । थज्याःगु घटना पनेत आःयात न्हापांगु पलाखय् लय्ताःच्यः व अनया कर्मचारीतय्सं प्लाष्टिकया म्हिचा मछ्यलेत अन चाःहिलाः इनाप याइगु व लिपा थज्याःगु म्हिचा दुत छ्ययेके हे मबीगु याःगु दु । अज्याःगु म्हिचाया पलेसा अन कापःया म्हिचाया व्यवस्था याना तइगु व कापःयागु म्हिचा छ्यलेत ५० तका पुले माःगु व्यवस्था याःगु दु । चिडियाघरं पिहां वयेबलय् थ्व म्हिचा बियाः ध्यबा लित नं कायेफु । म्हिचा छ्यःगु वापत न्यातका दां सेवा शुल्क कथं क्वपाला काइ । लँय् ववं प्राकृतिक रुपं वइगु सुनां पनां-पने मफइगु खि-च्व फायेत विशेष थासय् ध्यबा पुलेमाः थें चिडियाघरय् वनीिपंसं अनयागु म्हिचा छ्यलेत न्यातका दां पुलेगु धयागु छुं तःधंगु खँ मखु । थ्व आदर्श नागरिकया कर्तव्य नं खः । यदि सुयां थःपिनि नयेगु ज्वलं ज्वना वनेत अनयागु म्हिचा छ्यले लुइपु मजूसा÷मयःसा थम्हं हे छेँनं निसें हे प्रतिबन्ध मजूगु म्हिचा ज्वना वनेफु । चिडियाघर प्लाष्टिकया म्हिचा दुमछ्वयेगु ज्या स्वयेबलय् चिचाधंगु ज्या थें च्वंसां थ्व सफल याये थाकुगु ज्या नं जुइफु । नियम जक दयेकां थ्व लागु मजुइफु । पाचायतकालंनिसें न्ह्यःनेलाःथाय् फोहोर वांछ्वये मते निश्चित थासय् व निश्चित इलय् जक वांछ्वयेगु याये धया वयाच्वंगु स्वंगू दशकं मयाये धुंकल । आः तिनि खः थे मखुथे थन च्वंिपं मनूतय्सं निश्चित इलय् निश्चित थासय् फोहोर वांछ्वयेगु यात । थथे खःसां काठमाडौंलय् वईपं गुलिखे अशिक्षित मनूतय्सं सुनां मखंक न्ह्यःने लाःथाय् फोहर वांछ्वयेगु ज्या जुया हे च्वंगु दनि । थ्व ज्यां नगरपालिकाया कर्मचारीत दिक्क जुइगु याः । दँय्दसं वातावरण दिवस वयाच्वन । थाय्थासय् ज्याझ्वः याइ भाषण बी जलपान याइ टि।भि।इ मन्त्रीया ख्वाः वइ पत्रपत्रिकाय् भाषण वइ । ज्याझ्वः सिधल कि खर्च जूगु स्वयां अप्वः बील वइ । थनया सरकारी ज्या थथे हे जुयाच्वंगु दु लिपा नं थथे हे जुयाच्वनी । सुपः छपु उखेथुखे लाइ मखु । उिकं गुलि नं ज्या याईपं जुइ लय्ताःच्यःत हे जुयाच्वनी । थन नं लय्ताःच्यःत न्ह्यज्याःगुिलं जक थ्व ज्याझ्वः पिहां वःगु खः । कर्मचारी न्ह्यज्यानाः थज्याःगु ज्या ताःलाइगु मखु मन्त्री न्ह्यज्यानाः सुथां लाइ मखु । मन्त्री भाजु धाःिपं सत्ताय् वइ वनी थःपिनि धुकू जायेकाः वनी । न्ह्यज्याईपं व ताःलाकीिपं धयागु धात्थें दुनुगलंनिसें चायेकाः स्वार्थ मदयेक न्ह्याः वईपं लय्ताःच्यः- तय्सं हे खः । उिकं थ्व ज्याय् न्ह्यच्याःम्ह ुचिडियाघरका मीतु खलः नं थथे हे निस्वार्थं न्ह्यज्याये फयेमा धकाः मनंतुने ।,http://www.nepalmandal.com/content/2005.html
नेवाःतय् मंकाः सहकारी ,"Posted on Mon Jun 22, 2009  7:18 pm NST","नेवाः जातिया नां कायेबलय् वयागु न्हापांगु परिचय धइगु हे व्यापार वाणिज्यया ल्याखं वइ । नेपाःया मौलिक व्यापारी जाति धईपं हे वास्तवय् नेवाः खः । नेपाः दुने जक मखु नेपालं पिने ल्हासा थेंज्याःगु ख्वाउँगु व तापाःगु थासय् तकं नेवाःतय्सं येँनंनिसें वनाः बनेज्या याःगु दु । ल्हासा थेंज्याःगु थासय् तकं बनेज्या यानाः लबः कायेगु तत्कालिन नेवाः व्यापारीतय् सोच पक्का नं चाःचू मखु । नेपाःयात व्यापार व वाणिज्यया ख्यलय् थुभनं च्वन्ह्याकूपिं नेवाःत थौं आधुनिक नेपाःया चकाचौंधपूर्ण बजारय् धाःसा बहनी जक खने दइपिं पुलुपुलुगेरा थें पुलुपालु लुइपिं जातिइ परिणत जू वनेधुंकूगु खनेदु । कुहां कुहां वनाच्वंगु नेवाःतय् थ्व आर्थिक स्थितियात ध्यानय् तयाः नेवाः जाति व नेपालभाषा आन्दोलनय् ताः ई न्ह्यवंनिसें समर्पित छथ्वः नेवाः कार्यकर्तातय्सं थुगुसी छगू न्हूगु पलाः ल्ह्वंगु दु नेवाः सहकारी आरम्भ यानाः । उमिसं शुरु याःगु थ्व सहकारीया नां खः - मंकाः धुकू बचत तथा ऋण सहकारी संस्था लि. । न्ह्याबलें साहित्य व मनोरंजनया खँ ल्हाइपिं, न्ह्याबलें आन्दोलन व जुलुसया ग्वसाः दयेकीपिं थ्व नेवाः कार्यकर्तातय्सं थुगुसी आर्थिक गतिविधि नं याइगु न्हूगु संस्था चायेकाः छिउगु पलाः स्वयमय् हे छगू मेगु आन्दोलन खः । खतुं देशय् सहकारीतय् ल्याः आः तक २५०० ति दयेधुंकल जुइमाः । मंकाः धुकू वहे २५०० सहकारीया हुलमुलय् पिलू वःगु मेगु छगू सहकारी खः । सहकारी हे जक धायेगु खःसा मंकाः धुकू थ्व २५०० या हुलय् अवश्य गुमनाम जुइ । तर थ्वं ज्वना तःगु उद्देश्य, थुकिया आज्जु व थ्वं दयेकूगु ज्याझ्वः नं दुग्यंक स्वयेगु खःसा देशय् वयेधुंकूगु २५०० सहकारीइ थ्वहे छगू जक अज्याःगु सहकारी जुइ गुकिं नेपाःया पुलांगु ब्यापारिक जाति नेवाःयात हानं छक्वः आर्थिक गतिविधिइ इमामन्दः कायेकेगु ज्या याइ । खतुं झीथाय् नेवाःतय् हितय् ज्या याये धकाः वःगु सहकारी थ्वहे न्हापांगु धाःसा मखु । भिंतुना सहकारी, महागुथि सहकारी आदि छुं अज्याःगु नां खः गुकिं नेवाः आर्थिक गतिविधियात गति बियाः न्ह्याकेगु उद्देश्य तयातःगु दु । फरक थुलि जक खः कि मंकाः धुकू सहकारीइ अज्याःगु उद्देश्य ज्वनेगु जक मखु उकियात कार्यान्वयन यायेगु व्यावसायिक हैसियत दुपिं दुजःत नं संलग्न जुयाच्वंगु दु । आर्थिक गतिविधिया खँ ल्हायेबलय् उकी भावना जक दयां मगाः उकियात ल्वःगु कुशलता व व्यावसायिक क्षमता नं दयेमाःगु जुया बी । अथे धकाः आः मंकाः धुकू दयेधुंकूगुलिं नेवाःतय् आर्थिक उत्थानया ताः तयाः चायेकातःगु मेमेगु सहकारीया आवश्यकता मंत धायेत्यनागु मखु । झीत मंकाः धुकू छगू जक दयां मगाः । दुगु मेमेगु सहकारीइ नं व्यावसायिक क्षमता बढे यानाः नेवाःतय् आर्थिक गतिशिलतायात अझ च्वन्ह्याकेगु ज्या यायेमाः । मंकाः धुकू मेमेगु सहकारी स्वयां फरक जुयाः पिहां वइ व थ्वं मेमेपिंसं स्वयां बिस्कं कथं ज्या याइगु खँ थुकिया अध्यक्ष रमेशकाजी स्थापितं कनादीगु दु । भाजु स्थापित सन्ध्या टाइम्स नेपालभाषा न्हिपौ शुक्रवाः तँसापौया संयोजक व सन्ध्या टाइम्सया प्रकाशन संस्था अर्थ-पिथना प्रकाशन प्रा.लि.या कजि नं खः । मंकाः धुकू वय्कःया हे कुतलय् सन्ध्या टाइम्सया पहलं आरम्भ जूगु खः । थुकी नेपाःया नांजाःपिं होटल व्यवसायी, बैंकस्र, आर्थिक विश्लेषक, ट्राभल व्यवसायी आदिपिं संलग्न जुयाच्वंगु दु । वय्कःपिनिगु अनुभव, कुशलता व क्षमता हे थ्व सहकारीया ज्यान जुइगु खँय् शंका मदु ।",http://www.nepalmandal.com/content/2243.html
शान्ति सुरक्षा ग्व ? ,"Posted on Tue Jun 30, 2009  9:01 pm NST",देशय् न्हूगु सरकार वयाः न्हूम्ह गृहमन्त्री वसांनिसें झन झन हे शान्ति सुरक्षा खतम जुया वनाच्वंगु दु । गृह मन्त्री भिम रावल कुर्सी च्वनाः क्वाके तकं मलाःनिवं हे देशय् मस्त व मिसा अपहरण व हत्या थेंज्याःगु घटनां थाय् कयाच्वंगु दु । आः ला सुं अपरिचित मनू जक थः लिउने वःसां अपहरणकारीं पीछा यात लाकि छु धकाः शंका याये मालीगु अवस्था वयाच्वंगु दु । वास्तवय् देशय् सुं हे नागरिकं थःत असुरक्षित तायेकेगु वातावरण वये मजिउ । ढुक्क जुयाः थःगु दैनिक जीवन निर्वाह यायेगु अधिकार झीत दयेमाः । तर थन ला छगू थासं मेगु थासय् वनेत म्हिगः जुजुया एकलौटी शासनकालय् सेना व प्रहरीया चेकिङ खनाः ग्यायेमाः थें थौं सुं मनू वयाः थःत अपहरण याइगु खःला धकाः ग्यायेमाःगु स्थिति दु । थ्व अमनचयन कायम याये मफुगुली मू दोष सरकारया हे खः । थन अपराधी बलात्कारी घूस नयाः तःमि जुइपिं व लुटेरात खुल्लम खुल्ला चाहिलाच्वंगु दु । उमित छुं नं कथंया नियन्त्रण व निर्मूल यायेगु ज्याझ्वः वर्तमान सरकारं हये फयाच्वंगु मदु । छगू भ्रम नेपाली जनतायात दु व खः देशय् गणतन्त्र वल आः झी स्वर्गय् च्वने थें नये त्वने व द्यःने खनीगु जुल । तर थ्व वास्तविकता मखु । म्हिगः गथे देशय् पुँजीवादी प्रजातन्त्र लागू जुयाच्वंगु खः थौं नं धनी धनी हे जुयाच्वनीगु व गरीब गरीब हे जुयाच्वनीगु कथंया पुँजीवादी ब्यवस्था हे लागू जुयाच्वंगु दु । ज्या याईपंत उचित सम्मान व कदर याइगु ब्यवस्था थुगु गणतन्त्र धाःगु ब्यवस्था नं मखुनि । गणतन्त्रं नेपाली जनताया स्वतन्त्रताया प्याःचाः लंकेफुगु मदु । बरु गणतन्त्रया निफुति लखं ला झन जक उमित सागरया लः त्वने माःगु थेंज्याःगु प्याःचाः जक अप्वयेका बिउगु दु । ल्यासेम्ह म्ह्याय्मचा अपहरण व हत्या जुलं नं अपराधी म्हसीके मफइगु थ्व देश । अले अनेक जुक्ति मिले यानाः बल्लबल्ल अपराधी लु हे लुइकूसां वयात कारवाही याकेत मेगु दवाव बीमाःगु देश । अथे जुयाः हे अप- हरणया हल्ला जक जूगु इलय् नं यलया वादेय् कफ्र्यू हे तये मायेक तनाव जूगु खः । सरकारं सुं अपराधीयात कारवाही याइ मखु धइगु सीकाः हे जनता स्वयमं अपराधी व खुँतय्त ज्वनाः दायेगु क्रम शुरु जूगु खः । यदि पुलिसयात लःल्हायेवं उचित सजायँ उमिसं हे बी धइगु ग्यारेन्टी दुगु जूसा मनूतय्सं अःपुक हे खुँ ज्वनाः पुलिसयात लःल्हायेगु वा पुलिस चौकी तक अपराधीयात ज्वनाः तये यंकीगु खः । थज्याःगु आवश्यक परिपाटीया विकास झीगु प्रशासनय् मदुनि । प्रशासनं खालि सरकारी तलब नयाः झारा तरे यायेगु ज्या यानाच्वंगु कारणं हे प्रहरी प्रति विश्वास तकं मदया वनाच्वंगु दु । थ्व बांलाःगु खँ धाःसा अवश्य नं मखु । देशया शान्ति सुरक्षा व उन्नतिया नारा थ्वयेकाः सत्ताय् थ्यंपिं गुलिं राजनीतिक पार्टीतय्सं हे तस्करतय्त साथ बीगु उमिगु खँयात न्ह्याथे यानाः नं हुबहु लागू यायेगु व सरकार स्वयां सर्वोच्च स्थानय् अज्याःपिं माफीयातय्त तयेत स्वःगुलिं नं भयानक स्थिति सृजना जुयाच्वंगु खः । गन अपराधी व गुण्डातय्त तह लगे यायेगु कानून दइ मखु गन अराजक मनूतय्सं देश चले यायेत स्वइ उगु देश भज्यंक स्यनीगु स्वाभाविक खः । थौं अथे हे जुयाच्वंगु दु । तस्करतय् साथ मदयेक सरकार हे मन्ह्याइगु थें जुयाच्वंगु दु । ब्यापारया नामय् हाकुबन्जाः याईपंसं धाःधाःथे भाः थकयाः सरकारं उमिगु गुलामी यानाच्वंगु दु । इमान्दार ब्यापारीतय्गु स्वयां नं विदेशी दलाल जुयाच्वंपिं तःधंपिं ब्यापारीया नामय् तस्करी ज्या यानाच्वंपिं मनूतय् कुचक्रय् लानाच्वंगु दु । अथे जुल धायेवं सरकारं जनतायात दुग्यंक ग्वाहालि यानाः उमिगु उन्नति व विकासय् माक्व इमान्दारीपूर्वक ज्या याये मफइगु स्वाभाविक खः । झीगु देशय् ताः ई न्ह्यवंनिसें हे गृह प्रशासनयात गुलि सवल ढंगं यंकेमाःगु खः उलि यंके फयाच्वंगु मदु । बुद्धि विवेक छ्यलाः थीथी कथंया प्रविधि नालाः वा मनूत परिचालन यानाः जूसां अपराधी पत्ता लगे यायेगु उमित निरुत्साहित यायेगु व उचित सजायँ बीगु ज्या यायेमाःगु खः । तर शान्ति सुरक्षा थुलि छ्वासुया वनाच्वनां नं थन प्रहरी बांलाक परिचालन जुइ मफुगु जक मखु कि प्रहरीयात खुँ ज्वनाः हे लःल्हाना बिउसां घूस नयाः त्वःतेगु यानाच्वंगु दु । घूस नईपं नं प्रहरी जुयाच्वंगु दु । प्रहरीं घूस हे नयाः अपराधीयात निरपराधी यायेत स्वःगु ज्वलन्त नमूना आः नकतिनि हे जक कान्तिपुर टेलिभिजनं क्यन । थुकथं थीथी इलय् पत्रपत्रिकाय् प्रहरी प्रशासनया कमजोरी बारे खँ पिहां वयाच्वंसां उमित कारवाही यायेगु बारे गृह मन्त्री व गृह मन्त्रालयं ध्यान तःगु खने मदु । नापं शान्ति सुरक्षाया जिम्मेवारी कयाच्वंपिं गुलिं मनूत थः हे मेपिंत दुःख बीपिं व अशान्ति न्यंकः जुईपं जूगु कारणं नं थन उचित ढंगं शान्ति सुरक्षा कायम याये मफयाच्वंगु खः । शान्ति सुरक्षा व अमन चयन कायम यायेगु सरकारया न्हापांगु दायित्व धाइ । तर भिम रावल गृहमन्त्री जुयाच्वंगु इलय् हे थौं न्हियान्हिथं अपहरणया खँ वयाच्वंगु दु । तराई लागाय् अपहरणया आशंकाय् मनूतय्त दायेगु स्यायेगु तकं यानाच्वंगु दु । थ्व धइगु मन शान्त मजुइगु विषय खः । सुं मनूत शान्त मन मदयेकं आत्मविश्वास अप्वयेकाः ज्या याये फइ मखु । कुण्ठित जुयाः ज्या याना च्वने माःगु अवस्थाय् गबलें नं गतिलाक ज्या याये फइ मखु । उकिं मनूतय् आत्मविकास व देश विकासया न्हापांगु आधार धइगु ग्याःचिकु मदयेक च्वनेगु वा अमन चयन कायम यायेगु खः । वर्तमान सरकारं थथे याये फयाच्वंगु मदु । उकिं गृह मन्त्रालय व गृह प्रशासनयात सवल यानाः देशय् शान्ति सुरक्षा कायम यायेगुली सरकारं न्हापांगु ध्यान तयेमाः । अले जक देश विकास यायेगु स्वास्थ्य सेवा बांलाकेगु शिक्षा रोजगार नापं थीथी मेमेगु विकास निर्माणया ज्या न्ह्यज्याकेगु ख्यलय् नं सरकारं थःगु पलाः च्वन्ह्याका वनेफइ ।,http://www.nepalmandal.com/content/2488.html
सच्छिदँ बुन्हिया झ्वलय् मोतिलक्ष्मी लुमंति ,"Posted on Wed Jul 1, 2009  6:28 pm NST",साहित्य विदुषी मोतिलक्ष्मी उपासिकाया थुगुसी सछिदँ बुदिं हनीगु खँ न्यनाः लय्ताल । मोतिलक्ष्मी निनि सकसियां निनि  खः अजि खः तःमां खः । सदां थःछेँय् च्वनाच्वंम्ह न्यत तुंछेँ गल्लिइ ल्हासा साहु द्रव्यधर तुलाधर व मां ज्ञानलक्ष्मी तुलाधरया स्वम्ह म्ह्याय् मध्यय् तःधिम्ह म्ह्याय् खः वय्कः । वय्कलं ने।सं। १०३४ या श्रीपाचमी कुन्हु निसें आखः ब्वनेगु शुरु यानाःलिं संस्कृत पाली हिन्दी अंग्रेजी नं अध्ययन यानादीगु दु । वय्कः कविकेशरी चित्तधर 'हृदय'या तःधीम्ह केहेँ खः । मिसा जात जुयाः थःछेँय् च्वनेगु अधिकार मदु धाइगु नेवाः समाजय् न्हापा न्हापा ला मचाबलय् इहिपा याइगु चलन कथं वय्कःयात मचाबलय् पय्नं बियाछ्वत । छुं मसः मसिउनिगु जुयाः भाःतिपंथाय् बांलाक गबलें मच्वं । थःछेँय् मांया तुति स्याइगु ल्वय् दुगु जुयाः मांयात बिचाः संचाः यायेमाल । अनेक समस्यां यानाः थःछेँय् च्वनेमाःगुलि भाःतम्हं मेम्ह कलाः बिहा यासेंलि वय्कः सदांया लागि थःछेँय् थात । दाजुया कुतलं आखः ब्वनाः सयेकेगु सीकेगु आपालं ह्वःताः चूलात । नेपाःया आधुनिककालया न्हापाम्ह मिसा साहित्यकार जुल वय्कः । 'शारदा' पत्रिकाय् वय्कलं बाखं च्वयाः पिकयादीगु जुयाच्वन । दाजुया सल्हा कथं नेपालभाषां नं बाखं निबन्ध चिनाखँत नं च्वयेगु यानादिल । वयािलं वय्कः नेपालभाषाय् हे स्थापित जुयादिल । राणा सरकारया पालय् आःथें थाय्थासय् बौद्ध विहार धइगु मदु । किंन्दो विहार छगू दु । अन नेवाः बौद्धत वनीगु । भिक्षुतय्पाखे बुद्ध धर्मया शिक्षु काइगु । उबलय् अमृतानन्द भन्तेपाखें धर्मदेशना याना बिज्याइगु जुयाः मोतिलक्ष्मी बरोबर विहारय् वनाः पाली भाय् सयेकाः शिक्षु ग्रहण यासेंलि थःगु नांया लिउने 'उपासिका' घाकल । वय्कलं अबलय् थःगु नां हीकाः एमलक्ष्मी धकाः च्वयेगु यानादी । उगु बखतय् भारतं वइगु धर्मोदय व धर्मदूत पत्रिकाय् च्वसुत च्वयादी । अथे हे 'शारदा'य् नं बरोबर च्वसु बी । उगु बखतय् दरवारिया मिसाः मिजंतसें आखः ब्वनेदु जनतां ब्वनेमदु । उकिसं मिसाःपिंसं ब्वन कि झन तःधंगु दण्ड बी यः धाइ । अज्याःबलय् मोतिलक्ष्मीयात दाजु चित्तधरं लिधंसा बियातःगु जुयाः हे निर्भिक नक्सां साहित्य च्वया जुइ । उलि जक मखु वय्कः अड्डा अड्डाय् नं झायादी । दाजुयात ज्वनाः जेलय् कुनातःबलय् नं छफुति हे धन्दा मकासे थःगु छेँय् बिचाः संचाः यानादी । चित्तधरं जेलय् च्वनाः च्वयातःगु च्वसुत मुंकेगु ज्या यानाः दाजुयात ग्वाहालि याःगु लुमंकेबहजू । मोतिलक्ष्मी सुख दुःख परवाह मतसे सना जुइम्ह जुयाच्वन । थ्व च्वमि वय्कःयात यक्व न्ह्यवंनिसें म्हसिउसां न्ववाये धाःसा मनं । २०३५ साल पाखे दाजु दयारत्न शाक्य दरशा 'धर्मोदय' पत्रिकाया सहसम्पादक जुयाच्वंगु । लय्पौ निलाय् स्वलाय् नं पिहां वयाच्वनीगु । उगु पत्रिका ग्राहकिपंत इनेत न्यतपाः तुंछेँ गल्लिइ चित्तधरया छेँय् वनाः छक्वः निक्वः काःवने नं । वया लिपा चित्तधर जुया छेँय् वनेगु बानी याये थें वय्कलं च्वयादीगु सफूत न्यानाः स्वयेगु याना । चित्तधर मदये धुंकाः २०५० सालपाखें स्वयम्भू ज्ञानमाला भजन खलःपाखें न्हापांगु ज्ञानमाला राष्ट्रिय सम्मेलनया ग्वसाः ग्वल । उबलय् ज्ञानमाला भजन म्यें च्वमिपिनिगु किपाः मुनेगु लािगं लगे जुयाः ज्ञानमाला सफू नं मुनेगु झ्वलय् हाकनं छकः न्यतया तंुछेँ गल्लिइ चित्तधरया छेँय् दुहां वनेगु सु अवसर वल । उबलय् चित्तधर मदये धुंकल । छु धकाः छेँय् सःते धकाः जितः अलमल जुल । फणीन्द्र गुरुजुयाके न्यना । वसपोलं मोतिलक्ष्मी छम्ह म्हयाय् मचा खः छपिसं निनि धकाः सःता बिज्याहुँ धया बिज्यासेलिं मोतिलक्ष्मी निनि धकाः सःताः तलय् थहां वना । वय्कलं दुहां वा धासेंलि दुहां वना । थः वयागु उद्देश्य कना वय्कः लय्ताल । ज्ञानमाला सफुली मोतिलक्ष्मी उपासिकाया म्ये दुगु मसिउगु जुयाच्वन । किपा छपाः फ्वना । वय्कलं जिगु किपा मदु । क्यामेरा ज्वनाः खिचे याः वा धयादिल ।  जिं लिपा क्यामेरा ज्वनाः मोतिलक्ष्मी निनियागु फोटो खिचे याना । उगु किपाःयात ज्ञानमाला म्ये च्वमिपिनिगु झ्वलय् तयाः सफू ब्वज्या किपा ब्वज्या दुथ्याकागु जुल । धाथें धायेमाल धाःसा मोतिलक्ष्मी निनि छम्ह नेवाः बौद्ध मार्गी जुयाः हे उपासिका नां घाकुगु लुमंकेबहजू । जिं खनाबलय् हे आपालं जिथि जुइधुंकल । तर अज्याःम्ह जिथिम्ह नं नेपालभाषा ख्यलय् साहित्याकार कथं उतिकं सकि्रय दु । वय्कः नेपाःयाम्ह हे न्हापांम्ह मिसा बाखं च्वमि जुइगु सौभाग्य दुम्ह जुयाच्वन । मचांनिसें आपालं दुःख सियाः आखः ब्वनाथें थम्ह सःसःथें बाखं च्वखँ चिनाखँत च्वयाः थ्व ख्यलय् पलाः न्ह्याकादीम्ह खः । भौतिक सम्पत्ति अथाह दयां नं वंशज चले याईपं सम्पत्ति थुवाः मदुगु जुयाः नेपालभाषा परिषदयात लःल्हाना थकल । वय्कःपिसं साहित्य सम्पत्ति भौतिक सम्पत्ति नितां त्वःता वन उकिया रेखदेख मुक्कं नेवाःतसें यायेमाःगु जुल । व हे खँयात मनन् यासें नेपालभाषा परिषदं चित्तधर ुह्दयु या छेँयात पुलांगु हे स्वरुपय् दयकाः संग्रँहलय्या रुपय् हयेगु ग्वसाः ग्वयाच्वन । छगू कथं चित्तधरं जुं ज्वःमदुगु ज्या यानावन । नेवाः समाजं थुइकेमाःगु खः । थौं स्वनिगः तंका च्वनेमाल चित्तधर 'ह्दय'जुं अस्तित्व ल्यंका वन । थन नेवाः वस्ती मदुसां तबि चित्तधरया छेँ छखां अस्तित्व म्वाका तइगु खनेदु । नेपालभाषा परिषदं चित्तधरया झ्वाता धस्वाकल आः मोतिलक्ष्मी उपासिकाया नं झ्वाता धस्वाकेमाःगु दु । नेपाःया न्हापांम्ह आधुनिक मिसा साहित्यकार व नेपालभाषा मिसा खलःया नं न्हापांम्ह निकंया योगदानयात सकल नेपाःमिपिंत लुमंकेबहः । थौं झीगु समाजय् गुणयाःम्ह मनू मंत धाःसा वयात लुमंकेगु स्वइ मखु । स्वार्थ पूवंकेगु जक स्वइगु चलन दु । थ्व प्रवृत्ति झी नेपालभाषाया तमाम मदये धुंकुपिं साहित्यकारिपंत लुमंकेमाःगु दु । वय्कःपिनिगु साहित्य सम्पत्ति बिचाः यायेमाःगु दु ।,http://www.nepalmandal.com/content/2504.html
मिखां मखंपिनि मिखा ,"Posted on Wed Jul 1, 2009  6:32 pm NST",थः छम्ह कृषि विशेषज्ञ अन्वेषक व शिक्षक जुयाः नं राम बहादुर सिंह भेले मिखां मखंपिं मनूत नाप उलि हे भ्यले पुनेसःम्ह ब्यक्ति खः । ख्वपय् ला वय्कःयात मिखां मखंपिंसं मदर टेरेसा थें अभिभावक हे माने याइ । वय्कःया नेतृत्वय् मिखा मखंपिंत आखः ब्वंकीगु पूर्ण विद्या गृह नामं छगू विद्यालय हे चायेकातःगु दु । २०४६ सालय् नीस्वंगु मंगल साधन श्रोत परिचालन केन्द्रपाखें वय्कलं उगु विद्यालय चायेकादीगु खः । थौंकन्हय् उगु हे केन्द्रपाखें थःपिनि स्थापनाया २२ दँ बुन्हि लाकाः ख्वपय् मिखां मखंपिनिगु खुल्ला चेस कासा हे जुयाच्वंगु दु । वहे कासाया अवसरय् मिखां मखंपिनिगु सीप व ज्ञान ब्वयेकथं प्राविधिक विकास प्रदर्शनी नं जूगु खः ।ब्वज्याय् मिखां मखंपिंसं उत्पादन याःगु म्हुकंचा आखः च्वयेगु व ब्वनेगु खा लहीगु नापं ख्यें थ्वईपं खाया बाँझोपन पत्ता लगे यायेगु ज्या नं जूगु खः । रामबहादुर सिंह भेलें २०३८ सालंनिसें मिखा मखंपिनि  संगत शुरु याःगु खः । कृषि विषय कयाः आइ।ए। पास यायेधुंकाः राम बहादुर जेटीए जुयाः २०३१ सालय् न्हापांखुसी छेँया कःसिइ हे म्हुकंचा सयेकादिल । न्हापा जेटीए तालिम कयाः कृषिलिसे सम्बन्धित जुयाः थीथी थासय् जागीर नं नयादिल । धादिङया जिल्ला कृषि विकास कार्यालयय् ज्या यायां हे वय्कलं २०४४ सालय् बैंककय् जूगु बाली संरक्षण सम्बन्धी अन्तर्राष्ट्रिय गोष्ठीइ ब्वति कयादिल । अथेहे २००१ अगष्ट ३० निसंे सेप्टेम्बर २ तक निजी खर्चय् वय्कलं कोरियाय् जूगु 'अइट इन्टरनेशनल साइनपिसन अन बुकुचेट'य् ब्वति कयाः दुसिमाय् दाइपिं कीया बारे अध्ययन यानादिल । अनंलि २०३० सालंनिसे ख्वपय् सरुवा जुयाः कृषि कार्यालयय् ज्या यानादीगु दु । २०३१ सालय् कःसिइ म्हुकंचा सयेके शुरु याये धुनेवं हे पाँचखालय् सुइ म्हुकंचा सयेकेगु नं शुरु यानादिल । थ्व ज्या शुरु जुइवं हे मिखां मखंिपं मनूतलिसे वय्कःया स्वापू नं शुरु जूगु खः । पीडित मनूतय्त थप पीडा बीगु स्वयां फुसा उमित छुं ग्वाहालि यायेमाः धइगु भावनां प्रेरित जुयाः वय्कलं न्हापा हे ख्वप तेखाचोया कृष्णगोविन्द चौगुठीया छेँय् कन्य नांगु जातया म्हुकंचा उत्पादन यानादिल । वय्कः थःहे छम्ह मिखा मखंम्ह ब्यक्ति जूगुलिं दृष्टिविहीनतय्सं नं थथे यायेफु धइगु पुष्टि यायेगु अवसर वय्कःयात चूलात । मिखां मखंपिंके झन अदृश्य क्षमता दइगु जुयाच्वन धइगु थुइकाः उगु हे क्षमतायात पिब्वयेगु वय्कलं संकल्प यानादिल । छगू संयोग हे धायेमाली कृषि कार्यालय तेखाचोपाखे हे जूगुलिं अन हे च्वंम्ह मिखां मखंम्ह कृष्णगोविन्द चौगुठीया मांम्हं पुसा माल धाः वःगु इलय् संयोगं जक वय्कः मिखां मखंपिनि संगतय् लाःगु खः । वयां लिपा ला अगःचा मालां देगःचा लुयावल धइथें कृषि उत्पादनय् द्रुत गितं विकास यानाः राष्ट्रियस्तरया प्रदर्शनीइ ब्वति कायेफुपिं कृषि उत्पादक कथं उमित तयार यायेगुली हे वय्कः लगे जुयादिल । ट्रलिबस गयाः येँय्या ज्याकुथी वनेगु इलय् नं सप्तसुन्दर शाक्य लगायतया मिखां मखंपिं विद्यार्थीतय्सं वय्कःयात छम्ह अभिभावक कथं प्रदर्शनीइ ब्वति काये माल धयाच्वनी । उकियात हे वय्कलं सकारात्मक रुपं कासें मिखां मखंपिंत गलैंचा थायेगु तरिका मैनमत दयेकेगु तरिका नापं चेस हितेगु तक स्यना बिल । नेपाःया न्हापांम्ह हिदाता दयावीरिसंह कंसाकारं २०४३ सालं परोपकार अनाथालयय् याःगु कृषि प्रदर्शनीइ ब्वति कयादिल । अथेहे सुरेश राजभण्डारी थेंज्याःम्ह नेत्रहीन ब्यक्तित्वं याःगु इनापं थःत तसकं प्रभावित याःगु नं वय्कलं कनादिल । वय्कःयात सुरेशं छम्ह लेखन सहयोगी दुसा थम्हं स्नातक तहया जाँच बीगु खँ कनादिल । 'अरे बाबा ब्वनेगु दु ब्वने नं जिउ तर उकिया जाँच धाःसा बी मजिउ ला ।' तर नेपालय् चले यानाः हे क्यने धकाः देवनागरी व रोमन लिपि नं सयेके फइगु कथंया मिखां मखंपिनिगु लागिं थःगु अलग्ग हे पाठ्यक्रम तयार यानाः बजारय् पित हयादिल । वय्कलं २०४४ सालंनिसें हे मिखां मखंपिंत आखः ब्वंकेगु शुरु यानादीगु खः । सुरेश राजभण्डारी नापं न्याम्ह नेत्रहीनतय्सं अबलय् आखः ब्वनेगु शुरु याःगु खः । व नं कृष्णगोविन्द चौगुठीया छेँय् हे शुरु जूगु खः । लिपा सुरेश राजभण्डारी ला आइ। एल। तक पास नं यानादिल । लिपा प्रचलित नेपाल लिपि स्यनेगु ज्याय् वय्कः निरन्तर सकि्रय जुयादिल । अले २०४६ असार १२ गतेनिसें २०४६ असार १९ गते तक नेपाल राजकीय विज्ञान तथा प्रविधि प्रज्ञा प्रतिष्ठानया ग्वसालय् भृकुटी मण्डपय् जूगु विज्ञान प्रदर्शनीइ कृष्णगोविन्द चौगुठीं अन सहभागी प्राज्ञ प्राध्यापक व सर्वसाधारणया नां दर्ता यायेगु ज्या कयाः सकसितं अजु चायेकाबिल । २०४८ सालंनिसें हे सीप शिक्षा बुद्धिचाल व ज्ञान बियाः मिखां मखंिपंत सक्षम यायेगु ज्याय् सकि्रय जुयाच्वंम्ह रामबहादुर सिंह भेले विद्यार्थी निकेतनय् मंगल साधन श्रोत केन्द्रपाखंे हे पूर्ण विद्यागृह चायेकाः मिखां मखंिपंत स्वाबलम्वी दयेकेगु झ्वलय् लाइब्रोटरी मावि आदर्श मावि थिमि पद्म कन्या क्याम्पस संजिवनी मावि नापं थीथी विद्यालय व कलेजया विद्यार्थीतय्त नं तालिम बीगु यानाच्वंगु दु ।,http://www.nepalmandal.com/content/2505.html
ख्याती श्रेष्ठया विभत्स हत्या व नेवाःत प्रति ब्वलनावःगु न्ह्यसः ,"Posted on Thu Jul 2, 2009  8:09 pm NST",थौ राजधानी येँय् छगू विभत्स हत्या जूगु लास लूगु दिं असार ७ गते दु । नेवाः आदिवासीया भूमिइ छम्ह नच्चाम्ह नेवाः मय्जुया अले वयागु हत्याय् संलग्न मू भागिदार ज्यानमारात नं नेवाःत जूगु दु । थन हे लाक्क बिचाः यायेमाःगु गम्भीर न्ह्यसः थ्व ब्वलंगु दु कि मय्जु ख्याती श्रेष्ठया थुलि विभत्स हत्याय् अपराधी साबित जूपिं वीरेन श्रेष्ठ प्रधान व मेरिना शाक्यिपं धात्थें हत्याकाण्डया योजनाकारत खः वा पात्र वा अभिनयकर्ता जक धात्थेंया योजनाकारत खःसा खास हे ध्यान मबिसे मजिल मखु अभिनयकर्ता जक खः धइगु जूसा प्रत्येक नेवाःतय्सं गम्भीर रुपं सोचे मयासें मगात । मखुसा कन्हय् वनाः सु गरिब सु धनी आखिर नेवाःतय्सं गः कियाः सिना वनेगुया विकल्प मदु । छगू विकल्प दु व गरिब नेवाःया लागिं मखु धनीम्ह नेवाःया लागिं व छु धाःसां थःपिंके दुगु फुक्क कथंया श्री सम्पत्ति मियाः विदेशय् पलायन जू वनेगु मेगु विकल्प जिं लुइके मफु । देश थौं संघीय लोकतान्त्रिक गणतन्त्रात्मक मुलुकया रुपय् विश्वय् परिचित जुइधुंकूगु दु । नेपाःया संविधानसभाया निर्वाचनयात विश्वं नमूना निर्वाचनया रुपय् स्वीकार नं याःगु खः । तर विडम्बना धायेमाली झीसं हे त्याका छ्वयापिं नेतातय्गु अदुरदर्शिताया कारणं थौं झीसं नेवाःतय्सं बली बीत मू हायेका तयेधुंकूम्ह दुगुचा सरह जुइगु बाहेक छुं छाय् याये मफु  तर थुलि धायेवं थ्व पंक्तिकार नं थ्व विषयपाखें अछूट जुयाः च्वने फइ मखु । दायित्व जिगु नं दु । छिगु नं दु । झी सकसिगुं दायित्व खः । आः झी झी जुयाः न्ह्याः वनेगु थुकी याकःबाकः वा निम्ह प्यम्ह जक जानाः संगठित जुयां अःखतं मार नये माले फइगु सम्भावना प्रवल दु । उकिं छगू बल्लाःगु धिसिलाःगु माल धाःसा 'नँ यात नं हे चाइ' धाःथें शक्ति ब्वये फइगु शक्तिया निर्माण जुइमाः थुकिया नेतृत्व नेवाः मुक्तिया लागिं अन्तिम ई तक नं सर्वस्व बिना समर्पित जुइगु क्षमता दुम्ह जुइमाः । अले नेवाःतय्सं नं थज्याःम्ह नेतायात माक्व सेवा सुविधा एवं सुरक्षा बियाः नेता माने याना तयेगु धइगु अनन्त काल तकया प्रतिवद्धता दयेमाः । तर साप हे मछालापुसे च्वंगु खँ गुलि नं नेवाः नेता धाःपिं दु उपिं सुयाकें नं थुलि ग्यंगु क्षमता व चेतनाया विकास जूगु खने मदु । थौं जातीय स्वशासनया आधारय् नेवाः राज्यया माग जुयाच्वंगु दु । खय्त ला मेमेगु नं माग जुयाच्वंगु दु । नेवाःतय्सं थें मेमेगु जातजाितं नं थःथःगु हक अधिकारया माग यानाच्वंगु दु । तर थुकथंया अमानवीय घटना नेवाः राज्यय् हे जुइगु धइगु थ्व छगू कथंया नेवाः नेवाः ल्वाकेगु हरेक षडयन्त्रया मुख्यगु षडयन्त्र मध्येया छगू खः । 'क्राइम केसु खः झी नेवाः न्ह्यलुवातय्सं गम्भीर रुपं बिचाः यायेगु कि मयायेगु  झीत गुगंु नं इलय् गुगं' नं कथंया कारणं जुइ फइगु वज्रपातया सामना स्वयं थःथम्हं हे यायेमाः छिगु शरणय् ग्वाहालि बीपिं सुं न्ह्यःने वइ मखु । धायेत्यनागुया शाब्दिक अर्थ छिं सिउगु हे जुइमाः हलू धायेधुंकाः कुतिं न्यानाच्वने माली मखु । १९ दँ दुम्ह विराटनगर निवासी जुयाः नं अध्ययनया झ्वलय् अनामनगरय् च्वनाः कालिमाटीया जुबिलियन्ट कलेजय् १२ तगिमय् ब्वनाच्वंम्ह मय्जु ख्याती श्रेष्ठया गुगु पाशविक हत्या जूगु दु थ्व हत्या आः तक नेपालय् जूगु अनेकन हत्याकाण्ड वा २०४६ सालया जनआन्दोलननिसें जूगु आन्दोलन जक मखु १० दँया माओवादी जनयुद्ध व मेमेगु कालखण्डय् जूगु अमानवीय हत्याकाण्ड मध्यय् दकलय् पाशविक हत्याकाण्ड खः । छम्ह मनूया म्हया थीथी ब्व उखेंथुखें लुइकेगु धइगु गुलि पाशविक ख्यातीया सीम्हया ब्व व नं ल्हाः तुति व छ्यो मदुगु सीम्हया लापाँय् यलया बुंगय् लुया वयेगु अले ल्हाः तुति चितवनय् । छ्यों येँया गोलढुंगाया जंगलय् लुया वइगु धइगु गुलि पाशविक  थ्व छम्ह स्वस्थ दिमाग दुम्ह मनुखं बिचाः याये फइगु विषय मखु । प्रधानमन्त्री माधवकुमार नेपालं नेपाःया शान्ति सुरक्षा तसकं बल्लाः धकाः अभिव्यक्ति बिउगुयां कन्हय् कुन्हु हे समाचार सम्प्रेषण जुइ - १७ न्हु न्ह्यः पुतलीसतकं अपहरणय् लाःम्ह ख्याती श्रेष्ठया कुचा कुचा थलातःगु सीम्हया छुं ब्व यलय् लुयावल । आः थुकिं प्रधानमन्त्रीया अभिव्यक्तियात बांलाःगु हे न्ह्यसः थना बिउगु दु । छम्ह सीम्ह स्याना बिउम्ह मनूया शरीरया कुचात यलय् येँय् व चितवनय् लुयावयेगुली शान्ति सुरक्षां गुलि भूमिका म्हितूगु दु ? नेवाःत प्रति ब्वलंगु न्ह्यसः मेगु नं दु । झी थौं झीगु अवस्था प्रति सुरक्षित जुइ मफया वनाच्वंगु इलय् गम्भीरता क्यनाः हे सहलह ब्याकेमाःगु दु । उकिया निंतिं झीगु भविष्यया सुरक्षाया लागिं झी न्ह्यलुवा न सकि्रय जुइमाः । थथे जुइ मफुत धाःसा झीपिं छम्हं मेम्हेसिया न्हिथंया  शिकार जुया च्वनेमाली । झीसं झीगु भलोया लागिं कर्पिंत दोष मबिया । विगतय् छु गथे जुल झीगु वा मेपिं सुयागु भूल थुइका सुधार याये अले सचेत नं जुइमाः झीपिं । आः थन वंगु छुं ईनिसें स्वनिगःयात प्रमुख केन्द्रविन्दु दयेकाः आक्रमण अपहरण लुटपात डकैती आदि थेंजाःगु थीथी कथंया आक्रामक गतिविधित तच्वया वयाच्वंगु दु नेवाः लक्षित केन्द्रित जुयाः । उकिया उदाहरणया लागिं तःम्हमछि नेवाः अपहरणय् लाःगु वा मेमेगु कारणय् बेपत्ता घाइते सीगु इत्यादि घटना तच्वया वयाच्वंगु दु । थुकिया मू कारण मध्यय् दकलय् तःधंगु कारण खः झीपिं सचेत व संगठित जुइ मफुगु । ब्राम्हणवादयात जक पाः यानाः झीपिं हे द्यापं च्वने माली । झीसं झीगु गल्ती वा कमजोरीया दोष कर्पिंत बियां ठीक जुइ मखु । ग्वःम्ह नेवाःत थःपिनि विविध स्वार्थय् आपराधिक मनूतय्गु मारय् लानाः थथे थीथी यातना फये मालाच्वंगुया प्रमुख कारण हे झीपिं धिसिलाक संगठित जुइ मफुगुलिं खः । उकिं आः झी थवंथवय् संगठित मजुइगु खःसा मेम्ह नेवाः ख्यातीया नं थथे हे विभत्स हत्या जुल धाःगु समाचार रेडियोय् न्यनेगु पत्रिकाय् ब्वनेगु अले टेलिभिजनय् स्वयेगु बाहेक मेगु झीसं छुं नं याये मफइगु स्थिति निश्चित दु ।,http://www.nepalmandal.com/content/2529.html
नेवाः स्वायत्त प्रदेश दयेकेत नेवाःतय् भूमिका ,"Posted on Fri Jun 26, 2009  7:42 pm NST","विषय प्रवेश : नेपालय् गणतन्त्र थापना जुइ धुंकाः न्हूगु संविधान दयेकेगु ज्याया केन्द्र विन्दुइ दु । न्हूगु संविधान दयेकेगुली शान्ति प्रकृयायात थासय् थ्यंकेमाःगु ज्या भाला नापनापं थीथी जाति, भाषा, धर्म, लिङ्ग, क्षेत्र व वर्गया जनसमुदायया हक अधिकारत सुस्पष्ट जुइक परिभाषित यायेगु नापं  राज्य व्यवस्थाया संरचना क्वःछीगु कार्यभार नं लाः । झीगु देशं न्हूगु संविधान संघीय प्रकृतिया नापं थीथी स्वायत्त प्रदेशत सहितया जुइगु घोषणा नं जुइधुंकल । थीथी जातितसें थें नेवाःतसें नं नेवाः स्वायत्त प्रदेश दयेकेमाःगु माग जोडदार रुपं ल्ह्वनाच्वंगु दु । मेखे संघीयता व स्वायत्त प्रदेश अवधारणाया हे विरुद्ध नं थीथी सः थ्वयेकाच्वंगु दु । थज्याःगु अवस्थाय् नेवाः स्वायत्त प्रदेश दयेकेगु सवालय् नेवाःतय् भूमिका गुज्वःगु जुइमाः व चुनौतित गुकथंया दु धइगु विषयय् थन संक्षेपं छुं अवधारणा व विश्लेषण न्ह्यब्वये त्यना । चुनौति व भूमिका : १.  नेवाः स्वायत्त प्रदेश दयेकेगु नितिं वैचारिक स्पष्टता हे मू चुनौति खः । वैचारिक स्पष्टता धायेबलय् छखे लोकतान्त्रिक विचारधारा कथं नेवाः स्वायत्त प्रदेश थापना सही वैज्ञानिक व न्यायोचित जू धकाः प्रमाणित यानाः च्वनेमाःगु चुनौति दु धाःसा मेखे वामपन्थी विचारधारा कथं नं नेवाः स्वायत्त प्रदेश दयेकेगु जायज खः धकाः पुष्टि यानाः च्वनेमाःगु मेगु चुनौति खः । नापं देश भक्तिपूर्ण विचारधारा कथं नं नेवाः स्वायत्त प्रदेश थापनाया अभियान सही जू धकाः प्रमाणित याना च्वनेमाःगु चुनौति नं दु । थुकिया मेगु अर्थ खः - नेवाः स्वायत्त प्रदेश दयेकेगु तानाशाही एकाधिकारवादी विचारया विरुद्ध लोकतान्त्रिक विचारधाराया पक्षय् दक्षिणपन्थी व पुनरुत्थानवादी बिचाःया विरुद्ध वामपन्थी विचारधाराया पक्षय् देश त्वाःथलीपिं विखण्डनकारी विचारधाराया विरुद्ध अझ क्वातूगु व बल्लागु एकतावद्ध न्हूगु नेपाः देशभक्तिपूर्ण विचारधाराया पक्षय् दु धकाः यथार्थता प्रमाणित याना वनेमाःगु चुनौति दु । जातीय उत्पीडन विरुद्धया जागरण अभियान नापं वर्गीय उत्पीडन विरुद्धया अभियानय् नेवाःतय्गु भूमिका न्ह्यःने लानाच्वंगु दु । नेवाः स्वायत्त प्रदेश दयेकेगु नितिं मू आधार उकिया वैचारिक तयारीया नितिं नं नेवाःतय् भूमिका दयेमाःगु स्वतः सिद्ध हे जू । २.  नेवाः स्वायत्त प्रदेशया भौगोलिक आधारया स्पष्ट पहिचान मेगु गम्भीर चुनौति खः । मेमेगु प्रदेशया जनता नेता कार्यकर्तातय्त सहर्ष सहमत याकाः नेवाः स्वायत्त प्रदेशया भूगोल क्वःछीगु यक्व हे चुनौति पूर्ण ज्या खः । थुकी नेवाः जनसमुदाय नं गम्भीर व महत्वपूर्ण नेतृत्वदायी भूमिका म्हिते मानी । ३.  नेवाः स्वायत्त प्रदेशया अधिकार नापं कर्तव्य क्वःछीगु व केन्द्रीय सरकारनाप थःगु अधिकार बाँडफाँड व स्वापूया स्वरुप क्वःछीगु मेगु गम्भीर चुनौति खः । थुकिया सही निरुपणया नितिं नेवाः जनसमुदायया नेतृत्वदायी भूमिका दयेमाः । ४.  नेवाः स्वायत्त प्रदेशय् च्वंपिं नेवाः जनसमुदायया अधिकार नापं कर्तव्य व मेमेगु फुक्क जातिया जनसमुदायपिनिगु थःथःगु अधिकार व कर्तव्य बारे सुस्पष्ट व्याख्या यायेगु मेगु चुनौतिपूर्ण ज्या खः । नापं नेवाः स्वायत्त प्रदेशय् नेवाः व गैरनेवाः जनताया सुसम्बन्ध स्थापित यायेगु वैचारिक नापं व्यवहारिक भौतिक आधार सुस्पष्ट यायेमाःगु चुनौति नं गम्भीर प्रकृतिया हे खः । थुकिया सही समाधानया नं नेवाःतय्सं नेतृत्वदायी भूमिका म्हितेमाः । ५.  नेवाः स्वायत्त प्रदेशया आर्थिक आधार गुज्वःगु जुइ अर्थनीति गुज्वःगु जुइ थज्याःगु न्ह्यसःया लिसः मालेगु मेगु चुनौतिपूर्ण ज्या खः । ६.  नेवाः स्वायत्त प्रदेशया राज्य प्रणाली याःगु फुक्क पक्षया व्यवस्थित व वैज्ञानिक निरुपण मेगु चुनौति खः । चुनाव प्रणाली प्रदेश सरकार व स्थानीय निकाय दथुइया अधिकार बाँडफाँड न्याय प्रणाली प्रहरी व्यवस्था थीथी  निकायतय् कर्तव्य व अधिकार आदि बारे स्पष्ट यायेमाःगु मेगु चुनौति खः । ७.  नेवाः स्वायत्त प्रदेश केवल छम्हुचा उच्च वर्ग मनूतय् निंतिं जक वा उमिगु जक सेवा याइगु मजुइमाः व मूख्यतः थुकें उत्पीडित निम्न वर्गया जनसमुदाया सेवा यायेगु ढंगं उत्पीडित वर्गीय पक्षधरताया अन्तरवस्तु सहितया प्रदेश दयेकेगु अति महत्वपूर्ण चुनौति खः । प्रत्येक निरंकुश व्यवस्थाय् नं नेवाःतय् छुं छम्हुचा मनूतय्सं जक राज्यसत्ताया छुं ब्व छ्यले खंगु व राज्यसत्तां उमिगु हित याःगु दुसां थौंया चुनौती बहुसंख्यक फुक्क जातिया जनताया उत्पीडित वर्गीय हिस्सायात अधिकार सम्पन्न दयेकेगु नापं उमिगु सेवा याइगु राज्य व्यवस्था सहितया नेवाः स्वायत्त प्रदेश दयेकेगु खः । वर्गीय पक्षधरता परित्याग यात धाःसा उकें प्रति क्रान्ति सःति । निष्कर्ष : थुपिं चुनौतित पुलाः वनेत नेवाः समुदाय सक्षम जुइ कि मजुइ धइगु तथ्यं नेवाः स्वायत्त प्रदेशया भविष्य निर्धारण याइ । राणा शासन विरुद्धया संघर्षय् प्यम्ह शहीदत मध्यय् स्वम्ह महान शहीदत देशयात बीफ‍ुपिं नेवाः जनसमुदाय कम्युनिष्ट पार्टीया फुक्क संस्थापकत बीफुपिं नेवाः जनसमुदाय नापं लोकतन्त्र व गणतन्त्रया सक्षम नेतृत्व व योद्धात दुगु थुगु जनसमुदायनं वइगु चुनौतिपूर्ण भूमिकाया नं सामना याये फइ । थ्व हे ईया माग व सः खः । विना आन्दोलन नेवाः स्वायत्त प्रदेश दयेकेगु संभव मजू । विगतया महान आन्दोलनय् थें नेवाः जनसमुदायनं थुगु अभियानया नं नेतृत्वदायी व वृहत्त भूमिका म्हिती व थ्व हे नेवाः स्वायत्त प्रदेश थापनाया नितिं निर्णायक पलाः जुइ । (नेकपा एमालेया पोलिटब्यूरो दुजः भाजु श्रेष्ठं नेपाल लोकतान्त्रिक नेवाः संघ व आदिवासी जनजाति संरक्षण माचया मंकाः ग्वसालय् जूगु बिचाः गोष्ठी न्ह्यःब्वःगु कार्यपत्र)",http://www.nepalmandal.com/content/2365.html
मनूयात माःगु धम्मगाथा ,"Posted on Wed Jul 1, 2009  6:36 pm NST","धम्मया अर्थ बुद्ध वचन व पदया अर्थ उपाय खः । भगवान बुद्धं थीथी इलय् थीथी थासय् थीथी मनूतय्गु कारणं यानाः कनाबिज्याःगु गाथा हे धम्मपद गाथा खः । उकिं झीसं धायेफु धम्मपदया गाथा थौं स्वयां थ्यंमथ्यं २६०० दँ पुलां । खय्त ला थुकी दुने यक्व कथंया हे खँ दुथ्यानाच्वंगु दु । अथे खःसां थौंया क्रोध व वैरिभावं जायाः अशान्त जुयाच्वंगु थुगु लकसय् धम्मपद गुलि उपयुक्त जू धइगु खँय् छकः बिचाः याये । थौं सकसिकें तं दु । वैरिभाव दु । नकतिनि बूम्ह मचांनिसें बुराबुरी तकं अशान्तगु लकसय् ब्वलेन माःगुलिं हीमी चायाच्वंगु दु । छेँय् स्वःसा दाजु किजा मिले मजू माजु भौयात सह मयाः काय् व बौया खँय् कलह जुयाच्वंगु दु । ल्वापु वा तं पिकाइगु छगू कारण बोली नं खः । जब सुना नं कठोर शब्द पिकाइ अन न्यनीम्हेसिया न्हाय्पं हीसे च्वनी । अनंलि वं नं उकिया प्रतिकार याइ । थुकथं प्रतिकार यायेव अन अशान्त लकसं थाय् काइ । थुकथंया लकस पिमकायेगु लागिं धम्मपदया थुगु गाथा थुइके माःगु दु । कठोर न्ववाये मते मेपिंसं नं छंत अथे हे कडा वचन न्ववाइ न्ववाःसा थुकिया पलेसा दण्ड वयेफु । दण्डवर्गया थुगु गाथां झीत दण्ड मवयेकेगु जक स्यनीगु मखुसें थुकिं समाज दुनेया लकस न भिंका बी । थौं गुलि नं ल्वापु जुयाच्वन उकिया मू कारण तं खः । जब तं पिहां वइ वया मिखां मि च्याइ । वं छु याये जिउ छु याये मजिउ धइगु खँय् बिचाः याइ मखु । तंया कारणं यानाः थौ कायं मांबौयात स्याःगु मामं थः मचायात स्याःगु पासां पासायात स्याःगु थें जाःगु घटना नं न्यनेदु । मनू जुयाः तं पिहां वइगु छगू स्वाभाविक खः । तर अथे धायेव थुकियात विभत्स रुप नं कायेके बी मजिउ । धम्मपदया क्रोध वर्गय् धयातःगु दु, 'सुनां अप्वयाच्वंगु तंयात रथ दिके थें दिकी वयात हे धात्थेंयाम्ह सारथी धाइ मेपिं ला केवल लगाम ज्वनीपिं जक खः । जब तं पिहां वइ उकियात दिके उलि अःपु मजू । अथे खःसां जब तंया रुपं लकस अशान्त याइ थःत मिभं याइ धइगु खँ थुइकाः काये फइ उकियात तंयात बसय् तये फइ । तं पिमकायेगु छगू कारण सहनशीलता नं खः । यदि तं वःम्ह मनू हाल धकाः वया लिउलिउ मेम्ह नं हाला धाःसा अनया लकस झन हे अशान्त जुइ । तंगुलुयात सहनशीलतां त्याकेफःसा थौं मखुसा कन्हय् उगु लकस शान्त जुइ । उकिं धम्मपदय् नं धयातःगु दु क्रोधीयात अक्रोधं त्याकि बांमलाःगुयात बांलाःगुलिं त्याकि असत्ययात सत्यं त्याकि । झीगु देय्या नेतातय्के तं दु । छगू पार्टीया नेतां मेगु पार्टीया नेतायात धाये जिक्व धयाः ब्वः बिया जुइ । छगू पार्टीं मेगु पार्टीया दोष मात्तुमाला जुइ । उमिसं गुल्सं थःगु पार्टी अले थःगु दोष मालेगु बिचाः तकं मयाः । थुकिं यानाः देय् झन झन हे दुनाच्वंगु दु । देशय् गबलें सुनां छु याइ अले छु जुइ धइगु खँ धाये फयाच्वंगु मदु । खय्त ला थुकथंया घटना थौंया जक मखु सनातनंनिसें हे न्ह्याना- च्वंगु दु । उकिं धम्मपदया कसर वर्गय् थुकियात निराकरण यायेगु लागिं थुकथं धयातःगु दु 'मेपिनिगु दोष लुइके अःपु किन्तु थःगु दोष खंके थाकु । मेपिनिगु दोष उला जुइगु तर थःगु दोष चाहिं जालि जुवारीया पासा थें त्वपुया तइ ।' थुगु गाथां मनूया स्वभावयात नं उला बिउगु दु । अथे हे मेगु गाथाय् धयातःगु दु- मेपिनिगु दोष व मेपिंसं छु यात छु मयाः धकाः स्वयेगु स्वयां थःगु दोष व थम्हं छु याना छु मयाना धकाः स्वयेगु वेश । थौं अप्पा छपाया खँय् नं दाजुकिजानाप ल्वापु जःलाखःलानाप ल्वापु यानाः छम्हं मेम्हनाप द्वेषभाव व वैरिभाव तयाच्वंगु दु । उलि जक मखु थौं छेँबुँ व सम्पत्तिया लागिं छम्हं मेम्हेसिया हत्या तकं यानाच्वंगु दु । थौं मांबौपिंसं थः सन्तानया भविष्य बांलाके धकाः थःथिति दाजुकिजा व जःलाखःलानाप ल्वानाः सकलेंनाप वैरिभाव तयाः धन सम्पत्ति मुंकी तर कन्हय् वहे सन्तानं थःपिंत वांछ्वयाः उपिं मेगु हे संसारय् व्यस्त जुइ । थुगु इलय् धम्मपदया थुगु गाथा लुमंकेबहःजू - जि काय दु धन दु धकाः अज्ञानीपिं चिन्तित जुइ । थःगु शरीर हे थम्हं धया थे मदुसा काय दयां छु याये धन दया छु याये थौंया युवा पुस्ता पासाया संगतं मिभंगु लँपुइ लानाच्वंगु नं यक्व दु ।  पुचः पुचः पासा मुनाः छम्हं मेम्हनाप वैरिभाव तयाः ल्वायेगु जक मखु छम्हं मेम्हेसित स्यायेगु ज्या तकं जू । उमिसं पासाया खँ न्यनाः थःपिनि छेँ ध्वस्त यायेत तकं लिफः मस्वः । उकिं थौ झीसं मचांनिसें हे थः मस्तय्त बांलाःगु लँपु क्यने फयेमाः । धम्मपदया पण्डित वर्गय् धयातःगु दु-पापी मित्र व अधर्म पुरुषया संगत याये मते । कल्याण मित्र व उत्तम पुरुषया सत्संगत या । थुगु गाथायात मनन् याये फःसा कल्याण मित्रया संगतं मिभंगु लँपुइ वनेत्यंम्ह मनूयात नं िभंगु लँपु क्यनाः वयागु आचरण बांलाके फइ । थौं देशय् धार्मिक सहिष्णुता वल धाःसां छगू धर्मं मेगु धर्मया नागःतुगः यायेगु ज्या जुया तुं च्वंगु दु । धर्मया नामय् देशय् जक मखु छखा छेँ दुने नं निगू धर्म माने याइपिनि दथुइ ल्वापु जुयाच्वंगु दु । धर्मं यानाः थौं कलाःभाःत पारपाचुके मालाच्वंगु दुसा मांबौपिं थः कायम्ह्याय्पिंनाप बायाच्वने माःगु दु । थौं धर्म धइगु छु धइगु खँ हे सकसिनं थुइके फयाच्वंगु मदु । परलोकय् सुख दइ धकाः थुगु लोकय् सकसितं दुःख बियाः प्राणी बलि बियाः धर्म यानाच्वना धाईपं नं थन म्हो मजू । थुकिं यानाः समाजय् द्वन्द्वया लकस ब्वलनाच्वंगु दु । थुकियात न्हंका छ्वयेत धम्मपदया थुगु गाथां ग्वाहालि याइ - धर्मं आचरण बांलाक यायेमाः । दुराचरण याये मजिउ । धर्म आचरण याइम्ह मनुखं इहलोक परलोक निगुलिं सुखपूर्वक जीवन हनी । थुकथं थौं स्वयां २६०० दँ पुलांगु धम्मपद गाथां झीगु आचरणय् सुधार याइगु जक मखुसें झीगु समाजय् नं शान्तगु लकस ब्वलंकाः झीत अझ अप्वः याउँक न्ह्यइपुक जीवन हनेगु लकस चूलाका बी ।",http://www.nepalmandal.com/content/2506.html
विदेशय् च्वंपिं नेवाःतय्गु बौद्धिक विलासिता - ३ ,"Posted on Fri Jun 26, 2009  7:47 pm NST",नेपाःया न्हू संविधान च्वयेगु ज्याय् अधिकार आन्दोलनकर्मीतय्सं गुलि चिन्ता क्यनाच्वंगु खः वहे जोशं संविधान च्वयेगु ज्या न्ह्यानाच्वंगु मदु । संविधानसभाया थीथी समितिं ज्या न्ह्याकाच्वंगु दुसां ब्यवस्थापिका संसद न्ह्याये मफुगु कारणं नेपाःया राजनैतिक पार्टीत न्हू संविधान च्वयेगु ज्याय् गंभीर मजू धयागु खँ नं चर्चाय् दु । उकथं हे आः थीथी समितिं च्वयाच्वंगु न्हूगु संविधानया मर्म नं आम जनताया चाहना कथं खः वा न्हापा थें हे छगू जातिया मनूतय्गु बाहुल्यताय् संविधान च्वयाच्वंगु खः धयागु खँ यकिन यायेगु थाय् नं मदुनि । नेपाःया न्हूगु संविधान लेखनयात कयाः नं पिने च्वंपिं नेवाःतय्सं थःथःपिनिगु चिन्ता ईमेल मार्फत कालबिल यानाः क्यनाच्वंगु दु । थःगु मातृभूमि जुयाच्वंगु गतिविधियात नं क्वथीक स्वयाच्वंगु दु । तर आः च्वयाच्वंगु संविधानय् पिने च्वनाच्वंपिं नेवाःतय्सं थःपिं गुकथं संवैधानिक रुपं सुरक्षित जुइमाः धयागु खँय् चिन्ता यानाच्वंगु खने मदु । आःया ईमेलय् जुयाच्वंगु बिचाःया कालबिल स्वत धाःसा केवल थःपिनिगु बौद्धिक विलासया खँय् जक सीमित जुयाच्वंगु खने दइ । नेपाः व नेपालभाषाया नामय् थःपिनि सीमित ज्ञानया लिधंसाय् मौलिक मूल्य व मान्यताया लिधंसायात त्वःताः थःगु एकल बिचाःयात थुकी स्वचाकेत कुतः यानाच्वंगु खने दइ तर न्हू संविधान निर्माणया न्ह्यसलय् थःपिं लगायत नेवाःतय्गु हक अधिकार संविधानतः गुकथं सुरक्षित जुइमाः धयागु चर्चा हे जुयाच्वंगु दइ मखु । विश्व छगू गांया रुपय् विकसित जुया वःगु व न्ह्याथाय् जूगु घटना नं आः न्ह्याथाय् च्वनाः नं सीके फइगु सूचना प्रविधिया विकास आः जुइधुंकूगु कारणं छुं नं थाय् आः तापाः मजुइधुंकल । थ्व कारणं सम्बन्धित घटनायात कयाः थःपिनिगु दवावमूलक बिचाः सम्प्रेषण थाकुगु ज्या मखयेधुंकल । २०४६ सालया आन्दोलन सफल यायेगु निंतिं विदेशय् च्वनाच्वंपिं नेपाःमितय्गु तःधंगु ग्वाहालि जूगु दु । थ्व आन्दोलनयात पिने च्वंपिं नेपाःमितय्सं ग्वाहालि याःगु कारणं हे सफल जूगु खँय् शंका मदु । थुमिगु ग्वाहालिया कारणं हे हरेक घटना अन्तर्राष्ट्रियकरण जुयाः पिनें वःगु ग्वाहालिं नेवाः राष्ट्रयात न्हू मोडय् हयेत सफल जूगु खः । नेपालं विदेश वनीपिं प्रत्येक प्रभावशाली मनूतय्त अनया मनूतय्गु दवावशाली बिचाःया सम्प्रेषण नेपाः दुने राजनैतिक परिवर्तन हयेत कारकतत्व जूगु खँय् शंका मदु । आः हे नं विदेशय् च्वनाच्वंपिंसं नेपाःया संविधान गुकथं जुइमाः धयागु खँय् इलय् ब्यलय् ज्याझ्वः न्ह्याकाच्वंगु समाचार पिदना हे च्वंगु दनि । तर थ्व विषय पिने च्वनाच्वंपिं नेवाःतय्गु भूमिका वा बिचाः छु धयागु खँ अझं सीमदुनि । नेवाःतय्गु ईमेल ग्रुपया दुने अनेतने बिचाः काल बिल जुयाच्वंगु खने दइ ईमेल च्वःम्हेसिगु नां जक खनेवं हे उगु पौ हुया छ्वयेमायेक द्वालुक च्वयाः थःगु बौद्धिक क्षमता क्यनेगु कुतः नं यानाच्वंगु दइ तर आः निर्माण जुयाच्वंगु संविधानय् नेवाःतय्गु हक अधिकार गुकथं संरक्षण यायेमाः धयागु खँय् थःगु प्रभावकारी बिचाः दुसां थुकिया उल्लेख जुयाच्वंगु खनी मखु । अथे धायेबलय् पिने च्वनाच्वंपिं नेवाःतय्सं आःया संविधान निर्माणय् थःपिनि चिन्ता क्यनेम्वाः धायेत्यनागु मखुसें पिने विदेशय् च्वनाच्वंपिं नेवाःत विकसित राजनैतिक परिवेशय् ब्वलंपिं थुमिसं संघीयतया विषय अनुभव कयाच्वंपिं जुयाच्वंगु कारणं आः थनया आदिवासी जनजातितय्गु अधिकार सुरक्षा यायेत गज्याःगु पद्धति सहायक जुइ धयागु थःगु अनुभवया खँ हयाः चर्चा जुइमाः । उकथं हे थःपिं पिने च्वनाच्वंपिं खःसां थःपिनिगु अधिकार संविधानत गुकथं सुरक्षित जुइमाः धयागु सः नं थ्वयेमाः । संविधान निर्माण थेंज्याःगु महत्वपूर्ण इलय् नं सुम्क च्वनाच्वनेगु धयागु थःगु स्वार्थय् जक निहित जुयाच्वनेगु प्रबृत्तियात त्वःतेफयेमाः । थ्व सम्पूर्ण समस्या समाधानया निंतिं आः विश्वन्यंकंया नेवाःतय्गु छगू अन्तर्राष्ट्रिय सम्मेलनया आवश्यकतायात सकसिनं वाःचायेके माःगु दु । नेवाःतय्गु अन्तर्राष्ट्रिय सम्मेलन जुयाः समस्त नेवाःतय्गु हित व हक अधिकारया निंतिं छप्पँ छधी जुइमाःगु खँ छखे दुसा आःया हिलावनेत्यंगु नेपाःया राजनैतिक परिवेश दुने नं सकल नेवाःतय्सं थःपिनि अभिमत क्यने हे माःगु अवस्था ब्वलनाच्वंगु दु । नेवाःतय्गु अन्तर्राष्ट्रिय सम्मेलनया तयारी न्ह्याकाच्वंपिं मनू वा संस्थां नेपाःया संविधान निर्माण जुयाच्वंगु इलय् हे थ्व सम्मेलन यानाः थुकियात छगू रुप बीमाःगु आवश्यकता दु । मेगु इलय् नेवाःतय्गु अन्तर्राष्ट्रिय सम्मेलन यानाः थःपिनि बुद्धि बिलास क्यनेगु स्वयां इलय् हे हिरा तछ्यायेमाःगु खँयात थुइकेमाः । अन्तर्राष्ट्रिय नेवाः सम्मेलन आःया परिप्रेक्षय् नेपाः दुने हे जुइमाः अले थ्व सम्मेलन यायेत ताःइलंनिसें कुतः न्ह्याकाच्वंपिं मनूत नं आः सक्रिय जुइ फयेकेमाः । थुकिया निंतिं नेपाः दुने माःकथं ज्या न्ह्याकेत तयारी यानाच्वंगु पुचः नं खनेदु । आःया संविधानय् नेवाःतय्सं थःपिनिगु जातीय स्वशासन सहितया नेवाः स्वायत्त राज्य नीस्वने मफुत धाःसा नेवाःत हाकनं उत्पीडनय् लानाः निगूगु दर्जाया नागरिक सरह जीवन हनेत बाध्य जुइमालीगु खँय् शंका मदु । आः नं अझं छगू जातिया मनूतय्सं राज्यया ग्वाहालि कयाः नेवाःतय्त अधिकार सम्पन्न मयायेगु राज्यं हे शासन यायेगु थेंज्याःगु अनेक षडयन्त्रमुलक ज्या न्ह्याका हे च्वंगु दनि । थज्याःगु षडयन्त्रया अन्तया निंतिं जूसां विश्वन्यंकंया नैवाःतय्सं छगू हे सः यानाः थःपिनिगु हक अधिकारयात संविधानं हे सुरक्षा बीगु निंतिं नं आः नेवाःतय्गु विश्व सम्मेलन अपरिहार्य जुयावःगु दु । nshakya@gmail.com,http://www.nepalmandal.com/content/2366.html
नेवाः झी नेवाः हे जुइ सुयां न्हिप्यं मजुइ ,"Posted on Sun Jun 28, 2009  7:18 pm NST","स्वनिगः व स्वनिगलंपिने च्वनाच्वंपि जुसां नेवाः झी नेवाः हे जुइ । झी सुं खनां नं ग्याना च्वनेम्वाः । अथे धकाः झी मग्याःसे च्वंच्वनागु मदु झी ग्यानाः च्वनाच्वनागु दु । वास्तवय् धायेगु खःसा स्वनिगलय् च्वनाच्वंपिं नेवाःतय्त गनं गनं वयाच्वंपिं गैर नेवाःतय्गु हेपे यायेत स्वयाच्वंगु दु । थुकिया दसु खः खय ब्रम्हूतय्सं झी नेवाःतय्त पुलिस आर्मी व प्रशासनय् दुत मकाये धुंकल । झीत थुमिसं ग्याःपिं काथर धायेगु यानाच्वंगु दु । यदि झीत प्रशासन ख्यलय् दुकाल धाःसा न १०० म्ह ५ म्ह जक हे नेवाःत दइथंे च्वः । लोकसेवा आयोगया हे दसु कायेगु खःसा नेवाःत जक मखु मेमेगु जनजातियापि मनूत नं म्हो हे जक खनेदु । झी नेवाःत तसकं सोझा सोझा जक मखु कि झिके दया माया नं दु । अथे हे राजनीतिइ नं स्वयेगु खःसा झी लिउने हे ला । खतुं तुल्सीलाल अमात्य, कृष्णदास श्रेष्ठ, विष्णुदास मानन्धर, गणेशमान सिंह, स्व. पुष्पलाल श्रेष्ठ, सिद्धिलाल, नारायणमान बिजुक्छे आदि नेवाः नेतात हे खः । अले थुपिं नेवाः नेतातय्गु चाकरी यायां खय ब्रम्हूत उच्च पदय् थ्यंकाच्वंगु दुसा झी नेवाःत गन च्वय्यागु पदय् वने त्यने धाःसा थुमिस विरोध यायेगु ज्या यानाच्वंगु दु । झी नेवाःत सुयागु हे चाकरी चाप्लुसी मयाईपं । माधवकुमार नेपाल पार्टीया महासचिव तकं राजिनामा बीधुंकूम्ह कम्युनिष्ट पार्टीया हे कलंक जुइ धुंकूम्हेस्यां हे छम्ह नेवाः सभासद्……अमात्ययात चीकेत चाल म्हितलं धइगु खँ झीसं मसिउ । तर झीसं बिचाः यायेमाः छम्ह ब्रम्हु नं छाय् नेवाः सभासदयात हे पदं त्वःतकाः थः सभासद् जुयाः प्रधानमन्त्री तकं जुल । छाय् खय ब्रम्हुयात मत्वःतल  थुकी झी नेवाः सभासद् नेतातय्सं थुइके माल व पद त्वःता बिउगु वापत वय्कः भाजुयात छु दत  ? निथाय् निथासं चुनावय् बुम्ह मनूयात प्रधानमन्त्री दयेकलासा गुलिं नेतात बुउसां नं मन्त्री यात । थुकी सम्पूर्ण जनताया अपमान याःगु दु । गुलि डकैती व हत्याया मुद्दा लापिं नं मन्त्री दयेकूगु दु । उकिं झी जनजाति आदिवासीतय्सं थुइके माल कि चुनाव धइगु मयासां जिल । झीस पुलागु करं झीगु थःगु थाय्या विकास याइगु खःसा जक कर पुलेमाः मखु धइगु खःसा झीसं थुकी बिचाः यायेमाःगु दु । कि झीसं पुलागु ध्यबाः गन वन  खाली मन्त्रीतय्त सभासदतय्त भत्ता नकेगु व गाडी गयेका जक तयेगु ला  जब कि थुपि चुनावय् त्याये न्ह्यः वा चुनावय् त्यानाः थन स्वनिगलय् दुहां वःबलय् गुलिखे नेतातं चप्पल न्ह्याना जुइपिं खः । तर थौकन्हय् थुमिगु थन हे महल दु । बंगला दु । गाडी दु । छु छु दु । झीसं सीकेमाः । जनतायात न्ह्याबलें झंगः लानाः घ्यलं न्यकुताथें तानाः नेवाः नेतातय् चाकरी यायां हे थुपि थन च्वय्या पदय् थ्यंगु खः । अथे जुयाः थुमिगु आनीबानी सीका थुमित झीसं ताइनाई घ्वाइन्याइ न्यायेका छ्वयेमाःगु दु । झीगु स्वनिगलय् वयाः झीगु व्यापार व्यवसाय व लजगा आर्थिक सांस्कृतिक ख्यलय् तकं थुमिसं झीत क्वत्यलेत स्वयाच्वंगु दु । थुकिया दसु खः झीगु साँस्कृतिक जात्रा पर्व ल्वापु यायेगु बन्द यायेगु बजार बन्द चक्का जाम यायेगु तक यानाच्वंगु दु । थुकि झी ग्यानाः खः वा मग्याना नं बाध्यतवस थौंकन्हय् न्ह्याम्हेसिनं बन्दया आह्वान यात धाःसा बन्द हे यायेमाःगु अवस्था वःगु दु । पसः फुटपाट तइपिनं म्वः म्वः दयेधुंकलसा थुमित रत्नपार्क भृकुती मण्डपय् थाय् बिउसा नं गुलि सडक गल्ली तकं थुमिस पसः तयाच्वंगु दु । थुमित व पसः मतयेकेत न्हापा भृकुती मण्डपय् थाय् बिउगु खःसा आः हानं फुटपाट पसःत अप्वया वनाच्वंगु दु । रत्नपार्कया फुटपाट पसः तयेत खुल्ला माच न्ह्यःने थाय् बिउसा नं थुपि हाकनं असं भोताहिती रत्नपार्क न्हू सतक आदि थासय् पसः तयाच्वंगु दु । थुमित चीकेत सरकारं छु नं मस्वः । छाय् धाःसा थुपिं दक्व पिनेयापि मनूत खः । जब कि थन हे च्वनाः खमु कुबियाः मीम्ह ज्यापू दाजुपिंत गनं खन कि प्रहरीं चीकेत स्वइ । थुकथं झी नेवाःतय्गु व्यापार व्यवसायलय् नं हस्तक्षेप यायां वयाच्वंगु दु । झीगु स्वनिगलय् दमन अपहरण चोरी डकैती आतंक हत्या आदि जुया स्वनिगः हे झिझां मिझां दंथे च्वने धुंकल । शान्ति अमण चैन धइगु मदये धुंकल । खालि कुर्सीया निंतिं जक थन स्वनिगलय् च्वनाः आन्दोलन यानाच्वंगु दु । थौ आन्दोलन धइगु हे नेवाःतय्त विस्थापित यायेत जक स्वयाच्वंगु मखुला  झीसं थुइके मालाच्वंगु दु । मखु धइगु खःसा सविधानसभां संविधान कानून दयेकेत त्यानावःपि नेता सभासद्तय्स छाय् चिउताः मतया च्वन । खालि राजनीति यानाः जनतायात झंग लायेगु व छम्ह मेम्हेसिया तुति सालेगु व गथे याना जिल अथे यानाः कुर्सी च्वनेगु व पदय् च्वना जनतायागु क्वाः क्वाः हि चःति त्वनेगु जक स्वयाच्वंगु दु । उकिं झी नेवाःत छप्पँ छधी जुयाः छुं नं पार्टीया न्हिप्यं मजुसे नेवाः झी नेवाः हे जुया कांग्रेस, कम्युनिष्ट, एमाले, माओवादी, मजदुर आदि पार्टीया नेवाः नेतात झी झी जुयाः झीगु हे छगू स्यल्लागु नेवाः पार्टी चायेका छप्पँ जुयाः न्ह्याः वनेमाल । खाली खयतय्त जक सल्लाह सुझाव बियाः उमित च्वय्या पदय् थ्यंकाः झी उमिगु हे लिउ लिउ  जुइ मजिल । झी झी हे जुयाः सु खनां नं मग्याःसे छप्पँ छधी जुयाः झीगु  स्वनिगःयात बांलाकेत नेवाः राज्य दयेकेत झी जाये माल । झीसं हे राज्य संचालन याना स्वनिगः व नेपाः देयात झीस बांलाके । नेवाः झी नेवाः हे जुइ । झी सुयां न्हिप्यं मजुसे नेवाः धकाः म्वाये ।",http://www.nepalmandal.com/content/2414.html
चाय् संसार खंकाच्वंम्ह सजनी ,"Posted on Sun Jun 28, 2009  7:20 pm NST","चा धायेवं सितिं वंगु चीज मखु धइगु चां हे उत्पादन जुइगु थीथी सामग्री जक ब्वयाः छम्ह नेवाः म्ह्याय्मचां राष्ट्रिय स्तरया कलाकार जुयाक्यंगु दु । चाय् अन्न सइ चाय् छगू ल्याखं लुँ हे सइ । अथे जुयाः नं चायात तुच्छ वस्तु कथं गबलें नं काये मजिउ । थन न्ह्यथने त्यनागु नं चाया माध्यमं हे छम्ह च्वन्ह्याःम्ह कलाकार जुइधुंकूम्ह सजनीया चाया कलाकारिता बारे खः । गुम्हेस्यां थौंकन्हय् नेपाल आर्ट काउन्सिल ग्यालेरीइ छवाःयंकं थःगु प्रतिभा न्ह्यब्वयाच्वंगु दु । अनौपचारिक शिक्षाया माध्यमं नं राष्ट्रिय स्तरया कलाकार तयार जु धइगु खँ सजनीया उत्साहपाखें सीदु । सिर्जना धइगु चीज न्ह्यागु हे जूसां परन्तु तक थातं लानाच्वनीगु कारणं नं सिर्जनाया थःगु हे महत्व दु । चा धइगु चीज कडा कथं स्वत धाःसा कडा जुया बी । उकियात तसकं नरम व शुद्ध वस्तु कथं काल धाःसा उलि हे सुन्दर व पवित्र वस्तु कथं नं काये जिउ । चाय् हे संसार खंकाच्वंम्ह छम्ह कलाकार सजनी श्रेष्ठं नं उकथं हे चाया थलभारा जक मखु कि थीथी कथंया ब्वसाज्वलंत तयार यानाः थःगु प्रतिभा न्ह्यब्वयादीगु दु । मृतिका कला स्वयेबलय् न्हूगु चीज खः । तर मनूया सृष्टिकालंनिसें हे ब्यवहारय् छ्यलेगु निंतिं थुकथंया चाया थल दयेकाः प्रयोग याना वयाच्वंगु दु । थ्व पृथ्वी थें हे जीवन्त चीज खः । आः तक थथे चाया ब्वज्या तसकं हे दुर्लभ कथं जक जुयाच्वंगु दु । नेपालय् थुकथंया चां दयेकूगु सामग्रीया ब्वज्या जूगु शायद हे जक दयेफु । चाया गुण म्हसीकाः चायात थम्हं धयाथें बां लुइक तयार यायेगु अःपुगु ज्या धाःसा अवश्य नं मखु । चाया छ्यलाबुला मानव जीवन शुरु जुसांनिसें हे खने दयावःगु खःसां विकसित जीवनया शुरुवात नापं नापं गुंगूगु सदीनिसें जक मेसोपोटामियापाखें चाया भारा दयेकाः उकी विशेष कथंया रंगरोगन यानाः छ्यलाबुलाय् हयेगु चलन शुरु जूगु खः । चाय् दइगु लसर वा लसापाखें हे तयार यायेगु यानाः उकियात मिइ बुकेत याइगु रिडक्शन फायरया नं ज्ञान दुसा हे जक चाया सेरामिक्स सामग्री तयार यायेफइ । मेसोपोटामियाय् शुरु जूगु आधुनिक मृतिका कला लिपा ईश्लामिक ब्यक्तित्वतय्सं बग्दाद जुया नेपाः थ्यंकः वःगु खः । नापं परसिया, इरान, इटली जुयाः बेलायत तकं थ्यंकः वन । सन् १९९० या दशक लिपा ला थ्व कला संसार न्यंकं हे थ्यन । थुगु कला छगू ल्याखं थिकेगु व बांलाःगु कला खः । बांलाःगु खाःयात नायेकाः उकिया हे ग्रीज दयेकाः पायेमाःगु कारणं थुकिया मू भचा अप्वइगु खः । अझ आः ला गनं गनं लुँया भष्म मोतिया भष्म वहया भष्म तकं ग्रीज दयेकाः चाया भाराय् पायेगु चलन वःगु कारणं छगः छगः थल-भाराया मू लाखौं तका वनीगु नं जुयाच्वंगु दु । सजनी श्रेष्ठं दयेकाःतगु चाया भाराय् धाःसा खाः व फिपूया जक ग्रीज दयेकाः पानातःगु दु । लुँया हैसियत मदुगुलिं उकथं वय्कलं थःगु कलाय् मेगु छुं पायेगु यानादीगु मदु । वहः सिजः जस्ता व नँ धाःसा वय्कलं थीथी चाया भाराय् पानातःगु दु । नापं रंगया लागिं क्वँय् नं छ्यलातःगु दु । स्वदँ तक थम्हं दयेकागु थलभारात हे जक अन ब्वयेगु यानाच्वनागु सजनीं कनादिल । थःगु याकः ब्वज्या न्हापांगु जूगुलिं नं श्रीगणेश कथं गणेश शीर्षकय् थीथी गणेद्यः बांलूगु मूर्ति तयार यानाः ब्वयादीगु खः । प्रदर्शनीइ न्ह्यब्वयातःगु कलाकृति स्वयेबलय् विषयवस्तु कला-कारिता व विज्ञान दुग्यंक स्वप्यानाच्वंगु खनेदु । २२६० फोरेन हाइटय् खाःयात नायेकाः मेटालिन तयार यानाः सामग्री दयेकेगु प्रविधि सीकाः जक थ्व भारा तयार यायेफइ । कडा कुँयात भाराय् दुत छ्वयाः वयां लिपा जक रंग पिकाइ । चाया भारा दयेके सयां जक मजिउ । चांन्हिं खटे जुयाः चाया भारा तयार यानाः उकियात बुकेगु उलि हे च्वन्ह्याःगु कला खः । थज्याःगु मेहनत व लगन दयेकाःगु कलाय् मय्जु सजनी ताःलाःगु खनेदु ।",http://www.nepalmandal.com/content/2415.html
सही राजनीति मजुल कि देय् बर्बाद जुइ ,"Posted on Sun Jun 28, 2009  7:23 pm NST",छेँया हामा अनैतिक व लज्या मचाःम्ह जुल कि छेँ स्यनी । समाजया नायः गुथि व संघ संस्थाया नायःयाके नं लाज धर्म नैतिकता मदुम्ह जुल कि नं समाज हे अस्तव्यस्त जुइ । व थें तुं देय्या नेतात लोभी स्वार्थी नैतिकहिन जुल कि देशय् अशान्ति अराजकता व हिसा अप्वइगु जक मखु नेतातय्सं देय्यात महाभिरय् यंकाः क्वफाना बी । जब देश ध्वगिक स्यनी विदेशी शक्तिया नं चलखेल अप्वया वनी । देशया उद्योग व्यापार कृषि क्षँेत्र चौपट यानाः प्राकृतिक श्रोत विदेशीतय्सं  कब्जा याकाः देशयात झन कंगाल याना बी । देशया नेतात पंगु जुया वनी । देय्या भूभाग विदेशीं अतिक्रमण यानाः जनतायात दुःख बीगु यानाच्वंसां तमाशे जुयाः स्वया जक च्वनी । संक्रमणकाल थ्व अवस्थाय् लानाच्वन धाधां खस ब्रम्हू व विदेशी मूलया नेतात मिले जुयाः जनतायात झन झन कंगाल यानाच्वंगु दु । झीगु देशय् विदेशीया चलखेल थुलि अप्वया वनाच्वंगु कि शायद थुलि गबले नं जुयाच्वंगु मदु थें च्वं । न्हापा न्हापाया शासकं देय्या इज्जत प्रतिष्ठायात कायम यानाः नेपाःयात सभ्य व विकासया अवस्थाय् थ्यंकल । स्वर्णयुग नेपाः देय् खः धकाः विश्वय् चर्चा जुयाच्वने धुंकूगु नं खः । व इलय् शासक भिंम्ह जूगुलिं विशाल देश भारत व चीनं हस्तक्षेप यायेगु आँट मयाः । थुकिं छु प्रस्ट जू धाःसा देश भिंम्ह शासकया ल्हातय् लात कि देय्या अवस्था विकसित यानाः जनतायात शक्तिशाली याना क्यना । राणा शासनया ई नं भारतवर्षय् बृटिस साम्राज्यं राज्य संचालन यानाच्वंगु इलय् खः । बृटिस साम्राज्य अति हे शक्तिशाली जुयाच्वंगुलिं नेपाःया शासकं बृटिसया सल्लाह कयाः शासन चले यानाच्वंगु नं खः । तर राणा शासकं देशयात घात जुइगु कथं छुं नं ज्या यानावंगु खने मदु । उगु इलय् साया ला नईपं अंग्रेजत धकाः नेपालय् भुयूपिं मनूत दुकायेगु मयाः । भारत विश्वया प्रजातान्त्रिक देय् खयां नं जःलाखःला देय्यात थःगु स्वार्थ कथं चले जु धकाः हे दवाव बीगु यानाच्वंगु दु । भारतं जःलाखःला देय्यात हस्तक्षेपकारी मिखा तयाच्वंगु मल्वः थें च्वं । छाय्धाःसां विशाल प्रजातान्त्रिक शक्ति देय् जूगुलिं विश्वया विकसित देशत नाप प्रतिस्पर्धा यानाः देय् विकास यानाः जनतायात शान्ति बीगुपाखे वनेमाःगु खः । झीगु अध्ययन कथं छुं खँ प्रस्ट जू धाःसा भारतया जःलाखःला देशतनाप सम्बन्ध विकसित जुयाच्वंगु मदु । आः तक जःलाखःला देशं भारतयात टेन्सन बीगु मती तकं तयाच्वंगु मदु । काश्मिरया जातीय मामिलाय् जक पाकिस्तान व भारतया दथुइ मतभेद जुयाच्वंगु खनेदु । नेपाःया जःलाखःला देश चीननाप स्वयां नं भारतनाप सम्बन्ध मजबूत याना यंकेगु इच्छा दु धायेमाः । छाय् धाःसां भारतनाप भाषा संस्कृति अप्वः मिले जू । भारतं नं थःगु दृष्टिकोणय् भचा हिउपाः हयाः जःलाखःला देशनाप व्यवहार याना वन धाःसा भारतयात अप्वः फाइदा जुइ । झीगु देय्या मामलाय् नं भारतं भचा सकारात्मक जुल धाःसा भारतयात नेपाःया जनतां सकारात्मक दृष्टिं स्वइ । छु दँ न्ह्यः स्वंगूगु मोर्चापाखें प्रधानमन्त्री पदय् आइके गुजराल च्वं वःगु खः । आइके गुजरालया सकारात्मक नीतियात जःलाखःला देशं लसकुस याःगु खः भारत झीगु घनिष्ठ मित्र जुइगु जुल धकाः । जब गुजराल सरकार खतम जुल हानं भारतं नेहरुया नीतियात हे लागू यायेगु शुरु यात । विश्वय् हे गनं मजुइगु अजूचायापुगु नियम नेपालय् जुयाच्वनी । कुटनैतिक मामिलाय् तकं नेपाःया भूमिका बदनाम जुयाच्वंगु दु । वंगु वालय् भारतया सचिव शिवशंकर मेनन नेपाः वयाः तप्यंक प्रधानमन्त्री नापलानाः देय्या अन्यौल परिस्थिति व सीमा सम्बन्धी विवादया विषयय् खँल्हाबल्हा जुल धकाः प्रचार जुल । कुटनैतिक ख्यःया नियम बारे मेमेगु देशयात स्वयेम्वाः स्वयम् भारतया कुटनैतिक ख्यःया नियम मर्यादा जक स्वत धाःसां प्रस्ट जुइ । भारतया प्रधानमन्त्रीयात सुं नं राष्ट्रया विदेश सचिवं तप्यंक नापलायेगु कल्पना तकं यायेम्वाः । छम्ह राज्य मन्त्रीं नापलायेत ला न्हापां ई फ्वनेमाः अले तिनि नापलायेगु ई मिले याइ । झीगु देशय् भारतया विदेश सचिवं तप्यंक प्रधानमन्त्रीया निवासय् वनाः नापलाइ । नेपाःया प्रधानमन्त्रीं थःगु पदया मर्यादाक्रम व महत्व मसिउ ला मखु थें च्वं । तर प्रधानमन्त्री बाध्य जुयाच्वंगु दु । छम्ह सचिवनाप तप्यंक नापलायेमाःगु अवस्था वल । यदि भारतया सचिव लिसे नापमलाःत धाःसा थःगु पद खतराय् लाइ धकाः ग्याना च्वनेमाल । थज्याःगु कायर मानसिकतायात च्यः मानसिकता धाइ । भारतया छम्ह साधारण तहया कर्मचारी राजदूत व सचिवनाप हे खिचा थें कय्कुना च्वनीपिं नेतात खः । विशेष यानाः आः नं स्वनिगःबासी थज्याःपिं पाखण्डी नेतातय्त विश्वास यानाः साथ बियाच्वन धाःसा झी हे बर्बाद जुजुं वनेफु । झीगु देय् निगू विशाल देश अलग्ग अलग्ग राजनीतिक लाइन ज्वनाः देय् संचालन यानाच्वंपिं भारत व चीनया दथुइ लानाच्वन । न्हापा न्हापा थन विदेशी शक्तिया चलखेल कम आर्थिक सहयोग अप्वः वइगु थाय् खः । जब सोभियत संघ कुचा दल चीन सुपरपावरय् वयेगु क्रमय् न्ह्याः वन । नेपालय् अमेरिका व भारतया चलखेल अप्वल । भारतं नेपाःयात सिक्किम थें यायेगु उद्देश्य तःगु मखु थें च्वं खालि नेपाःया राजनीतियात थःगु स्वार्थ कथं न्ह्याकेगु जक स्वयाच्वंगु खः । भारत व अमेरिकाया स्वार्थ कथं नेपाः चले जुइगु धयागु हे चीनयात टेन्सन बीगु खः । चीनपाखें नं खालि रक्षुत्मक राजनीतिया कासा जक म्हिताच्वंगु दु । जब चीनयात अप्वः टेन्सन जुइ चीनं नेपाःयात दवाव बी पृथकतावादी तिबेतनतय्त आश्रय बीगु ज्या याये दइ मखु  धकाः । यदि थथे तुं जुयावन धाःसा भविष्यय् नेपाः तसकं मिछंगु स्थितिइ लायेफु ।  छाय्धाःसां हिमाली युथ फोरमया नामं विद्रोही तिबेतनतय्त चीन विरोधी राजनीतिक प्रशिक्षण बियाच्वंगु दु । यदि इलय् हे नेतातय्सं सही ढंगया राजनीति याये मफुत धाःसा विदेशी फौज नेपाःया भूमिइ कवाज म्हितः वयेफु ।,http://www.nepalmandal.com/content/2416.html
बाखं दबुलिं लूगु 'बाखं दबू' ,"Posted on Mon Jun 29, 2009  8:05 pm NST","वंगु तछलागा १२ असार ६ गते नेपाःया हे न्हू बाखं विधाया न्ह्यलुवा धयातःम्ह मय्जु मोतिलक्ष्मी उपासिकाया १०० दँ क्यंगु बुर्दिया लसताय् देछाना बाखं ख्यःयात आन्दोलित यायेगु मितं बाखं दबुलिं 'बाखं दबू' पौ पित ब्वज्या जुल । बाखं च्वमिपिं भाजु लक्ष्मण राजवंशी, प्रा. नर्मदेश्वर प्रधान, राजा शाक्य, लोचनतारा तुलाधर व रीना बनिया तुलाधर पिनि पुचः सम्पादनय् पिदंगु थ्व 'बाखं दबू'या मू सछि तका जक खः । नांजाःम्ह कलाकार भाजु प्रेममान पुंया च्वजाःगु कलां स्वांया पुन्हिया लुमन्ति ब्वये थें बुद्धया कुलिकुलि चिनाः तिकंतिकं लूगु सँ स्वयम्भुया दृष्टि अले पलेहःया चाकः दबुलिइ बाखं च्वमिपिं रुपी केशरी ह्वलातःगु दु । सायद थ्व 'बाखं दबू' दबूया प्रतिनिधित्व खः । सालाखाला ९१ पौ दुगु थुगु पत्रिकाया भ्वं व थाज्या ब्याक्कं पाय्छि हे धायेमाः । खः ला ब्याक्क साहित्यया विधा हे थम्हं हनागु जीवन व भोगाइया चुलिं पिलुइगु खः । अय्सां साहित्य ब्याक्क विधा मध्ये बाखंलिसे यक्व सती । देशया म्हसिका नं उगु देय् दुनेच्वंपिं मनूतय्सं थः नाला कयातःगु धर्म व संस्कृति जक मखु उमिगु संगीत कला व साहित्य गुलि च्वजाः उलि हे बय्बय् जुयाच्वनी । मल्ल कालय् थ्व स्वतां हे भय्भय् बिउगु खँ इतिहासं कनाच्वं । अय्सां पद्य विधाय् बाखंयात ग्वाहालि कयाः 'बाखंम्ये' संगीत जक मखु म्येया ज्यान तयाबिल । 'बाखं' खँग्वः, 'म्ये' खँग्वःया न्ह्यतँसा जुयाः लोक गीत साहित्य धकाः अमर यानाबिल । अले बाखं विधा झीगु जीवन व संगीतया तजिलजि जुयाबिल । अय्सां आः वयाः व हे झीगु बाखं साहित्य विश्वया न्ह्यःने थ्यंके थाकुल । नेपालभाषाया बाखं ख्यलय् लाखय् लिसं व द्यःपिं कःघाना बाखं च्वयेगु प्रवृत्ति चीका झीगु थाय्बाय्या लकस व झीगु हे समाजय् जिविका यानाच्वंपिं मनूत हे पात्र यानाः बाखं च्वयेगु चलन दकलय् न्हापां सिद्धिदास महाजुं च्वःगु खः । अय्सां थ्वयात झीगु न्हूगु बाखंया हिउपाः धया मच्वना । न्ह्यात्थेसां प्रखरिपं समालोचकपिसं धयादी थें झीगु बाखं ख्यलय् मोतिलक्ष्मी उपासिका व चित्तधर 'ह्दय'यां लिउ न्हूगु हिउपाः हयादिउम्ह समालोचक व बाखंच्वमि भाजु माधवलाल कर्माचार्यया बिचाः न्ह्यब्वयेबलय् नं झीगु बाखं नं थौं समालोचकतय्त लय्तायेके मफुनि । वय्कलं धयादी - 'झीसं जीवन बिका च्वनागु झीगु समाजय् ल्यनाच्वंगु न्हापां न्हापांनिसेंया बाखंया अवषेश लिपा लिपा तकं न्ह्याः वयाच्वंसां उगु जीवनया अवशेषय् समाजया अवशेष ब्वयेगु पहः व स्वयेगु पहः अले अनुभव यायेगु पहः हिलाच्वनी । लकस पानाच्वनी । प्रविधि हिलाः न्ह्याः वनाच्वनी । शैली थःगु हे पहःयागु दनाच्वनी गुगुलिं झीत आजा अजिपिसं न्यँकँ बाखं कनीबलय् थें न्ह्याइपुसे च्वनी । अले बौद्धिकता दयाच्वनी ।' लाःसा थ्वहे पुलांगु बाखं व न्हूगु बाखंया हिउपाः खः ला ?! अथे नं बाखंयात अनुभव यायेगु प्रवृत्ति हे पुलां जुल धाःसा पुलांगु कसिचा जक हे लुयाच्वनिगु खः ला ? यक्व यक्व शंका जुया वः । न्ह्यात्थेसां साःभिंया सवाः न्ह्याम्हेसित काये मास्तिवः । ई हिले धुंकल । नसा त्वँसा हिले धुंकल । अथे हे ब्वमिपिंसं सवाः काये दयेक बाखंयात ल्वयेक घासां जाःगु जाभु तानाबिल धाःसा पारखीतय्गु ख्वाः नं चकना वयाः मे न्यायेका हइगु स्वाभाविक खः । थ्व हे ताः तयाः 'बाखं दबू' छगू मेमेगु संस्था थें मजुयाः नं नेपाल भासं च्वईपं ब्याक्क बाखं च्वमित थ्वं कत्ताना कयाच्वंगु दु । थुगु दबुलिइ न्ह्याम्ह दं वःसां थःगु किपा लुयाच्वनी । विशेष यानाः थौंया थीथी भोगाइलं झू चायाच्वंगु जीवनयात गुलि ल्यासे ल्याय्म्हतय्सं ध्वाथुइ उलि ज्याथजिथितय्सं खनीगु व चाइगु भोगाइ पायेफु । थुकथं पाक्क पाक्क दृष्टिकोण यच्चुक ब्वयेत ल्यासे ल्याय्म्हत हे नुगः बियाः थ्व बाखं दबुलिइ द वल धाःसा दबू झःझः धाइ । बाखं दबू स्वनाः आः तक स्वनिगः दुने व स्वनिगलं पिने बाखं ब्वने-न्यने-कने ज्याझ्वः जुयावंगु मध्यय् हेटौडाय् जूगु झिंच्यापू बाखंत व अन वनाः बाखंमिपिसं भोगे याःगु लकसयात कयाः नं छुं लुमन्ति च्वसु कथं न्ह्यब्वया तःगु समस्त नेपाल देशय् स्थितियात उला बिउगु दु । धात्थें धायेमाल धाःसा न्हूपिं व पुलांपिसं मुँज्याय् ब्वंगु बाखंत उलि क्वह्यं मजू गुलि समालोचकपिसं धाइगु खः । मार्मिकताया मसलाय् भ्यलय् पुनाच्वंगु बाखं चु स्वयेबलय् छु मखु थें च्वंसां नुगः थुं दी । प्रस्तुति न्ह्याइपुसे च्वनाः नुगः साला काः । शैलीया लस्सा दु । अले भ्याः हे मग्यासे सासहपूर्वक बाखंया क्वःछिनां नेपालभाषाया बाखं ख्यलय् न्हू लँपू छिना वनीगुया जः लूगु वाःचाः । आः बाख दबुलिं नेपालभाषाय् बाखं च्वन्ह्याका वनीगु ताः तयाः बाखं च्वमि व ब्वँमिपिनि दथुइ सहलह ब्याकेगु अले बाखंया हे छगू धभदकष्तभ चायेकेगु आज्जु खः  धयातःगु दु । थ्व आज्जु याकनं ताःलात धाःसा स्वनिगलं पिने जक मखु देशं पिने नं नेपाल भाषाया न्हूगु बाखं न्यनावनी ।  <",http://www.nepalmandal.com/content/2442.html
नेवाःतय्के दुगु भय ,"Posted on Mon Jun 29, 2009  8:09 pm NST",नेवाः स्वायत्त प्रदेश दयेकेगु सवालय् स्वनिगःया भौगोलिक अवस्थाया कारंणं स्वायत्त प्रदेश दयेकेबलय् यक्व समस्यात ब्वलनी धइगु भयं झीत नयाच्वंगु दु । नेपाः स्वतन्त्र देय् कथं म्वाये फइ मखु धइगु भय नं दु । खतुं नेपाःया रंाजनीतिया नसा नसाय् भारंतीय हस्तक्षेपया गन्ध दु धाइ । अझ राजनीतिज्ञतसें ला पिनं स्वयेबलय् नेपाः छगू स्वतन्त्र देय् खनेदुसां थनया सरंकारंया नीतिगत निर्णयय् भारंतीय सत्ताया सहमति मदयेकं छुं जुइ मखु धाईपं नं दु । भारंतया विदेश सचिव गुम्ह छम्ह कर्मचारीं जक खः व नेपाः वःबलय् नेपाःया राष्ट्रपति प्रधानमन्त्री विदेशमन्त्री रंक्षामन्त्री व फुक्क दलया अध्यक्षत नापलाना वंगु स्वयेबलय् नं नेपाः छगू स्वतन्त्र देय् खः धकाः व्यवहारं लागू मजूगु ज्वलन्त उदाहरंण खः धाईपं नं दु । मखु धइगु खःसा छम्ह विदेश सचिव वइबलय् थनया विदेश सचिव व विदेश मन्त्री नाप खँ ल्हाःसा गाःगुली छाय् राष्ट्रपति निसें भ्विछं मन्त्रीत नाप ला जुइमाःगु  नेपाःया नेतातय्के दुगु दास मनोवृत्ति जकं थुकिया कारंक मखु ला  नेपाःया राजनेतातसें थुकथं व्यवहारं याकेगु ह्वःता भारंतयात बियाच्वंगु खँय् निगू मत मदु । थुकिया कारंण नेपाःया राज्यया नेतृत्व यानाच्वंपिं ब्रम्हू जातियाके दुगु भारंत प्रतिया अपनत्व वा त्वं शरंणम् प्रवृत्ति जकं जिम्मेवारं मखुला  भारंतया केन्द्रीय सरंकारंया छुं मन्त्रालयया छम्ह सचिव भारंतया हे छुं प्रान्तय् वन धाःसा अनया प्रान्तीय सरंकारं व केन्द्रीय मन्त्रालयया सचिव दथुइ थुकथं 'भलाकुसारी' संभावना मदु भारंतया ग्वहालि मदयेकं थन सरंकारं दयेके मफइगु सरंकारं दयेकूसां तिके मजुइगु व्यापारं याये मफइगु आर्थिक उन्नति याये मफइगु मानौं भारंतया इच्छाय् जक नेपाःया हिनुइ हि न्ह्याइ धइगु मानसिकतां झीत त्वःपुयातये धुंकल । भारंतं ०४६ सालय् याःगु नाकाबन्दी इलय् ब्यलय् व्यापारं व वाणिज्य सन्धि मजूया आयात निर्यातय् पिदनीगु पंगः नेपालं भारंत जुया वा भारंतय् निर्यात जुइगु सामानय् अतिरिक्त भन्सारंया कारंणं नेपाःया उद्योगय् लाइगु लिच्वः आदि थीथी कारंणं नेपाः भौगोलिक कारंणं जक मखु राजनीतिक आर्थिक क्षेत्रय् नं नेपाःयात भारंतवेष्ठित यानातःगु दु । थुकथंया हे अवस्थाया शिकारं नेपाःया जनतायात शदियौंनिसें प्रभाव लाकाच्वंगु खः । इतिहासय् जब पृथ्वीनारायण शाह नं स्वनिगःया नेवाः राज्य अःपुक त्याके फइगु अवस्था मखन अले थनया भौगोलिक कमजोरीयात छ्यलाः स्वनिगःया नाकानाका कब्जा यायेगु शुरु यात । ने।सं। ८६४ पाखे गोरंखां नुवाकोट कब्जा यायेधुनेवं तिब्बत नाप कान्तिपुरंया व्यापारं ठप्प जुल । नुवाकोट उगु इलय् तिब्बत वनेगु छगू प्रमुख मार्ग खः । गबलें त्यायेगु गबलें बुइगु क्रम न्ह्यानाः अन्ततः साँखु चाँगु नगरंकोट भ्वँतनिसें सिन्धुपाल्चोक दोलखा नं गोरंखाया सेनां कब्जा यात । थुकें यानाः तिब्बत नापया व्यापारंय् कान्तिपुरंयात जक लिच्वः लाकाच्वंगुली थ्व थासय् गोरंखाया कब्जा लिपा ख्वप व यलया व्यापारं नं प्रभावित जुल । मल्लकालय् तकं नं नेपाःया व्यापारं भारंत नाप स्वयां तिब्बत नाप आःपाः जुइगु खः । तिब्बतनाप जुइगु व्यापारिक नाकात पृथ्वीनारंायणं कब्जा यायेधुंकाः भारंतनाप जुइगु व्यापारिंक नाकात फर्पिङ चित्लांग यलया लामिडाँडा ने।संं। ८७६ पाखे त्यल । ने।सं। ८८२ य् सेनरंाज्य मकवानपुरंनं गोरंखाया कब्जाय् लात । थुकथं स्वनिगःयात आर्थिक नाकावन्दी कडा जुल । स्वनिगःया छचाख्येरं च्वंगु फुक्क नाकात बन्द जूगुलिं स्वनिगःयात तःधंगु लिच्वः लात । मनूतय्त मदयेक मगाःगु चि उबलें तिब्बतं वइगु खः । गुगु बन्द जुल । उकें तिब्बतय् व्यापारं यायेत वनाच्वंपिं नेवाःत अन हे सुं मन्त धाःसा वयागु लास नेपालय् हयेबलय् लास दुने तकं तिब्बतं चि सुचुका स्वनिगलय् हःगु इतिहास दु । थ्व नाकाबन्दीया कारंणं स्वनिगःया मनूतसें अमानवीय यातना फयेमाल । सुनां नं छु सामान सुचुका दुत हःगु ज्वन धाःसा सुचुका हःम्हेसित स्यानाः लास लँय् तुं वांछ्वया ब्वयातयेगु तकया अमानवीय ज्या पृथ्वीनारायण शाहं याकल । नाकाबन्दीया खँ लुमंकेबलय् ०४६ सालय् भारंतं याःगु नाकाबन्दी नं स्वनिगःया नेवाःतय्सं लुमनिगु हे जुल । थ्व नाकाबन्दीया दकलय् बामलाःगु प्रभाव स्वनिगलय् हे लाःगु खः । व धुंकाः माओवादीया जनयुद्ध कालय् नं स्वनिगः नाकाबन्दी जूगु दु । उबले नं स्वनिगलय् दैनिक सामानया हाहाकारं जूगु लुमं । ०६२/०६३ सालया झिंगुन्हु तकया बन्द व कफ्र्यु नं स्वनिगःया निंतिं नाकाबन्दी हे खः । थ्व धुंकाःया निकः निकः तक जूगु मधेस व थारु आन्दोलनया प्रभाव नं स्वनिगःया निंतिं सरंसामान हये मफइगु कथं नाकाबन्दी बराबरं हे जुल । थ्व फुक्कया मनोवैज्ञानिक असरं स्वनिगःया छथ्वः नेवाःतय्के थुकथं लानाच्वंगु दु कि थन नेवाः प्रदेश दयेकेगु संभव हे मखं । स्वनिगःयात माःगु छुं नं सामानत हयेत मेगु प्रदेशया लँपु जुयाः जक स्वनिगलय् हयेमाःगु भौगोलिक अवस्था दुगु थासय् अलग स्वायत्त प्रदेशया निर्माणं थन हानं बरंोबरं नाकाबन्दी जुयाः जनता म्वाये फइ मखु धइगु आशंका उज्वःपिं नेवाःतय्के दु । तरं थ्व सही भय मखु । थुकथंया अवरोध मेगु प्रदेशं झीत लाके फइगु सम्भावना पटक्क हे मदु । संघीय प्रदेश दयेकेगु धइगु २५० दँ न्ह्यःया रंाजनीतिक विभाजनय् नेपाः वनेगु मखु । थःगु थासय् अनया मूल जनतायात थम्हं हे नीति निर्माण याये दइगु स्वायत्तता व स्वशासनया अधिकारं उपभोग यायेगु निंतिं नेपाःयात संघात्मकताय् यंकेमाःगु खः न कि छगू प्रदेशं मेगु प्रदेशनाप शत्रुता पूर्ण व्यवहारं यायेगु निंतिं । थ्व युगय् छगू प्रदेश मेगु प्रदेशनाप यक्व खँय् आरंक्षित जुयाच्वनी । उकें नेवाः प्रदेश जक मेगु प्रदेशतनाप आरंक्षित जुइगु मखु कि नेपाःया फुक्क प्रदेशत नं नेवाः प्रदेशनाप आरंक्षित जुयाच्वंगु दइ । उकें झीगु अधिकारं कायेगु आन्दोलनया कारंणं झीत भविष्यय् म्वायेत असुरंक्षित जुइ धइगु भयं झी मुक्त जुइ हे माः ।,http://www.nepalmandal.com/content/2443.html
थथे धाःसा छु याये ! ,"Posted on Tue Jun 30, 2009  8:50 pm NST",व जिथाय् वयाच्वनी । वइ । गफगाफ याइ । जिं नं खँल्हाय् । वया उमेर म्हो । उमेर पाःसां उपेक्षा मयाना । खँल्हाबल्हाय् ब्वति काये । पासाथें व्यवहार याये । जि सिउ वयात जिथाय् वये न्ह्याः । व वयाच्वनी 'छिथाय् वये जितः न्ह्यइपुसे च्वं । छिं ।' वइबलय् दुगु फुगु नके । पाहां थे मताः व । छेँजः थें जुइ । व मवःगु यक्व दत । मती लुइ । छाय् थें छरु न्ह्याबलें वया च्वनीम्ह । लिपा जिं न्यना । व उसाँय् मन्त हँ । लालां दत । पिहाँ मवःगु । छु जूगु जुइ  उत्सुक जुइ । न्यने मास्ते वइ । म्हेँ मफुगु ला खः । छु जूगु मसिउ । ल्वय् छु जूगु स्पष्ट मजुल । बिचाः याना । व नकतिनिया ल्याय्म्ह । ततःधंगु छु ल्वय् जुइ धकाः । डाक्टर क्यनाः बांलाक वासः याकूसा ठिक हे जुइ । ल्वय् लातकि व जिथाय वइ । गय् मवसें च्वने फइ । न्ह्याबलें वयाच्वम्ह । जिं विश्वास याये । छन्हु व वल । गिसं जुयाच्वन । ख्वालय् उलि शक्ति खनेमदु । थः स्वस्थ धइगु । वयाके आत्मविश्वास खनेमदु । छु जुल  न्यना । छु जूगु धाय  उसिचाइ । धाइ । डाक्टर क्यने । छुं मजु धाइ । जितः धाःसा जिउगु मखु । न्ह्याबलें सने मफु । दुनेनिसें आँट हे मदु । वं थःगु व्यथा कनी । वइगु नुगः क्वातुकेत स्वये 'डाक्टरं छुं मजु धासेंलि धुक्क जू । छाय् पीर मन बल्लाकी । कमजोर मन नं ल्वय् हे खः ।' जिगु खँ न्यनी । जिं चाः । वयात छु प्रभाव लाके फइ मखु । व सुकं च्वगु खनेदइ । 'जितः ला स्यंका तल । क्यं वना थाय धयाहःगु । चियाय् तया नकाः बिल । विगार । दुने गाडे जुयाच्वन । उल्टे याये मफुतले छुं याःमां जी मखु ।' वं थःगु ल्वय्या ब्याख्या याइ । ल्वय् शारीरिक मखु । विगारया कारणं खः । वया विश्वास जुइ । जि वया खँ न्यने । थज्याःगु खँय् जितः विश्वास मदु । विश्वास मयाना । अय्नं वइगु खँ न्यना ।  खँय् समर्थन मयाना । छुं प्रतिवाद नं मयाना । 'जि अन बरोबर वनेगु । तर छु याये……॥ नकेगुली तया बिल । जितः स्यंकाबिल…… । वं मनू  थाय् न्ह्यथन । वयागु खँ न्यने । म्हय् क्वालखँ: लू थें जुइ । छु धागु थ्व ! उज्याःम्ह भद्रम्ह मनू…॥ गय् शंका यात वयात । वं सिउसा ! जि ग्यात । जिं वयात थुइका ……… 'का भाइ  बालाक नं ।  त्वं । चाःहिउ । छुं जूगु मखु । अप्वः शंकाय् दुने मते……। । मन याउँकि । फुक्क ठीक जुइ……॥ उकुन्हु व घौछिं मयाक च्वन । ख्वालय् फुर्ति मदु ……… । च्या त्वना हुँ । उकुन्हु जिं धाये मफुत । धायेगु आँट हे मवल । छाय् थें मसिउ ! वयागु खँ न्यने । जिगु सोचय् तःधंगु हिउपाः खनेदइ । मती लुइ । छुं यायेबलय् झीके म्ह छम्हं मिखा दयेमाः । नुगः सफा । थथे तायेकाः गन जी । धाइ । दशा मभिनींबलय्  छु छु फयेमाली । धाये फइ मखु । छेँय् वईपंत नं त्वं धाये । सम्मान याये । परिबन्दं सम्मानयात गन थ्यंका बीगु खः ! सन्त्रास । भयं जितः नं चायेकं मचायेकं लिनाच्वनी । मनूया शरीर । ल्वय् जुइ । ल्वय् नं पूर्ण मुक्त सुं जुइ फइ मखु । ल्वय् छाय् जुइ  ल्वय् गय लायेकेगु  गय् स्वस्थ जुइगु  परापूर्व कालंनिसे मनुखं लिसः लुइकेगु कुतः याना वइ । चिकित्सा विज्ञानया विकास थुकिया प्रमाण खः । थौया विकशित चिकित्सा विज्ञान वये न्ह्यः आदिम प्राचीन चिकित्सा विधित मदुगु मखु । प्राकृतिक चिकित्सा विधि न्हापानिसें दु । ल्वय् भूतप्रेतया प्रकोपं जुइ । द्यः दानवतय् कुदृष्टीं मनू अस्वस्थ जुइ । कूविद्यां सःपिसं मनूतय्त विगार याइ । ज्यान काइ । थज्याःगु विश्वास काईपं नं दु । तन्त्र मन्त्र झारफुक पूजापाठयात ल्वय्या वासः तायेकीपिं नं दु । कुमारी मां द्यः मय्जु शक्ति मां न्हाय् मदु गुरुजु कान्छा लामा । त्वाः त्वालय रहस्यमय जादुगरी उपचार केन्द्रत क्लिनिक खनेदइ । सुथंनिसें मनूतय भीड जुइ । थज्याःगु थाय् जि वने मनं । तर थज्याः थाय् जुइगु खँ बारे न्यने नं । जन विश्वास मान्यता गन गुथाय् थ्यन । सीकेत थज्याःगु केन्द्र उर्वर जुइ । जि च्वनेगु त्वालय् नं झारफुक केन्द्रत दु । ट्याक्सी प्राइभेट गाडी च्वना मनूत ग्वाः ग्वाः वयाच्वनी । ध्यबा दुपिं सःसिउपिं धाःपि नं थज्याःगु उपचार केन्द्रय् वः । छकः ज्योतिष थाय् साइत काःवने । ज्योतिषतय् थाय् नं विगार विषय समस्या ज्वना मनूत वः खनी । बुरििपं निम्ह वयाच्वनी । छम्हेस्यां न्यनी 'ज्योतिषजु जिमि म्ह्याय् तसक प्वाः स्याइगु…। छटपटे जुइ । प्वाः स्यात कि ……॥ छु याये ! सुनां नं स्यंका तल ला छु …। स्वया बियादिसँ ।' ज्योतिषजु नं चलाख । लिसः बी । 'स्वयादिसँ सुनां नं स्यंकातःगु मखु ……। ग्रहदशा  भचा मिभं पूजा याना बियादिसँ ।' बुरिम्ह विश्वत जुइत स्वइ 'जि ला सुनां नं विगार यानाबिल ला धकाः च्वनागु …… छेँ लिक्क उज्याःम्ह हे मिभंम्ह छम्ह दुगुलिं जितः शंका जूगु ……… ज्योतिषया आश्वासनं बुरि गुलि सन्तोष काल । मसिउ । वैगु खँ न्यने । म्ह्याय्यात विगार याःगु आशंकाय् वया नुगलय् मनूतय् धलः दुगु खनेदु । ल्वय् जुइ । उपचार यायेमाः । थ्व स्वभाविक प्रक्रिया जुइ । तर विगार ल्वय्या क्रमय् उपचार ल्वय् स्वयां खतरनाक जुया बी यः । मनूतय् दथुइ थ्वं भय आशंका संत्रास थना बी । अविश्वाश असहिष्णुता वैमनष्यता तच्वयेका बी । जलाखलां स्यंकातःगु । छगः फोसीया जा नयाम्ह छप्वाः हे भुतुयाम्हेसिया ज्या खः थ्व………।गंकाः स्यायेत स्वःगु । चतामरी तया नकाबिल । च्याय् तयाः ……॥ थज्याःगु खँ समाजय् वैरी भाव ब्वलनी । जलाखलात लिसे ल्वापु जुइ……॥ नतसुत बन्द जुइ  ख्वाः स्वयेगु जुइ मखु । 'वं थिउगु नये मजिऊ लक्ष्मण रेखा की । 'उमिसं बिउगु नये मते' आदेश जारी याइ । थः थवय् अनेक आरोप प्रत्यारोप जुइ । सीसां म्वाःल । बूसां म्वाःल । अतिवादी खँ वइ । विगार प्रतिया मान्यतां समाजय् लाकीगु लिच्चः गय् गुकथंया जुइ । समाजशास्त्रीतय् निम्ति थ्व थौं हाथ्या जुइ । नुगः कय् कंूके मजिउ । तःफा यायेमाः । दान धर्म यायेमाः । करुणा भाव दयेमाः । पुलांपिंस धाइ । छेँय् वईपंत नं त्वं धायेमाः । पाहां धइपि द्यः खः । श्रद्धा तयेमाः । नके त्वंके । संयोगं नइम्हेस्या प्वाः स्यायेफु । जोर वयेफु । विगारया भ्रम जाल क्यंकीपिंसं थज्याःगु घटनायात अनर्थ परिबन्दय् हीका बी । धयां जी ला । सुनां पत्याः जुइ  थज्याःगु तर्क नं वइ । तर व्यवहार तर्कया आधारय् न्ह्याइ मखु । खःगु खँ पत्याः याके थाकुयाच्वनी । मखुगु भिंगु खँ पत्याः याके अपुया बी । खँ खःगु जुयां मजिउ । खःगु खँ स्वीकार यायेगु थुइकेगु चेतना मनूतय्के दयेमाः । खःगु खँ अले तिनि खःगु जुइ । मखुगु खँ प्रभावहीन जुइ । हल्ला पराजीत जुइ । मखुसा………… । वइ च्वनिम्ह भाइ उसाँय मदइ । उज्वःगु थाय् क्यनेत वइत गुलिस्यां घ्वात जुइ । न्वात जुइ । क्यंवं थाय् मेगु छु धाइ । वहे साविक खँ । विगार । नयेगुली । वइगु न्ह्यपुइ थ्व खँ थाइ । चाःहिली । अन्ततः वइगु न्ह्यपु हे चाःहुइका बी । छेँय् मय्जुया तुति स्यानाच्वंगु । दंदँ दत । गुलि डाक्टर क्यने । वासः याये । ल्वय् लाःगु मखु । लिक्कच्वंम्ह छम्ह तताजुं धाइ 'गुरुजु छकः क्यनादिसँ । झारे याकादिसँ । क्वलायेफू ।' 'माताजीं नं लायेके फइ ।' थथे धाइपि नं दु । ख्यालं ख्यालं सां छकः मय्जुयात थज्वःथाय् उपचार याके यंकेला । मती लुइ । तर जि ग्याः । 'छपाः लासाय् द्यःनिम्हेस्यां विगार याना तल ।' थथे धाःसा छु याये ?,http://www.nepalmandal.com/content/2485.html
चलचित्र महोत्सव-३ ,"Posted on Tue Jun 30, 2009  8:54 pm NST",नेपाली फिल्म ख्यलय् जुइगु सिरपाः ज्याझ्वः विवादय् तक्यनीगुलिं यानाः गुलिखे फिल्म अवार्ड ज्याझ्वः तनावनेधुंकल । तर नेपाली फिल्म ख्यलय् ज्याः याईपं प्राविधिक टेक्निशियन तय्गु संस्था नेपाल चलचित्र प्राविधिक संघं वःदँ न्ह्यव न्ह्याकूगु फिल्म फेस्टिभल व अवार्ड ज्याझ्वः धाःसा लगातार स्वदँ तक न्ह्याकाः दसुया रुपय् न्ह्यःने वयेत ताःलाःगु दु । थुगुसी स्वक्वःखुसी न्ह्यानाच्वंगु नेपाली फिल्म फेस्टिभलयात ग्वसाः खलकं 'चलचित्र महोत्सव ३' धकाः नां छूगु दु । दिल्लागा ६ खुन्हु बहनी उलेज्या जूगु थुगुसीया महोत्सवय् वि.स. २०६५ दुने सेन्सर पास जुयाः स्वकुमितय् न्ह्यःने वःगु नीन्हय्गू २७ खस भाय्या फिल्म दथुइ धेंधेंबल्लाः जुइत्यंगु दु । थुगुसीया महोत्सव थन चावहीया गोपीकृष्ण हलय् जुयाच्वंगु दु । निवाःयंकं जुइगु महोत्सवय् फिल्म क्यनेज्या क्वचायेधुंकाः उकिया निवाः दुने सिरपाःया निंतिं धेधेंबल्लाय् लानाच्वंगु 'टप फाइभ नोमिनेशन'या धलः पित बीगु ग्वसाः दुगु खँ ग्वसाः खलःया कजि सन्तु तामाङ भाजुं कनादिल । सिरपाःया वितरणया निंतिं वरिष्ठ कलाकार व च्वमि मोहन निरौला वरिष्ठ क्यामेराम्यान जावेद शाह पर्यटन व्यवसायी विश्वेष श्रेष्ठ चलचित्र पत्रकार संघया अध्यक्षँ शान्तिपि्रय व वरिष्ठ पत्रकार रुपं निर्देशक बिजयरत्न तुलाधर निर्णायकया रुपय् क्वःछिना तःगु दु । थ्व महोत्सवय् सिलसिला मिस्टर डन पाउजु पापी मान्छे : २ मिशन लभ ईन सिक्किम हाम्रो मिलन कहिले हुन्छ म तिमी बिना मरिहाल्छु मौसम साना संसार मिस्टर मंगले सुन्दर मेरो नाम को होला मेरी मायालु नसिब आफ्नो जिन्दगी तिम्रो मायामा गोर्खा रक्षँक घायल सन्देश जय शिव शंकर जनयुद्ध मृत्युञ्जय देशदेख विदेश गिरफ्तार इतिहास खलनायक सहारा व इन्साफ दथुइ धेंधेबल्लाः जुइत्यंगु दु । मुक्कं स्वीगू विधाया सिरपाः बीगु थ्व ज्याझ्वलय् मेमेगु रेगुलर विधाया नाप नापं 'सर्वश्रेष्ठ नव निर्देशक'या सिरपा नं तया छगू न्हूगु पह बीगु कुतः यानातःगु दु । दकलय् न्हापांखुसी 'सावधान' फिल्मया निंतिं दिनेश डि.सि. थ्व सिरपाः त्याकल । निक्वःगु खुसी थगुने 'मर्यादा'पाखें श्याम भट्टराई नं थ्व सिरपा यंकल । थुगुसी 'सानो संसार' या आलोक नेम्बाङ 'तिम्रो मायामा'या राजेश विश्वकर्मा 'नसिब आफ्नो'या विकास आचार्य 'जनयुद्ध'या विमल पौडेल 'देशदेखि विदेश'या नरेन्द्र थापा 'साहारा'या रजजित रानामगर 'इतिहास'या उद्धव अविदित दथुइ न्हूम्ह निर्देशकया सिरपाया निंतिं धेंधेंबल्लाः जुयाच्वंगु दु । ग्वसाः खलःया महासचिव मनोज के.सी. भाजुं जानकारी बियादी कथं थुगुसी नव नायक व नव नायिका सिरपाः त्याकीपिं हिरो व हिरोईनयात इमामीया फेयर एण्ड ह्याण्डसमपाखें नगद सिरपाः नं बीगु जूगु दु । उकिया नापनापं दच्छिया निंतों ब्रान्ड एम्बेसडर नं दयेकीगु ग्वसाः जुयाच्वंगु दु ।,http://www.nepalmandal.com/content/2486.html
अन्तर स्कूल कविता कासाय् छझाः ,"Posted on Tue Jun 30, 2009  8:58 pm NST",वंगु नेपाल संवत ११२९ तछलागा द्वादशि २०६६ जेठ ६ गते संचवाःकुन्हु नेपालभाषा मिसा खलःया ग्वसालय् मोतिलक्ष्मी उपासिकाया सछिदँ बुदिंया लसताय् 'अन्तर माध्यमिक कविता धेंधेंबल्लाः कासा' न्ह्यइपुक हे क्वचाल । मू पाहांकथं नेपालभाषा मिसा खलःया संरक्षिका एवं कवयित्रि मय्जु नारायणदेवी श्रेष्ठ पाहां कथं नेपालभाषा परिषदया नायः भाजु फणिन्द्ररत्न बज्राचार्य झाःगु खःसा ल्यज्या पुचलय् भाजु पुष्परत्न तुलाधर व भाजु माधव मूल अले सभानिकंलय् नेपालभाषा मिसा खलःया निकं मय्जु मंगला कारंजितया निकंसुइलय् प्रदीप्त पुस्तकालयया दबुलीसं न्ह्याःगु खः । अले ज्याझ्वः सुथां लाकाः ताःलाकेत मू छ्यााजे मय्जु प्रेमहिरा तुलाधरं ज्याझ्वः न्ह्याकादीगु खः । थुगु धेंधेंबल्लाः कासाय् थीथी ब्वनेकुथिया केहेँ किजापिंसं ब्वति कयाः थःथःपिनिगु कवितात ब्वनाः न्यंकूगुलि तसकं झःझः धायाः ताःलाःसां ज्याझ्वः न्ह्यानां तुं च्वंबलय् लोडेशेडिङया हुनिं मत वंगुलिं धाःसा तसकं म्हाइपुका बिल । साक्क सवाः कयाः जा नया च्वनाबलय् आकाझाकां फि न्ह्यः थें जुया बिल । गुकिं यानाः ज्याझ्वः भचा फ्यासुया वं थें महसुस जुयावल थुगु पंक्तिया च्वमियात । छाय्धाःसां मत मदुगुलिं माईकया सः ला न्यने मदइगु ख हे खत । गुकिं यानाः केहेँ किजापिंसं ब्वंगु कवितात ताये हे मंत । अप्वःसिया सः नं तसकं चिसः जूवंगुलिं लिउने च्वंपिंसं ला छु ब्वंगु छु ब्वंगु जुयाः थु हे मथू धाःसां जिउ । न्ह्याक्व हे न्ह्यःने च्वं वंसां कविता च्वंगु पां मथुयाः गुलि कविताया सवाः दयेमाःगु खः उलि मदयाः फाकुसे च्वनाः तसकं म्हाइपुया वल । धाथें धायेगु खःसा थ्व पंक्तिया च्वमियात हीमी हे चायेकाबिल । वास्तवय् छु न्यनेगु तातुनाः वयागु खः वहे बांलाक न्यने मखनीबलय् अथे हीमी चाः वनीगु ला स्वाभाविक हे जुल । थनथाय्लाक ग्वसाः खलःया ब्यवस्थापन पक्षय् कमि कमजोरी गाक्कं खने दत । छाय्धाःसां थौंकन्हय् लोडशेडिङ जुयाः ई ब्यः मदयेक मत स्याना हयाच्वनीगु इलय् मतयागु जक भरय् मच्वँसे न्हापां तुं ब्याट्री वाय् ल्हातं ज्वनेगु माइक हाय्ण्ड माइक या ब्यवस्था याना तयेमाःगु खः । गन मजीक गन त्यल अन ब्यवस्था यानां जी मखु । न काचाक्क सुनां बी न सुं हे नापलाइ । अथे नापलाइ धइगु छुं धाये मफु । धायेम्वायेक अथे हे ला जुल । खय्त ला छुं जी ला धकाः मोबाइलपाखें कुतः नं याःगु खः तर ब्यर्थ जक जुयाः कुतः ताःलाके मफुत । बरु ज्याझ्वः क्वचाइ थें क्वचाइ थें च्वंक अर्थ हे मदयेक मत वल । छगू ला अनया लकस स्वयेबलय् ला माइक दःसां उलि गति मलाः थें तायावल । छाय्धाःसां मत वनीबलय् नं माइकं न्ववाःसां उलि सः त्याजिक पिज्वयाच्वंगु खने मदु । भचा पां हे थुइके थाकु । न माइक तसकं चिग्वयाः जकं खःला  उकिं थज्याःगु इलय् छुं कथंया ज्याझ्वः यायेबलय् मतयागु भरय् जक थाय् बिउपिनिगु जक भरय् मच्वँसें दकलय् न्हापां ब्याट्री हाय्ण्ड माइकया ब्यवस्था यासें अन तयातःगु माइक स्पीकर पाय्छि जुयाच्वंगु दु लाकि मदु उकिया नं क्ववाला स्वयेमाः थें च्वं । थज्याःगु खँय् लिज्ञां कयाः च्वनेफत धाःसा उकथंया समस्या पंगःत वइ मखु धइगु तायेकाच्वना । भलसा काये नेपालभाषा मिसा खलकं थन जक मखु मेथाय् गनं ज्याझ्वः याइबलय् थज्याःगु खँय् वाःचायेकी । थीथी ब्वनेकुथिइ ब्वनीपिं किजा केहेँपिंत सफूया ज्ञानया लिसें लिसें बौद्धिक ज्ञान आपालं आपाः माः । ब्वं जक ब्वनां मजिउ । थीथी इलय् थज्याःगु कविता बाखं च्वखँ आदित च्वकाः ब्वति कायेका यंके फःसा उमिगु बौद्धिक ज्ञान थपू जुया वनीसा मेखे मांभाय् प्रति मन क्वसाः वंसें साहित्य प्रति नं च्वसा न्ह्याः वनी । उकिं इलय् ब्यलय् थज्याःगु कासा गोष्ठी उमिगु निंतिं नं याना यंकेमाः । छाय्धाःसा उपिं भविष्यय् थिना वईपं नगुत खः । देय् व भाय्यात थपू याना यंकीपिं स्यल्लाःगु थांत खः । थज्याःगु ज्याझ्वः नेपालभाषा मिसा खलकं जक मखु मेमेगु संघ संस्थातय्सं नं याना यंकेमाः । खतुं न्हापा छक्वः ईलोहं प्रकाशन व यलया मांभाय् पुचलं नं थथे हे धेंधेंबल्लाः ज्याझ्वः यायेधुंकूगु थन लुमंकेबहः जू । थथे याना वनेबलय् च्वये मसःपिं ब्वनेकुथिया केहेँ किजापिंत नं च्वयेगुली न्ववायेगुली हःपाः व तिबः बिउ वनीसा च्वयेगुली ब्वनेगुली प्रतिभा दःसां लिकुनाच्वंगु बुलुहुँ खने दया वइ । अले प्यम्ह मनूया न्ह्यःने न्ववाये माल धाःसां भ्याः भचा हे ग्याःचिकु मवयेक निर्धक्कं न्ववाये फइ धइगु थुगु पंक्तिया च्विमं तायेकाच्वना । थौं गुगु मोतिलक्ष्मी उपासिकाया सछिदँ बुदिंया लसताय् न्हापांगु अन्तर माध्यमिक कविता धेंधें बल्लाः न्ह्यात व तसकं बांलानाः च्वछायेबह जू । उकिं दुनुगलंनिसें लसकुस यासें नेपालभाषा मिसा खलः व उकिया सकल हनेबहिपं जःपिंत मनय् चकंक स्वां ह्वयेकाः सुभाय् देछायाच्वना । थथे हे लिपा लिपा नं याइ धइगु भलसा नं कयाच्वना । नेपालभाषा मिसा खलकं थीथी इलय् थीथी ज्याझ्वः याना वयाच्वंगुयात न्ह्याबलें हनाबना तयाच्वना । अन्तय् मोतिलक्ष्मी उपासिकाया सछिदँ बुदिंया लसताय् निपासः श्रद्धाञ्जली नं देछायाच्वन । वंगु नेपाल संवत ११२९ तछलागा द्वादशि २०६६ जेठ ६ गते संचवाःकुन्हु नेपालभाषा मिसा खलःया ग्वसालय् मोतिलक्ष्मी उपासिकाया सछिदँ बुदिंया लसताय् 'अन्तर माध्यमिक कविता धेंधेंबल्लाः कासा' न्ह्यइपुक हे क्वचाल । मू पाहांकथं नेपालभाषा मिसा खलःया संरक्षिका एवं कवयित्रि मय्जु नारायणदेवी श्रेष्ठ पाहां कथं नेपालभाषा परिषदया नायः भाजु फणिन्द्ररत्न बज्राचार्य झाःगु खःसा ल्यज्या पुचलय् भाजु पुष्परत्न तुलाधर व भाजु माधव मूल अले सभानिकंलय् नेपालभाषा मिसा खलःया निकं मय्जु मंगला कारंजितया निकंसुइलय् प्रदीप्त पुस्तकालयया दबुलीसं न्ह्याःगु खः । अले ज्याझ्वः सुथां लाकाः ताःलाकेत मू छ्यााजे मय्जु प्रेमहिरा तुलाधरं ज्याझ्वः न्ह्याकादीगु खः । थुगु धेंधेंबल्लाः कासाय् थीथी ब्वनेकुथिया केहेँ किजापिंसं ब्वति कयाः थःथःपिनिगु कवितात ब्वनाः न्यंकूगुलि तसकं झःझः धायाः ताःलाःसां ज्याझ्वः न्ह्यानां तुं च्वंबलय् लोडेशेडिङया हुनिं मत वंगुलिं धाःसा तसकं म्हाइपुका बिल । साक्क सवाः कयाः जा नया च्वनाबलय् आकाझाकां फि न्ह्यः थें जुया बिल । गुकिं यानाः ज्याझ्वः भचा फ्यासुया वं थें महसुस जुयावल थुगु पंक्तिया च्वमियात । छाय्धाःसां मत मदुगुलिं माईकया सः ला न्यने मदइगु ख हे खत । गुकिं यानाः केहेँ किजापिंसं ब्वंगु कवितात ताये हे मंत । अप्वःसिया सः नं तसकं चिसः जूवंगुलिं लिउने च्वंपिंसं ला छु ब्वंगु छु ब्वंगु जुयाः थु हे मथू धाःसां जिउ । न्ह्याक्व हे न्ह्यःने च्वं वंसां कविता च्वंगु पां मथुयाः गुलि कविताया सवाः दयेमाःगु खः उलि मदयाः फाकुसे च्वनाः तसकं म्हाइपुया वल । धाथें धायेगु खःसा थ्व पंक्तिया च्वमियात हीमी हे चायेकाबिल । वास्तवय् छु न्यनेगु तातुनाः वयागु खः वहे बांलाक न्यने मखनीबलय् अथे हीमी चाः वनीगु ला स्वाभाविक हे जुल । थनथाय्लाक ग्वसाः खलःया ब्यवस्थापन पक्षय् कमि कमजोरी गाक्कं खने दत । छाय्धाःसां थौंकन्हय् लोडशेडिङ जुयाः ई ब्यः मदयेक मत स्याना हयाच्वनीगु इलय् मतयागु जक भरय् मच्वँसे न्हापां तुं ब्याट्री वाय् ल्हातं ज्वनेगु माइक हाय्ण्ड माइक या ब्यवस्था याना तयेमाःगु खः । गन मजीक गन त्यल अन ब्यवस्था यानां जी मखु । न काचाक्क सुनां बी न सुं हे नापलाइ । अथे नापलाइ धइगु छुं धाये मफु । धायेम्वायेक अथे हे ला जुल । खय्त ला छुं जी ला धकाः मोबाइलपाखें कुतः नं याःगु खः तर ब्यर्थ जक जुयाः कुतः ताःलाके मफुत । बरु ज्याझ्वः क्वचाइ थें क्वचाइ थें च्वंक अर्थ हे मदयेक मत वल । छगू ला अनया लकस स्वयेबलय् ला माइक दःसां उलि गति मलाः थें तायावल । छाय्धाःसां मत वनीबलय् नं माइकं न्ववाःसां उलि सः त्याजिक पिज्वयाच्वंगु खने मदु । भचा पां हे थुइके थाकु । न माइक तसकं चिग्वयाः जकं खःला  उकिं थज्याःगु इलय् छुं कथंया ज्याझ्वः यायेबलय् मतयागु भरय् जक थाय् बिउपिनिगु जक भरय् मच्वँसें दकलय् न्हापां ब्याट्री हाय्ण्ड माइकया ब्यवस्था यासें अन तयातःगु माइक स्पीकर पाय्छि जुयाच्वंगु दु लाकि मदु उकिया नं क्ववाला स्वयेमाः थें च्वं । थज्याःगु खँय् लिज्ञां कयाः च्वनेफत धाःसा उकथंया समस्या पंगःत वइ मखु धइगु तायेकाच्वना । भलसा काये नेपालभाषा मिसा खलकं थन जक मखु मेथाय् गनं ज्याझ्वः याइबलय् थज्याःगु खँय् वाःचायेकी । थीथी ब्वनेकुथिइ ब्वनीपिं किजा केहेँपिंत सफूया ज्ञानया लिसें लिसें बौद्धिक ज्ञान आपालं आपाः माः । ब्वं जक ब्वनां मजिउ । थीथी इलय् थज्याःगु कविता बाखं च्वखँ आदित च्वकाः ब्वति कायेका यंके फःसा उमिगु बौद्धिक ज्ञान थपू जुया वनीसा मेखे मांभाय् प्रति मन क्वसाः वंसें साहित्य प्रति नं च्वसा न्ह्याः वनी । उकिं इलय् ब्यलय् थज्याःगु कासा गोष्ठी उमिगु निंतिं नं याना यंकेमाः । छाय्धाःसा उपिं भविष्यय् थिना वईपं नगुत खः । देय् व भाय्यात थपू याना यंकीपिं स्यल्लाःगु थांत खः । थज्याःगु ज्याझ्वः नेपालभाषा मिसा खलकं जक मखु मेमेगु संघ संस्थातय्सं नं याना यंकेमाः । खतुं न्हापा छक्वः ईलोहं प्रकाशन व यलया मांभाय् पुचलं नं थथे हे धेंधेंबल्लाः ज्याझ्वः यायेधुंकूगु थन लुमंकेबहः जू । थथे याना वनेबलय् च्वये मसःपिं ब्वनेकुथिया केहेँ किजापिंत नं च्वयेगुली न्ववायेगुली हःपाः व तिबः बिउ वनीसा च्वयेगुली ब्वनेगुली प्रतिभा दःसां लिकुनाच्वंगु बुलुहुँ खने दया वइ । अले प्यम्ह मनूया न्ह्यःने न्ववाये माल धाःसां भ्याः भचा हे ग्याःचिकु मवयेक निर्धक्कं न्ववाये फइ धइगु थुगु पंक्तिया च्विमं तायेकाच्वना । थौं गुगु मोतिलक्ष्मी उपासिकाया सछिदँ बुदिंया लसताय् न्हापांगु अन्तर माध्यमिक कविता धेंधें बल्लाः न्ह्यात व तसकं बांलानाः च्वछायेबह जू । उकिं दुनुगलंनिसें लसकुस यासें नेपालभाषा मिसा खलः व उकिया सकल हनेबहिपं जःपिंत मनय् चकंक स्वां ह्वयेकाः सुभाय् देछायाच्वना । थथे हे लिपा लिपा नं याइ धइगु भलसा नं कयाच्वना । नेपालभाषा मिसा खलकं थीथी इलय् थीथी ज्याझ्वः याना वयाच्वंगुयात न्ह्याबलें हनाबना तयाच्वना । अन्तय् मोतिलक्ष्मी उपासिकाया सछिदँ बुदिंया लसताय् निपासः श्रद्धाञ्जली नं देछायाच्वन ।,http://www.nepalmandal.com/content/2487.html
मोतिलक्ष्मीया सछिदँ हने ,"Posted on Thu Jul 2, 2009  8:14 pm NST",मोतिलक्ष्मी उपासिकाया नां मन्यंपिं शायद हे जक दइ । नेपालभाषा मिसा खलःया न्हापांम्ह निकं मय्जु मोतिलक्ष्मी उपासिका नेपालभाषा जक मखु मुक्कं नेपाःया हे न्हापांम्ह मिसा बाखं च्वमि खः । थः दाजु चित्तधर 'हृदय' नापनापं वय्कलं नेपालभाषा उत्थान व विकासय् थःगु जीवन पानाः नेपालभाषा च्वन्ह्याकेगु ज्या यानादिल । थुगुसी वय्कःया सछिदँ बुन्हि तःजिक न्यायेकेत्यंगु दु । वइगु असार २० गते शनिवाः विशेष ज्याझ्वः यानाः उगु बुन्हि न्यायेकेत्यंगु खः । न्हापा न्हापा नेपालभाषा मिसा खलःपाखें जक दँय्दसं मोतिलक्ष्मीया बुन्हि न्यायेका वयाच्वंगु खः । थुगुसी नेपालभाषा परिषदया नं ग्वाहालि कयाः मोतिलक्ष्मी उपासिका सछिदँ बुन्हि ग्वसाः खलः नांगु समिति हे स्वनाः उगु ज्या न्ह्याकेत्यंगु खः । शनिवाः परिपकार उच्च मावि भिंद्यःत्वालय् उगु ज्याझ्वः जुइ । थ्वयां न्ह्यः हे नेपालभाषा मिसा खलःपाखें मोतिलक्ष्मी उपा- सिकाया सछिदँ बुन्हिया लसताय् कविता कासा जुइधुंकूगु दु । कंस सनिवाः उकिया नं सिरपाः इनेज्या याइगु ज्याझ्वः दु । नापं मोतिलक्ष्मी उपासिकाया म्ह्याय्चा डा। केशरी लक्ष्मी मानन्धरं नीस्वनादीगु मोतिलक्ष्मी सिरपाः नं लःल्हाइ । मोतिलक्ष्मी उपासिकाया सछिदँ बुदिंया लसताय् 'मोतिलक्ष्मी उपासिका' लुमन्ति पौ नं पिथनेगु तयारी जुयाच्वंगु दु । उकिया लागिं छत्रबहादुर कायस्थयात जिम्मा बियातःगु दु । नापं २० गते मोतिलक्ष्मी उपासिका सच्छिदँ बुन्हि ग्वसाः खलःपाखें सुथय् ७ बजे बसन्तपुली मुनाः वय्कःया किपा न्ह्यःने ब्वयाः नसंचा उलेगु ज्याझ्वः नं दयेकातःगु दु । छम्ह मिसा च्वमिया नसंचा उलेगु ज्या यायेत्यंगु नेपालय् थ्वहे न्हापांखुसी खः । थुपिं ज्याझ्वःत ताःलाकेत नेपालभाषा परिषदया नायः फणीन्द्ररत्न बज्राचार्यया संयोजकत्वय् मोतिलक्ष्मी उपासिका सछिदँ बुन्हि ग्वसाः खलः नीस्वंगु दु । नसंचा उलेगु ज्याझ्वः बसन्तपुलिं शुरु जुयाः कुमारी सालीगु लँ जुयाः वंघः थ्यनेवं जनबहालं वनाः तुंछेँ गल्लिइ थ्यंकाः स्वांदेछायाः क्वचायेकीगु ज्याझ्वः क्वःछिनातःगु दु । उगु नसंचा उलेगु ज्याझ्वलय् न्यत गंुला बाजं व वय्कःया पाजु खलः असंया छथ्वः गुंला बाजं दुथ्याइ । मोतिलक्ष्मी उपासिका नेपालभाषा मिसा खलःया न्हापांम्ह निकं जक मखु कि थः हे मां थें जूगुलिं डा. केशरीलक्ष्मी मानन्धरं वय्कःया नामं हे सिरपाः नीस्वनादीगु खः । उगु सिरपाः थुगुसी पकनाज्वःया नानीमैंया मानन्धरयात बीत्यंगु दु । निदँय् छक्वः बीगु याना वयाच्वंगु झिंन्याद्वः तका दां व हनापौ दुथ्याःगु उगु सिरपाः थ्वयां न्ह्यः नारायणदेवी श्रेष्ठ सुवर्णकेशरी चित्रकार व प्रतिसरा साय्मियात बीधुंकूगु दु । अथे हे तुं 'नेपाल' ऋतु पौया विशेषांक नं थुगुसी उकुन्हु हे पिथनेगु तयारी जुयाच्वंगु दु । उकुन्हु जुइगु विशेष समारोहय् मोतिलक्ष्मीया सछिदँ बुदिंया लसताय् जुइगु चिनाखँ कासाया उत्कृष्ट च्वमिपिंत सिरपाः नं लःल्हानादीगु ज्याझ्वः दु । थुगुसी नेपालभाषा मिसा खलःपाखें न्हापांखुसी छम्ह मिसा च्वमिया लुमंतिइ मोतिलक्ष्मी उपासिका अंकित वहःया पाँय्म्वह नं पिथनेगु तयारी यानाच्वंगु दु । मिसा खलःपाखें परोपकारय् जुइगु उगु विशेष समारोहय् मोतिलक्ष्मी उपासिकां च्वयातःगु प्यंगू सफू नापं नेपालभाषा साहित्य लागाया मिसा च्वमिपिंसं जक च्वयातःगु सफूतय्गु ब्वज्या नं यायेत्यंगु दु । नापं ज्याझ्वलय् नेपालभाषा मिसा खलःया जिवंकाछि दुजःतय्त लोगो इनेगु नं ज्याझ्वः दयेकातःगु दु । मोतिलक्ष्मी उपासिकां च्वयातःगु निबन्ध बाखं व प्रबन्धत मुंकाः आः तक खुगू सफू पिथने धुंकूगु दु । न्हापां वय्कःया 'संघ' नांगु सफू पिहांवःगु खः । वयां लिपा 'मोतिमाः' निबन्ध मुना पिहांवल । वय्कःया स्वंगूगु सफू 'चखुंचिया सर्बय्' खः । लिपा 'धौबजि' निबन्ध मुना पिदन । नापं लिपांगु सफू कथं 'मोति बाखं पुचः' सफू पिदन । उगु सफुली विक्रम संवत् १९९२ य् हे पिथंगु 'शारदा' पत्रिकाय् दुथ्याःगु निपु खँय् भाय्या बाखंयात नं नेपालभाषां  अनुवाद यानाः स्वपु पुलांगु हे अप्रकासित बाखं व मेगु थीथी पत्रपत्रिकाय् पिथंगु बाखंत दुथ्याका तःगु दु । मोतिलक्ष्मी उपासिकाया बाखं चित्तधर ुहृदयुया बाखं पिहां वये न्ह्यः हे भारतं पिथनीगु हिन्दी भाषाया पत्रिका 'धर्मदूत'या लिपांगु प्यंगू पेज नेपालभाषायात अलग्ग यानातःगु थासय् पिहां वयेधुंकूगु खः । चित्तधर 'हृदयं' हे पण्डित तयाः मोतिलक्ष्मी उपासिकायात संस्कृतया ज्ञान बिउगु खःसा अमृतानन्द भन्तेपाखें बुद्ध धर्म दर्शन सम्बन्धि शिक्षा हासिल यानादीगु खः । मोतिलक्ष्मी उपासिका स्वयां नं झिदँ झिंनिदँ न्ह्यः नेपाल संवत् १०४८ पाखे हे च्वयातःगु चित्तधर 'हृदय'या फुटकर बाखंत 'चित्तया चिन्तन : हृदयया स्पन्दन' ११०८ य् वयाः तिनि फणिन्द्ररत्न बज्राचार्यं सम्पादन यानाः पिथंगु खः । चित्तधर 'हृदयं' थःगु छेँ थः म्वाःनिबलय् हे नेपालभाषा परिषदयात दान याना वंगु खः । म्वातले च्वनेगु सर्तय् थः केहेँपिंत अलग्ग अलग्ग छेँ नं नामसारी यानाबिल । सिद्धिचरण श्रेष्ठ थेंज्याःम्ह सशक्त च्वमिया प्रेरणा कयाः नं मोतिलक्ष्मी उपासिकां थःगु च्वसा निरन्तर रुपं न्ह्याकादीगु खँ वय्कःयात म्हसिउपिंसं धायेगु याः । तर न्हापांखुसी छम्ह मिसा च्वमि जूगु ल्याखं मेपिंसं धाइ ल्हाइ धकाः मोतिलक्ष्मीं थःगु नां 'एम. लक्ष्मी' धकाः च्वयादिल । 'धर्मदूत' पत्रिकाय् नं एम। लक्ष्मी नामं हे बाखंत पिदनाच्वंगु दु । चित्तधर तुलाधरं नं थःगु नां 'हृदय' हे जक तयादिल । थथे छखा हे छेँया निम्ह दाजु व केहेँ जानाः नेपालभाषाया साहित्य भण्डार जायेकेगु नापं न्हूपिं नेपालभाषाया साहित्यकार व च्वमितय्त हःपाः बीगु निंतिं त्याग व दानया तकं भावना ब्वलंकाः मोतिलक्ष्मी उपासिकां थःगु जीवन फुकावंगु दु ।,http://www.nepalmandal.com/content/2530.html
हाकनं भाषिक एकाधिकारया खँ ,"Posted on Thu Jul 2, 2009  8:20 pm NST",देशय् ब्वलनाच्वंगु राजनीतिक गतिरोधयात अन्त्य यायेगु निंतिं धकाः देय्या मू मू राजनीतिक पार्टीतय् दथुइ तःक्वः हे सहलह जुइधुंकूगु दु । तर नं निष्कर्ष धाःसा पिकाये फयाच्वंगु मदु । अले थुकथं निष्कर्ष पिकाये मफुगुया मू हुनि धइगु राजनीतिक पार्टीतय्सं कयाच्वंगु थःथःगु अडान हे खः । प्रधानसेनापति प्रकरणय् राष्ट्रपितं ल्ह्वंगु पलाः गलत जूगु धासें माओवादीं थःगु नेतृत्वय् दुगु सरकारं राजीनामा बीगु जक मखु उकिया विरुद्ध सदन व सतकं आन्दोलन नं तच्वयेकाच्वंगु दु । माओवादीया आन्दो- लनया कारणं यानाः छखे सदन न्ह्याके फयाच्वंगु मदुसा मेखे देय् विकास यायेगु निंतिं दयेकेमाःगु बजेट तकं सरकारं इलय् दयेके मफइगु खःला धइगु न्ह्यसः नं थन ब्वलनाच्वंगु दु । देशय् ब्वलनाच्वंगु राजनीतिक गतिरोध छखे तच्वया वनाच्वंगु दुसा मेखे  देशय् न्हियान्हिथं अराजकता नं अप्वया वनाच्वंगु दु । थौं देय्या थीथी थासय् न्हिथं बन्द चक्काजाम आदि ज्यात अप्वया वनाच्वंगु दुसा मेगु हत्या हिंसा अपहरण थेंज्याःगु नं अप्वया वनाच्वंगु दु । अले थ्व सकतां जुयाच्वंगुया कारक तत्व धइगु देशय् ब्वलनाच्वंगु राजनीतिक अस्थिरता हे खः धायेत लिफः स्वयेमाःगु मदु । गन राजनीतिक अस्थिरता अप्वया वनी अन अराजकता नं अप्वया वनी । अले थुकथं देशय् अप्वया वनीगु अराजकतां आम जनतां दुःख सीमालीगु नं निश्चित खः । अले थौं देशय् जुयाच्वंगु नं थ्वहे खः । थौं राजनीतिक अराजकताया कारणं यानाः सरकारी ज्याकूनिसें कयाः बजाः आदि लागाय् नं थीथी कथंया समस्या जुयाच्वंगु दु । तर थज्याःगु समस्या ज्यंकेगु निंतिं धाःसा अझ नं आवश्यकता धइगु मू खँ धाःसा राजनीतिक स्थिरता हे खः । थौं देशय् न्हियान्हिथं बेसाःभाः थहां वनाच्वंगु दु । थहां वंगु बेसाःभाःया कारणं जनता म्वाये थाकुयाच्वंगु दु । तर थौं राजनीतिक पार्टीत धाःसा अझ नं देय् व जनताया स्वयां नं थःथःगु पार्टीगत स्वार्थ वा व्यक्तिगत स्वार्थय् लिकुनाच्वंगु दु । अले नेपाःया जनतायात थ्व थें विडम्बना मेगु छु जुइ ? मेखे थौंया राजनीतिक गतिरोधया कारणं गनं गणतान्त्रिक नेपाःया न्हूगु संविधान जकं दयेके मफइगु खः ला धइगु आशंका नं थौं आम नेपाःमि जनताया दथुइ चिउताःया विषय जुयाच्वंगु दुसा मेखे जनताया चाहना कथंया संविधान मवइगु खः ला धइगु ग्याःचिकु नं ब्वलनाच्वंगु दु । विशेषतः संविधानसभाया बैठकय् भाषा विवादयात कयाः नं विवाद ब्वलनाच्वंगु दु । संविधानसभाया उगु बैठकय् नेपाली कांग्रेस व एमालेया सभासद्तय्सं नेपाली भाय्यात सरकारी कामकाजया भाषा दयेकेमाः धकाः धायेगु यानाच्वंगु दुसा मेखे मधेशवादी दलतय्सं हिन्दी भाषायात नं कामकाजी भाषा दयेकेमाःगु माग यानाच्वंगु दु । उखे थ्व निगुलिं पुचःया स्वयां बिस्कं कथं माओवादीं धाःसा राष्ट्रिय भाषा धकाः छुं नं भाषा न्ह्यथनेमाःगु मदुगु खँ धायेगु यानाच्वंगु दु । खतुं गुगुं नं छगू भाषायात राष्ट्रिय भाषाया मान्यता बीमाःगु माग गुकथं कांग्रेस व एमालें यानाच्वंगु दु थ्व छगू कथं आम आदिवासी जनजाति व अल्पसंख्यक जातिया अधिकारयात अझ नं थ्व राजनीतिक पार्टीतय्सं उलि चिउताः क्यना मच्वंगुया दसु खः । नॆपाःमि जनतां सलंसः दँनिसें छगू भाषा व छगू जक भेषया नीतियात नाले मालाच्वंगु खः । गुकिं यानाः मेमेगु भाषाया विकास जुइगु अवसरं बिञ्चत जुइमाःगु खःसा थौं वयाः गुलिखे भाषा लोप जुइगु अवस्थाय् थ्यनेधुंकूगु दु । अले थथे जूगुया मू कारण धइगु हे तत्कालिन व्यवस्थां ज्वंगु छगू भाषा नीति हे खः धकाः थौंया राजनीतिक पार्टीतय्सं स्वीकार यायेधुंकाः नं हाकनं नेपाली भाय्यात जक सरकारी कामकाजया भाय् धकाः न्ह्यथनेमाः धकाः अडान कायेगु धइगु नेपाःया थीथी भाषाभाषीया अधिकार हनन यायेगु जक मखु २०६२/;६३ सालया आन्दोलनया नं अपहेलना खः धायेत लिफः स्वयेमाःगु मदु । २०६२/६३ आन्दोलन धइगु तत्कालिन व्यवस्थाया विरुद्ध व जुजु ज्ञानेन्द्रं ल्ह्वंगु पलाःया जक विरोधय् मखु । उगु आन्दोलन धइगु देय्या सकलें उपेक्षित जनतां थःगु अधिकार कायेगु निंतिं याःगु आन्दोलन खः धइगु खँ थौं वयाः राजनीतिक पार्टीतय्सं ल्वःमंकूगु जकं खः ला धइगु न्ह्यसः नं थन ब्वलंगु दु । यदि राजनीतिक पार्टीत थुकथं हे जक न्ह्यानाच्वनेगु खःसा निश्चित दु थःगु अधिकार तंकाच्वनेमाःिपं उत्पीडित वर्ग हाकनं आन्दोलनय् कुहां वयेत बाध्य जुइफु । आदिवासी जनजातिया लिसें लिउने लाःपिं वर्गया आन्दोलन दिउगु मदुनि । अझ नं थुमिसं आन्दोलनयात तच्वयेका यंकाच्वंगु दु । अझ वंगु लछि न्ह्यः जक ताः इलंनिसें सुम्क च्वनाच्वंपिं नेवाःतय्सं थःगु अधिकारया निंतिं सः थ्वयेकाच्वंगु वर्तमान इलय् हाकनं छगू भाषाया पक्षपोषण यायेगु धइगु थुमिगु सःया अपमान खः । अले थज्याःगु अपमानयात उत्पीडित वर्गं न्ह्याबलें सह यानाच्वने फइ मखु । अथे जुयाः आःया इलय् सरकारी ज्याखँया भाय् छु जुइगु धकाः बहस यायेगु स्वयां नं छुं नं भाषायात सरकारी भाषा धकाः धायेगु स्वयां नेपाःया फुक्कं भाषायात हे सरकारी भाषा धकाः न्ह्यथनेगु उचित जुइफु । भाषाया कारणं हे जनतां थःपिंत निगूगु दर्जाया नागरिक तायेके माःगु अवस्था वयाच्वन धयाच्वंसां अन्ततः थुकिं देय्यात गज्याःगु लँपुइ थ्यंकीगु खः थुखेपाखे सम्बन्धित राजनीतिक पार्टीतय्सं बिचाः यायेमाःगु अवस्था वयाच्वंगु दु ।,http://www.nepalmandal.com/content/2531.html
मोति तता ,"Posted on Fri Jul 3, 2009  10:50 pm NST",मोतिलक्ष्मी छगू कालखण्ड खः गुगु इलय् मिसात ला छु मिजंत हे नं साहित्य च्वईपं ल्हातय् ल्याः खायेत मदु । हानं उगु ई नं राणातय्गु प्रचण्ड दमनया ई विशेष यानाः नेवाः व नेवाः भाय् प्रति दमन जुयाच्वंगु ई । दुनियादारीतय्सं सयेके सीके धयागु छुं याये मजिउ । साधारण नेपाली गणित व संस्कृत ब्वने ब्वंकेत नेपाली पाठशाला नामं छथाय् निथाय् चायेकातःगु दु । व नं राणातय्गु चाकरी याइपिंसं उमिगु स्वीकृति कयाः साहित्य च्वये धयागु व स्कूल चायेके धयागु ला राणातय् उबले दकलय् मयःगु खँ जुल । वहे साहित्य च्वयाः कृष्णलाल अधिकारी जेलय् सी माल महावीर स्कूल चायेकाः चिनियाँलाल सिंह जेलय् सी माल । उबलय् वाःपौ धइगु गोरखापत्र छगू जक । उकी नं राणातय्त यःगु व जिउगु विदेशी खबर भचा बांलाक पिहां वइ मेगु अप्वः यानाः राणातय्गु प्रशंसा व उमिगु हे शासनयात तिबः बीगु लेख रचना अले खबरत पिहां वइ । लिपा 'शारदा' नामं वि.सं। १९९१ फागुनं निसें लय्पौ पिदन । १९९५ स उकी मोति तताया 'रोदन' दँ १ ल्याः ९ व दँ २ (ल्याः १ स 'पुनर्निवाह') बाखं पिदन । ह्दयचन्द्र सिंह प्रधानया'जुंगा' निबन्ध ला राणातय्सं पचे याये मफयाः वय्कःयात जेलय् हे कुनाबिल । दाजु चित्तधर ह्दयया लिधंसा दयाः मोति तता साहित्यानुरागी जुयाः पिदन । मनूतय्के अक्सर प्रतिभा धयागु ला द हे दइ । अवसर ई हःपाः व तिबः दत धाःसा व प्रस्फुटन जुयाः पिहां वइ । मोति ततायात नं अथे हे जुल । प्रतिबन्धं यानाः नं मनूतय्के अप्वः उला स्वयेगु व उला क्यनेगु भावना जाया वइ । पाय्छि अथे हे उगु इलय् झी कवि व झी मोति ततापिंके राणातय्गु खास यानाः नेवाः भाय् व नेवाःतय्त दमन याना वयाच्वंगु हुनिं यानाः नं च्व हे च्वयेगु धयागु विद्रोहया भावना दासि वःगु खः । झी कविया मदुम्ह मां लुमंकाः 'मां' कवितायात कयाः राणातय्सं थ्व चित्तधरं झीगु सरकारयात मांया रुपय् माने मयाः विरोधीया रुपय् खंगु खः धइगु अपव्याख्या यानाः जेलय् तःगु खँ सकसिनं सिउ । अले मोति तता जक गथे सुंक च्वने फइ अनं नं दाजुया आशिर्वादय् च्वनेगु यानादिल । मोतिलक्ष्मी तता नेपालभाषाय् जक मखु खस नेपाली भाषाय् नं न्हापांम्ह मिसा च्वमि जुइगु श्रय दुम्ह खः । खास यानाः बाखं विधाय् । वय्कः छम्ह बौद्ध जगतया थेरवादी उपासिका नं खः । वय्कलं बौद्ध दर्शनया ज्ञान धर्मादित्य धर्माचार्यजुपाखें प्राप्त यानादीगु खः । झी कवि चित्तधर ह्दयजुया 'सुगत सौरभ' महाकाब्य पिदनेगुली मोति तताया तःधंगु ल्हाः दु । जेलय् दुने चित्तधर दाईनं चिचीकूगु भ्वं कुचाय् सिसा कलमं च्वयाः बिया हयातःगु भ्वं संयोजन यानाः मेगु कापी ल्ह्ययातःगुिलं हे २००७ सालय् प्रजातन्त्र बहालि जुइवं वयात महाकाव्यया रुप बियाः पिकाये फुगु खः । मोति तता थःहे नं छम्ह सशक्तम्ह च्वमि खः । वय्कःया च्वखँ चिनाखँ व बाखं पत्रिकाय् बरोबर पिहां वः । अथे हे सफूया रुपय् पिहां वःगु न्यागू दु : १) मोतिमाः (निबन्ध पुचः) २) संघ (प्रवन्ध) ३) चखुंचिया सर्बय् (चिनाखँ मुना) ४) मोति बाखं पुचः (बाखं मुना) ५) उत्पलवर्णा (बुद्धकालीन श्राविकाया जीवनी) झी कवि चित्तधर ह्दयजुयात आचकिलं दायेधुंकाः नं मोति तताया अथक सेवा व लिधंसाय् कविजुं नेपालभाषा साहित्यया सेवा तःदँ तक यानादी फत । मोति ततां नेपालभाषा ख्यलय् यानादीगु सेवा अतिकं च्वछाये बहः जू । थौं झीसं अनया हे सछिदँ बुदिं दुनुगलंनिसें आस्था तयाः हनाच्वना ।,http://www.nepalmandal.com/content/2569.html
नेपाःया न्हापांम्ह मिसा बाखं च्वमि ,"Posted on Fri Jul 3, 2009  10:56 pm NST",नेपालभाषा साहित्यया पुनर्जागरणकाल लिपाया नेपालभाषा व नेपाली साहित्यय् ल्हाः न्ह्याकादीम्ह नेपाःया हे न्हापांम्ह मिसा च्वमि कथं नांजाःम्ह नेपालभाषा परिषदया आजीवन दांभरि नेपालभाषा मिसा खलःया संस्थापक निकं जुयाः नेपालभाषा साहित्य थकायेगु निंतिं आपालं योगदान बिया झाःम्ह बहुप्रतिभाशाली च्वमि मय्जु मोतिलक्ष्मी उपासिका कविकेशरी चित्तधर ुह्दयुया कॆहेँ खः । वय्कः बौ द्रव्यधर व मां ज्ञानलक्ष्मी तुलाधरया कोखं ने.सं. १०२९ दिल्लाथ्व द्वादशी कुन्हु येँया तुंछेँय् जन्म जुयादीगु खः । वय्कःयात न्यादँ दुबलय् श्रीपंचमी कुन्हु छेँय् हे आखः ब्वंकेगु शुरु याःगु खः । तर च्यादँ दुबलय् वय्कःयात चिभाःननिया काजिमान सिं तुलाधरनाप इहिपा याना बिसेंलि ब्वनेगु त्वःफित । इहिपा जुयाः न्यादँ तक भाःतिपंथाय् च्वने धुंकूसां वय्कःया मां म्हं मफयाः वय्कः थःछेँय् चाहिना च्वंबलय् सःतके महसेंलि थःछेँय् हे च्वनाः जीवन हनादिल । लिपा ब्वनेगुपाखे मन क्वसायेकाः दाजु चित्तधरया प्रेरणां चाणक्य सारस्वत व्याकरण संस्कृत भाषा साहित्यया नापं पालि भाषा व बुद्धधर्मया नं अध्ययन यानादिल । थुकथं वय्कलं अध्ययन जक यानादीगु मखु साहित्य सृजना यायेगुपाखे नं पलाः न्ह्याकादिल । वय्कःया दाजु चित्तधर 'ह्दय'या गाक्क हःपाः तिबः ग्वाहालि दुगुलिं हे वय्कः साहित्य सृजना यायेगुली न्ह्याःवने फुगु खः । वय्कः च्वयेगुली ल्हाः न्ह्यायेधुंकूसां थम्हं च्वयागु पिकायेथाय् मदुगुलिं वि.सं. १९९२ सालय् खय् भाय्या साहित्यिक पत्रिका 'शारदा'य् 'रोदन' बाखं पिकयादिल गुगु वय्कःया न्हापां पिदंगु रचना खः । अले थ्व बाखं खस भाषाया दकलय् न्हापांगु आधुनिक बाखं खः । उकिं वय्कःयात खस भाषाया न्हापांम्ह बाखं च्वमि कथं कयातःगु दु । थ्वहे पत्रिकाय् हानं 'पुनर्विवाह' धइगु खस भाषाया बाखं पिदन । थ्व निपु बाखं पिदनेधुंकाः वय्कःया 'आँस' नांगु खस भाषाया निबन्ध उगु हे पत्रिकाय् पिदन । थुकथं बाखनय् थें निबन्धय् नं दकलय् न्हापां खस भासं हे पिदन अले तिनि नेपालभाषां पिदन । वय्कःया दकलय् न्हापां नेपालभाषां च्वयादीगु निबन्ध 'जन्म' खः । अथे हे कलकत्तां पिदनीगु हिन्दी भाषाया 'धर्मदूत' पत्रिकाय् वय्कःया नेपालभाषं च्वयातःगु बाखं 'लँ' नापं 'चित्तपक्षी' व 'चित्त' धइगु निपु कविता पिदन । थुबलय् तकं वय्कलं एम। लक्ष्मीया नामं रचनात पिकयादिलसा लिपा मोतिलक्ष्मी उपासिकाया नामं च्वयेगु यानादिल । थुकथं हे च्वयेगु याना च्वनादीबलय् कालिम्पोंगं नेपालभाषां 'धर्मोदय' लय्पौ पिहां वयेधुंकाः उकी नं वय्कलं थःगु च्वसु छ्वयादिल । गबलय् वय्कलं नेपालभाषां बाखं चिनाखँ च्वयेगु स्वयां नं निबन्धय् ल्हाः न्ह्याकादिल । थुकथं वय्कलं तःपु हे निबन्ध च्वयादीगुलिं वय्कःया निबन्ध सफू जक स्वंगू पिदंगु दु । मोतिमाः ने.सं. १०७८ निबन्ध संग्रह संघ ने.सं. १०८० प्रबन्ध धौबजि ने.सं. १११८ निबन्ध संग्रह । थुपिं सफू बाहेक वय्कःया मोति बाखं पुचः ने।सं। १११४ बाखं चखुंचिया सर्बय् ने.सं. १११३ चिनाखँ संग्रह व उत्पलवर्णा ने.सं. १११५ बुद्धकालिन श्राविकाया जीवनी सफू पिदनेधुंकल । नेपालभाषा साहित्य संस्कृति थकायेगु ज्याय् थःत पानादीम्ह वय्कःया भाषा सेवायात कदर यासें प्रतिभा साहित्यिक परिवारपाखें वय्कःया हे ८० दँ बुदिंया लसताय् ने.सं. ११०८ दिल्लागा पारु कुन्हु अभिनन्दन यासें हंगु खः । थथे हे नेपाली साहित्यय् वय्कःया च्वछायेबहःगु ज्याया निंतिं 'साहित्यिक पत्रकार संघ काठमाण्डौ'पाखें वि.सं. २०४९ सालय् वय्कःयात लोकपि्रयादेवी पुरस्कारं सम्मानित याःगु दु । अथे हे नेपाली साहित्यया न्हापांम्ह मिसा च्वमि कथं नेपाल नारी साहित्य केन्द्रपाखें वि.सं. २०४९ सालय् हे वय्कः अभिनन्दित जुयादीगु दु । थुकथं वय्कःया जीवनय् स्वया वन धाःसा घात प्रतिघातं ल्हानाच्वंम्ह छम्ह सहिष्णुता त्याग व सेवाया भावनां जाःम्ह परम्परा व सामाजिक मान्यताय् बलि जूगुया  घाःख्वं खः । अले पुरुष प्रधान समाजय् भाःतं वाकाः मेम्हनाप नं ब्याहा मयासे धाइ ल्हाइया भयं वैवाहिक जीवनं अलग्ग म्वानाच्वंम्ह थःगु आत्मा उन्नति स्वयां नं स्वजनया सेवाय् ब्वनेगु त्वःतेमाःम्ह छम्ह सामाजिक पारिवारिक रुपं अत्यन्त शोषित नारी खः । भाःतपाखें परित्यत्ता जीवन हनेमाःगुया लिच्वः कथं वय्कःयाके सामाजिक रुढीगत नैतिक मान्यता प्रति विद्रोह ब्वलन गुगु वय्कःया रचनाय् व्यक्त जूवंगु दु । थज्याःगु करुण व वियोगं जाःगु जीवन हंहं सकसितं नेपालभाषा सेवा यायेगु निंतिं प्रोत्साहन बियाः मनं धनं नेपालभाषा थकायेगुली थःगु जीवन पानादीम्ह वय्कः ने.सं. १११७ थिंलाथ्व ५ कुन्हु ८८ दँया वैशय् सदांया लागि थुगु संसार त्वःता झाल । थौं वय्कः झीगु न्ह्यःने मदुसां वय्कःया लुमन्तिइ ने.सं. ११२० य् 'मोतिलक्ष्मी सिरपाः' स्वनाः नेपालभाषा ख्यलय् योगदान बियादीपिं मिसा च्वमिपिंत निदँय् छक्वः बीगु याना वयाच्वंगु दु । झिंन्याद्वः तकाया थुगु सिरपाःया दाता मय्जु केशरीलक्ष्मी मानन्धर खःसा थुगु सिरपाः नेपालभाषा परिषदपाखें लःल्हाना वयाच्वंगु खः । आः तक थुगु सिरपाः कवयित्री मय्जु नारायणदेवी श्रेष्ठ बाखं च्वमि मय्जु सुवर्ण केशरी चित्रकार व कवयित्री मय्जु प्रतिशरा साय्मियात देछायेधुंकूगु दु । थुकथं नेपालभाषाया सेवाय् थःगु जीवन पानादीम्ह गद्यकार मय्जु मोतिलक्ष्मी उपासिका थौं मदये धुंकूसां वय्कःया योगदान झीगु न्ह्यःने दनि । वय्कःयात झी सकस्यां लुमंकेगु हे वय्कःयात कदर यानागु जुइ । थौं वय्कःया सछिदँया लसताय् झीगु राष्ट्रं हे हनेमाःम्ह नेपाःया हे न्हापांम्ह मिसा च्वमि मय्जु मोतिलक्ष्मी उपासिकायात लुमंतिया श्रद्धाञ्जली देछानाच्वना ।,http://www.nepalmandal.com/content/2570.html
विदेशय् च्वंपिं नेवाःतय्गु बौद्धिक विलासिता - २ ,"Posted on Tue Jun 23, 2009  1:58 pm NST",विदेशय् च्वनाच्वंपिं नेवाःतय्गु गतिविधि थनया नेवाःतय्गु निंतिं उत्सुकताया विषय जुयाबीगु याः । सामान्य मनूतय्सं बिचाः याइकथं पिने च्वंपिं नेवाःत अप्वः धयाथें विकसित राजनैतिक परिस्थितिइ ब्वलंपिं वा अज्याःगु वातावरणय् हुर्के जूपिं जूगु कारणं थुमिगु बिचाः अझं प्रजातान्त्रिक जुइगु व नेवाःतय्सं याना वयाच्वंगु थःपिनिगु पहिचान सहितया हक अधिकार प्राप्तीया निंतिं जुयाच्वंगु आन्दोलनय् तःकथंया ग्वाहालि जुइ धयागु सोच खः । नेवाःत धायेवं सकलें अधिकारया आन्दोलन कर्मी जुइ मखु वा भाषिक व जातीय आन्दोलनकर्मी धायेवं नेवाः हे जुइमाः धयागु मान्यता गनं नं पाय्छि जुइ मखु । अथे खःसां नेवाः जुयागुया नातां नेवाःतय्गु भाषा जाति व अधिकारया आन्दोलनय् थुमिगु सकारात्मक सोच दयेमाः धयागु बिचाः सकसियां जुयाच्वनी । अथे हे थःगु जन्मभूमिं तापाक मेपिनिगु देशय् च्वनाः आन्दोलनया गतिविधियात तिबः बी मजिउ थःगु कमाईया ज्याय् जक सीमित जुइमाः धयागु मान्यता कयाच्वंपिं नं दु । उकथं हे पिने देशय् च्वनाच्वंपिं नेपाःया नेवाःत स्वयां मेमेगु जाति विशेष यानाः ब्रम्हूतय्गु ल्याः अप्वः दइगु कारणं थःपिं नेवाः जक धयाः गतिविधि न्ह्याके मफइगु खँ नं न्यने दु । थुपिं नेवाःया निंतिं धकाः नां बिल धाःसा ज्याझ्वलय् सहभागी मजुइगु व ग्वाहालि तकं मयाइगु कारणं नं नेवाःतय्गु गतिविधि संयमित जुइगु याः । विदेशय् च्वनाच्वंपिं नेवाःत सकलें छगू हे स्तरया जीवन पद्धति हनाच्वंपिं मखु । उच्च ओहोदाय् च्वनाः लजगाः यानाच्वंपिनिगु निंतिं थःपिनिगु विशिष्ट म्हसीकाया महत्व गुलि दयाच्वनी उलि न्हियान्हिथं ज्या यानागु कमाइपाखें जीवन हनाच्वंपिनिगु निंतिं दयाच्वनी मखु । उकथं हे पुस्तौंनिसें पिने बसोवास यानाः जीवनयापन यानाच्वंपिं आः थःपिं हरेक कथं सम्पन्न जुइधुंकाः थःपिनिगु बिस्कं म्हसीकाया निंतिं लालायित जुयाच्वनी । थःपिनिगु जीवन सम्पन्न यायेगु झ्वलय् थुमिसं थःगु भाय् कला संस्कृति व परिवार तकं ल्वःमंके धुंकूसां थःपिं नामं व जातं नेवाः जुयाच्वंगु कारणं थःपिनिगु मौलिक म्हसीका कायम यायेगु ज्याय् न्ह्यानाच्वंगु दइ । विदेशय् आपालं नेवाःत आः वसोवास यानाच्वंगु दु । थ्व ल्याः आः न्हापा स्वयां यक्व हे जुइधुंकूगु दु । न्हापा सीमित कारणं जक विदेश वनेगु ज्या जुइगु खःसा आः अध्ययन अनुसन्धान लगायत अनेक कारणं विदेशय् च्वनाच्वंपिं दु । थथे अध्ययन अनुसन्धान याः वइपिं मनूत अल्प ईया निंतिं जक विदेशय् च्वनीपिं व हाकनं थःगु हे देशय् लिहां वईपं जूगु कारणं थुमिसं विदेशय् च्वंपिं नेवाःतय्त वर्तमान नेवाः स्थितिया बारे थुइका बियाः विश्वन्यंकंया नेवाःतय्गु हक हितया निंतिं ज्या याये फइगु वातावरण ब्वलंका बीमाःगु दु । मेखे तःदँ न्ह्यवंनिसें विदेशय् च्वनाच्वंपिं नेवाःत थःपिनिगु परिवार नाप सम्पर्कविहिन वा सीमित सम्पर्कय् जक लानाच्वंगु कारणं गुलिखे थःथितित थःगु हे शहरय् च्वनाच्वंसां मसियाच्वनीगु कारणं अज्याःगु सम्बन्धया विषय जानकारी काये मालीगु खँय् नं शंका मदु । नेपालं पिहां वनीपिं मनूतय्सं नं विदेशय् च्वनाच्वंपिनिगु बारे सुचं कयाः वनेगु वेश जुइ । विदेशय् च्वनाच्वंपिं मनूतय्सं नं थुकथं थःगु देशं वःपिं मनूतय्त ग्वाहालि यायेगु थासय् भारु धकाः बिचाः यात धाःसा थुकिं नेवाः एकताया भावनाय् हाकनं सुपाचं भुनेफु । नेपाःया राजनैतिक परिवेश न्हापा स्वयां आपालं फरक जुइधुंकूगु दु । मेखे नेवाःतय्त राज्यं यानाच्वंगु उत्पीडनया रुप फरक जुगु दु तर मात्रा घटे  जुयाच्वंगु मदु । आःतक नं सरकारीस्तरं भाषा जातियात बी माःगु सम्मान राज्यं बियाच्वंगु मदु । अधिकार प्राप्तीया आन्दोलनय् सकलें छधी जुया वनेत देसय् च्वंपिं व देशं पिने च्वंपिं सकल नेवाःतय्गु मंकाः कुतः जुइमाःगु खँय् शंका मदु । थुकिया निंतिं पहल निखेरं जुइमाःगु खँय् नं शंका मदु । पिने च्वंपिं नेवाःतय्गु मनय् नेवाःतय्गु जक अधिकारया खँ ल्हायेगु साम्प्रदायिक खः धयागु भावना अझं तनावंगु खने मदुनि । वा विकसित देशया विकसित समाजय् च्वनाः नेवाः जातिया जक खँ ल्ह्वनेगु थःगु ब्यक्तित्वयात मल्वःगु खँ धकाः तायेकाच्वंपिं नेवाःत अझं दनि । नेवाःतय्गु हक अधिकारया खँ स्वयां थःगु विद्वता न्ह्यब्वयेत लालायित मनूत व संस्थाया ज्यां नेवाः हक अधिकार स्थापना जुइमफइगु खँय् थ्व ख्यलं बिचाः यायेमाःगु ई आः वःगु दु । विदेशय् च्वनाच्वंपिं नेवाःतय्सं आः बुलुहुँ थःथःपिनिगु बासस्थानय् नेवाः खलः पुचः स्वनेगु ज्या यानाहःगु लसताया खँ खः । थथे पुचः नीस्वनेगु ज्याय् परिवारया मनूत जक दइगु वा सीमित मनूत जक दइगु खःसां थुकियात सकारात्मक कथं हे कायेमाः । न्हापा अमेरिका व बेलायतय् जक सीमित जुयाच्वंगु नेवाः संस्था आः विश्वया अनेकन थासय् विस्तार जुइधुंकूगु दु । सीमित गतिविधि वा विदेशय् बसोबास यानाच्वंपिं मेमेगु देय्या मनूतय् दथुइ नेवाःतय्गु बिस्कं म्हसीका बीत वा थःगु देशय् जुइगु नखःचखःयात लुमंकाः थः परिवारया लुमन्ति दिं हनेत हे जक जूसां नीस्वनातःगु थुज्वःगु पुचलं नेवाःतय्गु हक अधिकार व संस्कृति संरक्षणय् महत्वपूर्ण योगदान बीगु खँय् शंका मदु । विदेशय् च्वनाच्वंपिं नेवाःत दुने नं नेवाः गतिविधिया बारे चित्त बुझे मजुयाः छगू हे थासय् छगू स्वयां अप्वः संगठन दयेकाच्वंगु खनेदु । थुकिं  नं समष्टीगत रुपं नेवाः आन्दोलनयात तिबः हे बीगु विश्वास यायेछिं । आःया परिवेशय् थथे देश विदेशय् नीस्वातःगु खलः पुचःया ल्याः तयेमाःगु नं छगू महत्वपूर्ण ज्या खः । खय्त ला स्वनिगः नेवाःतय्गु मू केन्द्र जूगु कारणं थ्व स्वनिगलं हे यायेमाः धयागु खँ वयेफु । तर पिने च्वंगु नेवाः खलःपुचःत थःथवय् अःपुक सम्पर्कय् वये फइगु सम्भावनाय् नं ध्यान वनेमाः । तर थौंया विकसित संचार माध्यम व साधनं थथे नां व गतिविधि मुंकेगु ज्या अःपुक हे जुइ फइ । थुकिया पहल नं याकनं हे जुयाः विश्वय् न्यनाच्वंपिं नेवाःतय्गु स्थिति थुइकेगु ज्या नं याकनं हे जुइमाःगु खँय् शंका मदु । nshakya@gmail.com,http://www.nepalmandal.com/content/2260.html
इतिहासपाखें नेवाःतसें गुकथं सयेकेगु ,"Posted on Mon Jun 22, 2009  7:23 pm NST",मल्लकालिन नेपालमण्डलय् नुवाकोट केरुङ मार्ग जुयाः भोटनाप व्यापार यायेगु मू मार्ग खः । नुवाकोटय् मल्ल जुजुपिंसं केन्द्रपाखें हे प्रतिनिधि मार्पुत शासन याइगु जुयाच्वन । नुवाकोट उबलय्या कान्तिपुरया आर्थिक व सैनिक दृष्टिकोणं नं महत्वपूर्ण लागा खः । पृथ्वीनारायण शाहं नेपालमण्डलया स्वनिगलय् हमला याये न्ह्यः स्वनिगःया छचाःख्यरं च्वंगु नेपालमण्डलया लागात कब्जा यानाः स्वनिगःयात घेरे यायेगु नीति ज्वन । थुकिया न्हापांगु पलाः वि.सं. १८०० य् पृथ्वी नारायण शाहं नुवाकोटय् हमला यात । तर स्वनिगःया फुक्क मल्ल जुजुपिं छप्पँ जूगुलिं सफल मजू । नुवाकोट आक्रमण असफल जुइवं पृथ्वीनारायण शाहं निता खँय् ध्यान बिल । छता गोरखा सेनाया सशक्तीकरण व मेगु मल्ल जुजुपिनि दथुइ ल्वापु तच्वयेकेगु । थुकिया लिच्वः कथं यल व येँया जुजु भार-दारपिनि ल्वापु व ख्वपया रणजीत मल्लयात साँखु चाँगु निसें दोलखातक त्याकाः ख्वपयात बीगु लोभ क्यनाः निक्वःगु नुवाकोट आक्रमण ने.सं. १८०१ य् यानाः त्याकल । थ्व आक्रमणयात पृथ्वीनारायण शाहया रणनीति कथं हे यल व ख्वप मौन च्वना बिल मात्र जयप्रकाश मल्लया सेनां जक ल्वाये माल । गोरखां हानं आक्रमण याइ तिनि धकाः वाःचाःसां उकथंया तयारी मल्ल जुजुपिंसं नं मयाःगु खनेदत । नुवाकोट बुइधुंकाः नेपालमण्डलया पूर्वी लागात साँखु चाँगु नगरकोट नाल्दुम दोलखा नं त्याकल । थ्व त्याःगु लागा खः थें च्वंक ख्वपया जुजु रणजीत मल्लयात बिल । गुकिं यानाः मल्ल जुजुपिनि दथुइ अन्तरविरोध तच्वल । लिपा नेपालमण्डलया प्रमुख किल्ला किपुली नं गोरखां वि.सं. १८१४ जेष्ठ १९ गते न्हापांखुसी आक्रमण यात तर थ्व आक्रमण किपूया जनताया प्रतिरोध व येँ यल व ख्वपया जुजुपिंसं नं थ्व ल्वापुइ गोरखाया विरुद्ध सेना छ्वया बिल । गुकिं यानाः पृथ्वी नारायण शाहया सेनापति कालु पाण्डे किपुलिं कयेकाहःगु वाणं सित । थ्व आक्रमणय् गोरखाया सेनायात तःधंगु क्षति जुल । किपूया लडाकुतसें पृथ्वीनारायण शाहयात पाले हे त्यंगु खः मेम्ह लडाकुं जुजुयात स्याये मत्यः धाःगुलिं त्वःता बिल । थ्व आक्रमणय् नेवाः राज्यत फुक्कं छप्पँ जुयाः गोरखाया विरुद्ध ल्वाःगुलिं गोरखा बांमलाक बुइमाल । अले बुनाः लिहां वन । सीपिं गोरखा सेना व घाःपाः जूपिंत थःगु थासय् यंकेत नेवाः सेनां सहुलियत बिल । गोरखा सेनां स्वनिगःया शिवपुरी व काभ्रे त्याका यंकल । मकवानपुर नं त्याकाः स्वनिगःया पहाडी लागात नं धमाधम त्याका यंकल । उबलय् नेपालमण्डलय् स्थायी सेना मदुगु खनेदु । छुं भचा नगरकोटी सँय् व खसतय्त हे सेनाय् छ्यलातःगु जुयाच्वन । नेवाःत फौजी मजुइगु चरित्र न्हापांनिसें हे खः ला वा नेवाःत सेनाय् वने लःलः मधाःपिं खः । सुनां नं पिनं आक्रमण याःवल धाःसा फुक्क ल्याय्म्हत मुनाः ल्वाः वनीगु जुयाच्वन । किपूया आक्रमणय् नं थुकथं हे नेवाः ल्याय्म्ह मुनाः ल्वाः वंगु खः । तर थ्व तालिम प्राप्त स्थायी सेना मखुगुलिं छकः निकः ल्वाः वनेत वइ तर बारम्बार वनेगु सम्भव मदुगुलिं लिपा गोरखां निक्वःगुखुसी नं किपुली आक्रमण याःबलय् पिनं नेवाःतसें ग्वाहालि याः मवंगु जुइफु । नापं नेवाः जुजुपिनि दथुइ बेमेलया कारणं नं ग्वाहालि याः मवन । पृथ्वीनारायण शाहं नाकाबन्दी तयातःगुलिं नं जनतां नेवाः जुजुया पक्षय् ल्वाः वनेत इच्छा मक्यन । तर किपूया जनता सु बुराबुरी सु मिसामस्त फुक्क मिले जुयाः गोरखानाप ल्वात । थ्व पालय् किपूया किल्ला बल्लाःगुलिं नं किपूया जनतायात साथ बिल उकिं हानं गोरखाया सेना बुइमाल तर किपूया तःधंगु नोक्सान जुल । व धुंकाः किपूया जःखःया फुक्क लागा पृथ्वीनारायण शाहं त्याकाः किपूया विरुद्ध कडा नाकाबन्दी तया बिल । थुखे स्वनिगःयात हे तःधंगु नाकाबन्दी यानाः अत्यावश्यक सामान पना बीवं जनतां सह याये मफुत । गुकिं यानाः जनताया मनय् थ्व जुजुपिनि राजनीति खः मल्ल जुजु जूसां वा शाह जुजु जूसां जनता ला थःगु ज्या यानाः हे नयेमाः । थुकथं चि मल्ता मदयेकाः गुलि च्वने फइ । थ्व नाकाबन्दी बारे उबलय् ने।सं। ८८३ य् रामायण सफू च्वःम्ह छम्ह मनुखं पुष्पिका वाक्य थुकथं च्वयातःगु दु - गोर्खाया जुजु पृथ्वीनारायण शाहं नेपाल बाहेकया दक्व थासय् राज्य यानाः दक्व लँ पनाः कपाय् छपु चि छकू हे छ्वया महल । अय्ताछि चिया छम्वः थ्यन । सुनानं चि न्यानाः नये मफुत  । मल्ता चाहिं दांछिया खुगः न्हय्गः जक वल । कपाय् चाहिं छम्वःया छतोला जक वः । सकस्यां वसः भ्वाथः जुल । थ्व खँत थौं इतिहासया पानाय् जक सीमित दु । थ्व खँ लुमंकाः हानं न्हापा थें हे नेपालमण्डल दयेकाः मल्ल राज्य दयेकेमाल धइगु मखु । राज्य पुनर्संरचना यानाः नेपाःयात संघात्मक व्यवस्थाय् यंकेत संविधान च्वयाच्वंगु इलय् नेवाःतय्गु स्वनिगःनाप स्वानाच्वंगु ऐतिहासिक कालंनिसें निरन्तर रुपं नेवाः लागा जुयाच्वंगु थासय् नेवाः स्वायत्त प्रदेशया मागयात नेवाःतय्गु माघ ३ या प्रदर्शन व जेष्ठ १८ या बन्दं राष्ट्रिय मुद्दाया रुपय् स्थापित यायेधुंकल । नेपालमण्डलय् च्वंपिं नेवाःत छप्पँ जुयाः च्वने फत धाःसा नेवाःतसें थःगु राजनीतिक अधिकार काये फइ धइगु संकेत कथं कायेमाः धकाः जक इतिहासया थ्व खँ लुमंका तयेमाःगु खः । उगु इलय् जूगु नाकाबन्दीया मनोवैज्ञानिक लिच्वः थौं नं नेवाःतय् दथुइ दु । उकिं संघीय प्रदेश कथं नेवाः प्रदेश दयेकल धाःसा छिमेकी प्रदेशतसें झीत नाकाबन्दी यानाः म्वाये मफयेका बी धइगु भ्रम सायद उबलेनिसें लानाच्वंगु मनोवैज्ञानिक लिच्वः जुइफु । थुज्वःगु भ्रमयात चीकाः नेवाः स्वायत्त प्रदेशया औचित्यतायात नेवाःतय्सं थुइकेगु कुतः मयासे थुकथंया पुनर्संरचनाया सम्भावना मदु धकाः उपेक्षा यायेगु मात्र नेवाःत थःगु राष्ट्रिय दायित्वं पलायन जुइगु खः ।,http://www.nepalmandal.com/content/2244.html
भाषिक अधिकार मबीत जुयाच्वंगु षडयन्त्र ,"Posted on Fri Jul 3, 2009  11:00 pm NST",मुलुक न्हूगु संविधान निर्माणया प्रकि्रयाय् दु । गण्तन्त्र नेपाः दुने देय्या बहुसंख्यक आदिवासी जनजातितय्गु हक अधिकार संविधानं सुरक्षित याइ धयागु आशा जुयाच्वंगु दु । थःपिनिगु जातीय म्हसीका लिसें थःपिनिगु भाषा जाति संस्कृतिया अधिकारया निंतिं आः हाकनं आन्दोलन यायेम्वाःली धयागु मान्यता जुयाच्वंसां आम जनता सन्तुष्ट जुइ फयाच्वंगु मदु । संविधान निर्माणया प्रकि्रया दुने जुयाच्वंगु थीथी समितिया छलफलया खँत बुलुहुँ सार्वजनिक जुइगु क्रमय् थुज्वःगु आभास ब्वलना वःगु खः । आःया मुलुक संघीय लोकतान्त्रिक गणतन्त्र जुइगु खँ निश्चित खः । तर थ्व संघ भाषा जातिया आधारय् निर्माण जुइ मजिउ धयागु खँयात यथास्थितिवादीतय्सं ल्ह्वना हे च्वंगु दनि । भाषा जातिया नामय् संघ निर्माण जुल धाःसा मुलुक विखण्डनय् वनीगु भ्रामक बिचाः पित बियाच्वंगु दु । थीथी राजनैतिक पार्टीतय्सं नं थःपिनिगु धारणा प्रस्ट कथं तये फयाच्वंगु मदुनि । भाषा व जतिया आधारय् संघ निर्माण जुइ मजिउ धयागु धारणा पार्टीगत रुपं मवःनिसां पार्टीया शीर्षस्थ नेतातय्सं विशेष यानाः गैर जनजातितय्सं न्ववाना हयेधुंकूगु दु । संविधानसभाया बैठकय् 'सांस्कृतिक व सामाजिक ऐक्यबद्धताया आधार निर्माण समिति'या प्रारम्भिक मुँज्याय् ब्वति काःपिं मनूतय्सं आः हाकनं खस नेपाली भाषायात हे सरकारी ज्याखँया भाषा यायेमाः धयागु बिचाः पित बियाच्वंगु दु । दकलय् न्हापां थ्व भाषायात संवोधन यायेगु नांया निक्र्योल जुइमाः । नेपाः देय् दुने ल्हाइगु फुक भाय् हे नेपाली भाषा खः । उकिं नेपालीभाषा धकाः खस नेपालीभाषायात जक संवोधन यायेगु पाय्छि मखु । थुकिया नीति हे दयेमाः । तामांग गुरुङ थारु आदि भाषा फुक्क हे नेपालीभाषा जूगु कारणं थःपिनिगु भाषायात नं नेपाली भाषा धकाः संवोधन यायेगु अधिकार थुमित दयेमाः । अथे हे आःया खस नेपालीभाषायात न्हापा गोर्खा भाषा धायेगु यानातःगु ऐतिहासिक प्रमाण नं दु । न्हापा थुगु भाषां पिदनीगु पत्रिकायात 'गोर्खापत्र'या नां बियाः थौं तक नं गोर्खा भाषीतय्सं थःगु प्रमुख मुखपत्रकथं हे कयाच्वंगु दनि । उकथं हे थ्व भाषां सफू पत्रिका पिथनेगु निंतिं राज्यस्तरं गोर्खा भाषा प्रकाशन समिति धकाः सफू पिथनेगु ज्या याइगु नं पुलां मजूनि । उकिं पंचायत शासनया प्रवृत्ति कथं छगू भाय् छगू संस्कृतिया नामं मेमेगु भाय् व संस्कृतियात दमन यायेत छ्यलातःगु नांयात आः नं यथास्थितिबादीतय्सं छ्यलाच्वंगु व थ्वहे भाय्या वर्चश्व ल्यंकेत षडयन्त्र यानाच्वंगुपाखे सकल आदिवासी जनजाति व भाषिक अधिकारकर्मीत सचेत जुइमाःगु दु । आःया परिवेशय् सम्पर्क भाय्कथं खस नेपालीभाषायात नालेफइ थें ज्याखँया भाषाकथं थुकियात मान्यता बीगु धयागु हाकनं थ्वहे खसभाषाया एकाधिकारयात स्वीकार यायेगु जूवनी गुकिं नेपाःया अनेकौं मातृभाषाया उत्थान हाकनं लिउने लाःवनी । देय्या फुक्क भाषायात समान विकासया अवसर बीमाःगु खँय् शंका मदु अले राज्यं नं थ्व नीतियात नाले हे माः । आः सरकारी ज्याखँया भाषा खस नेपाली हे खः धकाः किटान यायेमाःगु नं आवश्यकता हे मदुनि । मुलुक संघीय गणतन्त्रय् प्रवेश जुइवं हे थ्व भाषाया समस्या थःथःगु संघया आवश्यकताकथं संवोधन जुइगु कारणं आः विवाद ब्वलंका च्वनेमाःगु आवश्यकता मदु । आः सरकारी ज्याखँया भाय् खस नेपाली भाषा धायेगुया अर्थ भाषा व जातिया नामय् संघीयता निर्माण जुइ फइमखु धाइपिनिगु धापूयात बः बीगु खः । आःया परिवेशय् छगू हे भाय् जक सरकारी ज्याखँया भाय् जुइमाः धयागु मान्यता नं मदु । छगू स्वयां अप्वः सरकारी ज्याखँया भाषा जुइ फइगु उदाहरण विश्वया आपालं विकसित देशं बियाच्वंगु दु । नेपाः थेंज्याःगु विविध भाषाभाषीतय्गु देशय् थ्व जुइ हे माः । तर खस अधिनायकवादीकतय्सं मेमेगु भाषायात मान्यता बिल धायेवं थःपिनिगु भाषाया अधिनायकत्व न्हनावनी धयागु मान्यतां हे मॆमेगु भाषायात उचित स्थान मबीगु याना वयाच्वंगु खः । खस नेपालीभाषाया अधिनायकवादया कारणं आदिवासी जनजातिया आपालं विद्वानवर्ग नं थ्व भाषाप्रति आशक्त जुइत बाध्य जुयाच्वंगु दु । आदिवासी मूलया मनूत थीथी संघ संस्था व प्राध्यापनय् संलग्न जुयाच्वंगु व थ्व भाषा हे थुमिगु रोजीरोटी जुयाच्वंगु कारणं खस नेपालीभाषायात सिमान्त दुने यंकेत थुपिं तयार मजुसे खस नेपालीभाषाया समर्थनय् वनाच्वंगु खनेदु । थःगु मातृभाषा प्रति आशक्त जुइ मफुपिं मनूतपाखें नं आः मातृभाषा अधिकारया आन्दोलनय् न्ह्यानाच्वंपिं मनूत होशियार जुइमाःगु खनेदु । भाषा जातिया उत्पीडनया कारणं हे मुलुकय् जनआन्दोलन जुगुखःसा थुकि आदिवासी जनजातितय्गु ब्यापक ब्वति दुगु खः । थुकिया हे लिच्वः कथं परम्परागत शक्तिकेन्द्र धयातःगु राजसस्था तकं अन्त जुया वनेधुंकूगु दु । तर अथे खःसां राज्यशक्तिइ च्वनाच्वंपिं मनूत अझ नं छगू जाति व वर्गयापिं जक जुयाच्वंगु कारणं भाषिकरुपं अझं जनजाति व आदिवासीतय्त उत्पीडनय् लाकेमाः धयागु मान्यता थुमिके दनि । थ्व आः छुं नं हालतय् स्वीकार जुइगु स्थिति मदु । आः नं न्हापाया संविधानय् थें मातृभाषाया माध्यमं शिक्षा धयागु प्रावधान जक न्ह्यने हयाः हाकनं छकः देय्या आदिवासी जनजातितय्त धोका बीगु ज्याया शुरु थ्व 'सांस्कृतिक व सामाजिक ऐक्यबद्धताया आधार निर्माण समिति'या सहलह धकाः क्यना हयेधुंकूगु दु । थःपिनिगु अधिकार सुरक्षित मजुइगु संविधान आःया नेपाःमितय्सं मालाच्वंगु मखु धयागु सन्देशयात आः हे सकसिनं थुइके फत धाःसा जक न्हू संविधानया उपादेयता दइगु खँ सकसिनं वाःचायेकेमाः । nshakya@gmail.com,http://www.nepalmandal.com/content/2571.html
धस्वाःगु बुंगद्यः गबलय् साले दइ ? ,"Posted on Tue Jun 23, 2009  8:03 pm NST",नेपाःया दकलय् ताःहाकःगु रथ जात्रा कथं नांजाःगु यलया बुंगद्यः जात्रा खः । सहकालया द्यः ह्याउँख्वाः करुणामय झी नेपाःमिया पूजनीय राष्ट्रिय आराध्य द्यः खः । थ्वहे कारणं थ्व द्यःया जात्रायात यल येँ व ख्वपया मंकाः जात्रा कथं न्यायेकेगु याइ । थ्व स्वनिगःया मंकाः जात्रा खः । बैशाख शुक्ल प्रतिपक्षँ कुन्हु यलया पूच्वय् रथय् करुणामय विराजमान यायेधुंकाः शुरु जुइगु थ्व जात्रा जावलाख्यलय् भोटो क्यनेधुंकाः क्वचाइ । पूच्वं गाबाहाः-मंगबजाः-हःखा-सौगः-नुगः-लुँहिति-ओकुबहाः-थपाहिति-थैना-इति-लंगख्यः तक सालाः नैंक्याः कुर्केगु जात्रा यायेधुंका इति त्वालं कुमारीपाटी जुयाः जावलाख्यलय् सालाः प्यन्हु लिपा भोटे जात्रा यानाः थ्व ताःहाकःगु जात्रा क्वचायेकी । थ्व जात्राय् यक्व यक्व मनूतय्सं ब्वति काइगुलिं थ्व जात्रा स्वयेगु तसकं न्ह्यइपु । बुराबुरिलिसें मचापिंसं तकं लय्तायाः ब्वति काइगुलिं थुकियात लोकंह्वाःगु राष्ट्रिय जात्रा धायेफु । सहकालया द्यः भाःपियाः दछिया लागिं यःगु खाद्यान्न चूलाये फयेमा धकाः फ्वनेत नं मनूत थ्व जात्राय् छन्हु न छन्हु अवश्य ब्वति काः वइगु खः । थज्याःगु तःधंगु राष्ट्रिय जात्रायात खालि चले याये कथं जक थौंकन्हय् गुथि संस्थानं ज्या यानाच्वंगु खनेदु । रथ स्यनेगु क्रम छुं दँ न्ह्यवंनिसें नियमित जुयाच्वंगु दु । हावा फुस्के जूगु पाचड मोटर थें रथयात थासंथासय् मर्मत यानाः जात्रा न्ह्याकाच्वंगु दँदँ दत तर थ्व गम्भीर विषययात सम्बन्धित निकाय गुथि संस्थान व सरकारी जिम्मेवार निकायं खेलांची जक तायेकाच्वंगु दु । रथ दयेकेगु ज्याय् आवंलि जन प्रतिनिधितय्गु निगरानी दयेमाःगु खनेदु । थुकी भाषा विशेषज्ञतय्गु ग्वाहालि नं कायेमाःगु दु । अथे हे जात्राया झ्वलय् रथ सालीगु च्वय् रुटय् सतक तसकं बांमलाः । जात्राया इलय् पाइन्ट पर्के थें टुक्रा टुक्रा पीच याइगुलिं सतक रथ सालेगु लागिं उपयुक्त मजू । अय्नं अपार जनताया स्वतःस्फुर्त श्रद्धाया बलं जात्रा छगू बल्लबल्लं न्ह्यानाच्वंगु दु रथ छगू साला हे च्वंगु दनि । थ्व तसकं च्वछायेबहः जू । मेगु थ्व जात्राया पंगः कथं वयाच्वंगु धइगु थ्व लागाय् न्हून्हूगु छेँ दयेकेगु क्रमय् यक्व पिनें वयाः टप पिकाइगु चलन जुया वयाच्वंगु दु । थ्व बांलाः मजू । जात्राया इलय् छेँथुवाःत ग्याःचिकु कयाच्वनेमाःगु अवस्था म्वाःसां म्वाःसां मवःसां जिउ । कःसिया पःखाः पाखा टप रथं स्यंकाः अप्पा कुतुं वयाः मनू घाःपा जुयाः जात्रा हे म्हाइपुइगु अवस्था नं जुयाच्वंगु दु । थज्याःगु खँय् जात्रा चले याईपं सिबें नं छेँ दनीपिंसं हे बिचाः यायेमाःगु खनेदु । थःगु छेँ बुंगद्यः सालीगु रुटय् लाः धइगु खँयात वाःचायेकाः वहे कथं छेँ दनेगु ज्या वय्कःपिंसं यायेमाः । छुं दँनिसें ज्यापु समाज यलया ग्वसालय् जात्रा व्यवस्थित यायेगु ज्या जुयाच्वंगु दु । गुकिं यानाः जात्रा तसकं व्यवस्थित व सुरक्षित नं जुयाच्वंगु दु । थ्व बांलाःगु खँ खः । थुकिया लागिं ज्यापु समाज यलया सकल लय्ताः ज्यामितय्त सुभाय् बीमाः । फस्ट एड स्वास्थ्य सेवा लः वितरण सेवा रथ साले अःपुइक रथ सालीपिंत घेरे यानाः हयेगु सेवा रथ धेचुलाः न्ह्याके मफइबलय् छेँय् छेँय् वनाः रथ सालाः धस्वाकेगु सेवा अथे हे रथयात इलय् ब्यलय् ब्रेक बीगु सेवा थज्याःगु तसकं थाकुगु ज्यात ज्यापु समाजपाखें जुया वयाच्वंगु दु गुकियात न्ह्याक्व च्वछाःसां म्हो हे जुइ । जनस्तरं थ्व जात्राय् न्ह्यागु दुःख कष्ट कया वःसां जात्राया जिम्मेवार निकाय गुथि संस्थानं जात्रायात थःपिनि नियमित 'ड्यूटी' जक तायेकाः लापरवाही यानाच्वंगु दु । दँय्दसं रथ छाय् स्यन रथ गय् यानाः बल्लाक दयेकेगु सुयाके राय सल्लाह काःसा रथ तप्यंक धस्वाकाः दयेके फइ बजेट मगाःसा सरकारयाके फ्वनेगु आदि थेंज्याःगु समस्यापाखे गुथि संस्थान गम्भीर खने मदु । गुथि संस्थानया सुस्त व्यवहारं यानाः थ्व जात्राय् जनस्तरं माक्व ग्वाहालि याःसां जात्रा थातं मलाना वयाच्वंगु यक्व दँ दत । थ्व देय्या प्रतिष्ठानाप स्वापू दुगु जात्रायात अझ व्यवस्थित व सुरक्षिँत यायेत माःगु व्यवस्था जुइमाः धइगु यक्व मनूतय् धापू दु । थ्वपाखें सम्बधित निकायत जिम्मेवार जुइमाःगु दु । थ्व जात्राय् बुंगद्यःया लिउलिउ सालीम्ह चाकबाहाःद्यः सालीपिं मस्तय्गु उत्साह तसकं स्वये न्ह्याइपु । थ्व उत्साह ल्यनाच्वंत्तले थ्व जात्रा नं ल्यनाच्वनी । उत्साह गबलें मसीमा ।,http://www.nepalmandal.com/content/2289.html
"झी लिउने मलाःनि, धुक्क जुइ ","Posted on Tue Jun 23, 2009  8:12 pm NST","'थन आर्थिक मन्दी तच्वयाच्वन । मन्दीं मतिनामितय्त नं बांमलाक लिच्वः लाकाच्वन । यक्व प्रेमि प्रेमिकातय् मतिनाया गथः मन्दीं छ्वासुका हल । चफुना बिल । मतिना मन्दीया कारणं शिथिल खने दइ ।' अमेरिकाय् ब्वं वनाच्वंम्ह भाजुं खबर छ्वया हइ । अमेरिका खुल्ला प्रेमया भूमि । मिजं मिसा दथुइ अन प्रेम क्रियाय् बन्देज दइ मखु । स्वच्छन्द पे्रम सहज जुइ । मतिइ लुइ प्रेम यायेत नं ध्यबा माः । प्रेम निःशुल्क जुइफु । तर नयेमाः । त्वनेमाः । खाली  खल्तीं फुस्लुगु प्वाथं प्रेम जुइ मखु । अमेरिकाय् ल्यासेल्याय्म्हत मां बौया भरय् च्वने मदु । जीवन थःगु  कमाई न्ह्याकी । ज्या मयासे जीवन न्ह्याके फइ मखु । मन्दीया कारणं ज्याया अवसर म्हेँ जुइ । ज्या याये दइ मखु । ल्याय्म्ह ल्यासेतय् ज्याय् मन्दीं प्रतिकूल लिच्वः लाकी । ध्यबा म्हति जुइ । प्रेम न्ह्याके फइ मखु । प्रेम यायेत नं खर्चबर्च ला माः । आर्थिक संकटया कारणं ल्याय्म्ह ल्यासेतसें मतिनाया स्वापू थामे याये थाकुइ । पे्रमया स्वापू विघटन जुजुं वनी । अमेरिकाय् थौंकन्हय् प्रेम याये ? धौधौ जूगु खँ न्यने । अजू चाइ । थन थःगु जःखः स्वये । अमेरिकाय् थें मन्दीं ल्याय्म्ह ल्यासेतय्त प्रभाव मयाःगु अनुभव जुइ । न्हिया-न्हिथं प्रेम प्रदर्शन थन चर्के जुया वयाच्वनी । उखुन्हु छम्हेस्यां धाइ 'आः प्रान्स, अमेरिकाय् वने म्वाःल । मरुइ देगःदेगलय् प्रान्स, अमेरिका जीवन्त जुयाः जुयाच्वंगु खने दइ…॥ नव युवा युवतीत उन्मुक्त प्रेम मुद्राय् लीन जुयाच्वंगु ………दृश्यत । मन्दीं लिना हःगु खुल्ला प्रेम । युरोपं काठमाडौंलय् वयाच्वंगु अनुभव जुइ । मठ मन्दिर बाहा बही गल्लि दुवाः थन अन मदय्क थौंकन्हय् ल्याय्म्ह ल्यासेत प्रेम योगय् तनाच्वंगु खने दइ । त्वानाःसिँया कामुक दृश्यत सुलाः सुलाः स्वये माःगु आवश्यकता दइ मखु । स्वये मयःसां मिखा ध्वदुक्क कामदेव वात्स्यायनया चेलात थौंकन्हय् छ्यापछ्याप्ति खने दइ । छम्ह रेष्टुरेन्ट थुवालं धाःगु लुमनी 'छु याये …सिबें स्वईपंत लाज ।' बिचाः वइ । मन्दी अमेरिकाय् जक वःगु जुइमाः । नेपालय् मन्दी वःगु संकेत मदु । अमेरिकाय् प्रेमि पे्रमिकातय्त मन्दीं फाना बी…। शिथिल याना बी । झीथाय् झं झं चर्के जुया वइ । थन प्रेमि प्रेमिकाय्त मन्दीं मथिउ । छाय् थी  तर्क याये । अमेरिकाय् ल्यासेल्याय्म्हतय् थःगु लागिं थम्हं हे कमे यायेमाः । थन अथे मखु । मांबौपाखें स्वहायेकाः ल्याय्म्ह ल्यासेतसें मोज मज्जा याये दु । मन्दीं मांबौपिंत दुःख बी फु । मचाखाचां उकिया चिउताः तयाच्वनेम्वाः । धन्य । जिं धाये । अमेरिकाय् च्वंपिं ल्यायम्हल्यासेत स्वयाः थन च्वंपिं तसकं भाग्यमानी । व देय् जिं लुमंका । अन खुल्ला पे्रम । गं पं मदु । पूर्ण स्वतन्त्रता । खुल्ला प्रेम पराकाष्ठाय् थ्यनी । लिच्वः । अन कुमार कुमारी धईपं दइ मखु । निर्बन्ध यौन । मिजंतसें कुमारीत्वया निंतिं मचातय्त हे बाँकी तइ मखु । बाल यौनशोषण सामान्य जुइ । यौन ख्यलय् पू मजूपिं चूलाके थाकुइ । कुमारीत्व थामे याये सफल जूम्ह छम्ह मय्जुं थःगू कुमारीत्वया मू लाखौं लाख डलर क्वःछी । छम्ह कुमारं थःगु कुमारत्वयात पचिपचि याना तइ । जुइम्ह मय्जुयात अनमोल उपहार बीगु उद्देश्यं । व देशय् कुमार कुमारी धईपं अनमोल कोहिनूर हिरा थें जुइ । लुइकां लुइके थाकुगु । खुल्ला प्रेम गन निर्वाध जुइ परिणति थथे हे जुइ । छम्ह क्याफे थुवाःयात हायेके 'ब्यापार ला मालामाल जुइ… छिगु………। ल्याय्म्हल्यासे ग्राहकतय्  थज्याःगु भिड ।' लिसः वइ 'च्या छगू कप त्वनी…॥ घण्टौं च्वनी………। मिसा मस्त नं चुरोट त्वनीपिं जुइ- धुंकल……खँ ल्हानां मब्याः…… गुलिसित ला ख्याना छ्वये……।' छम्ह प्रवुद्ध शिक्षकं धाःगु लुमनी 'मांबौपिंसं मचाखाचायात कमताल । यत्थे संकल । थुकिया हे लिच्व खः यौन स्वच्छन्दता……… ।' मती मती जिं थ्व खँय् असहमति प्वंके । ककाया काय छम्ह दु । 'जिमि दाजुयात जिमि तताःजुं बुइकूगु ।' वं न्ह्याबलें धाइ । छु धाःगु ? गजब चाये । दाजुयात गय् तताःजुं बुइकी । बिचाः याये । न्ह्यपु नायेके । बल्ल खँ थुइके । दाजुया निरिहतायात संकेत यासें वं थथे धाइगु । ध्याचू नकीगु । थौं । मांबौ निरीह प्राणी । मचाखाचाया न्ह्यःने । माबौनं मचाखाचायात बुइकीगु मखु । मचाखाचां मांबौयात बुइकी… थौं थन…… मांबौनं मचाखाचायात कःघायेगु खँ जुइ मखु …। मचाखाचां मांबौयात कःघाइ । बसय् तइ । प्रबुद्ध शिक्षकजुयात मन मनं लिसः बी । सकस्यां धाइ देश स्यन । विकास मजू । आर्थिक अवस्था बांमलाः । तर दः अथे धाये मास्ते मवः । अमेरिका युरोपय् वःगु मन्दीं थन लिच्वः लाके मफु । अमेरिका यूरोपय् आर्थिक मन्दी जुइ । पे्रमि प्रेमिकातसें मतिनायात तिलााजली बीत बाध्य जुइ । थन खुल्ला प्रेम न्हियान्हिथं ह्वया वइ । उर्बर जुइ । थन आर्थिक मन्दी मवःनि । झी आर्थिक अवस्था मस्यनि । झी लिउने मलाःनि । धुक्क जुइ ।",http://www.nepalmandal.com/content/2291.html
"झी लिउने मलाःनि, धुक्क जुइ ","Posted on Tue Jun 23, 2009  8:11 pm NST","'थन आर्थिक मन्दी तच्वयाच्वन । मन्दीं मतिनामितय्त नं बांमलाक लिच्वः लाकाच्वन । यक्व प्रेमि प्रेमिकातय् मतिनाया गथः मन्दीं छ्वासुका हल । चफुना बिल । मतिना मन्दीया कारणं शिथिल खने दइ ।' अमेरिकाय् ब्वं वनाच्वंम्ह भाजुं खबर छ्वया हइ । अमेरिका खुल्ला प्रेमया भूमि । मिजं मिसा दथुइ अन प्रेम क्रियाय् बन्देज दइ मखु । स्वच्छन्द पे्रम सहज जुइ । मतिइ लुइ प्रेम यायेत नं ध्यबा माः । प्रेम निःशुल्क जुइफु । तर नयेमाः । त्वनेमाः । खाली  खल्तीं फुस्लुगु प्वाथं प्रेम जुइ मखु । अमेरिकाय् ल्यासेल्याय्म्हत मां बौया भरय् च्वने मदु । जीवन थःगु  कमाई न्ह्याकी । ज्या मयासे जीवन न्ह्याके फइ मखु । मन्दीया कारणं ज्याया अवसर म्हेँ जुइ । ज्या याये दइ मखु । ल्याय्म्ह ल्यासेतय् ज्याय् मन्दीं प्रतिकूल लिच्वः लाकी । ध्यबा म्हति जुइ । प्रेम न्ह्याके फइ मखु । प्रेम यायेत नं खर्चबर्च ला माः । आर्थिक संकटया कारणं ल्याय्म्ह ल्यासेतसें मतिनाया स्वापू थामे याये थाकुइ । पे्रमया स्वापू विघटन जुजुं वनी । अमेरिकाय् थौंकन्हय् प्रेम याये ? धौधौ जूगु खँ न्यने । अजू चाइ । थन थःगु जःखः स्वये । अमेरिकाय् थें मन्दीं ल्याय्म्ह ल्यासेतय्त प्रभाव मयाःगु अनुभव जुइ । न्हिया-न्हिथं प्रेम प्रदर्शन थन चर्के जुया वयाच्वनी । उखुन्हु छम्हेस्यां धाइ 'आः प्रान्स, अमेरिकाय् वने म्वाःल । मरुइ देगःदेगलय् प्रान्स, अमेरिका जीवन्त जुयाः जुयाच्वंगु खने दइ…॥ नव युवा युवतीत उन्मुक्त प्रेम मुद्राय् लीन जुयाच्वंगु ………दृश्यत । मन्दीं लिना हःगु खुल्ला प्रेम । युरोपं काठमाडौंलय् वयाच्वंगु अनुभव जुइ । मठ मन्दिर बाहा बही गल्लि दुवाः थन अन मदय्क थौंकन्हय् ल्याय्म्ह ल्यासेत प्रेम योगय् तनाच्वंगु खने दइ । त्वानाःसिँया कामुक दृश्यत सुलाः सुलाः स्वये माःगु आवश्यकता दइ मखु । स्वये मयःसां मिखा ध्वदुक्क कामदेव वात्स्यायनया चेलात थौंकन्हय् छ्यापछ्याप्ति खने दइ । छम्ह रेष्टुरेन्ट थुवालं धाःगु लुमनी 'छु याये …सिबें स्वईपंत लाज ।' बिचाः वइ । मन्दी अमेरिकाय् जक वःगु जुइमाः । नेपालय् मन्दी वःगु संकेत मदु । अमेरिकाय् प्रेमि पे्रमिकातय्त मन्दीं फाना बी…। शिथिल याना बी । झीथाय् झं झं चर्के जुया वइ । थन प्रेमि प्रेमिकाय्त मन्दीं मथिउ । छाय् थी  तर्क याये । अमेरिकाय् ल्यासेल्याय्म्हतय् थःगु लागिं थम्हं हे कमे यायेमाः । थन अथे मखु । मांबौपाखें स्वहायेकाः ल्याय्म्ह ल्यासेतसें मोज मज्जा याये दु । मन्दीं मांबौपिंत दुःख बी फु । मचाखाचां उकिया चिउताः तयाच्वनेम्वाः । धन्य । जिं धाये । अमेरिकाय् च्वंपिं ल्यायम्हल्यासेत स्वयाः थन च्वंपिं तसकं भाग्यमानी । व देय् जिं लुमंका । अन खुल्ला पे्रम । गं पं मदु । पूर्ण स्वतन्त्रता । खुल्ला प्रेम पराकाष्ठाय् थ्यनी । लिच्वः । अन कुमार कुमारी धईपं दइ मखु । निर्बन्ध यौन । मिजंतसें कुमारीत्वया निंतिं मचातय्त हे बाँकी तइ मखु । बाल यौनशोषण सामान्य जुइ । यौन ख्यलय् पू मजूपिं चूलाके थाकुइ । कुमारीत्व थामे याये सफल जूम्ह छम्ह मय्जुं थःगू कुमारीत्वया मू लाखौं लाख डलर क्वःछी । छम्ह कुमारं थःगु कुमारत्वयात पचिपचि याना तइ । जुइम्ह मय्जुयात अनमोल उपहार बीगु उद्देश्यं । व देशय् कुमार कुमारी धईपं अनमोल कोहिनूर हिरा थें जुइ । लुइकां लुइके थाकुगु । खुल्ला प्रेम गन निर्वाध जुइ परिणति थथे हे जुइ । छम्ह क्याफे थुवाःयात हायेके 'ब्यापार ला मालामाल जुइ… छिगु………। ल्याय्म्हल्यासे ग्राहकतय्  थज्याःगु भिड ।' लिसः वइ 'च्या छगू कप त्वनी…॥ घण्टौं च्वनी………। मिसा मस्त नं चुरोट त्वनीपिं जुइ- धुंकल……खँ ल्हानां मब्याः…… गुलिसित ला ख्याना छ्वये……।' छम्ह प्रवुद्ध शिक्षकं धाःगु लुमनी 'मांबौपिंसं मचाखाचायात कमताल । यत्थे संकल । थुकिया हे लिच्व खः यौन स्वच्छन्दता……… ।' मती मती जिं थ्व खँय् असहमति प्वंके । ककाया काय छम्ह दु । 'जिमि दाजुयात जिमि तताःजुं बुइकूगु ।' वं न्ह्याबलें धाइ । छु धाःगु ? गजब चाये । दाजुयात गय् तताःजुं बुइकी । बिचाः याये । न्ह्यपु नायेके । बल्ल खँ थुइके । दाजुया निरिहतायात संकेत यासें वं थथे धाइगु । ध्याचू नकीगु । थौं । मांबौ निरीह प्राणी । मचाखाचाया न्ह्यःने । माबौनं मचाखाचायात बुइकीगु मखु । मचाखाचां मांबौयात बुइकी… थौं थन…… मांबौनं मचाखाचायात कःघायेगु खँ जुइ मखु …। मचाखाचां मांबौयात कःघाइ । बसय् तइ । प्रबुद्ध शिक्षकजुयात मन मनं लिसः बी । सकस्यां धाइ देश स्यन । विकास मजू । आर्थिक अवस्था बांमलाः । तर दः अथे धाये मास्ते मवः । अमेरिका युरोपय् वःगु मन्दीं थन लिच्वः लाके मफु । अमेरिका यूरोपय् आर्थिक मन्दी जुइ । पे्रमि प्रेमिकातसें मतिनायात तिलााजली बीत बाध्य जुइ । थन खुल्ला प्रेम न्हियान्हिथं ह्वया वइ । उर्बर जुइ । थन आर्थिक मन्दी मवःनि । झी आर्थिक अवस्था मस्यनि । झी लिउने मलाःनि । धुक्क जुइ ।",http://www.nepalmandal.com/content/2290.html
ध्याचलय् न्या लायेगु प्रवृत्ति ,"Posted on Tue Jun 23, 2009  8:15 pm NST",देशय् संविधानसभाया चुनाव जूगु झिंस्वला झिंप्यला दयेधुंकाः नं संविधान दयेकेगु स्वयां नं पार्टीतय् दथुइ न्हूगु सरकारय् थःपिं गुकथं दुथ्यायेगु दुथ्याये मफुगु पार्टीतय्सं गुकथं हैसियत कायम यायेगु व चीधंगु पार्टी हे खःसां नं अप्वः सभासद्तय्त गुकथं मन्त्री दयेकेगु धइगु राजनीतिक स्वार्थय् तक्यनाच्वंगु दु । मेमेगु राजनीतिक पार्टीं विरोध स्वरुप बन्द हडताल याइगु इलय् आः बन्द हडताल फुक्कं बन्द यायेमाल धकाः सः थ्वयेकीपिं हे सत्ताय् थ्यंगु इलय् नं बन्द हडतालयात निषेध यायेफुगु मदु । छगू इलय् ला नेकपा एमालें थःपिं सरकारय् वंसां पार्टी सरकारं पिने च्वंसां आः बन्द हडताल याये हे मखुत धाःगु खः । तर जब माओवादीया सरकार वल अबलय् बन्द हडतालयात हे थःपिनि मू ज्याझ्वः कथं पितहल ।  कांग्रेसं ला माओवादी शासनय्  न्हापांगु बन्द हे थःपिंसं यानाः 'बन्द' यात हानं खुल्ला याःगु खः । आः स्वयम माओवादीं हे बन्द याना क्यंगुलिं एमालें उकिया मारफये मालाच्वंगु दु । विदेशय् बन्द हडतालया विकल्पय् मेमेगु नं ज्याझ्वःत पित हयेगु याः । तर नेपालय् दकलय् अःपुगु ज्याझ्वः हे बन्द हडताल जुयाच्वंगु दु । सरकारय् च्वंगु इलय् नं न्हूगु संविधान दयेकेगु स्वयां नं थीथी कथंया पार्टी स्वार्थया लागिं अप्वः ज्या यानाच्वंगु माओवादीं वर्तमान सरकार दयेके हे मलाकं नं बन्द हडताल नापं जनजीवनय् प्रत्यक्ष लिच्वः लाइकथंया ज्याझ्वः यानाः सर्वसाधारण जनताया रोजी-रोटीयात विस्थापित यायेगु ज्या यानाच्वंगु दु । सरकारय् च्वंगु इलय् माःगु थासय् माःकथं मनूत स्वथनेगु ज्या पूवंकेधुंकूगु कारणं पार्टीयात लेबी बीगु जुयाः पार्टी नेता कार्य- कर्तातय्त बन्द हडतालं उलि तच्वकं प्रभाव मलाइगु खइ । तर सर्वसाधारण मनूत न्हिया-न्हिथं राजधानीइ वया ज्या यायेमाःपिं व छभ्व छल्कु नयेत तकं श्रम याना जुइमाःपिनिगु निंतिं यातायात जाम सरकारी ज्याकू बन्द आदि तसकं हे मिछंगु ज्या खः । बरु सरकारी ज्या याकनं गथे याकेगु धइगु खँय् विरोधया सः तयेमाःगु खः । निःशुल्क व बैज्ञानिक शिक्षा प्रदान यायेत जिल्ला शिक्षा ज्याकू घेराउ लगायतया ज्याझ्वःत यायेमाःगु खः । अथे मयासे खालि पार्टीयात गतिशील यायेगु नामय् नेपाली जनतां जक दुःख सीमालीगु ज्याझ्वःत पित बियाः बुलुगु लखय् न्या लानाच्वंगु दु । लठालिंग देशय् भताभुंग चाला धइथें थौं लः बिजुली स्वास्थ्य ब्यवस्थांनिसें कयाः ब्वनेगु थेंज्याःगु आधारभूत विषयय् हे तःधंगु अस्तब्यस्तता शुरु जूगु दु । राजनीतिक ब्यवस्था क्वातु मजुल कि अथे जुइगु खः । ल्याय्म्हतय्त यौन मोजमस्ती गलत संस्कृति व फिल्मय् जक भुले यानाः देश व जनता प्रतिया थःपिनि भावना व समर्पण प्रति निराश यानाः विदेशं हस्तक्षेप याइगु ई नं थज्याःगु हे राजनीतिक अस्थिरता जुयाच्वनीगु इलय् खः । सीदयेक सीमदयेक भारतीय पक्षं नेपालय् हस्तक्षेप यानाच्वंगु खबर ला झीसं न्यना हे च्वना । थ्व इलय् राष्ट्रवादी भावनाय् चिउताः तईपं ल्याय्म्हतय्सं अराजक व न्ह्यःनेलाःथे ब्यवहार क्यनाः राष्ट्रियतायात क्वातुक ज्वनेगु मस्वत धाःसा नेपाली राष्ट्रियताय् हे लिच्वः लायेफुगु ई वयाच्वंगु दु । विदेशं आक्रमण याः वल धाःसा आः बन्दूक ज्वनाः ल्वाः वनेगु ई मखु । लोभ लालचय् पुँसे जुईपं ल्याय्म्हत तयार यानाः दुब्र्यसनी वा कुलतय् लगे यानाः थःगु कर्तब्यं भ्रष्ट यायेधुंकाः मोजमस्तीइ हे जक तक्यंकाः गलत संस्कृतिया विकास याये धुंकाःलि उपिं हे ल्याय्म्हतय्गु माग धकाः विदेशी हस्तक्षेप शुरु याइगु ई खः । सोभियत संघ विघटनया इतिहास पुइकेगु खःसां अन पश्चिमी संस्कृतिं गाक्कं थाय् कयाःलि हे तिनि उपिं मोजमस्तीइ फँसे जूवंगु कारणं नियमित रुपं नयेगु त्वनेगु बांलाःगु व्यवस्था दुगु देश तकं झिंन्यागू कुचा जूवंगु खः । धाइ न्या लाइपिसं न्हापां तप्यंक न्या लाये मफइगु कारणं न्हापां न्याया मिखा मखंकेगु निंतिं लःयात बुलुका बी । अथे धइगु लः ध्याचः याइ । वयां लिपा लखय् च्वंम्ह न्या लाना नइ । अथे हे झीगु देशय् नं जनयुद्ध जनयुद्धं वःगु सरकारया अस्थिरता व उमित यानाच्वंगु समर्थन लित कायेगु ज्या जःलाखःला देश भारतं याना हे च्वंगु खः । जनयुद्धया लागिं ल्वाभः दुत हयेत नं उगु देशं ग्वाहालि याःगु शंका दु । नापं थीथी स्वंगूगु राष्ट्रं नं थन ल्वाभः दुहां मवःगु मखु । झीगु देशय् अस्थिरता कायम यायेगु निंतिं देशी विदेशी तत्वतय्सं न्हापांनिसें हे भूमिका म्हिताच्वंगु खः । थौं हाकनं एमालेया वरिष्ठ नेता केपी ओली भारत भ्रमण यानाः अनं छु मन्त्र ज्वना वइगु खः धइगु सकसियां चिउताःया विषय जुयाच्वंगु दु । केपी ओली न्हापांनिसें हे भाद्रं माओवादी सरकारय् वइ धयाच्वंम्ह खः । अथे धइगु माओवादीयात एमालें हाकनं सत्ता त्वःता बीगु ई वइन धइगु शंका यायेछिं । समानता न्याय व लोकतन्त्रया सः थ्वयेकीपिं माओवादी पार्टीपाखें सत्ताय् च्वनाः नं अराजक गतिविधि यानाच्वंगु व आः नं सदन तकं सुचारु याके मबिसे सार्वभौमसत्ता सम्पन्न संविधानसभाया ईयात अथें सितिकं छ्वयाच्वंगु कारणं आः नं देशय् राजनीतिं स्थिरता काये मफयाच्वंगु खः । थःपिंसं हे याःगु निर्णय माने यायेमाः मखुसा सदन चले याके बी मखु धइगु माओवादी अडानं यानाः एमालेया सरकारं माःगु ज्या याये फयाच्वंगु मदु । थथे ताः ई तक अथें हे सदनया ज्याखँय् पंगः थनाच्वन धाःसा आर्थिक वर्ष २०६६/६७ या बजेट वयेत हे अन्यौल जुया बी । थथे देशय् न्हूगु बजेट हयाः न्हूगु जोश जाँगर सहित ज्या यायेमाःगु इलय् हे न्ह्यागु नं लागाय् पंगः थनाः ज्या मिछंकेगु हे जक स्वयाच्वन धाःसा थौं मखुसा कन्हय् नेपाली जनतां गतिरोध ब्वलंकाच्वंगु न्ह्यागु नं तत्वया विरोधय् सः थ्वयेकेत बाध्य जुइ । अःपुक नेपाल बन्द अःपुक हे हडताल यायेगु विरोधया ज्याझ्वःयात निरुत्साहित यानाः बरु श्रृजनशील ढंगया विरोध ज्याझ्वः पित बीगु स्वयेमाः ।,http://www.nepalmandal.com/content/2292.html
नेवाः एफ.एम.यात भिंतुना ,"Posted on Wed Jun 24, 2009  8:58 pm NST",जितः लुमं कथं तःदँ न्ह्यः येँया त्रिपुरेश्वरया आर्किड होटेलय् नेवाःतय्गु निंतिं बिस्कं पहलं अलग्ग कथंया हे नेवाः एफ.एम. चायेकेगु बारे सहलह मुँज्या जूगु खः । धाथें उबलय् जूगु मुँज्यां नेवाःतय्त छगू उत्साह नं ब्वलंका बिउगु खः । अले झी नेवाःतय्सं आः याकनं थःपिनिगु हे एफ.एम.पाखें मुक्कं नेवाःभासं जक ज्याझ्वः न्यने दइगु जुल धकाः मनय् लसताया स्वां नं ह्वःगु खः । तर विडम्वना धाये ला छु धाये नँ न्याःया वा मगाः थें जुयाः मुँज्या जूसां उगु मुँज्या हे जक जुया तःदँ तक लिकुनाः ग्वःफसं पुइकी थें पुइका बिल । गुकिं यानाः मनय् स्वां ह्वयेकाः आशाया निभाः लुइकूपिसं लुकुं बीकाः मन हे क्वतुंक च्वनेमाल । तर थःगु दिं मवयेकं न्ह्याक्व हे हाःसां हथाय्चायाः साना जूसां जी हे मखुगु जुयाच्वन । बरु उकिया निंतिं कू मनसें लं च्वंच्वनेमाः खिनं । अथे च्वंतले धाःसा छन्हु ला छन्हु पक्कां नं जुइ धइगु खँ तःदँ लिपा वयाः थौं नेपालभाषा एकेडेमिं साबित याना क्यना बिउगु दु । अले क्वतुंकाच्वंपिं नेवाःतय्त हाकनं मनय् स्वां ह्वयेका बिउगु दु । उकिं दकलय् न्हापां नेपालभाषा एकेडेमि व नेवाः एफ।एम।या सकेलं जःपिंत सुभाय् मबिसें मगाः । वंगु नेसं ११२९ तछलाथ्व त्रयोदशी शुक्रवाःनिसें नेपालभाषा एकेडेमिपाखें नेवाः एफ।एम।या नामं १०६.६ मेघाहर्जय् परीक्षण प्रशारण न्ह्याकूगु दु । गुकिं यानाः आशाया निभाः लुकुंबीकाः मन क्वतुंक छ्वये धुंकूपिंत हाकनं आशाया निभाः लुइकाः मन स्वकु थहां वयेका बिउगु दु । थुगु ज्याझ्वलं मुक्कं नेवाः भासं जुयाः नेवाःतय्गु निंतिं थीथी तँया न्हून्हूगु हलंज्वलंया सवाः बी धइगु झी सकल नेवाःतय्सं भलसा कायेछिं । छाय्धाःसा नामं हे नेवाः एफ.एम. जूगुलिं पक्कां नं नेवाः भासं जक जु हे जुइ धइगु सकस्यां नं धुकुमां यानाच्वंगु दइ । वास्तवय् धायेगु खःसा नेवाः भासं हे न्ह्याकेगु निंतिङ तःदँ न्ह्यः सहलह मुँज्या जूगु खः । नेपालभाषा एकेडेमिं नेवाःतय्गु निंतिं छगू बिस्कं पहलं पलाः ल्ह्वनाः याःगु ज्या झी नेवाःतय्गु निंतिं तसकं बांलानाः लसतां जाःगु खँ खः । अले च्वछायाः दुनुगलंनिसें लसकुस नं मयासें मगाः । लसतां नं आः छाय् मजाइ ले  झीथाय् गुलि नं एफ.एम.त दु उमिसं नेवाः बस्ती दुगु नेवाः लागाय् उलि सन्तोषजनक रुपं नेवाः ज्याझ्वःया सवाः बियाच्वंगु खने मदु । अले नेवाःतय्सं नं उलि सन्तोषजनकं सवाः कयाच्वने दयाच्वंगु मदु । थ्व ला खँय् भाय्या छुनाखँ दु नि 'नहुने मामा भन्दा कानो मामा निको' व थें जक खः । एफ.एम.तय्सं नं खाए खा नखाए घिच् धइथें यानाः नेवाः ज्याझ्वः न्ह्याका वयाच्वंगु दु । न्ह्याकीपिंसं नं नेवाःभासं खः ला खः जक धइथें यानाः ल्वाकःबुकः भासं न्ववानाः अशुद्ध अशुद्ध खँग्वः छ्यला वयाच्वंगु दु । गथेकि 'पितं' धायेमाःथाय् पौनं पौखय् पौखं व 'मनुखं क्वखं द्यवं मामं' आदि धायेमाःथाय् 'नं' छ्यलाः मनूनं क्वनं मानं व 'गथे कि' धायेमाःथाय् जस्तै आदि धया वयाच्वंगु खनेदु । धाथें धायेमाल धाःसा अप्वःसिके नेवाः भाय्या खँग्वः व भाय्लचंया ज्ञान हे मदुपिंसं न्ह्याका वयाच्वंगु दःसा थःथःपिनिगु थः लाःपिनिगु म्ये थ्वयेकाः यकःति न्ह्याका वयाच्वंगु दु । उकिं यानाः न्यंमिपिंत कपाः स्याका बिउगु दु । गबलें गबलें ला एफ.एम. तकं बन्द यायेमालीगु अवस्था तकं थ्यंका बिउगु दु । गुलिं गुलिं एफएमं ला नेवाः भाय्या ख्वाःपालं पुयाः मचातय्त ह्ययेके थें ह्ययेकाः घौछि तक न्ह्याना वयाच्वंगु ज्याझ्वः लिकयाः थःपिनिगु हे स्वार्थय् तक्यनाः उगु ईयात क्वपालाः मेमेगु एफ।एम। नापं ल्वाइकथं तयाः त्वाः हुइगु ज्या जक याना वयाच्वंगु दुसा गुगुं एफ.एम. ला नां जक भाषाया नां तयाः न्यनामिपिनिगु छ्याता ई व ध्यानयात बेवास्ता यासें सुथसिया ११ ताः तयाबिउगु दु गुकिं यानाः मेगु ज्याझ्वः नापं ल्वाःवंगु दु । थज्याःगु एफ।एम।तय्सं थःगु स्वार्थ सिबें भाषा व नेवाःतय्गु निंतिं छु निं ? याइ  कि धेंधेंबल्लाः जक यानाः थःपिनि पुरुषार्थ जकं क्यनेत्यंगु मखुला  जितः ताः कथं थथे यानाः क्यनेगु धइगु नेवाः नेवाः दथुइ विखण्डन हयेगु सिबाय् मेगु छुं मखु । अथेहे मेमेगु एफ.एम. ला छम्ह नेवालं नेवाः ज्याझ्वः लिकया बिउगु दुसा भाषाया निंतिं ख्वाः जक पिब्वयाः  दुने दुने मुलय् तयाः गः कीत स्वसें जःछिपाः छघौ तक न्ह्याना वयाच्वंगु ज्याझ्वःयात क्वपालाः ई न्ह्यत कयाः बाघौ जक याना बिउगु दु । धाःसां अज्याःपिंसं थीथी कथंया समस्यात न्ह्यःने ब्वये हइ । नेवाःतय्सं नं बाध्यतां कुमि घुर्काः चित्त बुझे याये मालाच्वंगु दु । उकिं नेवाःतय्गु निंतिं ला बांलाक हलंज्वलंत बिया वयाच्वंगु दु धकाः धाये मिछंक । आः थुगु नेवाः एफएमं थज्याःगु स्वार्थ भावयात हाकुचिनाः गुगु निःस्वार्थ भावं ताः तयाः न्ह्याकेत्यंगु खः उकथं न्ह्याका यंकल धाःसा तसकं झःझः धायाः सकल नेवाःतय्सं ययेकाः पक्का मतिनां ब्याकाच्वनी धइगु भलसा दु । बरु भाषा खँग्वः भाय्लचंया बांलाक ज्ञान दुपिंसं ज्याझ्वः न्ह्याकल धाःसा लुँइ नस्वाः ह्वले थें हे जूवनी । थ्व खँय् न्हापा हे तुं वाःचायेकेमाः । नेपालभाषा एकेडेमिं गुगु ताः तसें नेवाःतय्गु निंतिं धकाः न्हापांनिसें वाःचायेकाच्वंगुयात उगु कथं न्ह्याकायंकल धाःसा अप्वः न्यँमिपिंसं बिउगु एफ.एम.पाखें मन क्वसायेकाः धेचूवनी धइगु जिं तायेकाच्वना । उकिया निंतिं नेवाः तजिलजि नेवाः संस्कार व विधिब्यवहार नेवाः म्हसीकाया लिसें नेवाः नसात्वँसा थाय्बाय् त्वाः म्हसीकाः नेवाः खँग्वः म्हसीकाः नेवाः भाय् ल्हायेगु च्वयेगु सयेकेगु साहित्य ख्यः मचा ख्यः झीगु तना वनाच्वंगु कासा म्हसीका कलाकार म्हसीका संकिपा कःमि संगीत कःमि न्हूपिं व पुलांपिं साहित्यकारत नापं खँल्हाबल्हा उसाँय् सीका तयेमाःगु खँ ज्ञान विज्ञान धर्म दर्शन इनाप म्ये आदि थीथी ताया हलंज्वलंया क्वाःघासात न्ह्यब्वया बिल धाःसा पक्का नं सुथांलासें ताः लाना वनी धइगु विश्वास दु । थौंकन्हय् परीक्षण प्रशारण जुयाच्वंगु खँय् धायेगु खःसा बां हे लानाः त्याजिनाच्वंगु दु । गबलें गबलें जक मेमेगु स्टेशन नापं ल्वाः वनेयः । अन्तय् नेपालभाषा एकेडेमिं न्ह्याकूगु पलाः ताःलाना वनेमा सकल नेवाःतय्गु मन त्याकाः न्ह्याः वने फयेमाः धकाः भिंतुना ।,http://www.nepalmandal.com/content/2339.html
नेवाःतय् बन्द व पूर्वाग्रही संचार माध्यम ,"Posted on Wed Jun 24, 2009  9:05 pm NST",'पासा छ माओवादी खः ला ?' न्ह्यसः न्यनाः जि अजू चाल । थय्क स्वयेबलय् थ्व राजनीतिइ छगू साधारण न्ह्यसः नं जुइफु । तर अजू चाःगु खँ छम्ह साधारण मनूयात थ्व न्ह्यसः न्यन । नापं थ्व न्ह्यसः तःगु ई व थ्व न्ह्यसःया लिउने सुलाच्वंगु रहस्यं थुकियात असाधारण दयेका बिल । खँ नेपालमण्डल बन्द कुन्हुया खः । छम्ह पासां जितः थ्व न्ह्यसः तल अले खँ ल्हायेगु झ्वलय् वं धाल 'थ्व जातीय स्वशासन लगायत थौंया बन्द ला माओवादीं याःगु खः नि । छं नं उकियात समर्थन यात खिनं उकिं छ नं माओवादी खः ला धकाः न्यनागु का ।' पासाया न्ह्यसः दुने सुलाच्वंगु रहस्यं जितः दकलय् न्हापां तसकं म्हाइपुसेच्वन । द्वलंद्वः नेवाःत सतकय् कुहां वयाः नेपालमण्डल बन्दया प्रचार यात थाय्थासय् वाल पेन्टिङंनिसें मशाल जुलुस यात थ्व सकल नेवाःत जानाः यायेत्यंगु बन्द धकाः प्रचार यात । तर न्ह्यलं मचाःम्ह पासां थज्याःपिं सकलें नेवाःतय्त छगू राजनीतिक पार्टीया कार्यकर्ता खंकल । जिं वयात थुइकाच्वना वं हानं मेगु छगू न्ह्यसः तल 'अले 'नेपालन्यूज डट कम' साइटय् छाय् ले थौंया बन्द माओवादीया भातृ संगठनं याःगु धकाः च्वःगु ?' वया न्ह्यसलं जि झसंग वन । अय् थौं कन्हय् ला थ्व संचार माध्यमं तःधंगु प्रभाव लाकीगु खिनं । संचार माध्यमया छगू न्हूगु आयाम थ्व ई-पत्रिकां नं तःधंगु प्रभाव लाकीगु धकाः जिं ल्वमनाच्वंगु खँ लुमंकाबिल । बन्दया न्हि कुन्हु जक जिं नेपाल न्यूज लगायत आपालं नेपाःया ई-पत्रिकात स्वया । प्राय दक्वं पत्रिकाय् बन्दया न्यूज ला खना तर दक्वली छुं न छुं द्वंकातःगु प्रस्ट रुपं खनेदत । गुलिखे पत्रिकाय् माओवादीं बन्द याःगु धकाः च्वया तल सा आपालं पत्रिकाय् स्वनिगः बन्द धकाः जक च्वया तल नेपालमण्डल बन्द धकाः च्वयातःगु खँग्वः लुइकेत जितः तसकं थाकुल । नापं बन्द याःगु मू कारण नं लुइकेत थाकुल । लिपा ई-पत्रिका मध्यय् नेपाःमितय्सं अप्वः स्वइगु नेपाल न्यूजय् थज्याःगु मखुगु खँ च्वयातःगुलिं न्यूज भिंके माल धकाः नेपाल न्यूजंनिसें द्वंकूगु दक्वं पत्रिकाय् जिं प्रतिक्रिया छ्वया । नेपाल न्यूजं माओवादी भातृ संगठनं याःगु बन्द धकाः च्वयातःगु भिंकेगु ज्या जुल । उकियात हिलाः नेवाः स्वायत्त राज्य मंकाः संघर्ष समिति च्वल । मेगु छुं छुं पत्रिकां नं स्वनिगः बन्दया पलेसा नेपालमण्डल बन्द च्वयेगु ज्या जुल । तर छुं पत्रिकाय् भिंकेमाःगु सुझाव केवल प्रतिकि्रया जुयाच्वन । जिमि पासाया व छगू न्ह्यसलं जितः तःक्वः हे थुखेपाखे बिचाः यायेत बाध्य यात । संचार माध्यमं नेपाल- मण्डल बन्दया बारे बन्दया छन्हु न्ह्यः तक छकू नं आन्दोलनया समाचार मबिसे छक्वलं वहे न्हि कुन्हु बन्दया बारे समाचार प्रसारण यात व नं द्वंक समाचार प्रकाशन प्रसारण याःगुलिं जुइमा जिमि पासा थेंज्याःपिं यक्व हे मनूत गलत समाचारया शिकार जुल जुइ । जिमि पासा छम्हेसित ला जिं थुइकेगु कुतः याना जिमि पासा थेज्याःपिं मेपिंत छु ले ? झीथाय् जक मखु संचार माध्यमं तसकं तःधंगु प्रभाव लाकेफु । व नं मूलधारया संचार माध्यमं ला गुलिखे थासय् राजनीतिक हिउपाः नं हया बिउगु दसु दु । थौं झीथाय् नं छगू तःधंगु राजनीतिक हिउपाःया आवश्यकता जुयाच्वंगु दु । स्वशासनया पलिस्था यायेगु हिउपाः ! तर मूलधारया संचार माध्यमं थुकियात कि समाचार हे प्रकाशन प्रसारण याःसां बेक्वय्क यायेगु यानाच्वंगु दु । खः थुगुसीया बन्दयात प्राय दक्वं मूलधारया संचार माध्यमं समाचार हाईलाइट यात । तर उकिया नापनापं थःत पाय्छि जूकथं समाचार प्रकाशन/प्रसारण यायेगु ज्या नं जुल । थौं तकया नेवाः आन्दोलनया झ्वलय् थज्याःगु समाचार मूलधारया संचार माध्यमं बिउगु मदु । तर नेवाःतय् आन्दोलनया छगू दुरुल्वहं कथं झीसं थुकियात सकारात्मक रुपं कायेमाः । तर समाचार गुकथं बिल धइगु खँय् नं बिचाः यायेमाः । समाचार च्वःगु शैलीयात नं दुग्यंक स्वयाः झीसं वाः चायेकेमाः । थ्वहे खँ 'सन्ध्या टाइम्स'या नेपाल संवत् 'तछलाथ्व एकादशी'या अकंय् 'मेडियाय् थुगुसीया बन्द' धकाः छपु च्वसु नं ब्वने दत । तर जि व जिमि पासा थेज्याःपिं आपालं विदेशय् च्वनाच्वंपिं मनूतय्सं मूलधारया न्हिपौत व टिभी स्वयेगु ह्वःताः चूमलाः । झीत केवल ई-पत्रिका व छुं छुं नेपाःया रेडियोत न्यनाः बन्द गथे जुल धकाः सीके दत । न्हापा लिपाया बन्दय् नं गाडी पनेगु नापं बन्द यायेगु ज्याय् मस्त थःगु खुशीं वयाच्वंगु झीसं खना । तर दैनिकी ई-पत्रिकां थुकियात न्हापा लिपा गबलें समाचार मदयेकू थुगुसी ब्वने दत 'बन्दय् अत्यधिक मस्त छ्यल' धकाः न्यूज दयेकल । नेपाःया समावेशी एफएम धाःगु नेपाल एफएम न्यना कुलेश्वरया फलफुल बजारय् सुम्क च्वनाच्वंगु व्यापारीतय्त बन्दकर्तातय्सं दाल धकाः न्यूज सुथंनिसें बहनी तक बिल । लिपा 'सन्ध्या टाइम्स' ब्वनां तिनि सिल बन्दकर्तायात अःखतं आक्रमण याःगु खिनं । न थ्व 'भर्सन'या न्यूज गनं संचार माध्यमं बीगु आँट यातं नं नेपाल एफएमं लिपा थम्हं द्वंकूगु समाचार भिंकेगु कुतः यात । अथे हे नेपाःया सरकारी रेडियो नेपालं नं नेपालमण्डल बन्दया पलेसा उपत्यका बन्द धाःगु न्यना । थ्व फुक्कं स्वयेगु खःसा प्राय दक्वं संचार माध्यम बन्दया समाचार प्रकाशन प्रसारण याःसां नेवाःतय्त मिछंक समाचार बीगु खने दत । झन् जिमि पासा थेंज्याःपिं आपालं नेपाः पिने दुपिं नेपाःमित ला अझ अप्वः भ्रमपूर्ण समाचारया शिकार जुया बिल ।,http://www.nepalmandal.com/content/2340.html
शानदार मन्त्रालय ,"Posted on Wed Jun 17, 2009  8:19 pm NST",शानदार थ्व शब्द हे शानदार । अझ शानदार मन्त्रालय धायेबलय् हाइँ नेतातय् ई हे चुक चुक वनी । थ्व मन्त्रालय काये खनीबलय् उमिगु शान मान सुनां स्वइ ? आः थ्व गुगुपत्ति मन्त्रालय गुगु विभाग धकाः न्यनादी हे मते । शानदार मन्त्रालय याने शानदार ममः धाये थें खः । शानदार ममः नां कायेबलय् झीगु न्ह्यःने ति हे झ्वाल्ल वइगु थत्थाय्ग्वःगु ममः खनेदयेकः वइ । आः ममःयागु आन्द्रा भुँडी छु कनेगु आन्द्रा भुँडी तयाः हे दयेकीगु खः । थ्व नं शहिदतय्गु आन्द्रा भुँडी जनताया हि-चःति ल्वाकछ्यानाः दयेका तइगु मःमः भ्रष्टाचारया अचार व कमिशनया सुप नापं नयेनंपिं नेतातय्सं ज्यान हे पाइ थ्व नयेत  छिकिपंसं खना हे दिल जुइ गच्छदारं गद्दार याःगु नेतातय्सं देश जनता पार्टी हे धाइ मखु । फोरम हे झारमझुरुम छ्यों छ्यों फोरे यानाः फोरे जुल सरकारयात कोरम हे मगाइ कथं । एक मधेश एक प्रदेश धाईपं हे निकू कुचा जुल । निगू कुचा जुयाः एक मधेश एक प्रदेश जूवन धाये माली का । थज्याःगु ममःयागु सवाः थूम्ह गिरिजां शानदार आइटम ममः थः म्ह्याय् सुजाताया प्लेटय् काचाक्क तया हे बिल । आइटम ममः याने आइटम मन्त्रालय सिनियोरिटी धकाः बुराबारापिं तयेगु नं खँ पिहां वइ मखु । हानं सुजाताजी थः अबु प्रधानमन्त्री जूगु इलय् अबु नापं यक्व देश चाःहिलेगु अनुभव नं दुम्ह खः । परराष्ट्र मन्त्रालय वय्कःयात ल्वःगु हे खत । राजनीतिइ सु जाता सु आता अबु व म्ह्याय्या नाता । सत्ताया महिमा मदु अत्ता पत्ता । सुशील कोइराला रामचन्द्र पौडेलजी डन्ट वरी गिरिजाया छोरी । झी हालाच्वने आः तक सुं हे स्थिर सरकार मवल । पुरा कार्यकाल न्यादँ तक सुं हे मच्वन । तर अस्थिर सरकार जुलं हे उलिया दुने न्हय्गू पुस्तायात गाक्क सम्पत्ति मुंके धुंकी धाःसा न्यादँ तक पुरा च्वनीबलय् ग्वःगू पुस्तायात गाक्क मुंकीगु जुइ  ओहो ! कल्पना हे यानादीमते । अस्थिर हे ठिक जू । सिमा मरुथाय् अलःमा नं सिमा निथासं बूम्हेसित प्रधानमन्त्री बीमाः नेतातय्त कुर्सी माः अन्याय अत्याचारया मरु सीमा भारतं मिचे यानाच्वन सीमा अय्सां वहेपति लीमाः कल्पवृक्षँ मखु विषया सिमा गुम्हेस्यां चुनाव चिं हे सिमा द्वहं द्वहं ल्वानाः जनता जुयाच्वन किमा धयाच्वन शानदार मन्त्रालय जिमित हे बीमाः बेसाः भावं आकासय् थीमा जनता नये मखनाः थसीमा अपरम्पार ममः महिमा थथे ममःयागु भागबण्डा आः तकं क्वमचाःनि । जितः थ्वःगः हे माः जितः वःगः हे माः धाधां ममः हे ख्वाउँइ लाः । ग्व स्ववालं मयाये धुंकल माधवया सरकारं पूर्णता काये मफुनि । थ्व नं सरकार टिके यायेगु हे टिकडम जकं खः लाकि  बुंगद्यः जनताया द्यः जनमहाद्यःया रथ दयेकीपिं ठेकेदारतय्सं ध्यबा नयाः लाःलाः थें दयेकीबलय् रथ क्वः दइ थें सरकार नं हस्ते हैंसे धाये मलाक हे क्वःदलीगु खः ला  निथासं हार जूसां गपाय्माःगु स्वांया हार क्वखायेकूगु झीसं पत्रिकाय् खनागु हे खः । सुयागु हारगुहारं सरकार बने जूगु खः  अय्सां गन्थन नं सिमधःनि पुरा गठन नं मजूनि । माओवादीत स्व गपाय्सकं हथाय् चाःगु  भचा हे पी मलाःगु । ममः हे बुइ मलाःनि सिंहदरवारं पिहां वल । आः चक्का जाम यानाः छु याये सरकारय् छक्का जाम जुजुं वनाच्वंगु दु । हालीपिंत सिंहदरवारय् भुले यानातःगु ला खः आः हानं कालाकुलुं सः तायेदत । जंगलय् च्वंपिं हिसाबय् भतिचा कमजोर जुइगु स्वभाविक हे खः । अँ नेतातय् ममः पार्टी धुमधाम नक्सां न्यायेकाच्वंगु दु । भारतया अय्लाः अमेरिकन ह्विस्की बिना रिस्किं तिल्ल जुयाच्वंगु दु । थज्याःगु हालतय् गज्याःगु हालतगु संविधान च्वइगु खः । संविधान च्वइगु कापीइ हे न्हुत्तुन्हुयाच्वंगु दु । वहे ह्विस्की अय्लाखय् थुनाः च्वइगु खः ला होश दुगु हे मखु । थज्याःगु ममः पार्टी त्वःताः छु च्वइ संविधान छिकिपंसं हे धयादिसँ ।,http://www.nepalmandal.com/content/2152.html
बुद्धकालिन वैशाली गणराज्य व वर्षाकार ,"Posted on Wed Jun 17, 2009  8:24 pm NST","थौंसिबें २६०० दँ न्ह्यः कपिलवस्तुया जुजु शुद्धोदन व मायादेवीया कोखं लुम्बिनीया वनय् सिद्धार्थ गौतमया जन्म जुल । २९ दँया उमेरय् राजपात कलाः परिवार फुक्क त्याग यानाः ३५ दँया उमेरय् वोधिज्ञान प्राप्त यायेधुंकाः दुःख मदयेक आनन्दपूर्वकं म्वायेगु अमृत रसरुपी उपदेशया प्रचार प्रसार यानाच्वंगु जुल । उगु इलय् भारत उपमहाद्वीपय् राजतन्त्र व गणतन्त्र यानाः झिंखुगू राज्य दुगु जुल । थुगु राज्य मध्ये तसकं बांलाःगु गणराज्य धइगु वैशाली खः । थुगु राज्यया लिक्क मगध राज्य नं दु । मगध राज्यय् अजातशत्रुं राज्य यानाच्वंगु ई गुम्हसिनं थः अबु विम्विसारयात स्यानाः राज्य याःगु खः । थुम्ह जुजु अज्ञातशत्रुया वैशाली राज्यया हताः यानाः त्याका कायेगु तःधंगु इच्छा जुल । तर वैशाली धाःसा तसकं हे शक्तिशाली छुं नं छगू निर्णय जक याये माःसां संघ दथुइ सहलह ब्याकाः निर्णय याइगु जूगुलिं फुक्क जनता छपाँय् व छधी जुयाच्वन । छन्हु अजातशत्रुया मन्त्री वर्षाकारयात बुद्ध भगवानयाथाय् छ्वयाः वैशाली राज्य गुकथं त्याके फइ धइगु सल्लाह कायेगु लागिं छ्वल । जेतवन महाविहारय् च्वना- बिज्याःम्ह बुद्धयाके थः जुजुया वैशाली त्याकेगु इच्छा जूगुलिं सल्लाह काः वयागु खँ कन । तसकं शान्त मुद्राय् च्वनाबिज्याःम्ह बुद्धं आनन्दयात न्ह्यःने सःताः न्यन 'आनन्द थौंकन्हय् नं वैशालीया जनतां छुं निर्णय यायेत संघ दुने सहलह ब्याकूनि ला ? जनतां सरकारप्रति आस्था विश्वास तःनि ला  जुजुं थः प्रजायात थः हे सन्तान थें व्यवहार याःनि ला ?'  आनन्दं धयाबिज्यात 'भगवन वैशाली राज्यय् न्हापा थें हे मेल दु संघ तसकं बल्लाः ।' आनन्दं कनाच्वंगु खँपु हे पूमवंक वर्षाकार दथुइ हे दनाः थःगु राज्यय् वनाः अज्ञातशत्रुयात लिसः बिल 'महाराज वैशाली गण-राज्य त्याकेगु लागि युद्ध यानां त्याके फइ मखु । संघया दथुइ तसकं बांलाःगु मेल दु । थःगु राष्ट्रप्रति राष्ट्रप्रेम दु जुजु व देशप्रति श्रद्धा आस्था दु । थुज्वःगु अवस्थाय् हताः यात धाःसा असफल बाहेक सफलता काये फइ मखु ।' वर्षाकारया व्याख्या न्यनेवं अजातशत्रुं धाल 'गुगु थासय् संघ बांलाः बल्लाः छधी जुइ उगु थासय् अस्त्र मखु संघय् फुट हयेगु नीति दयेकेमाः । उकिं वर्षाकार जिं छन्त दाये थें याये छ ख्वये थें या । जिं छंत देश निकाला याना छ्वये ।' थुज्वःगु नीति दयेकाः वर्षाकारयात राजद्रोहया द्वपं बियाः देशं पितिना छ्वल । पितिना छ्वयेवं वर्षाकारयात वैशाली राज्यय् शरण बिल । शरण वःम्हेसित मरण याये मजिउ अतिथियात देवतुल्य सम्मान यायेमाः धइगु भावना कथं वर्षाकारयात छम्ह गुरुया दर्जा बियाः शिक्षा दीक्षा बीगु ज्याय् छ्यलेगु यात । बांलाक शिक्षा बियाः वैशालीया जुजु व जनताया विश्वास त्याका काल । पुलां जुया वंलिसे वर्षाकारं थःपिनिगु उद्देश्य अनुरुप वैशाली राज्यया जनताया दुइ अविश्वास ब्वलंकाः संघ तछ्यायेगु षडयन्त्र यात । तसकं मिले जुयाच्वंपिं जनतायात गोप्य गोप्य रुपं सःताः न्हाय्पनय् मन्त्र पुइ थें यानाः धायेगु व न्यनेगु जुल । तसकं हे निग्ति खँ 'वाया दुने जाकि दु ला ?' 'वैशालीइ च्वंपिनि सुथय् छु नइ ?' थेंज्याःगु न्यनेगु यात । वैशालीया पासापिनि दथुइ कौतुहलता ब्वलंकेगु यात । पासां न्यन कि मेम्ह पासां 'छुं नं मखु वाया दुने जाकि दु ला धाःगु का ! छिमि छु नयेगु धाःगु का' धकाः लिसः बीगु । तर पासापिनि दथुइ शंका उपशंका ब्वलन । तसकं गोप्य रुपं ब्वना यंकाः पक्का नं अथे जक धाःगु ला खइ हे मखु । मिले जूम्ह पासां हे खःगु खँ मकं जिं नं वइत छुं हे कने मखु । थुकथं प्रत्येक मनूया दथुइ थज्याःगु निग्ति खँयात तसकं तःधंगु थें यानाः आखिर वर्षौ ई दुने वैशाली राज्यय् हे वं वइत वं वइत अविश्वास शंका उपशंका ब्वलंकाः वर्षाकारं वैशाली राज्यय् संघयात तछ्यायेगु ज्या यात । संघय् दुने सहलह यायेगु तक नं मजुल । तसकं महत्वपूर्ण ज्याय् नं छथाय् च्वनाः खँ ल्हायेगु लकस मदयेका बिल । थुलि जुइवं वर्षाकार वैशाली त्वःताः मगधया पँ लिनाः वैशालीयात त्याका काल । थुकथं थौं नेपाःया राजनीति दुने नं पार्टीया दथुइ विश्वासया वातावरण त्वाःदःगु दु । वं वइत वं वइत आरोप प्रत्यारोप शंका उपशंका ब्वलंगु दु । राष्ट्रया महत्वपूर्ण निर्णय तक नं छथाय् च्वनाः याये फयाच्वंगु मदु । नेपाःया राष्ट्रिय अस्मिता सीमा अतिक्रमण जूसां पार्टी दथुइ एकता जुइ फयाच्वंगु मदुसा जनतां नं छुं नं पार्टीयात विश्वास याये फइगु लकस मदु । जनता व पार्टीया दथुइ जक अविश्वास ब्वलंगु मखुसें पार्टीइ दुने नेतातय् दथुइ नं शंका उपशंका जुयाच्वंगु दु । पार्टीइ दुने वर्षाकारत दुहां वयाच्वंगु दु । थुकिया ज्वलन्त दसु फोरमया विजय गच्छेदार खः । गुम्ह नेपाली कांगे्रसपाखें फोरमय् दुहां वनाः थःगु निजी स्वार्थया लागि पार्टी हे तछ्यायेत तकं लिफः मस्वः । अन्ततः थःगु हे न्हूगु पार्टी नीस्वनां हे त्वःतल । मगध देय्या वर्षाकार थें फोरम तछ्यायेत वंम्ह कांग्रेस पार्टीया वर्षाकार गथे मधायेगु थज्याःपिं वर्षाकारिपं फोरमय् जक दुहां वगु मखु । प्रत्येक पार्टीइ दुने नं खने दयाच्वंगु दु । नेपाल कम्यूनिष्ट पार्टी एमाले दुने खड्ग ओली, झलनाथ खनाल, माधव नेपालय् वर्षाकार सु जुइगु खः स्वयेगु ल्यं हे दनि । चुरेभावर प्रदेश व सद्भावना दुनेया वर्षाकारत ला खने हे दयेधुंकूगु दुसा नेपाली कांग्रेस दुने नं सुजाता कोइराला, सुशिल कोइराला, शेरबहादुर, रामचन्द्र पौडेल दुने वर्षाकारया भूमिका म्हितेत तयार जुयाच्वंगु दु । गनं पार्टी दुनेया थुपिं वर्षाकारिपं कन्हय् भारतया वर्षाकार जुयाः दं वइगु जकं मखु ला  उकिं नेपाली जनतां थुज्वःपिं वर्षाकारतय्त म्हसीकाः सावधान जुइमाःगु दु । नेपाली जनताया एकता सगठन प्राप्त लोकतान्त्रिक गणतन्त्रयात वर्षाकारया नीति ज्वनावःपिं थुज्वःपिं पार्टीया नेतातपाखें सतर्क जुइगु थौंया ईया माग खः ।",http://www.nepalmandal.com/content/2153.html
वैभव भोगया निंतिं क्षणिक त्याग आवश्यक ,"Posted on Wed Jun 24, 2009  9:15 pm NST",कर्तव्य पालन यायेगु धर्म अथवा धारण यायेगु हे धर्म खः । मिया धर्म पुइगु खःसा लःया धर्म शीतल यायेगु । अझ स्पष्ट यायेगु खःसा चित्त शुद्ध यानाः निःस्वार्थ भावनां सेवा यायेगु ग्वाहालि यायेगु मेपिनिगु उपरय् दया-करुणा-मैत्री भावना ब्वलंकेगु हे धर्म खः । धर्म अथवा पाप धइगु छु खः झीसं हे बिचाः यायेमाःगु जुल । बांलाः-बांमलाः फाइदा-बेफाइदा दक्व स्वयेमाः । थःत जक फाइदा जुयां नं मजिउ मेपिंत नं फाइदा जुइ माल । सीगु मयःसां जन्म जुक्व सकलें मरण मजुसे मगाः । यथार्थ रुपं कुशल कर्म यायेगु धर्म खः । मेपिनिगु चित्तसुख मदयेकेगु मेपिंत दुःख बीगु आदि अकुशल कर्म पाप जुल । बुद्ध धर्मया मौलिक सिद्धान्त कथं दशपुण्यकि्रया धर्म खःसा दश अकुशल कर्म पाप खः । पाचशील न्यागू जक पूर्ण रुपं पालन याये फःसा शान्त लकस ब्वलनीगु जुल । थम्हेसिनं यानागु कुशल वा अकुशल कर्म विपाक भोगे मयासे मगाः । कुशल पुण्य याःम्ह व्यक्ति न्ह्याथाय् वंसां आपतविपत परे जूसां तरे जुइफु । पुण्यया फल किचः थें लिउ लिउ नं वयेफु । पुण्यया प्रभावं मनय् डर-त्रास जुइ मखु । मन आनन्द जुयाः ख्वाः चकनाच्वनी । पुण्य कर्मपाखें शान्त लकस ब्वलनीगु जुल । अकुशल पाप कर्म यात कि दुःख जुयाच्वनी । पिने वनेबलय् नं सुनां छुं धाइ ला धकाः मनय् डर-त्रास दयाच्वनीगु जुल । साःगु नसा नःसां स्वाद मदयेफु । पापीया ख्वाः ग्यानापुसे च्वनीगु नं जुल । अकुशल चित्तपाखें राग द्वेष मोह पिदनाः गबलें नं शान्त मजुसे पोले जुयाच्वनी । मिं सुयातं नं पक्षँपात मयासे पुनाच्वनी । बरु ज्ञानी प्रज्ञावानिपंसं तीजक मि थिउसां घाः मजुइक च्वने फइगु जुल । थ्व संसार दयेकूम्ह चित्त खः धकाः डा. अनोजा गुरुमांया 'शान्ति अभिप्रेरणा' सफुली न्ह्यथनातःगु दु । पाप व धर्म नं चित्तया खेल खः । दक्व उत्पत्ति विनाशया निंतिं जक धकाः थुइकाः गुगुं नं प्रकारया चुक्ली मयासे शील-नियम पालना यानाः चित्त भिंकाः सेवा भावना तथा त्याग भावना ब्वलंके माःगु जुल । च्वय् न्ह्यथनागु बयान कथं निस्वार्थ रुपं कर्तव्य पालना यायेगु लोककल्याणकारी ज्याखँ यायेगु तथा मैत्री करुणा मुदिता उपेक्षु भावना ब्वलंकेगु हे धर्म जुल थम्हेसिनं यानागु कुशल अथवा अकुशकल कर्मया फल भोग मयासे मगाः । अमेरिकाया ४४ म्हम्ह राष्ट्रपति बाराक ओबामा निर्वाचनय् त्याकेधुंकाः न्हापांगु सन्देश बियादीगु न्ह्यथनेबहः जू - अमेरिकाया युवा वर्गयात धर्मया आस्था नैतिकता एवम् बुद्धि विवेकं चिनाः लिपा अझ नं सुन्दर शान्त व समृद्ध अमेरिका निर्माणया नितिं विद्यालयय् ब्वंकीगु पाठ्यसफुली थीथी धर्म ग्रन्थया अनुकरणीय विषयवस्तु दुथ्याका यंकेमाःगु दु । नेपाः देय्या धर्मया अवस्थायात मूल्यांकन यायेबलय् अप्वःसिनं धर्मया सही मर्म मथुयाच्वन धायेमाल । बुद्धं धर्मया ज्याझ्वः मनूया चाहना क्षँमता परिस्थिति व ईयात ल्वयेक ब्वलंकेत अनेक सुधारात्मक रचनात्मक प्रगतिशील पलाः छिनाः धर्मदर्शन प्रचार यानाबिज्याःगुलिं थ्वयात मानव धर्म धयातःगु खः । धर्मावलम्बीतय्सं प्रार्थना-पूजा-पाठ यानाच्वंसा अप्वःसिनं वरदान कायेगु मनसुवा तयाच्वंगु नं खनेदु । अझ संस्कृतियात हे धर्म थुइकाच्वंपिं नं म्हो मजू । गुलिसिनं धर्मयात अफिम धयाच्वन । छकः थज्याःगु धारणा दुपिं छपुचः नापलाःबलय् आध्यात्मिक विषयय् सहलहया झ्वलय् थौंकन्हय् अप्वः मनूत धर्मय् अन्धभक्त जुयाः ईश्वरया नामय् पूजापाठ जक यानाः यथार्थ धर्म मथुयाच्वंगुलिं धर्मयात अफिम सम्झे जुइ माःगु नं खने दत । तर व्याक्कं धर्मया तातुना धइगु कुशल मंगल ज्याखँ यायेगु ल्हायेगु मैत्री-करुणा-समान भावना ब्वलंकेगु परोपकार यायेगु खः धकाः न्यंकूबलय् 'थज्याःगु धर्म ला माः' धकाः समर्थन याःगु जुल  । थौं देय्या नाजुक परिस्थिति विषयय् चिन्तन यायेबलय् थुकी राज्यया शासन भार कयाच्वंपिं व काईपं दलतय्गु जिम्मेदारी दु धकाः मधासें मगाः । अझ मू कारण ला दलतय्गु आपसी खिंचातानी खः । ततःधंगु छगू हे पार्टीया दुने नं गुटबन्दी खनेदु । नेपाःमिया कुतलं लोकतन्त्र गणतन्त्र नीस्वने फुगु च्वछायेबह जू । तर दलतय्गु द्वन्द्वं यानाः प्रशासन सुचारु रुपं न्ह्याके मफयाः जनतां आपालं दुःख सियाच्वन । नेतातय्गु अदुरदर्शितां यानाः गुलिखे राजनैतिक दृष्टिकोणं ज्याखँया मुद्दा मामिला अदालतय् वंगु अले फैसला यायेत ढिला जुइगु कारणं नं प्रशासनय् पंगः जुयाच्वन । संविधानसभाय् निथासं बूम्हेसित प्रधानमन्त्री दयेकल धकाः कुंखिउँगु नं न्यनेमाल । संविधान निर्माण यायेगु निंतिं मदयेक मगाःगु सर्वदलीय मन्त्रिपरिषद स्वने मफुगु नं दुर्भाग्य जुल । राज्यं धर्म माने याइगु मखुसें व्यक्तिं धर्म माने याइगु सत्य तथ्य खँ सर्वव्यापी जुयाच्वंगु दु । व्यक्तिया स्वतन्त्र रुपं थः यःगु धर्म माने यायेगु अधिकार दुगुलिं राज्यं गुगुं नं छगू धर्मय् लगे मजुसे दक्व धर्मयात समान दृष्टिकोणं नाला कायेगु सिद्धान्त स्पष्ट जूगुलिं सरकार व संसदपाखें धर्म निरपेक्ष राज्य घोषणा जुइधुंकूगु लोकतान्त्रिक गणतन्त्रया महान उपलब्धि खः । आः वयाः धर्मय् अन्धभक्त जूपिंसं थुगु सिद्धान्तयात विरोध याःगु अतिकं दुर्भाग्य धायेमाल । हालय् यलया छगू क्याथोलिक चर्चय् प्रार्थना यानाच्वंगु इलय् बम विस्फोट जुयाः स्वम्ह सीगु नापं झिंस्वम्ह घाःपाः जूगु दुःखया खँ खः । थ्व अमानवीय ज्या धर्मय् कट्टर व अन्धभक्ततय्सं याःगु स्पष्ट दु । हानं गनं मजू कथं मन्त्रिमण्डल स्वनेत ढिलासुस्ति जूगु नं थन खने दत । थ्व विषयय् दुग्यंक बिचाः यायेबलय् राजनैतिक दलया नायः तथा पदाधिकारीतय्के धर्मचित्त मदयाः हे मामुली खँय् नं तःधंगु समस्या जूवंगु खः । उकिं धर्मया पदाधिकारीतय्सं नं राजनीति विषयय् चिउताः तयाः सद्धर्म अनुरुप राज्य शासन सुथां लाक्क न्ह्याकेत इलय् ब्यलय् सुझाव बियाच्वनेगु ल्वमंके मजिल । राजनीतिज्ञतय्सं नं धर्मचित्त उत्पत्ति यानाः सौहार्दपूर्ण रुपं सहलह यानाः समस्या ज्यंकाः सद्धर्म कथं देय्या प्रशासन चले यायेगु हथाय् जुयाच्वन ।,http://www.nepalmandal.com/content/2341.html
जेठ १८ या बन्दय् नेवाः चेतना ,"Posted on Thu Jun 18, 2009  5:54 pm NST",वंगु जेठ १८ गते नेवाः राज्य पलिस्था व काठमाण्डौ उपत्यका शहरीकरण विधेयक खारेजी माग यासें नेवाःतय्सं नेवाःतय्गु ख्वातुगु वस्ति दुगु १२ जिल्ला दुने लाःगु नेपालमण्डल बन्द यात । थुकिया ग्वसाः खलः कथं नेवाः देय् दबू नेवाः जागरण मंच नेवाः राष्ट्रिय मुक्ति मोर्चा नेवाः लोकतान्त्रिक संघ नेपाः राष्ट्रिय ल्याय्म्ह न्ह्यलुवा ज्यापु महागुथि नेवाः देय्गू नेवाः मंकाः दबू व ज्यापु समाज यल समेत गुंगू नेवाः खलः पुचः जानाः स्वंगु नेवाः राज्य मंकाः संघर्ष समिति खः । थ्व स्वयां छन्हु निन्हु न्ह्यः असं मैतिदेवी तक मसाल जुलुस पिथनसा यल ख्वप व मेमेगु थासय् नं प्रचार र् यालि मसाल जुलुस पिकयाः पर्चा पम्प्लेट ह्वलेगु ज्या जूगु खः । थ्वहे कथं जेठ १८ गते नेपालमण्डल बन्द ताःलाकेत थ्व च्वमिं नं सुथय् ६ ताःइलंनिसें ब्वति कया । थाय्मदइ मि च्याकाः शुरु जूगु आन्दोलनय् नेवाः जागरण मंचया पासापिं ध्वाँय् ज्वनाः गुम्हं वंघः गुम्हं असं जुयाः रत्नपार्कपाखे वन । थँहितिपाखें थाय्मदुइ बा १९ प १६०४ नम्बरया छगः मोटरसाइकल वयेवं बन्दकर्ता कार्यकर्तातय्सं वयात पनाः अन हे मि तया बिल । नेवाः राष्ट्रिय मुक्ति मोर्चाया पासापिनिगु जुलुस अनं तुं थँहितिपाखे न्ह्याःवन । अन च्वनाच्वंपिं छुं भलादमि धायेके न्ह्याःपिं नेवाःतय्सं च्यायेत सनाच्वंगु बाइकय् मि स्यायेगु ज्या यात अले व बाइक थाय्मदु बहालय् यंकातल । थ्व खनाः आन्दोलन समर्थक नेवाः दाजुकिजातय्सं नेवाःतय्गु थ्वहे कमजोरी बानी मजिउ धाधां वनाछ्वत । लिपा व बाइक बर्मू साहुयात लःल्हायेगु ज्या जुल । मेमेगु पार्टीतय्सं बन्द याइ- बलय् मखंछु याना जुईपं नेवाःत नेवाःतय्सं हे याइगु बन्दय् धाःसा च्वापुकाः जुया जूगु अजूचायापुगु खँ खः । बन्द आह्वान यासें पासापिं लिसे वंघः जुयाः न्हूसतक बसन्तपू चिकंमू कुलेश्वर अले बल्खु तक जुलुस थ्यन । अन सुथय् छथ्वः नेवाः विरोधीतय्सं फलफल बजारय् सःताः छपुचः नेवाः पासापिंत डण्डी पाइप व खुकुरीं घाःपाः याना हःगु जुयाच्वन । जुलुस अन थ्यंबलय् निगः पुलिस भ्यान दिका तःगु खने दत । पासापिंसं भ्यानय् मि तयेगु खँ न्ह्यथन । वयांलि प्रहरी दमन मुर्दावादया नारा थ्वयेकल अले पुलिस भ्यानय् आक्रमण यानाः उकिया खापा लिना छ्वत । पासापिं खुकुरीं पाःपिं गुण्डातय्गु छेँ मालेत वन । मधुसुदन धाःम्ह गुण्डां थ्व ज्या याकूगु सीदत । सकलें फलफुल बजाः वंबलय् अन न्हापा हे दंगा प्रहरी तैनाथ याना तयेधुंकल गुण्डातय्त बचे यायेत । जुलुसं प्रहरी दमन मुर्दावाद धकाः नारा लगे यानाः कुलेश्वर कालिमाटी जुयाः बसन्तपू थ्यन । जि चाहिं यलया बन्द छकवः स्वये धकाः उखेपाखे वना । बन्द धाथें तसकं ताःलाःगु खने दत । सिंह- दरवारंनिसें हे फुटपाथ पसः तकं मचाः । कोपुण्डोलय् छम्ह बाज्यः वंम्ह बन्दकर्ता पासां छगः हे गाडी वये वने याके मबिउ । साइकलया हावा फुस्के यायेगु ज्या मस्तय्सं मत्वःतू । अन 'जनदिशा' वाःपौया गाडी हयाच्वंगु खनेवं बन्दकर्ता छम्हेस्यां हमला यायेत स्वत तर थ्व च्वमिं प्रेसया गाडीइ हमला मयायेत इनाप यानाः पनाबिया । यलय् मंगल बजाः लगंख्यः आदि गल्लि गल्लि चाःहिला । गल्लि गल्लि तकं बन्द । थ्व खनाः यलया सकल नेवाःतय्त मनं-मनं सुभाय् बिया । यलया बन्द अवलोकन लिपा पासा बिनोद लिसे बसन्तपूया बृहत जुलुसय् वया । थुकथं नेपालमण्डलया नेवाःतय्गु बन्द अद्भूतरुपं ताःलात । बृहत जुलुस क्वचायेकाः बसन्तपुली नेवाः स्वायत्त राज्य मंकाः संघर्ष समितिइ आवद्ध थीथी खलः पचःया पदाधिकारीतय्सं संवोधन यानादिल । सकस्यां संवोधन उलि हे स्यल्लाः । वय्कःपिंसं न्हूगु दयेकूगु संविधानय् नेवाः स्वायत्त राज्यया ग्यारेन्टी जुइमाःगु स्वनिगःयात विकास यायेगु नामय् हयेत्यंगु केन्द्रिकृत शहरीकरण विधेयक लित कायेमाःगु खँय् राज्य व पार्टीतय्त खबरदारी यात । अन स्वतस्फुर्त रुपं कुहां वःपिं नेवाःतय्सं मेगु आन्दोलन याकनं घोषणा यायेत ग्वसाः खलःयात इनाप याःगु खः । थ्व आन्दोलनं छु क्यना बिल धाःसा नेवाःत माल धाःसा ज्यान बलिदान बीत नं तयार दु । अथे खःसां छता म्हाइपुगु खँ छु धाःसां नेवाःतय्सं अपाय्धंगु आन्दोलन यातं नं उकी ब्वति काःपिं मिस्तय् ल्याः धाःसा तसकं म्हो खने दत । थ्व धइगु अझ नं जनचेतना मगाःगुया चिं खः । उकिं मिस्तय्त सतकय् क्वकायेत अझ नं चेतना थने माःगु दु । आः उपिं भुतुली जक च्वनाः जा थुयाः वसः हिया जक च्वनेगु मखु थःग हक-अधिकारया निंतिं सतकय् नं पिहां वये माःगु ई न्ह्यःने वयाच्वंगु दु । मिसा नेतृ हिसिला यमि व उर्मिला डंगोलं नं थ्वहे सन्देश बिसें सकल नेवाः मिस्तय्त राजनैतिक चेतना थने माःगु व आन्दोलनय् ब्वति कायेत उत्प्रेरित यायेमाःगु बिचाः प्वंकादिल । थ्व आन्दोलनं झीत छु स्यना बिल धाःसा नेवाःत आः भ्वय् जक नया च्वनेगु व म्वाःमदुगु चिचीधंगु खँय् थवंथवय् ल्वाये हाले मजिल । छप्पँ जुइ माल नेवाः एकता जिन्दाबाद धाये सयेके माल । एकताय् गुलि शक्ति दु धकाः क्यना बी माःगु दु । थ्व आन्दोलनं धाथें झीत स्यना बिउगु धइगु हे झी संगठनय् एकतावद्ध गोलवद्ध जइमाल धकाः खः । थौं छ जि जुयाः मखु झी जुयाः न्ह्याये नु थौं छंगु जिगु धकाः मखु झीग धकाः धाये नु नेवाः एकता जिन्दावाद धइगु नारा थ्वयेके नु झीगु अधिकार काये नु नेवाः राज्य स्वने नु धात्थें थ्व हे नारा आः सकल नेवाःतय्सं थ्वयेके माःगु दु । थ्व आन्दोलनय् सी दयेक व सी मदयेक ग्वाहालि यानादीपिं सकलें नेवाः गैर नेवाःतय्त सुभाय् बी हे माः ।,http://www.nepalmandal.com/content/2180.html
ग्व गबलय् वइ माधवया सरकार ? ,"Posted on Thu Jun 18, 2009  5:44 pm NST",लछि तकया लगातार कुतः लिपा बल्लबल्ल पूर्णता कायेत्यंगु माधव नेपालया सरकार म्हिगः हानं छक्वः असफल जुल । म्हिगः वय्कलं तयार याःगु शपथ ग्रहण ज्याझ्वलय् कांग्रेस व एमालेया मन्त्रीत जक दुथ्यात मधेशवादी पार्टीत अझ नं दुहां मवःनि । सरकारयात पूर्णता बी मफयाः हीमी चायाच्वंम्ह प्रधानमन्त्री माधव नेपालया हीमी म्हिगःया घटनां अझ थहां वन जुइ । म्हिगः नं मधेशवादी पार्टीत दुहां मवःगु कारणं सम्भवतः आः वय्कःया हे थःगु सरकार ताःहाकः न्ह्याइ धइगु खँय् विश्वास मदया वनाच्वंगु दयेमाः । भाजु माधव नेपाल न्हापा नं प्रधानमन्त्री जुइगु धलखय् तःक्वः लायेधुंकूम्ह खः । तर प्रधानमन्त्रीया चर्चा जूसां नं वय्कः प्रधानमन्त्री जुइगु भाग्य धाःसा गण- तान्त्रिक कालय् वयाः जक चूलात । प्रधानमन्त्री जुइगु लागिं बहुदलीय कार्यकाल व जुजु ज्ञानेन्द्रया कार्यकालय् नं वय्कलं कुतः मयाःगु मखु । तर उगु इलय् वय्कःयात भाग्यं जक साथ मबिउगु मखु जुजु ज्ञानेन्द्रं नं पत्याः नं पत्याः मयात । आः ज्ञानेन्द्रया अन्त्य लिपा बल्लबल्ल वय्कःयात थ्व अवसर वयाच्वंगु दु । तर सरकारय् वःसां नं सरकारयात पूर्णता बीत धाःसा वय्कःया निंतिं नँया बजि न्ह्यये थें जुयाच्वंगु दु । वय्कः कांग्रेस सभापति गिरिजाप्रसाद कोइरालाया आर्शिवादं जक प्रधानमन्त्री जुइ खंगु दु । तर कोइरालाया आशिर्वाद गबलय् तक दइगु खः उकिया धाःसा छुं ठेगान मदु । मेता खँ सरकार गठन यायेगु झ्वलय् गुगु कथं राजनीतिक तिकडम म्हितेमाःगु खः उकिं यानाः प्रधानमन्त्रीयात धाःसा हाकनं हाकनं छ्यं स्याइगु स्थिति ब्वलनीगु नं निश्चित दु । छखे माधव नेपालयात प्रधानमन्त्री दयेकेगु झ्वलय् मधेशी जन- अधिकार फोरम निकू कुचा जूगु दुसा मेखे सरकारय् ब्वति कायेत तयार जूगु 'हाफ' फोरमं नं थःपिंसं धाःगु मन्त्रालय मबिउ धकाः आः तक सरकार 'ज्वाइन' याः वःगु मखुनि । अझ जिउसा गुगुं नं इलय् वं सरकारयात बियातःगु समर्थन लित तकं काये फुगु अवस्था दु । थज्याःगु कमजोर धरातलय् च्वनाः नेपालं गुकथं सरकार न्ह्याकी व धाःसा आम चिउताःया विषय जुयाच्वंगु दु । छखे ताः ई तक नं सरकार गठन याये मफयाः प्रम नेपालया न्ह्यः स्यनाच्वंगु दुसा मेखे सरकारयात पूर्णता बी मफुगु हे कारणं यानाः देय्या छबि नं अन्तर्राष्ट्रिय रुपं धुमिल जुजुं वनाच्वंगु दु । ख ला एमाले पार्टी धइगु हे आः छगू अज्याःगु गाइजात्रे पार्टी जुइधुंकूगु दु गन इज्जत प्रतिष्ठा सिद्धान्त आदिया छुं हे मू मदु । पार्टीयात थ्व अवस्थाय् थ्यंकेगु ज्याय् मू नायक जुयादीम्ह प्रम माधव नेपालं छखे थःगु हे पार्टीया सभासद्तय् पूर्ण विश्वास कायेफुगु मदुनिसा मेखे पार्टी दुनेया थीथी गुटयात लय् तायेकेत नं वय्कः ताःलाःगु मदुनि । थज्याःगु गाजागोलय् लानाच्वंगु माधव सरकारया आयु गुलि खः म्हिगः च्वंगु एमाले संसदीय दलया बैठकयात जक दुवालेगु खःसां नं यक्व खँ स्पष्ट जुइ । संसदीय दलया बैठकय् सभासद्तय्सं गुगु द्वपं प्रधानमन्त्री नेपालयात बिल थ्व तसकं गम्भीर खः । थःगु हे पार्टीया संसदीय दलया दुजःतय्सं राष्ट्रपतिया पलाःयात कयाः गुगु आलोचना यात अले उकिया लिसः प्रमं म्हिगः गुकथं बियादिल थुकिं स्पष्ट जू नेपाल सरकारया धरातल छु खः स्वय्म थःगु हे पार्टीया सभासद्तय्सं प्रधानसेनापति प्रकरणय् राष्ट्रपतिया पलाःयात कयाः गुगु विरोध प्वंकेगु ज्या जुल लिसें नेतृत्व पंक्तिं सरकारय् वनेगु निंतिं राष्ट्रपतियात बिन्ति पत्र तःगु थेंज्याःगु द्वपं बीगु ज्या यात थ्व तसकं गम्भीर खः । तर थुकियात कयाः प्रधानमन्त्रीं बियादीगु लिसलं धाःसा एमालेया नेतृत्व आः तर्क व सिद्धान्तया ल्याखं नं ताथ जुइधुंकूगु खः ला धकाः शंका यायेमाःगु अवस्था पिकया बिउगु दु । लोकतन्त्रय् जनता सर्वेसर्वा जुइ थ्व लोकतान्त्रिक मान्यता खः । तर लोकतान्त्रिक मान्यतायात एमालें आत्मसात याये मफुगु द्वपं थःहे कार्यकर्तापाखें वयाच्वंगु दु । तर नेपालं प्रधानमन्त्री जुइगु निंतिं अज्याःगु द्वपंयात नं मखंछु यानादिल । प्रधानसेनापति प्रकरण माओवादीया निर्णय जक धकाः तायेके मजिउ धइगु थौंया खँ खत । थुकी दुने सुलाच्वंगु यक्व खँत आः तक पिहां मवःनि अले गुगु इलय् पिहां वइ उगु इलय् देशया राजनीति मेगु दिशाय् वनीगुपाखे नं थौं बिचाः यायेमाःगु खः । तर एमालें थुखेपाखे ध्यान मबियाच्वंगु द्वपं नं स्वय्म एमालेया सभासद्तय्सं बीगु यानाच्वंगु इलय् रथी कुलबहादुर खड्कायात सम्मानजनक रुपं विदाइ यायेगु धकाः प्रम नेपालं गुगु धाल थुकिं झन जक राजनीतिक संकटयात तजाः याइगु सम्भावना ब्वलंका बिउगु दु । माओवादीं राष्ट्रपतिया पलाः भिंकेगु ज्या मयाःतले संसद न्ह्याके मबीगु धयाच्वंगु इलय् प्रधानसेनापतियात वैधानिकता बीगु धायेगु धइगु राष्ट्रपतिया असंवैधानिक पलाःयात वैधानिकता बीगु धायेगु थें जुइ । अथे धइगु देशय् दोहोर शासन प्रणाली हावी जुइगु निश्चित दु । अले गिरिजायात माधव नेपाल मययेसाथ हाकनं अज्याःगु हे पलाः राष्ट्रपति मार्फत गिरिजां ल्ह्वनीगु निश्चित दु । छु थज्याःगु धरातलय् च्वनाः माधव नेपालं सरकार न्ह्याके फइ ला थौंया आवश्यकता माओवादीयात नं साथ कयाः राजनीतिक निकासा मालेमाः धकाः स्वय्म एमालें धयाच्वंगु इलय् माओवादीया मागयात ध्याक्वय् तयाः सरकार चले यायेगु धइगु तिन्हिलय् म्हगस म्हंकेगु ज्या जुइ । खय्त ला पदया निंतिं न्ह्यागु नं यायेत लिफः मस्वइगु एमाले थेंज्याःगु पार्टीया सभासदतय्सं थः हे नेताया गलत कि्रयाकलापयात कयाः गुगु कुंखिनेगु ज्या यात उकियात धाःसा च्वछाये हे माः ।,http://www.nepalmandal.com/content/2179.html
८३ दँया ल्याय्म्ह भन्ते अश्वघोष ,"Posted on Sun Jun 21, 2009  7:13 pm NST",पूज्यनीय भिक्षु अश्वघोष महास्थविर भन्ते वि.सं. १९८४ साल जेठ ३१ गते सोमवाः कुन्हु यलया ओकुबहालय् बा चन्द्र ज्योति शाक्य व मां लक्ष्मीमाया शाक्यया कोखं चीधिकम्ह काय् जुयाः जन्म जूगु खः । वसपोल भन्ते सरल नरम तरिकां ध्वाथुइक उपदेश कनाबिज्याइम्ह न्ह्याबलें बुद्धं कनाबिज्याःगु धर्मयात मनन् यानाः थुइकाः थःगु जीवनय् बांलाक छ्यले सयेकाः आचरण स्वभाव भिंकेमाः धकाः उपदेश बियाबिज्याइम्ह भन्ते खः । उलि जक मखु जीवन व करपिनिगु जीवनयात सुख बीगु खःसा बानी ब्यहोरा बांलाकेमाः ज्या ढंग दयेकाः याये सयेकेमाः मन शुद्ध यायेमाः मनं खंकाः ज्या याये सयेकेमाः नैतिकता दयेकेमाः धकाः न्ह्याबलें उपदेश बियाबिज्याइ । थज्याःगु ज्ञानयात बांलाक मनं थुइकाः व्यवहारय् छ्यले सयेकेमाः स्यना भत्तु जुइ मजिउ । थम्ह थू थें करिपंत नं उपकार जुइगु ज्या यायेमाः धयाबिज्याइ । भन्तेयागु उपदेश न्यनेबलय् मन हे याउँसे च्वं । खतुं मन जक याउँसे च्वंकेगु मखु उपदेशयात व्यवहारय् छ्यलाः ज्या यात धाःसा जक धाथें भन्तें धाःगु न्यंपिं जुइ । भन्तें धयाबिज्याइ 'फुकेसित तं पिकाये मजिउ धकाः धाइम्ह जितः नं तं वये यः । झोके जुइगु बानी दु । जिगु बानी खनीबलय् जितः मछाःसे च्वं ।' थ्व भन्तेयागु विशेषता खः । भन्तेयागु मेगु विशेषता खः ईयात तसकं ख्याल यायेगु । धाःगु इलय् ठ्याक्क ज्याझ्वः न्ह्याःसा लय्तायाबिज्याइ नत्रसा धाथें झोके नं जुइ । छक्वः धर्मकीर्ति विहारय् छगू ज्याझ्वलय् भन्तेयात सःता हजि धाल । जिं भन्तेयात सःताः बिज्याका तर ज्याझ्वः शुरु जूगु धाःसा १ घण्टा लिबात । भन्तेयात उकुस मुकुस जुल थें । जितः स्वयाः 'थ्वं यानाः का ई मस्यूम्ह' धयाबिज्यात । जि ला मछालाः गुलि तक ला भन्तेया न्ह्यःने वने तकं मफु । उलि जक मखु भन्तें सरल व नाइसेच्वंगु भासं ब्वनीपिनिग नुगलय् ध्वाथुइक च्वसु व सफू च्वयाबिज्याइगु नं वसपोलया मेगु विशेषता खः । न्हापा जि मां लक्ष्मीनानी तुलाधरं नं धयादी भन्तेनं मधया थें च्वंक धाइगु मन्यंकू थें च्वंक न्यंकीगु मनय् दुने थ्यंक थुइक धर्मदेशना यानाबिज्याइगु गुलि जक बांलाः गुलि जक हिसि दु । आः वयाः जिगु न्ह्याय्पनं ताःगु बखतय् धाथें खः धयागु मनं ताल । न्ह्याबलें भगवान बुद्धया उपदेशयात व्यवहारिक जीवनय् छ्यले सयेकेमाःगु खँयात बाखंया रुपय् कनेगु भन्तेया विशेषता खः । भन्तेयागु उपदेश न्यनागु बखतय् झन हे ध्वाथुइक मनं थुल । अथे जूगुलिं ला भन्ते छम्ह अभिभावक गुरुया रुपय् सकस्यां यः । खुइन्यादँ ताःहाकःगु प्रवज्या जीवनय् भन्तेया त्याग तपस्या खनाः ह्दयया दुनेंनिसें मैत्री श्रद्धां जाःगु भावनां वसपोलयात सकस्यां सम्मान प्रकट याइ । थौं ८३ दँया ज्याथ वैंशय् नं वसपोलया उत्साह व जोशं वसपोलयात ज्याथ मयाःनि । थौं तक नं वसपोलया सकि्रयता बुद्ध शासन थातं लाकेत कायम हे जुयाच्वंगु दनि । वसपोलया थ्व उत्साह ल्याय्म्हिपं उपासक उपासिकापिनि लागिं नं उलि हे उत्प्रेरक जुयाच्वंगु दु ।,http://www.nepalmandal.com/content/2203.html
ल्वहंलिसे पुस्तौं पुस्ता ,"Posted on Thu Jun 18, 2009  5:58 pm NST",स्वंगू पुस्ता न्ह्यवंनिसें निरन्तर ल्वहं ज्याय् लगे जुयाच्वंगु परिवारय् जन्म जुयाः थौं ७० दँया बैंशय् नं ल्वहंया ज्याय् हे निरन्तरता बिया वयाच्वंम्ह खः सुनकुमार शिलाकार । थौं स्वयां न्हय्प्यदँ न्ह्यः ख्वपया तेखाचो त्वालय् मां जगतमाया व अबु रत्नबहादुरया काय कथं बूम्ह सुनकुमारं मचांनिसें हे सिँज्या व ल्वहंज्या याना वःगु खः । कूल हे उगु ज्याय् लगे जूगुलिं सुनकुमारयात नं ल्वहं कीत उलि थाकु मजुल । बाज्या व अबु नं उलि हे नामूद कालिगढ जूगुलिं थीथी थासय् ल्वहंया मूर्ति दयेकेगु ज्याय् मचानिसें हे सुनकुमारं याःगु खः । सुनकुमारया अबु रत्नबहादुरं धाःसा ल्वहंया ज्या जक यानादिल । सुनकुमारं नीन्यादँ तक सिँज्या नं यानादिल । उगु इलय् वय्कलं राणाकालीन दरवारत दयेकेगु ज्या यानादीगु खः । अबलय् वय्कलं सिंहदरवार नारायणहिति दरवारय् च्वंगु चिडियाखाना निर्माणय् नं लगे जुयादीगु खः । वय्कलं येँय् सोल्टी होटल दयेकूबलय् नं काय नाप जानाः आपालं सिँज्या यानादीगु खः । लिपा वय्कलं ल्वहंया मूर्ति दयेकेगु ज्या नं शुरु यानादिल । राणाकालय् पशुपतिया झिंन्हय्गू शिवालय दयेकेगु ज्याय् थः अबुयात ग्वाहालि यानागु खँ वय्कःयात लुमं । २००४-०५ सालपाखे थः माइलाम्ह दाजु गणेशकुमार शिलाकार नाप जानाः वय्कःया अबु रत्नबहादुर शिलाकारं अतिकं नांजाःगु भुइजःसि नारायणया द्यःया मूर्ति पशुपति दुने दयेकादीगु खः । २००७ सालय् ख्वीन्यादँया बैशय् वय्कःया अबु मंत । मां जगतमाया धाःसा वयां खुदँ न्ह्यः २००१ सालय् पीगुदँया बैंसय् हे मदुगु खः । काय मोहनकुमार शिलाकार नं चर्चित कलाकार जुयाः थौंकन्हय् नगरकोट वनेगु लँय् उकथंया हे ल्वहंया मूर्ति निर्माण यायेगु ज्याय् लगे जुयाच्वनादीगु दु । थःपिनि न्हूगु छेँय् सुनकुमार शिलाकारं बद्रीनाथ केदारनाथ रामेश्वर नापं चारधामया मूर्ति व अष्टमातृकाया मूर्ति तयार यानाः स्थापना यानादीगु दु । वय्कःया मूर्तित विदेशय् तकं थ्यं । थम्हं आः तक नं विदेशीतय्सं अर्डर याः वःसा छुं नं मूर्ति मदयेकागु बरु थःगु ज्यासलय् वयाः तयारी यानातःगु सामान न्याः वल धाःसा बिया छ्वयागु खँ नं वय्कलं कनादिल । नापं आः नकितिनि हे जक निम्ह तयारी किसि उकथं हे अमेरिकाय् यंकूगु नं वय्कलं लुमंकादिल । मां बैद्यज्या नं याइम्ह जुयाः वय्कः न्हापांनिसें हे ख्वाः चकं स्वये जिउ । ७३ दँ दये धुंकूसां नँया मुगः ज्वनाः ल्वहँतय् बुट्टा कीगु ज्याय् ल्याय्म्हतय्सं थें हे वय्कलं ज्या यायेफु नि । ल्वहं कायेगु समस्या ब्वलंगु व नगरकोट लागां ल्वहं हयेगु इलय् ब्यारेकया सेनां पनीगु दुःख प्वंकुसें आः थज्याःपिं सीप दुपिं मनूतय्त माःगु बन्दोबस्त यायेमाःगु माग यानादिल । वय्कःया जहान मोहनप्यारीं नं बैशं जिथि जुइधुंकूसां वय्कःयात उलि हे ग्वाहालि यानाच्वनी । आः ला कायिपं जक मखु छय्पिं तकं थ्वहे ज्याय् लगे जुइधुंकूगु दु । तर मनू कलाकारिता दुम्ह कालिगढ खयां नं व थम्हं दयेकूगु मूर्ति आपालं महत्वपूर्ण थासय् तयातःगु दःसां वय्कः स्वयम्यात धाःसा च्वनेगु लागिं अझ नं थाय्या समस्या जुयाच्वंगु दनि । पुलांगु छेँय् मुद्दा जुयाच्वंगुलिं वय्कःया निंतिं आः ज्यासः हे च्वनेगु छेँ जुयाच्वंगु दु । सिँकःमिया स्वाहाने भ्वाथः धाःगु थ्वहे मखा जुइ !,http://www.nepalmandal.com/content/2181.html
नेतातय्त छु धायेगु  ? ,"Posted on Sun Jun 21, 2009  7:21 pm NST","साधारण जनतां नं सिउगु खँ खः विदेशी राष्ट्रं झीगु देशय् वयाः विकास याइ मखु । विदेशी राष्ट्रं विकास ला याइ मखु विनाश चाहिं अवश्य याना वनी । विनाश यायेत निगू तरिका छ्यली । छगू प्रत्यक्षँरुपं सैनिक हस्तक्षेप यानाः ध्वस्त यायेगु गथे इराक व अफगानय् यात । मेगु खः दलालत तयार यानाः प्राकृतिक श्रोत ल्हातय् लाकाः देय् बर्बाद यायेगु । झीगु देशय् प्रत्यक्षँ सैनिक हस्तक्षेप विदेशं यानाच्वंगु खने मदु । अप्रत्यक्ष रुपं दलाल नेतात तयार यानाः सत्ताय् छ्वया स्यंकाच्वंगु धाःसा खनेदु । झीगु देशय् जनताया नामं धकाः स्वकः संघर्ष यानाः नेतातय्सं शासन यायेधुंकल । २००७ सालय् संघर्ष यानाः राणा शासन अन्त यात । संघर्ष यानाः वःपिं नेतात असक्षँम अदुरदर्शी व स्वार्थी जुयाच्वंगु कारणं देय्यात बिकास मखु स्यंका वन धायेमाः । व हे इलय् छुं भचा दँया फरकय् भारत व चीनय् नं संघर्ष यानाः सत्ताय् वःपिं नेतात सक्षँम दुरदर्शी व सकारात्मक सोच दुपिं जूगुलिं देय्या बिकास यानाः जनतायात सुख शान्ति व आनन्द बीत कडा परिश्रम याना वन । झीगु देशय् ००७ सालया संघर्षं राणातय् यकःति शासन ला पतन यात तर देय् धाःसा स्वतन्त्र जुइ मफुत । झन अर्ध उपनिवेशय् लात । ००७ सालया जनसंघर्ष भारतया आशिर्वादं सफल जूगुलिं भारतं थनया नेतातय्त थःगु इशाराय् प्याखं हुइका तल । यदि प्याखं हुलेत तयार मजुल धाःसा भारतं सरकार क्वःथलाः मेम्ह नेता तयार याइ । राणा शासन पतन जुइसातकि भारतं दबाव बियाः सन् १९५० या सन्धि याकल । ५० या सन्धिया छुं छुं बुँदात नेपाःया लागिं कालकुट विष थें जुयाच्वंगु दु । व छु धाःसां भारतया नागरिकयात नेपाःया ठेक्कापट्टा यायेत सुविधा व सहुलियत बीमाःगु प्रावधान । मेगु रक्षा थेंज्याःगु मामलाय् भारतनाप सल्लाह कयाः ज्या यायेमाःगु । यदि नेपाःयात रक्षा सामग्री माल धाःसा भारतयाके अनुमति कयाः जक झिके यायेमाःगु । मेगु बुँदा खः भारतया नागरिकं नेपाःया छेँबुँ न्याये-मी याये दइगु व्यवस्था । ५० या असमान सन्धिं यानाः देय् कमजोर जुजुं वनाच्वंगु जक मखु । राष्ट्रभक्त नेतात नं कमजोर जुजुं वनाच्वन । २००७ साल धुंकाः हानं २०४६ सालपाखे बहुदलवादी पार्टीतय्सं भारतया ग्वाहालि कयाः बहुदलीय व्यवस्था हल । तर थ्व व्यवस्थां नं देय्यात कल्याण यायेगु मस्वसे खालि भारतयात लय्तायेकेगु ल्याखं जलश्रोतया अधिकार धमाधम भारतयात लःल्हात । भारतयात जलश्रोतया अधिकार बी मजिउ धकाः कडा अडान कयाच्वंम्ह वाम नेता मदन भण्डारीयात स्वदेशी व विदेशी षडयन्त्रकारीतय्सं हत्या याना बिल । २०४६ साल धुंकाः स्वक्वःगु जनसंघर्ष २०६२/०६३ जूबलय् नं नेतात दिल्लीइ जुजुयात चीकेगु संघर्ष यायेगु प्रतिवद्धता प्वंकल । तर दिल्लीया आन्तरिक चाकः दुने च्वनाः भारतनाप छु छु सम्झौता याना वःगु खः नेतातय्सं अझं स्पष्ट मयाःनि । सम्झौता याना वःपिं नेतात मौन च्वनाच्वंगु दु गुगु तसकं खतरनाक जू । ०६२&/०६३ सालया सफल संघर्ष धुंकाः भारतया राजदूत व नेतात खुल्लारुपं नेपाः वयाः खेल म्हिताच्वंगु दु । ००७ साल व ०४६ सालपाखे भारतीय नेतात थपाय्च्वः खेल म्हितावंगु खने मदु । स्वक्वःगु आन्दोलन लिपा भारतं नेपाःया राजदूतयात राज्यपालया दर्जा बियाः ज्या याकातःगु दु । नेपाःया राजनीतिइ भचा जक गोलमाल जुल कि राजदूतयात नेतातय्थाय् छ्वयाः समस्या समाधान याके बी । विदेशी राष्ट्रया थज्याःगु राजनीतिक खेलं छु संकेत क्यनाच्वंगु दु धाःसा नेपाः अझ नं स्वतन्त्र राष्ट्र जुइ मफुनि । जुजुया शक्ति कमजोर जुइसातकि नेतातय्सं भारतं धाःथे स्वंगू ततःधंगु ज्या याना वल नागरिकता विधेयक पास यानाः भारतीय नागरिकयात नं नेपाःया नागरिकता बीकाः देय्यात फिजीकरणया लँय् यंकेगु खेल जुयाच्वंगु दु । मेगु पार्टीतय्सं भारतीय मूलबासीया राजनीतिक खेलाडीतय्त सभासद दयेकेमाःगु व्यवस्था यानातःगुलिं संसदय् निसः सभासद मधेशी थ्यनेधुंकल । मेगु खतरनाक खँ खः मधेशीवादीतय्सं तराईलय् हत्या, हिंसा, लुटपाट व विखण्डकारी ज्या याःसां नेपाःया सेना परिचालन याये मदइगु शर्त नेतातय्सं स्वीकार यानावल । थ्वहे कारणं तराईलय् नेपाःमित च्वने मफइगु अवस्था वयाच्वंगु खः । मधेशवादी विखण्डन यायेत स्वयाच्वंगु कारण नं थ्वहे खः । तराई छगू विखण्डन जुइसातकि मेमेगु जिल्लाय् शुरु जुइ । झीगु देशय् भारत व अमेरिकां मिखा तयाच्वंगु कारणत यक्व दु । उकी मध्यय् छगू महत्वपूर्ण कारण खः सच्चा कम्युनिष्ट व देशभक्त नेताय्त माइनस यायेगु । सच्चा कम्युनिष्ट व देशभक्तत न्हना वन कि तिब्बतय् टेन्सन बीत अःपुइ । भारतं नेपाःया लः व रक्षा थःगु ल्हाती लाकेत थनया फुक्क नेतायात थःगु इशाराय् प्याखं हुइकाच्वंगु खः । लःया अधिकार धमाधम कब्जा यायां वनाच्वंगु दु । आः रक्षा व आन्तरिक मामिला कब्जा यायेगु रणनीति म्हिताच्वंगु दु । तराईया सिमानाय् न्यय्द्वः सीमा सुरक्षा बल तैनाथ याये हःगु थ्वहे प्रयोजनया निंतिं खः । नेपाःया सीमा मिचे यानाः ततःधंगु बाँध दयेकाः जनतायात दुःख बीगु व थन भारतीयत बसोबास याकेगु उमिगु ग्वसाः खः । यदि अथे मखुसा मित्र राष्ट्रया सिमानाय् छाय् उलिमछि सेना तैनाथ यायेमाल ? भारतं थःगु सिमानाय् न्ह्याक्व हे सीमा सुरक्षु बल तैनाथ याना च्वंसां झीत मतलब मदु । तर थुकिं नेपाली जनतायात डर त्रासया वातावरण धाःसा सृजना याये मजिउ । खः  भारतं थःगु स्वार्थ कथं थीथी गतिविधि न्ह्याका च्वनेफु । तर नेपाःया साधारण जनता सावधान जुइमाःगु दु नेपाःया हे नेतातपाखें । छाय्धाःसां भारतं न्ह्यागु हठकण्डा मचे याःसां तमाशे जक जुयाः स्वयाच्वनीपिं नेतात नेपाःयापिं हे खः । भारतं न्ह्यागु याःसां छुं मधासे च्वनीपिं नेपाःया नेतात नेपाःया अपमान याइम्ह भारत स्वयां नं अप्वः दोषी व खतरनाक जू ।",http://www.nepalmandal.com/content/2205.html
विदेशय् च्वंपिं नेवाःतय्गु बौद्धिक विलासिता-१ ,"Posted on Fri Jun 12, 2009  5:32 pm NST",आधुनिक संचार युगय् थ्वपाखें प्रभावित जुइगु स्वाभाविक खः । थुकिया छ्यलाबुला अनेक ख्यलय् जुयाच्वंगु खंके फइ । थ्वहे सन्दर्भय् नेवाः ख्यः नं प्रभावित जुयाच्वंगु दु । नेपाः लगायत विश्वया छुं नं कुनय् जुयाच्वंगु नेवाः जाति भाषा हक अधिकारया खँ विश्वया प्रत्येक कुनाय् च्वनाच्वंम्ह छम्ह नेवालं सीके मास्तेवःसा आः इन्टर्नेटया माध्यमं थीथी कथं पिदनाच्वंगु ब्लग ईमेल ग्रुप आदि माध्यमं सीका कयाच्वंगु दु । थुकियात आधुनिक संचार माध्यमया उपलब्धिकथं काये हे माः । थुकिं नेवाःतय्सं न्ह्याका वयाच्वंगु अधिकारया आन्दोलन लगायतया खँय् तिबः बियाच्वंगु खँय् शंका मदु । विश्वया हरेक कुनाय् च्वनाच्वंपिं नेवाःतय्त आन्दोलित यायेफुगु खँय् सन्तुष्टि प्वंकेमाः । नेपाः छगू चीधंगु देय् खःसां विश्वया हरेक विकसित शहरय् आः नेपाःमितय्सं नं बसोबास यानाच्वंगु दु । लजगाःया खोजीइ वंपिं मनूत थःपिं भचा आर्थिकरुपं सम्पन्न जुइवं आः थःपिनिगु अस्तित्वया खोजय् नं न्ह्याः वयाच्वंगु लय्ताबहःगु खँ खः । न्हापा नेवाःया म्हसीका सुचुकाः विदेशय् च्वनाच्वंपिंसं आः थः नेवाः खः धकाः गर्व यायेगु यानाहःगु न्हापा थःपिं नेवाः धकाः म्हसीका ल्यंकेत भ्वय्या ग्वसाः जक याना जुईपं नं आः नेपाःया गणतन्त्र व नेवाः अधिकारया विषयय् विदेशय् बिचाः गोष्ठी न्ह्याकाः नेपाः व नेवाः प्रति चिन्तन क्यनेगु ज्यायात थन च्वंपिं नेवाःतय्सं सम्मान याये हे माः । थ्व ज्या प्रति विकासोन्मुख देशय् च्वनाच्वंपिं नेवाःतय्सं विकसित देशय् च्वना- च्वंपिं नेवाःतय्गु ज्यायात च्वछाये हे माः । विकसित देशय् वसोवास याना च्वंपिं नेवाःतय्सं आः नेपाः देशय् जुयाच्वंगु हरेक राजनैतिक सामाजिक व भाषिक गतिबिधियात कयाः थःपिनि चिन्तन बिचाः सल्लाह बीगु यानाच्वंगु खँ थौंकन्हय् थीथी ईमेल पुचः दयेकाः यानाच्वंगु बिचाःया कालबिल ईमेल पौ स्वल धाःसा यच्चुक हे सी दइ । अथे विदेशय् च्वनाः बिचाःपौ कालबिल याईपं मनूत नं चाःचूपिं मखुसें गुम्हं पी.एच.डी. डाक्टर गुम्हं ततःधंगु विदेशी सरकारी ओहदाय् च्वनाच्वंपिं ततःधंपिं मनूत मेडिकल डाक्टर प्रोफेसर आदि जुयाच्वंगु दइ । उमिसं थनया नेवाःतय्सं याना वयाच्वंगु अधिकारया आन्दोलनय् तःकथंया कमी कमजोरी खनाच्वंगु दइ । थुपिं विकसित देय्या वासिन्दा जूगु कारणं अविकसित देय् नेपालय् जुयाच्वंगु हरेक गतिविधिइ कमी कमजोरी अप्रजातान्त्रिक पह व अविकसित मानसिकताया उपज खनाच्वनी । विदेशय् च्वनाः नेवाः अधिकार आन्दोलनया प्रकृतियात कुंखिनाच्वनी । नेपालमण्डल बन्दयात क्वह्यंपिं मनूतय्सं याइगु ज्या विकास विरोधीतय्गु नियत खंकाच्वनी । नेपाः दुने च्वंपिं नेवाःतय्गु छेँय् नेवाः भाय मल्हाःगु खँय् चिन्ता प्वंकाच्वनी तर थःगु परिवार छु धरातलय् दु धइगु वास्तविकता ल्वमंकाच्वनी । थ्व खँ वास्तविकता खः कि विदेशय् च्वनाच्वंपिं नेवाःत थःथःगु कारणं हे थःपिनिगु मातृभूमि त्वःताः थःपिनिगु भाषा संस्कृतिया पहिचानयात ल्वमंकाः विदेशय् च्वनाच्वनेत बाध्य जूपिं खः । थ्व नियति नं जुइफु रहर नं जुइफु । गुगुं इलय् थीथी कारणं थः नेवाः खः धयागु वास्तविकता नं ल्वमंगु जइफु अले आः नं थः नेवाः धकाः गर्वं धाये मफइगु थाय् व ई अझं ल्यनाच्वंगु दयेफु । तर थ्व सन्तुष्टिया खँ खः कि थुपिं पाखें नं आः नेवाःतय्गु भाषा जाति व म्हसीकाया बारे ईमेलय् जक जूसां थःपिनि बिचाः पित हयेगु ज्या जुयाच्वंगु दु । गबलें गबलें थुमिगु बिचाः ब्वनेबलय् थुपिं नेवाःत नामं जक नेवाः खः कि वास्तविकरुपं हे नेवाः खः धकाः ईमेल दुने हे न्ह्याइपुक न्ह्यसः लिसः जुयाच्वनीगु नं स्वयेबह जू । छगू इलय् थथे पिने च्वंपिं नेवाः तय्सं थःपिं छुं नं कथंया सम्पर्कय् वयेत तकं नं लःलः मधाःगु खः । थन च्वंपिं नेवाःत नाप सम्पर्कय् वयेगु धयागु हे थुमिगु ब्यक्तिगत चाहनाया आपूर्ति वा नेवाः भाषाया छुं नं गतिविधिया निंतिं आर्थिक ग्वाहालि खः धयागु भ्रम खः । अथेहे पिनें वईपं नेवाःतय्त अतिथि सत्कार यायेमालीगु 'भय'या कारणं थुःपिं पृथकरुपं हे जीवन हनाच्वंपिं खः । तर हिलावंगु ई लिसें आपालं परिवर्तन वयेधुंकूगु खःसां पिने च्वंपिं नेवाःतय्गु सोचय् खास हे फरक वःगु अनुभव जुइफुगु मदुनि । आःया परिप्रेक्षय ब्यापक हिउपाः वयेमाःगु आवश्यकता अझं दनि । नेवाःतय्सं थःपिनिगु जातीय हक अधिकार प्राप्तीया निंतिं आपालं संघर्ष यानाः थुकिया वातावरण आपालं सकारात्मक स्थितिइ थ्यंकेधुंकूगु दु । थ्व कारणं यानाः दँ दँ तक नेवाःतय्गु स्थितिया प्रत्यक्ष अनुभव हे मदयेक नेवाःतय्सं यानाच्वंगु आन्दोलनयात कयाः थःपिनिगु बौद्धिक बिचाः प्वंकेगु गुलित पाय्छि जुइ थःपिनिगु योगदान थ्व आन्दोलनय् गुकथं जुइ धयागु चिन्तन सकसिनं यायेमाः । आःया स्थिति धयागु मुलुकय् वःगु राजनैतिक परिवर्तनया लिपा मुलुक संघीयताया दुने नेवाः तय्गु भूमिका गुकथं जुइमाः धयागु खँय् थनया परिस्थिति व वास्तविकताया लिधंसाय् सहलह जुइमाः । थनया नेवाःतय्गु आशा धयागु आःया परिस्थितिइ नेवाःत गुकथं न्ह्यायेमाः धयागु मान्यताया लिधंसाय् बिना पूर्वाग्रहया सल्लाह खः । वस्तुस्थिति हे मथुइक याइगु थःपिनिगु बौद्धिक विलासिताया सम्प्रेषणं नेवाःतय्त भिं याइ मखु उकथं हे थनया नेवाःत लिसेया स्वापूयात नं सार्थकता बी मखु । पिनेया वस्तु स्थिति व थनया बस्तुस्थिति दुने आपालं भिन्नता दयाच्वनी अले उकिया समाधान नं ई व थाय् ल्वकथं हे जक जुइ । थ्व कारणं नेवाःतय्गु समस्तीगत हितया निंतिं बिचाः कालबिल जुइमाः । स्थितियात थुइकेगु इच्छाशक्ति दयेमाः । सकरात्मक सोच पित बीमफुसा नेवाःतय्गु भिंया निंतिं हे नं संयम जुइ सयेकेमाः । समस्त नेवाःतय्गु हितया निंतिं गुकथंया ज्या जुइमाः धयागु चिन्तन लिसें थःपिंसं याये फइगु योगदानया आंकलन नं जुइमाः । बौद्धिक बिलासितां नेवाःतय्गु हित जुइ मखु । नेवाः आन्दोलनया मूलधारया नं गहन अध्ययन जुइमाः ।,http://www.nepalmandal.com/content/2041.html
होसियार नेता भाजुपिं ,"Posted on Sun Jun 21, 2009  7:16 pm NST",नेपाःया पार्टीतय् सहमति दुने लिकुनाच्वंगु असहमति थौं वयाः छ्यातां जुया बिउगु दु । सकल पार्टीया नेताय्सं झिंनिगू बुँदाया सहमति ज्वनाः देशय् वःगु लोकतान्त्रिक गणतन्त्रया न्हापांम्ह सरकार माओवादी जुइ साथ नेपाली कांग्रेसं सहमति दुनेया असहमति क्यन । नेपाली कांग्रेयात सहमतिया सरकारय् दुकायेत याःगु कुतः ताःमलात । श्रीमान गिरिजा बाबु प्रतिपक्षी वा प्रमुख विरोधी जुयाः च्वनेगु निर्णय यात । शायद सहमति दुने लिकुनाच्वंगु असहमति पिज्वःगु थ्वहे न्हापांगु घटना जुइ । प्रचण्ड सरकारं नं सहमति सहमति धाधां आखिरय् असहमतिया कारणं क्वःदल । छम्ह सैनिक कमाण्डरया खँय् सहमति जुइ मफुत । माओवादी त्वःताः ल्यंपिं नीस्वंगू पार्टीतय् सहमति कथं माधवकुमारय् नेपालया सरकार नीस्वन तर ताःलाःगु मखुनि । छाय्  थ्व न्ह्यसःया लिसः सकसिनं सिउ । वयां लिपा फोरम कुचा दल । गच्छदार व हे स्वार्थया लागिं पार्टी व पार्टीया निर्णय विपरित सरकारय् दुहां वन । हानं प्रधानमन्त्री जुम्ह माधव नेपाल छखे व छथ्वःया जक खँ न्यन पार्टी थौं वयाः स्वयं माधव नेपालयात फोरम कुचा थःगु आरोप वल । अनंलि प्रजातान्त्रिक धाःगु नेपाली कांग्रेस दुने झन हे असन्तुष्टि ब्वलन । अय्सां झुलय् पिने न्ह्याक्व असंतुष्टिया म्ये हाःसां दुने वनाः गिरिजाया न्ह्यःने हालेगु आँट सुयां मदु । म्हुतु छप्वाः पारापारा गिरिजाया ज्या खुरुखुरु । थौंया ज्यामिछंगु इलय् सरकार दयेकेगु गिरिजा छखे च्वनाबिल । भिंसा जस काइम्ह मिभंसा एमालेया छ्यनय् दिकीम्ह । एमालें छु सरकार दयेके दत धायेवं लिपाया बिचाः मयासे सरकारय् च्वं वनेगु ला  हानं  न्हापां गथे माओवादीया सरकारय् नेपाली कांग्रेस प्रतिपक्षय् च्वन थौं एमाले सरकारय् माओवादी विरोधी जुयाः पिहां वल । सतक सदन निथासं संघर्ष यानाः क्यन । स्वये ल्यं दनि थ्व सघर्षय् माओवादी ताःलाइकि माधव कुमार नेपाल । नेपाली जनतां यक्व संघर्ष यायेधुंकल । राणाकाल निसें ज्ञानेन्दं काल तकया दुने सलंसः शहिद जुइ धुंलःसा द्वलंद्वः बलिदान बीधुंकल । थौं देशय् गणतान्त्रिक लोकतन्त्रं वयां नं जनताया ल्हातय् शुन्य । मात्र नेतातय् जक प्वाः जाः अझ नं स्वार्थया लागिं नेपाली जनतायात क्रान्तिया आह्वान यानाच्वन तिनि । आः थन छाय् हानं क्रान्ति  नेपाली जनतां क्रान्ति यानाः ज्यान पानाः गणतन्त्र हया बिसेंलि ला बांलाक ज्या यानाः संविधान दयेकेमाःगु खः  नि । न्ह्याबलें न्ह्याग्गु ज्याय् नं छम्ह कि छम्ह बिकः जुयाः पिहां वये मजिल । न्ह्याबलें सरकार नीस्वने त्यलकि वयात गृह वयात अर्थ वयात जलस्रोत धकाः कचवं पिकायेधुंकी छाय्   मन्त्रालय न्ह्याग्गु जूसां बांलाक ज्या यानाः क्यनेगु खः । न्ह्याग्गु मन्त्रालयय् न्ह्याग्गु ज्या याःसा मन्त्रिमण्डल पाखें यायेगु खः । अले दः फलाना मन्त्रालय हे माः धायेगु छाय्  सकसिनं सिउ नये दइगु त्वने दइगु थः व थःथितिया ग्वाय्पी दइगु मन्त्रालय दःसा खुशी । न्ह्याम्हेसिनं न्ह्याग्गु मन्त्रालय काःसां ज्या ला मन्त्रिमण्डलया खः । बार्गेनिङ छाय्  वहे नये त्वनेया लागिं मखु ला ? मखु धइगु खःसा सहमति व सहकार्य कथं सहलह यानाः ल्वापुख्यापु मयासे सरकार न्ह्याकीम्ह सरकारया जिम्मा काइम्ह प्रधानमन्त्री वा वइगु पार्टीपाखें बीगु मन्त्रालय स्वीकार यायेमाः । हानं प्रधानमन्त्री नं थः जक प्वः मचिउसे सहचारी पार्टीतय्त नं उत्ति खनेमाः । थज्याःगु व्यवहार खःसा धकाः सहमति सहकार्य धाइ । अन्यथा सरकारय् जिगु तःधंगु रोल दु जिमिसं त्वःतल कि सरकार क्वःदली  धइगु धम्की बियाः जिमित थ्व हे मन्त्रालय माः धकाः धायेगु खःसा व ला सहमति मखुत नि । व ला बार्गेनिङ हे जुल । नेतातय्गु थ्व लोभि पापी बानीं यानाः जनताया तसकं तं पिहां वयेधुंकल । आः नेतातय्सं बांलाक होस या । सावधान जु । मखु धइगु खःसा आःया क्रान्ति गुगुं पार्टीया सर्वोच्चताया लागिं जुइ मखु । थज्याःपिं लोभि पापी नेतातय् सफायाया लागि व नेतातपाखें जोगे यायेगु लागिं जुइ । धात्थें धायेमाल धाःसा नेपाःया सैनिक तसकं ज्ञानी । नेतातय् थज्याःगु पहः व खिचातानी मेथाय् देशय् जूगु जूसा अन सैनिकं तुरुन्त शासन कब्जा यायेधुंकल जुइ । अज्याःगु उदाहरण पाकिस्तानय् इलय् ब्यलय् जुयाच्वंगु दु । हानं सकल नेतातय्सं सिउ जब सैनिकं सत्तँया सवाः काइ याउँक त्वःती मखु । नेपाली जनताया सह यायेगु सीमा पुलावन धाःसा जनतां नेतातय् सफाया यायेगु पलाः न्ह्याके माली । नेपालय् आः सुनां नं क्रान्तिया आह्वान यात धाःसा थ्व हे छगू ज्याया लागिं जूसा जक नेपाली जनता दनी । नेपाःया भविष्यया क्रान्ति थ्वहे जुइमाः । थुज्वःगु हे क्रान्ति लिपा वःपिं न्हूपिं नेतातय्सं दयेकी न्हूगु नेपाल ।,http://www.nepalmandal.com/content/2204.html
स्कूलय् नेपालभाषा ,"Posted on Mon Jun 22, 2009  7:11 pm NST",नेवाः स्यनामि दबू व येँ महानगरपालिकाया पहलय् वंगु गुंलां निसें येँया मुक्कं नीछगू ब्वनेकुथी तिगं छगूलय् नेपालभाषायात अनिवार्य विषय कथं ब्वकाच्वंगु दु । खय्त ला उगु दँय् ब्वनेकुथि चालीगु न्हापांगु ला बछलां निसें तिगं छगुली अनिवार्य विषय कथं नेपालभाषा ब्वंकेगु ग्वसाः ग्वःगु खः । तर अथे जूसां उगु ज्या छाय् लिज्यात धइगु खँय् ग्वसाः खलःया लिउ कजि कृष्णभक्त मानन्धरं धयादी 'देशय् लोकतन्त्र ला वल तर राज्यं नेपालभाषा ब्वंकेया लागिं दरबन्दी मबिउ । अनंलि महानगरपालिकाया पहलय् ज्या न्ह्याकेमाःगुलिं भचा लिबाःगु खः । थुकी माओवादी नेता सर्वोत्तम डंगोलजुं न्ह्याथे यानाः जूसां थुगु दँय् हे नेपालभाषा ब्वंकेमाः धकाः ग्वाहालि यानादिल ।' थुकिया लागिं झिंस्वम्ह स्यनामिपिंत झिंस्वलाया तलब व शैक्षिँक सामाग्री आदिया लागिं दछिया झिगू लख दां फ्याःगु खः । वंगु दँय् दकलय् न्हापां तिगं छगुली ब्वंकेत छम्ह स्यनामि स्वंगू ब्वनेकुथि तक वनाः ब्वंकः वनेगु याःगु खः । थुपिं नीछगू ब्वनेकुथि मुक्कं हे सरकारी ब्वनेकुथि खः गन नेवाः ब्वँमि सिबें गैर नेवाः ब्वँमित हे अप्वः दु । अथे ला थौं नेवाःतसें नं थः मस्तय्त नेवाः भाय् मस्यनेधुंकल । नेवाः भाय्यात ज्या लगे मजूगु भाय् कथं ध्याकुनय् वांछ्वयेधुंकल । देशय् हिउपाः वःसां नेपालभाषां थःगु थाय् काये फयाच्वंगु मदु । नेवाःतसें हे नेवाः भाय् मल्हायेधुंकूगु थौंया इलय् गैर नेवाः ब्वँमििपंत नेपालभाषा स्यने गुलि थाकु धइगु लिसलय् वंगु दँय् महांकाल मा।वि प्रभात मा.वि व भक्त विद्याश्रमय् ब्वंकादीम्ह स्यनामि सृजना शाक्यं धयादी 'ब्वनेकुथी प्राय गैर नेवाः ब्वँमित अप्वः दु । नेवाः ब्वँमि जूसां नेवाः भाय् ल्हाये मसः । तर नेपालभाषाया क्लासय् सकसिनं न्ह्यइपु हे तायेकू । स्यने भचा थाकुसां मस्तसें बांलाक हे ब्वनाच्वंगु दु ।' अथे हे जे.पी. हाइस्कुल शान्ति शिक्षु मन्दिरया स्यनामि रमिता शाक्यं थम्हं ब्वंकागु ब्वनेकुथी ९० प्रतिशत गैर नेवाः ब्वँमि दःसां उमिसं झन याकनं सयेकूगु खँ कनादिल । गीतामाता उ.मा.वि.या स्यनामि सुमित्रा महर्जनया धापू कथं नं वय्कलं ब्वंकादीगु ब्वनेकुथिया ब्वँमितय्सं न्ह्यइपुक हे नेपालभाषा सयेकाच्वंगु खनेदु । छितं नेवाः भाय् मसःपिं नेवाः मस्त व गैर नेवाः मस्तय्त गुकथं नेपालभाषा ब्वंकाच्वना धइगु लिसलय् स्यनामि रमिता शाक्यं कनादी 'नेपालभाषाया म्येचाः न्यंकेगु संकिपा क्यनेगु नेवाः कासा म्हितेगु यानाः न्ह्यइपुगु लकस ब्वलंकाः नेपाल भाषा स्यनाच्वना ।' थ्यंमथ्यं दछिया दुने थःपिंसं ब्वंकागु खँय् दकलय् न्ह्यइपुसे च्वंगु छुं घटना दु ला धइगु लिसलय् बाल विकास मा.वि.इ दकलय् न्हापां छम्ह मचां नेपालभाषा च्वकागु खँग्वः थःगु कापीइ ल्ह्यया काल । छथुं वं हुया छ्वत । छाय् हुयागु धकाः न्यनां नेवाः भासं च्वयातःगु छेँय् खन कि ब्वः बी धाल । पासापिं सकसिनं जिमित ला ब्वः मबिउ धायेवं उम्ह मचां हाकनं कापीइ ल्ह्यया काल । कन्हय् कुन्हु वयात ब्वः बिल ला धका न्यनाः वं ब्वः मबिउ धकाः लय्ताःगु खँ स्यनामि सुमित्रा महर्जनं कनादिल । अथे हे स्यनामि रमिता शाक्यं अप्वः धयाथें मस्त छेँज्या यायेमाःपिं जूगुलिं उपिं सुथं न्हापां पसः वनेबलय् नेपालभाषा खँ ल्हाःगु थःपिसं थूगु व छुं खँग्वः मथूगु दःसा छु धाःगु धकाः न्यं वइगुलिं ब्वंके न्ह्यइपुसे च्वंगु खँ धयादिल । थुकथं न्ह्यइपुगु अनुभव गाक्कं हे दु वय्किपंके । वय्कःपिं सकलें न्हिया-न्हिथं येँ गणबहालया नेपाल आदर्श मा.वि.इ मुनादी । अनया सफूधुकू वय्कःपिनि मुनेगु थाय् जुया बिउगु दु । अन सकलें स्यनामिपिं मुनाः थःपिंसं थौं ब्वंकागु खँय् व कन्हय् हाकनं गुकथं ब्वंकेगु धइगु खँय् सहलह यायेगु यानाच्वंगु दु । नेपाल आदर्श मा।वि।या प्रिन्सिपल वरुणप्रसाद वैदयात छितः थःगु ब्वनेकुथि नेपालभाषा ब्वंकाच्वंगु गथे ताः धकाः तयागु न्ह्यसःया लिसलय् वय्कलं धयादी 'सरकारं दरबन्दी हे मबिउसां थन न्हापा नं तिगं छगू निसें तिगं न्यागू तक नेपालभाषाया 'लुँहिति' सफू ऐच्छिक विषय कथं ब्वंकाच्वनागु खः । लिपा येँ महानगरपालिकां ग्वाहालि याःगुलिं तसकं लय्ताः । मस्तसें नं तसकं बांलाक न्ह्यइपुक ब्वनाच्वंगु दु । गैर नेवाः मस्तय्गु लागिं नेपालभाषा ब्वनेगु ला अंग्रेजी भाय् ब्वने थें जुल ।' छुं ला न्ह्यः थुगु ब्वनेकुथी नेपालभाषाया ब्वँमिपिं सकलें मुंकाः छगू ज्याझ्वः नं न्ह्याकूगु खः । थुगु ज्याझ्वलय् सकलें मस्तसें न्ह्यइपुक नेवाः भासं थःगु म्हसीका बियाः खँल्हाबल्हा याःगु जक मखुसें नेवाः म्ये लसय् हाःगु तसकं हे च्वछाये बहः जू । वंगु दँय् छगू तगिमय् जक नेपालभाषा ब्वंकूगु खःसा थुगुसी निगू तगिमय् नं नेपालभाषा ब्वंकीगु जूगु दु । थुकथं नेपालभाषायात अनिवार्य विषय कथं दँय्दसं तने यंकेगु वय्कःपिनिगु ग्वसाः दु । थुकथं स्वयेगु खःसा थौं नीछगू ब्वनेकुथि दुने द्वलंद्वः मस्तसें नेपालभाषा अनिवार्य विषय कथं ब्वनाच्वंगु दु । मस्त धयापिं चाग्वारा खः गथे यात अथे हे जुइ धया थें मचाबलय् छु स्यनाकाल वं गबलें ल्वःमंकी मखु । उकिं मचांनिसें थुकथं नेपालभाषा स्यना यने फःसा झीगु भाय् गबलें तनी मखु ।,http://www.nepalmandal.com/content/2242.html
अमेरिकाय् अफिसियल भाय् मदु ,"Posted on Fri Jun 12, 2009  5:47 pm NST",'देय्या गथे धर्म दइ मखु अथे हे देय्या भाय् नं दइ मखु ।' 'राज्यं गुगुं नं भाय्यात ज्याखँया भाय् धकाः ल्यया बीगु प्राकृतिक मखु ।' मनू स्यायेगु सिबें तसकं तःधंगु अपराध धइगु गुगुं जाति न्हंकेगु स्वइगुं भाषा स्यायेगु स्वइगुं तजि- लजि स्यायेगु खः । थुज्वःगु ज्या अनेक षडयन्त्र यानाः व्यक्ति पुचः बल्लाःगु यक्व ल्याखय् दुगु जातिं बाय् भाषीं म्हो ल्याखय् दुगु जातियात यायेगु सम्भावना यक्व दु व यानाच्वंगु नं झीसं थ्व संसारय् खना हे च्वना । नेपालय् शाह वंशं थ्व हे नीति कयातःगु खः गुगु पंचायत व्यवस्थाय् थ्यंकाः छगू भाषा छगू संस्कृति छगू धर्म छगू भेषया नाराय् हिला वन । न्हूगु नेपालय् हाकनं छकः खय् नेपाली भाय् सरकारी ज्याखँया भाय् धकाः न्हूगु नेपाःया संविधानय् च्वकाः नेपालय् अझं भाषिक असमानता ब्वयाः पंचायती भाषा नीतिया पहः क्यनेत्यंगु दु । जनजाति व मधेशीतय्त राज्यं यःसां मयःसां खय् भाय् क्वचिनेत्यंगु दु । इलय् हे थ्व खँ वाःचायेके । नेपालय् नेवाःतय्सं मेपिंसं स्वयां यक्व हे भाषा आन्दोलन यात आः हाकनं छकः नेवाःतय्सं हे निर्णायक आन्दोलनय् न्ह्यलुवा जुयाः ज्या याये मालीगु ई वःगु खनेदु । नेपाः बहुजातीय बहुभाषिक बहुधार्मिक बहुसांस्कृतिक विशेषतां युक्त देय् जूसां अन्तरिम संविधान २०६३ स 'देवनागरी लिपिमा नेपाली भाषा सरकारी कामकाजको भाषा हुनेछ' धकाः च्वयाः न्हूगु नेपालय् नं खय् नेपाली भाय् सकलें जनजाति व मधेसीतय्त क्वचिनेगु कुतः याये धुंकूगु दु । २४० दँ तक नेपाःया जनजाति मधेशीतय्त खय् भाय् क्विचंगु कारणं थनया जातजातितय्सं थःगु भाय् बुलुहुँ त्वःता वनेमाःगु खः । थुकथं हे राज्यं भाषाय् भेदभाव याःगु कारणं जनजातितय्सं थःगु मांभाय् बुलुहुँ त्वःता वनेत बाध्य याःगु खँयात ल्वमंकाः गुलिस्यां जनजातित थःपिंसं हे थः मस्तय्त मांभाय् मल्हाकूगु कारणं मांभाय् तना वनाच्वंगु खः धकाः तर्क तयेगु यानाच्वन । उमिसं थथे धायेगु याइ - 'जातजातितय्सं थः मस्तय्त थःगु भाय् मस्यनेगु जातजातितय्गु हे कमजोरी खः स्वयातं दोष बियां उमिगु कमजोरी त्वपुइ फइ मखु । सुं जाति वयाः छिमिसं छिमि मस्तय्त छिमिगु मांभाय् स्यने मते धाःगु मदु थें ।' थः मस्तय्त थःगु मांभाय् मस्यनेगु नं भाय् तनीगु छता कारण खः तर राज्यं हे भाषाय् याःगु भेदभावया कारणं थ्व अवस्था वःगु सत्ययात ल्वमंकेगु नं पाय्छि धाःसा मखु । गबलय् राज्यया दक्व अंग हे भाषिक असमानताया ज्याभः जुया बी उबलय् जातजातिं त्वाकः जुयाः चुपिं थःत लाकीगु घाः फयेगु सिबे मेगु उपाय मदु । मेगु उपाय धइगु भाषिक असमानताया हे विबरुध्द जातजातिं नं हतियार ल्ह्वनेगु खः । थुकथं संविधानय् खय् नेपाली भाय् हे सरकारी ज्याखँया भाय् धायेगु धइगु हे राज्यं जनजाति वा मधेशीतय्त छिमिसं थः मस्तय्त छिमि मांभाय् स्यनेगु स्वयां खय् भाय्यात अप्वः मू बिउ धाःगु खः । खय् भाय् व देवनागरी लिपि सरकारी ज्याखँय् छ्यलेगु जुइ धायेवं हे खय् भाय् व देवनागरी लिपि नेपालय् दकलय् च्वय्या तगिमय् च्वंगु भाय् अले मेमेगु जातजातिया लिपि व भाय् चाहिं क्वय्या तगिमय् च्वंगु भाय् धकाः राज्यं चाःहीकाः परिभाषित याःगु जुल । देय्या गथे धर्म दइ मखु अथे हे देय्या भाय् नं दइ मखु । गथे सुनानं थःगु धर्म मेपिंत क्वचिने मजिउ अथे हे सुयागुं भाषा संस्कृति भेषभुषा नं मेगु जातियात क्वचिने मजिउ । थुज्वःगु क्वचिनेगु कुतः न्हूगु नेपालय् नं जुयाच्वंगु झीसं खनाच्वना । थ्व झ्वलय् आः थथें ल्यहेँबुयाः थहां वयाच्वंगु छता भाय् खःसा मेगु दौरा सुरुवाः खः । छु नेपाःया मधेशीं मधेशी वसः पुनेवं व नेपाःमि मजुल ला छु शेर्पां शेर्पा वसः पुनेवं व नेपाःमि मजुल ला पंचायतकालया आज्जु धइगु नेपाःयात खय् भाय् खय् वसः व खय् संस्कृतिया देय् दयॆकेगु खः । थज्याःगु हे बिचाः थौ न्हू नेपाः दयेके धकाः वःपिं गुलिं मनूतय्के नं अझं खने दनि । नेपाःया संविधानय् हे खय् भाय् व देवनागरी लिपियात सरकारी ज्याखँया भाय् धकाः च्वये धुनेवं कन्हय् नेपाःया राष्ट्रपति प्रधानमन्त्री मन्त्री सांसद जुइत खय्भाय् मसः गथे धाये दइ अले खय् नेपाली भाय् मसःसा गथे नेपाःया छम्ह योग्यम्ह मनू जुइ फइ थुकथं नेपाःमितय्गु योग्यतायात दाना स्वयेगु ज्या वया क्षमता सिबें नं वं खय् भाय् खय् पहः वयेक न्ववाये फु लाकि मफु धइगुली आधारित यायेत्यंगु दु । थुकथं संविधानय् 'सरकारी ज्याखँया भाय् नेपाली जुइ' धाःगु धइगु तप्यंक मखुसें चाःहीकाः नेपाःया दकलय् तःधंगु भाय् खय् भाय् हे खः उकिं सकस्यां अनिवार्य कथं थ्व भाय् सयेके हे माः धायेत्यंगु खः । भाषिक असमानताया खँ ल्ह्वनेबलय् झी जनजाति व मधेशीतय्त साम्प्रदायिक धायेगु याः । भाषाया खँ स्वयेबलय् म्वाःमदुगु व बःचाधंगु खँ थें च्वं तर थुकी हे झीत गः कियाच्वंगु यक्वस्यां मचाःनि । असमान भाषा नीतिं आः थथें हे ला गुगुं भाय् सी मखु तर वइगु नीदँ स्वीदँ लिपा बुलुहुँ उकिया लिच्वः खने दयावइ । २०४६ सालया संविधानय् वहे सरकारी ज्याखँया भाय् खय् भाय् जुइ धकाः च्वःगुलिं हे जेष्ठ १८ य् येँ मनपाय् नेपालभाषा छ्यले मदु धकाः सर्वोच्चं आदेश बिउगु खः । कन्हय् थुकथं हे न्हूगु नेपाःया संविधानय् नं सरकारी ज्याखँया भाय् खय भाय् जुइ धकाः च्वयाः जनजातियात लखय् मिखा कंकेत्यंगु दु । नेपाःया इतिहासय् गबलें नं जातीय भाषिक धार्मिक सांस्कृतिक समानता मदु । नेपालय् भाषिक समानता मदुसां उबलय्या श्री ५ या सरकारं नेपालय् दक्व भाषा समान खः धायेगु व क्यनेगु धाःसा मत्वःतू । पंचायतकालय् हप्ताय् छक्वः ३० मिनेटया 'फुलवारी कार्यक्रम' बियाः जूसां देशय् भाषिक समानताया भ्रम बियातःगु खः । पंचायत क्वःदलाः २०४६ सालय् बहुदलीय प्रजातान्त्रिक व्यवस्था वःबलय् मांभासं ५ मिनेटया समाचार बियाः भाषिक समानताया मेगु फय्गं न्यायेकल । अझ संस्कृत भाषा नापं समाचार बीकाः जनजाति व भाषाभाषीयात ही चायेकल । थुकथं हे हाकनं छकः झंगः लायेगु ज्या 'देवनागरी लिपिमा नेपाली भाषा सरकारी कामकाजको भाषा हुनेछ' पाखें जुइत्यंगु दु । छुं मखुथें च्वंगु थ्व पलाः कन्हय्या सन्ततिया निंतिं तःधंगु पंगः जुइ । न्हूगु संविधान कन्हय्या निंतिं दयेकेगु खः कन्हय्या न्हूगु नेपालय् सुयां भाय् स्वइतं क्वचिनाः गथे न्हूगु नेपाः जुइ फइ ? नेपाः थौं गणतन्त्रमय जुइधुंकूगु दु । नेपालय् असमानताया छ्यं जुयाः राज यानाच्वंपिं शाहत न्हनेधुंकूगु दु । छगू भाषा छगू धर्म छगू संस्कृति छगू भेषभुषा अले छम्ह जुजु धइगु नीति दुपिं शाहवंश नेपालय् मदये धुंकूसां अन्तरिम संविधानय् खय् भाय् च्वय् व मेमेगु जातजातिया भाय् क्वय् यानाः शाहतय्गु जातिवादी नीति धाःसा नाला हे च्वंगु दनि । भाय् न्ह्याम्हसिया जूसां व छगू अमूल्य सम्पत्ति खः । सकसितं थःथःगु भाय्या माया दइ । सुनां नं स्वइगुं भाय् तःधं तायेकेगु वा स्वइगुं भाय् चीधं तायेकाः नुगलय् स्याकेगु ज्या याये मजिउ । उकिं न्ह्यागु जातिया भाय् जूसां व भ्वय्बलय् थें छगः हे खासिं वःगु कवाफ जुइमाः । छता थःत मेता फ्विगंयात धकाः ब्यागलं ब्यागलं खासिइ दयेकाः साःगु व मसाःगु निता कवाफ थें निता कथं तःधं व चीधं भाय् जुइ मजिउ । खय् नेपाली तामाङ्ग नेपाली गुरुङ्ग नेपाली मैथली नेपाली भोजपुरी नेपाली शेर्पा नेपाली नेपालभाषा नेपाली न्ह्यागु हे नेपाली भाय् जूसां छगू हे खासिया कवाफ थें जुइमा । छगू्यात सरकारी ज्याखँया भाय् धकाः तक्मा घाकेगु व मेगुयात लाकमं च्वायेगु याये मजिउ । अमेरिका गन ८२ प्रतिशत जनताया मांभाय् इङ्गलिस खः अले संसारया आपालं देसय् इङ्गलिसयात माध्यम भाषा कथं नालातःगु दु । अथे जूसां अमेरिकाय् इङ्गलिस भाय् उमिगु सरकारी ज्याखँया भाय् मखु । अथे धकाः अमेरिकाय् इङ्गलिस भाय्या इज्जत चीधं मजू अमेरिकाय् इङ्गलिस भाय्या आवश्यकता व इज्जत तसकं तःधं । मात्र थुलि हे खः कि अन गुगुं नं भाय्यात अफिसियल व नन् अफिसियल धकाः ब्वथला तःगु मदु । थुकिं छु सीदु धाःसा सरकारी ज्याखँया भाय् जूसा जक जनतां नाला काइगु व मजूसा नाला मकाइगु धइगु मखु । अमेरिकाय् इङ्गलिस अफिसियल भाय् मजूसां न्ह्याथासं इङ्गलिस भाय् छ्यलाच्वंगु दु । पाःगु थुलि खःकि राज्यपाखें संविधानय् भाषाया नामय् भेदभाव यानातःगु मदु । संविधानय् हे स्वयागुं भाय्यात जक थाय् बियाः मेमेगु भाय्यात चीधं तायेकेगु ज्या जक राज्यपाखें याये मजिउ । भारतय् अफिसियल भाय् हिन्दी व इङ्गलिस यानातःगु दु । भारतय् थःथःगु प्रान्तय् थःथःगु अफिसियल भाय् दु । गथेकि नेपाली भाय् सिक्किम वेष्ट बंगाल व आसामया अफिसियल भाय् खः । तमिलनाडु प्रान्तय् तमिल मुक्कं छगू भाय् अफिसियल भाय् खः । जम्मु कास्मिर प्रान्तय् कास्मिरी उर्दु व दोर्गी अफिसियल भाय्त खः । भारतय् हिन्दी भाय्यात अफिसियल यानाः मेमेगु मांभाय्यात अपमान याःगुलिं अन भाय्या संघर्षत जू । हिन्दीयात अफिसियल भाय् यात धकाः तमिल- नाडुइ दकलय् न्हापां मुख्यगु संघर्ष जुल । अथे हे हिन्दीयात अनिवार्य अफिसियल भाय् याःगुलिं भाय्या संघर्ष नापं तुं महाराष्ट्र व कर्नाटक प्रान्तया दक्व शिक्षण संस्थाय् स्थानीय भाय् अनिवार्य यानाबिल । भाय् नं धर्म थें गुगुं तःधं गुगुं चीधं जुइ मखु । चाहे व इङ्गलिस थें आपालं देसय् छ्यलीगु भाय् जुइमा वा २४० दँ तक जनजाति व मधेशीतय्त क्वचिनातःगु खय् भाय् जुइमा । क्यबया स्वांमा थें उतिग्यंक सासः ल्हाये दयेमाः भाय्तय्सं । प्रकृतिं थें न्ह्यागु भाय्यात नं उतिग्यंक लः फय् चूलाकेमाः । सुयां थः च्वयेगु ब्वनेगु भाय् ल्यये माल धाःसा वं थःगु नुगलं यःथें ल्यये दयेमाः । सुनां नं स्वइतं च्वये ब्वनेगु बाय् ज्याकुथी छ्यलेगु भाय् धकाः राज्यं ल्यया बी मजिउ । ई कथं सकतां हिलावनी । भाय् नं थुकिं तापाये फइ मखु । थौं इङ्गलिसया थासय् कन्हय् मॆगु भाय् वयेफु । थौं खय् नेपाली भाय्या थासय् कन्हय् मेगु भाय् वयेफु । अथे धकाः खय् भाय्या अपमान यानागु मखु । वयागु थाय् थःगु हे दु । राज्यं नेपाःया सकलें जनजातिं ल्हाइगु भाय्यात उतिग्यंक मू बी फयेकेमाः । गुगुं नं भाय्यात राज्यं सरकारी ज्याखँया भाय् धकाः उच्च थाय् बियाः मेमेगु भाय्यात चीधं तायेकेगु ज्या याये मजिउ । मनुखं थःत थःगु थासय् देसय् विदेसय् सम्पर्क यायेत माःगु भाय् ईया आवश्यकता कथं थःगु इच्छा कथं ल्यया काइ । स्वंगू भाषा सयेकेगु ला निगू सयेकेगु ला व गुंगू भाय् सयेका कायेगु व वयागु व्यक्तिगत बिचाः खः । वं भाषा ल्यया कायेगु थल जक छगः हे जुइमाः गुकी नेपालभाषा नेपाली तामाङ्ग नेपाली गुरुङ्ग नेपाली मैथली नेपाली भोजपुरी नेपाली खय् नेपाली आदिया नापं अंग्रेजी स्पेनिस फ्रेंच जर्मन हिन्दी आदि सकतां भाय् दइ । छगू हे देय्या भाय्यात उच्च भाय् व मेगु भाय्यात ज्या लगे मजूगु जनजाति व मधेशीया भाय् धकाः ब्वथले मजिउ । ई कथं थःथःगु संघय् थःत माःगु भाय् छ्यला वनी सयेका वनी संघं थःत माःकथंया नीति नियम दयेका वनी । थुकथं गुगुं नं कथं असमानताया चिं हुया छ्वये फुसा नेपाःया भाषा नीति संसारया मेमेगु देय्या निंतिं नं दसु जुया बी ।,http://www.nepalmandal.com/content/2042.html
देशभक्त नेतां समस्या समाधान याइ ,"Posted on Sun Jun 14, 2009  6:32 pm NST",छुं हफ्ता न्ह्यः अष्ट्रियाया राजधानी भियनाय् शिखतय्गु गुरुद्वार दुने हतियारधारी पुचः दुहां वनाः शिखगुरुया हत्या यानाः मेमेपिं भक्तजन शिखतय्त घाःपाः याना बिल धकाः भारतया पंजाब राज्यया फुक्क धइथें थासय् तःधंगु हुलदंगा जुल । पंजाबी शिखतय्त नियन्त्रण यायेत कÏर्यू तक तयेमाःगु स्थिति वल । भारत सरकारं तुरुन्त अष्ट्रिया सर-कारयात घटना जूगुया प्रक्रिया बारे न्यनेकने यानाः क्षतिपूर्तिया समेत माग यात । मेगु घटना अष्ट्रेलियाया मेलबोर्नया शिक्षालयय् अध्ययन याना- च्वंपिं भारतवासीतय्त आक्रमणया निशाना दयेकल धकाः भारत सरकारं अष्ट्रेलिया सरकारयात भारतीय विद्यार्थीतय् सुरक्षा यायेमाल धकाः कडा दबाव बिल । थ्व घटनां छु क्यना बिल धाःसां भारतीय जनता व सरकार थःगु नागरिक प्रति गुलि संवेदनशील दु । अर्बौं अरब जनता दुगु थासय् तकं हमला यानाः छुं नागरिक घाःपाः याना बिल कि सरकारं चिन्ता कयाच्वनी धाःसा यदि विशाल भारतया एक इन्च जमिन जक जःलाखःला देपाखें च्वय् क्वय् यात धाःसा सारा जनतां विरोध यायेगु शुरु याइ । भारत सरकारं नं बास्तविक घटना छु खः धकाः अध्ययन यानाः कडा पलाः ल्ह्वनी । भारतया फुक्क नेतात राष्ट्रवादया सवालय् छधी जुयाच्वनी । झीगु देय्या नेतात खनाः अजू चायेमाःगु स्थिति दु । छाय्धाःसा नेतातय्के दृष्टिकोण नीति जिम्मेवार अनुशासन इत्यादि छुं हे खने मदु । नेतातय्गु सोच चिन्तन बिचार खालि जनतायात भ्रमय् तयाः मूर्ख यायेगु जक जुयाच्वंगु दु । नेतातय्गु सोच खः जनतायात गुलि मूर्ख याये फइ उलि हे देय्या सम्पत्ति झ्वाम्म यानाः नये फइ । थज्याःगु सोचयापिं व्यक्तिवादी नेतात थौं सत्ताभोगी जुयाच्वंगुलिं नं न्ह्यागु कुकर्म यायेत नं उपिं तयार जुइगु खः । नेतात नकारात्मक सोचं ग्रष्ट जुयाच्वंगुलिं विदेशी शक्तिं उपयोग यानाच्वंगु खः । न्हापा न्हापा जूसा तराइबासीयात बिहारी गुण्डा व डाँकातय्सं जक लुटे याइगु अपहरण व हत्या यानाः दुःख बियाच्वनीगु खः । बिहारी गुण्डा व डाँकातय्सं तराईबासीयात न्ह्याक्व हे दुःख कष्ट बियाच्वंसां नं नेपाःया प्रशासन खालि तमाशे जुयाः स्वया जक च्वनीगु । नेपाःया थ्व प्रशासनपाखें भारतीय डाँकातय् तय् हौसला बढे जुयाः तराईबासीयात सास्ति यानाच्वंगु खः । यदि प्रशासन जनताया सेवा याईपं खःसा बिहारी गुण्डा व डाँकातय्त निरुत्साही यानाः तराईबासीयात भयरहित याये माःगु खः । वंगु हफ्ताय् भारतया सीमा सुरक्षाबल एसएसबी या छगू पुचलं दाङ्गया २२ जिल्लाया सिमाना हाचांगायाः नेपाःया जनतायात आतंकित यायेगु ज्यात । ग्याःपिं नेपाली जनता छेँबुँ त्वःताः सुरक्षित स्थान देउखुली धाःथाय् वयाच्वन । भारतया जवानं आतंक जक मचे यानाच्वंगु मखु अझ अपहरण यानाः स्थानीय मिस्तय् इज्जत लुटे यायेगु ज्या तकं यानाच्वंसां नं प्रजिअ व प्रशासन इकाई सुम्क च्वनाच्वंगु खनाः जनता आक्रोशित जुयाच्वंगु दु । अझ ला बाराया प्रजिअ तारानाथ गौतमं थथे तकं धाल कि बिभागं थुकियात कयाः अनुसन्धान यानाच्वंगु दु । देउखुरीया प्रजिअ ऋषिराम ढकालं बिस्थापित जनतायात अस्थाई शिविरया व्यवस्था यायेत्यनागु दु धाल । प्रजिअतय्गु धापुतिं नं थ्व खँ प्रस्ट जुल कि नेपाःया प्रशासनिक अधिकारीत खालि जनतां पुलातःगु करपाखें तलब भत्ता नयाः भारतयात लय्तायकेगु ज्या जक याना नईपं खः । यदि प्रशासकीय अधिकारीतय्के भचा जक देय् व जनताप्रति माया दुगु खःसा सीमा क्षेत्रय् वनाः अध्ययन यानाः समस्या समाधान यायेगु पक्षय् वनेमाःगु खः । यदि थःगु पहलं समस्या समाधान याये मफुत धाःसा थः सक्रिय जुयाः जनताया साथ कयाः भारतया अधिकारीनाप छलफल यानाः समस्या समाधान यायेत स्वयेमाःगु खः । थःगु कुतलं समाधान याये मफुत धाःसा जक गृह व रक्षा मन्त्रालययाके ग्वाहालि काः वनी । थनया प्रशासकीय अधिकारीतय्गु पहः खनाः झन हे जिम्मेवारी भावना मदुपिं धकाः तायेकेमाःगु दु । देय्या परराष्ट्र मन्त्री सुजाता कोइरालां ला भारतं भूमि अतिक्रमण याःगु मदु धकाः हददर्जाया हे फय्गं खँ ल्हानाः भारतभक्ति क्यनाच्वंगु दु । साधारण जनता नं सिउगु खँ खः भारत व पाकिस्तानया दथुइ सीमा सम्बन्धी विवादं यानाः न्ह्याबलें हे कचकच जुया च्वनीगु । विशेष यानाः काश्मिरया सीमा विवादया कारणं बरोबर युद्ध नं जुया च्वनीगु खः । भारत व बंगलादेशया दथुइ नं सीमा विवादं याना स्वापू स्यनाच्वंगु खः । बंगलादेशया सीमा सुरक्षु बलं बरु भारतनाप युद्ध यायेत तयार जुइ थःगु भूमि एक इन्च जक हडप याःसां सुम्क वनी मखु । भारतया सीमा सुरक्षा फौजं बंगलादेशया सीमा पार यानाः जनतायात आतंकित यायेगु कुतः नं याना मच्वंगु मखु । तर बंगलादेशया सीमा सुरक्षा बलं तुरुन्त फाइरिंग यानाः भारतया सीमा सुरक्षा बलयात हटे याना छ्वइ । झीगु देय्या रक्षा व गृह मन्त्रालयया ज्या थःहे जनतायात ख्यायेगु जक जुयाच्वंगु दु । वास्तवय् सैनिक व प्रहरीया ज्या विदेशी शक्तिं अन्याय अत्याचार याना च्वंसा प्रतिकार यायेत तयार जुइमाःपिं खः । भारतया सैनिक शक्तिया न्ह्यःने बंगलादेशया सैनिक नं मग्याः । झीगु देशय् जक नेतातय्सं भ्रम ब्वलंकेगु यानाच्वंगु दु । भारतया सैनिक शक्ति तसकं क्वातुगुलिं झीसं भारतं गल्ति याःसां सुम्क सह यायेमाः धयाच्वनी । थज्याःगु मानसिकतायात च्यः मानसिकता धाइ । बहुदलीय नेतात असक्षम लोभी व लालची जुयाच्वंगुलिं जनताया समस्यायात ध्यान मबिउ थें देय्या भूमि भारतं मिचे याना च्वंसां नं नेतातय्सं ध्यान बियाच्वनी मखु । छाय्धाःसां फुक्क नेतात भारतभक्ति क्यनेत तँछाड मछाड यानाः न्ह्यःने च्वं वनीपिं खः । भारतया आशिर्वाद मदयेकं आः नेपाःया सत्ताय् च्वनेगु सम्भावना मदु धइगु मानसिकतां थुपिं ग्रस्त जुयाच्वंगु दु ।,http://www.nepalmandal.com/content/2079.html
पारपाचुकेया मारय् नेपाली हिरोनीत ,"Posted on Wed Jun 17, 2009  8:13 pm NST","नेपाली फिल्म लागाय् हिरोनीतय् पारपाचुके धइगु आः सामान्य थें जुइधुंकल । इलय् ब्यलय् कलाकारतय् स्वापू त्वाःदःगु खँ पिहां वइ । लिपांगु इलय् ला थुकी भचा लहर हे वल धाःसां जिउ । गुलिखे कलाकारतय् पारपाचुकेया खँ चर्चाय् वइसा गुलिस्यां गुपचुप जुया वनी । नकतिनि टिभी हिरोइन सीमा ढकालया पारपाचुके जूगु खँ पिहां वल । टेलिफिल्म निर्देशक बाबुराम ढकालनाप ब्याहा याःम्ह कलाकार सीमा पनेरु पारपाचुकेया नापनापं नेपाल टेलिभिजनं प्रशारण जूगु 'माइती' पाखें नं अलग जुइ माल । 'माइती'या निर्देशक स्वयम् बाबुराम ढकाल खः । हिन्दी टेलिफिल्म दयेकीगु नांजाःगु कम्पनी बालाजी फिल्म कम्पनीइ  सहायक निर्देशक जुयाः ज्या याना वयेधुंकूम्ह बाबुराम ढकालं 'खुशी पलभरको' निर्देशन यायां हे उकिया हिरोइन सीमा पनेरुलिसे ब्याहा याःगु खः । पाय्छि उकथं हे टेलिसिरियल 'गहना' या निर्देशक श्याम भट्टराई व उकिया कलाकार रंजना शर्मा दथुइ नं शुटिङया इलय् मतिना जुयाः ब्याहा जूगु खः गुगु आः वयाः त्वाःदःगु दु । श्याम भट्टराईनाप ब्याहा यानाः तःधंगु पर्दाया फिल्म 'मर्यादा' व 'मौशमय्' हिरोनी जुइखंम्ह रंजना शर्मा व श्याम भट्टराईया तिपू जीवन स्वदँ हे न्ह्याये मफुत । खास यानाः न्ह्याबलें विवादया कारणं चर्चाय् वयाच्वनीम्ह हिरो भुवन केसी व रंजना शर्माया स्वापू बारे 'जनआस्था' वाःपती समाचार पिहां वयेवं उमि दथुया स्वापू स्यना वंगु खः । उगु समाचार पिहां वयेवं भुवन केसींला 'जनआस्था'या पत्रकारयात स्याना हे बी धकाः ख्याच्वः नं बिल । तर ख्याच्वः बीवं धाथें जूगु खँ फय्गं साबित जुइगु ला मखु । खँयात थुकिं झन् हे स्यंका बिल । नेपाली फिल्म ख्यलय् कलाकारतय् पारपाचुके न्हूगु खँ चाहिं मखु । पुलांगु फिल्म 'सन्तान' या हिरोनी गौरी मल्लं नं भाःतनाप पार कायेधुंकूगु दु । अथे गौरीया समकालीन हिरोनी मौसमी मल्लं कलाकार भाःत धन विक्रम मल्लनाप स्वापू त्वाःथलाः छपाई व्यवसायी रवि डंगोलनाप निक्वःगु ब्याहा याःगु खः । आः थ्व स्वापू नं त्वाःथलाः याकःचा हे फिल्मय् व्यस्त जुयाच्वंगु दु । अथे ईश्वर जिन्दगानी खेलौना चाहन्छु म तिमीलाई थेंज्याःगु फिल्म व टेलिफिल्मय् म्हितेधुंकूम्ह हिरोनी पुजा चन्द नं भाःतलिसे स्वापू त्वाःथलाः आः अमेरिकाय् च्वनाच्वंगु दु । मेम्ह लोकंह्वाःम्ह हिरोनी संचिता लुइँटेल व आकाश शाहया न्हय्दँ ताःहाकःगु तिपू जीवन त्वाःदलेवं फिल्म ख्यलय् तःधंगु हे चर्चा जुल । अथे हे फिल्म पाकेटमारया हिरोनी सोनीया मल्ल व दिनेश शर्माया स्वापू नं त्वाःदःगु खः । नेपाल टेलिभिजनं प्रशारण जुयाच्वंगु लोकंह्वाःगु टेलिसिरियल 'तीतो सत्यं' चर्चाय् वःम्ह कलाकार शुष्मिता कार्की व रोशन पराजुलीया स्वापू नं निदँ लिपा हे त्वाःदल । अथे हे टेलिसियल 'पुरुष'य् अभिनय यानाः चर्चाय् वःम्ह हिरोनी सौजन्य सुब्बा नं भाःत सरोज घिमिरेलिसे सम्बन्ध विच्छेद जूम्ह खः । ब्याहाया निदँ लिपा हे उमिगु स्वापू त्वाःदःगु खः । छगू इलय् नेपाली टेलिसंसारया कोमोलिका धकाः चर्चाय् वःम्ह पि्रया रिजालया नं भाःत नाप स्वापू त्वाःदःगु दु । प्रिया रिजाल टेलिफिल्म 'गहना'य् खलनायिका जुयाः चर्चाय् वःम्ह खः । फिल्मय् कर्पिनि तिपू स्वापू स्यंकेगु हे वयागु मू भूमिका खः । धाथें चाहिं वयागु थःगु हे तिपू स्वापू नं ब्याहा जूगु स्वदँ लिपा हे पारपाचुकेय् वनाः क्वचाल । नेपाली फिल्मय् भुवन केसी, शिव श्रेष्ठ आदिपिं नं अज्याःपिं हिरोत खः गुमिगु चर्चा फिल्मया नापनापं कलाःलिसेया पारपाचुकें नं बरोबर पित हयाच्वंगु दइ ।",http://www.nepalmandal.com/content/2150.html
सुनां छुं हे याये मफुत मय्जु शैलजायात ,"Posted on Sun Jun 14, 2009  6:47 pm NST",निला ति न्ह्यःया खँ जुइमाः यलया छम्ह स्थानीय निवासी येँया टिचिंग अस्पतालय् थः मांया वासः याकेत वंगु जुयाच्वन । मांया पुलांगु पेस मेकर लिकयाः न्हूगु छुइमाःगु । उकिं छवाः ति आईसीयु कक्षय् हे तयाः उपचार यायेमाल । अबलय् उम्ह यलनिवासीया मां आईसीयु कक्षय् तया तःगु इलय् वया नापसं हे मेम्ह छम्ह नं मिसाम्ह विरामी भर्ना यानातःगु जुयाच्वन । अस्पतालय् वया थःथितिपिं नं खास हे मवः धाःसां जिउ । करिब छवाः धइथें वयात स्वयेगु ज्या छम्ह हे जक मनुखं यानाच्वन । व शायद उम्ह विरामीया काय वा किजा हे मखा जुइ । छन्हु यलनिवासी भाजु थः मांया हिया रिपोर्ट काये धकाः ल्याबय् वंबलय् उम्ह अपरिचित बिरामीया काय वा किजा नं रिपोर्ट कायेत ल्याबय् वयाच्वन । वया नं रिपोर्ट काः वःगु जुयाच्वन । तर रिपोर्टया नापनापं हि परीक्षण बिल नं वल । बिल खास अप्वः मखु । ७५ तका जक । तर उम्ह मिजंयाके धाःसा उलि ध्यबा नं मदु । वया छु याये छु याये जुल । वहे इलय् यल निवासी भाजुं माःसा लिपा काये का धकाः ७५ तका दां पुलाः वयागु रिपोर्ट लिकया बिल । तर रिपोर्ट ब्वनास्वःबलय् यल निवासी भाजु तसकं अजूचाल । खास यानाः रिपोर्टय् च्वयातःगु विरामीया नां खनाः । उकी च्वयातःगु नां खः सुश्री शैलजा आचार्य । 'थ्व सु शैलजा आचार्य हां ?' यलयाम्ह भाजुं अजूचायाः न्यन । 'वहे का न्हापायाम्ह मन्त्री मखं ला ?' मनुखं लिसः बिल । 'मन्त्री ओहो ! जिं ला म्ह हे मसिउ का । अले छिगु सु ले ?' 'जिगु ला सुं नं मखु हजुर । जि ला प्रहरीयाम्ह खः पाः च्वना बिउ धकाः आदेश वःगुलिं च्वनाबियागु जक खः । तर ग्व मन्त्री हं जि च्वंसांनिसें सुं छम्ह थःथितिं नापलाः वःगु मखं न सुं नेतातय्सं हे नापलाः वल । विरामी मनू दु खर्च यायेत तक हे ध्यबा बियातःगु मदु अवस्था खना हे दिल निं छिं ।' शैलजाया कुरुवा च्वनाच्वंम्ह प्रहरी भाजुया खँ न्यनाः यलनिवासी भाजु अजूचाःगुया ठेगान हे मदु । वयां छुं न्हि लिपा छगू पत्रिकाय् शैलजाया अवस्थायात कयाः छगू पत्रिकाय् समाचार पिहां वल । व धुंकाः चाहिं छुं नेतात अस्पताल वयाः वय्कःयात नापलायेगु शुरु यात । मदुम्ह शैलजा आचार्य बैंककं लिहां वयेधुंकाः थनया टिचिंग अस्पतालय् भर्ना यानातःगु ईया दुर्दशा खः थ्व । म्हीग वय्कःयात अन्तिम श्रद्धांजलि प्वंकुसें नेपाली कांग्रेसया सभापति एवं तत्कालिन प्रधानमन्त्री गिरिजाप्रसाद कोइरालां मिखाय् ख्वबि हुहुं धयादिल 'जि प्रम जुयाच्वनागु पालय् छुं हे याये मफुत ।' वास्तवय् शैलजा आचार्ययात अन्तिम इलय् वयाः कोइराला जक मखु मेपिं नं सुनां छुं हे मयाः धइगु खँ च्वय् न्ह्यथनागु छगू घटनां क्यं । देय्या उपप्रधानमन्त्री समेत जुयादीधुंकूम्ह मनू अस्पतालया छगू बेडय् हफ्तौं तक गुमनाम जुइक अशक्त जुयाच्वंगु घटनां धाइ वय्कः प्रति राष्ट्र जक मखु गुगुं इलय् वय्कःया न्ह्यःनेलिउने चाःचाःहिला जुइपिं शक्तिकेन्द्रतय्सं तकं गुलि वेवास्ता याःगु जुयाच्वन ।,http://www.nepalmandal.com/content/2081.html
चान्हय् कालभैरव ,"Posted on Tue Jun 16, 2009  5:28 pm NST","नेवाः समाजय् काल भैरव अथें नं छम्ह अजूचाया पुम्ह व ग्यानापुम्ह द्यः खः । नेवाःतय् मौलिक चर्या प्याखनय् कालभैरव जुयाः प्याखं हुलेगु हानं मेगु अजूचायापुगु विषय जुयाच्वन । वंगु शुक्रवाः येँया थँबही लागाय् लाःगु भगवान बाहालय् छगू अज्याःगु हे अजूचायापुगु ब्वज्या जुल । महाकाली प्याखं हुलीगु 'कालभैरव नाइट ।' चर्या गुरु चन्द्रमान मुनिकारं बज्र कला कुञ्ज चायेकाः तःम्हेसित हे चर्चा प्याखं स्यनादीधुंकल । उकी मध्यय् कालभैरव प्याखं स्यना वंपिं आः तक प्यम्ह तिनि थ्यन । सुगन मुनिकार, भोगेन्द्र मानन्धर, येँ मनपाया पुलांम्ह मेयर केशव स्थापित व आः वयाः साहित्यकार संचारकर्मी अनुप सिं सुवाल । सुगन व भोगेन्द्र ला व्यावसायिक कलाकार हे जुल । केशव स्थापित व अनुप चाहिं शौखिन धायेमाली । कालभैरव प्याखं स्यनादीम्ह न्हूम्ह कलाकार अनुपं उकुन्हु तिनि स्यना काःगु कालभैरव प्याखंया प्रतिभा ब्वयेगु निंतिं शुक्रवाः छगू ज्याझ्वः यात गुकिया नां खः कालभैरव नाइट । अनुप थम्हं हे लसकुस यासें न्ह्याकूगु उगु ज्याझ्वलय् पञ्चबुद्ध, कुमारी, अन्नपूर्ण व वज्रयोगिनी प्याखं लिपा अनुपया कालभैरव प्रस्तुत जूगु खः । कालभैरव पिने ब्वयेगु छगू सामान्य प्याखं जक मखु । थ्व स्यना कायेत साधना समेत यायेमाः । ध्यान यायेमाः । एकाग्रताय् च्वनेमाः । अनुपं व फुक्कं याःगु दु । थ्व प्याखं हुलेबलय् म्हय् छगू कथंया उर्जा संचार जुइगु अनुपया अनुभव दु । कालभैरव प्याखं हुलेबलय् केवल म्हया बांकी जक मिले यानाः मगाः । न ल्हाः व तुतिया मिले जूगु स्टेप हे कालभैरव प्याखं जुइ । थुकिया निंतिं ला स्वयम् थः दुने हे कालभैरव दुबीकेमाःगु जुयाच्वन । थःहे कालभैरव जुयाः प्याखं हुलेगुया आनन्द हे मेगु । हुलीम्हेसित नं अले स्वइपिंत नं । उकुन्हुया ज्याझ्वलय् वास्तवय् अथे हे जुल । स्वइपिं व हुलीपिं निगुलिं पुचलं उलि हे आनन्द काल । ज्याझ्वलय् चर्या प्याखंया नापं चर्या म्ये व धुन नं न्यंकेगु ज्या जूगु खः गुकी दिपेन्द्र वज्राचार्यं सः बियादिल । उगु हे ज्याझ्वलय् चर्या गुरु चन्द्रमान मुनिकारयात नं हनेज्या जुल । चर्या थेंज्याःगु कथिन प्याखं स्यना बिउगु वापत मुनिकारयात शिष्य सुवालं सार्वजनिक रुपं हे अन हनादीगु खः । उगु ज्याझ्वः यायेगु लागिं माःगु व्यवस्थापनया जिम्मा मय्जु मनरा प्रजापतिं कयादीगु खः गुम्हेस्यां थम्ह नं छपु प्याखं अन न्ह्यब्वयादिल । कालभैरवया ख्वाःपाः पेन्टिङ सुदर्शन शाक्यं यानादीगु खः। ज्याझ्वः सगं पुचःया ग्वसालय् जूगु खः । भगवानबहाः थेंज्याःगु खुल्ला थासय् जूगु उगु ज्याझ्वः स्वयेत छुं विदेशी पर्यटकत नं अन थ्यंगु जुयाच्वन । नेपाःया मौलिक प्याखं स्वये दयाः उपिं लय्ताः । चर्या नेवाः जक मखु नेपाःया हे छगू मौलिक प्याखं खः । विदेशय् नेपाःया मौलिक व अर्थपूर्ण प्याखं धकाः न्ह्यब्वइ धकाः चर्या हे क्यनीगु खः । गुगुं इलय् आगमय् जक हुलीगु धकाः गोप्य यानातःगु थ्व प्याखं थौंकन्हय् नेपालय् स्वयां विदेशय् 'पपुलर' जुयाच्वंगु दु ।",http://www.nepalmandal.com/content/2113.html
मौकाय् चौका ,"Posted on Sun Jun 14, 2009  6:40 pm NST",क्या तालयापिं मनूत दु धाःसां । जितः प्र.मं. याये माली धकाः ग्यानाच्वंगु । मखु जि निथासं बूसां स्वथासं बूसां छिमित छाय् माःगु चुनावय् ल्वासेंलि ला त्याः बू धइगु ला जु हे जुइनि । निथासं बूम्ह प्र.म. जुइ मजिउ धायेसःपिंसं छथासंसां त्याका छ्वये मसः ला जितः निथासं बुकीपि नं छिपिं प्र.म.जुइ मजिउ धाईपं नं छिपिं । मिले मजूगु खँ ल्हाये मते ले भाइ । निथासं बूम्ह प्र.मं. जुइ मजिउ धकाः ला जिं नं सिउ नि अय्नं छु याये ग्वःक्वः ला थज्याःगु मौका छखे लायेधुंकल । थन जितः छक्वः प्रधानमन्त्री धायेकेगु गुलि इच्छा दु । थज्याःगु इच्छा पूवंकेत मौकाय् चौका ह्वाये माल नि मखुला हाकनं जि यसें प्रम जुइत सभासद जूवनागु नं मखु । प्रचण्ड जिगु छेँय् वयाः का माधवजु संविधान दयेकेत छि थेंज्याःम्ह नेता मदयेक हे मगाः अज्याःम्ह नेतायात सभा हलय् मखनीबलय् जितः ला मिखां ख्वबि हे वइगु न्ह्यागु हे यायेमाःसां थ्व प्रचण्डया बिन्ति छगू सितिकं छ्वये मते धकाः ख्वयाः धाःवल । उकिं जिं वय्कःया बिन्तियात स्वीकार यानाः एमालेया हे सभासद सुशिलचन्द्र अमात्ययात राजीनामा बीकाः सभासद जुया बिया । उलि जक ला म्हाः तक मधासे संविधान समितिया सभापति नं जुया बिया । छु याये पासां रिक्वेस्ट यात । तर जिगु छगू गल्ति चाहिं जूगु खः का जिं नेवाः सभासदयात चीके मजिउगु खः । छु याये थः ब्रम्हू लात ब्रम्हूयात चीकेगु जिगु मनं हे मबिउ । आः नं स्व जि प्रधानमन्त्री जुइधुंकाः स्वकीय सचिव प्रेस सल्लाहकार राजनीतिक सल्लाकार फुक्क हे ब्रम्हू नियुक्त याना । खय्त ला थ्व फुक्कं प्रचण्डं यानाः हे जूगु खः । वं उलि धाः मवःगु जूसा जि सभासद् जुइ धइगु ला म्हगसय् हे मखं । धाइगु नि 'खुँयात लँ क्यने मत्यः ।' आः स्व लँ क्यंम्ह बँय् जि च्वय् का । थ्व भाग्य धइगु नं गनं वइगु गनं वइगु । थ्व इलय् प्रमं जुइगु च्वयातःगु खिनं न्हापा जुइ धयां गन दइ जि नं न्हापा निथासं त्याका च्वनाम्ह ला खःनि निथासं चुनाव दनाः बूसा जक प्रम जुइ दइ धकाः च्वयातःगु लानाच्वन । छगू हिन्दी उखान दु नि 'दाने दाने मे लिखा हे खानेवालों का नाम ।' थ्व नं अथे हे का । थ्व राजनीति धइगु नं गजब हे खः बाS वयातं थ्वयातं ब्वमबीकं सरकारया आलोचना मयाकं च्वय् थ्यने धकाः ला वाकाः हे तयेम्वाः । जि नं ला न्हापा तसकं सोझाम्ह नि । ब्रम्हू जूसां नेवाःत थें का छु छु बिल व जक कायेगु । जितः थ्वहे माः धका धायेगु मखु । थःत माःगु ला लुटे हे याये माःगु जुयाच्वन खिनं । अथे जुयाः ला थौं तक नेवाःत प्रधानमन्त्री जुइ मफुगु । नेवाःतय्के लुटे यानाः कायेगु धइगु बानी हे मदु । खय्त ला जि राजनीति ख्यलय् तसकं संघर्ष यानावयागु खः अय्नं बल्ल बल्ल छक्वः प्रधानमन्त्री जुइगु अवसर वलं नं सुनां जक छु मधाः धइगु हे मदु । खँ हे अप्वः का छिपिं ला । तर न्ह्याम्हेस्यां न्ह्यागु हे धाःसां गिरिजाबाबु ला राजनीति म्हितेगुली माहिर का मेमेपिनिगु सरकार क्वथःलेगु ला देपा ल्हाःया खेल का वयागु निंतिं । न्हापा एमाले सरकार ९ महिनां क्वःथःला बिउम्ह व हे ला खःनि । आः वयाः न्हापाया ऋण पुले थें जितः प्रम याना बिउगु जुइ का । जिं ला गिरिजाबाबुयात धयागु नं खः म्वाःल थ्व छगू कार्यकाल प्रचण्डयात हे त्वःता बिउ धकाः । वं ला अःखबतं थज्याःगु तालं छ प्रम जुया नइ मखु धकाः ब्वः जकं बिल । जगलं वःम्ह प्रम जुइधुंकल छ शहरय् च्वंम्ह चाहि खालि म्हगसय् जक म्हंका च्वँ । जितः छु कम्युनिष्टया सरकार चले जुयाच्वंगु स्वया च्वनेगु इच्छा दु ला जिं ला छंगु अवस्था खनाः 'तसकं हे माया वनाः का छ छक्वः प्रम जु धयागु का खँ थूगु मखु म्वाः मदुगु खँ ल्हानाच्वनीगु धकाः ब्वः जक बिल का छु याये । बरु गिरिजाबाबुया माया गुलि तक दइगु खः मसिउ । जि नं प्रम छगू नयेगु लोभं काँग्रेसया छत्रछाँयाय् च्वना । बरु प्रचण्डं जक छु छु धाल जुइ ख ला व नं ल्वःम्ह । थः प्रम जुइक जुइकं कार्यकर्तातय्सं थाय्थासय् म्वाः मदुगु हुलदंगा याना च्वंसां सुम्क च्वनाः जनताया नयेत्वने खं मखं शान्ति सुरक्षु दु मदु मस्वसे वयातं थ्वयातं चीकाः सरुवा बरुवा यानाः म्वाः मदुगुली ल्हाः तः जुइगु अले गिरिजाबाबुया तं पिहां वल । वयात तं पिकायेके जिउम्ह ला उघ्रिमय् ल्हाः चासुका हइगु । वया ल्हाः चासुत कि थःगु हे पार्टीया नेतायात ला बाँकी मतः मेपिनिगु ला खँ हे त्वःति । आः जिगु नं म्याद गुलि दइगु खः मसिउ बा ऽ जि ला सन्तान मदयाः थ्याकामचा कयाहःम्ह थें । लिपा जिमि सन्तान हे मखु धायेत छु बेर । चुनावय् त्याना मवयेगु नं साप हे मजिउ खिनं का । व नं निथासं बूबलय् ला हाःनाः मदुम्ह मचा थें का सुयां हे मययेक प्रधानमन्त्री जुइ माःगु छु याये । न्ह्यागु हे जूसां प्रम जुइ हे धुन आः व खँ थ्व खँ छु खँ प्रचण्ड भाजुं जितः सभासद जुइमाल धाःगुलिं सुशिलचन्द्रं पद त्वःताः जितः बिउगुलिं नापं गिरिजा बाबुं छ हे प्रम जु धकाः माया याःगुलिं वय्कःपिंत सुभाय् का ।,http://www.nepalmandal.com/content/2080.html
पुलांगु तुं कासा लिसा मकायेमा ,"Posted on Tue Jun 16, 2009  5:18 pm NST",देशय् हाकनं छक्वः सदनय् गणितीय कासा शुरु जूगु दु । म्हिगः नं पुँजीवादी ब्यवस्थाय् खने दइगु हरेक किसिमया कासा नेपाली सदनय् खने दुगु खः । देशय् न्हूगु सरकार दयेकेगु झ्वलय् नं उकथं हे आः हाकनं छक्वः जोड घटाऊ शुरु जूगु अनुभूति जुयावःगु दु । पुलांम्ह प्रधानमन्त्री पुष्पकमल दाहाल प्रचण्डं राजीनामा बीधुंकाः शुरु जूगु न्हूगु राजनीतिक परिवेशं यानाः आः वयाः देशय् लछि लिपा जूसां न्हूगु सरकारयात पूर्णता बी फइगु आशा ब्वलंगु दु । देशय् न्हूगु सरकार खडा जुइवं छुं जुइथें ताइगु स्वाभाविक खः । तर थुगुसी धाःसा नेपाली जनतां उलि तःधंगु आशा नं काये खनाच्वंगु मदु । सरकार नीस्वंसांनिसें हे कच्चागु सरकार थें तायेकाः थुगु सरकार पूमवंक हे भारतं थीथी थासय् हमला नं शुरु यात । उकियात भारतीय राजदूतावासं यानागु मखु धकाः खण्डन यात । तर पश्चिम नेपाःया पीडित जनतां धाःसा भारतीय उपनिवेशया उगु स्पष्टिकरणयात अःपुक पत्याः मयाः । देशय् विदेशी हस्तक्षेप परोक्ष रुपं न्हापांनिसें हे खने दया वयाच्वंगु खः । आः वयाः धाःसा प्रत्यक्ष रुपं हे हस्तक्षेप जुयाः झीगु नुगलय् दिउवःगु दु । थ्व इलय् हे भारतीय उपनिवेशया विरोध यानाः सत्ताच्यूत जूगु एनेकपा माओवादीं सतक आन्दोलन मार्फत देशय् नागरिक शासनया लागिं आन्दोलन यानाच्वंगु दु । म्हिगः तक माओवादीं एमाले नाप जानाः सत्ता चले यानाच्वंगु खः । आः वयाः धाःसा गिरिजाया रोडम्याप कथं हे धाइ न्हूगु गठबन्धन शुरु जूगु दु । उकिं यानाः हे माओवादी बाध्य जुयाः सत्ताच्यूत जुइमाःगु खः । खँ न्ह्यागु हे जूसां देशय् वःगु थ्व न्हूगु हिउपाःपाखें नं नेपाली राजनीतिकज्ञतय्त छुं भचा राहत चूलात जुइमाः तर नेपाली जनतां धाःसा आः तक नं उकथंया छुं हे राहत चूलाःगु मदु । राजनीतिक परिवर्तन नाप नापं सामाजिक परिवर्तन नं उलि हे आवश्यक जुयाच्वनी । तर थन ला राजनीतिक परिवर्तन तक नं थातय् लाये फयाच्वंगु मदु । म्हिगः पंचायतीकालय् बरु लःया समस्या मदु बिजुली चांन्हिं च्याः । त्वनेगु लः जक मखु किसानतय् बुँइ वा पीगु इलय् लः मंत धाःसा कृषि विकास बैंक मार्फत चिकं जक तःसां गाक्क पम्पया नं ब्यवस्था यानाबिउ । अथेहे दमकल हे यंकाः नं थीथी थासं लः थकयाः खुसिया जःखः वा पीगु बन्दोबस्त याना बिउ । तर थौं देशय् बहुदलीय प्रजातन्त्र पुनर्वहाली जुइधुंकाः लोकतन्त्र अले गणतन्त्र नं वल । नां न्ह्यागु हे जूसां वास्तविक किसानतय् जीवनस्तर थहां वइकथंया छुं नं ज्या जूगु मदु । परिवर्तनया लिच्वः जनतां उपभोग याये मखंतले उगु परिवर्तनया अर्थ हे दइ मखु । जीवंकाछि तक दुःख सियाः नं राजनीतिक परिवर्तनं मौलिक जीवनशैलीइ छुं नं कथंया परिवर्तन मवल धाःसा उगु परिवर्तनया छु हे अर्थ दइ ? प्रजातान्त्रिक धाःगु २०४६ सालं प्राप्त बहुदलीय ब्यवस्थाय् राजनीतिक पार्टीतय् खिचातानीया कारणं स्वार्थी पार्टीतय्सं हे जक अप्वः शासन यात । अझ भारतीय इसाराय् चले जुईपं राजनेतात हे जक अप्वः प्रधानमन्त्री व मन्त्री जुल । नेपाःया मौलिक परिवर्तन चाहे जूपिं सुं नं मनू उगु सत्ताय् थ्यंगु मदु । आमूल परिवर्तन मजुइकं अथे थ्यनी धइगु नं छुं लँ चूमलायेफु । थौं हाकनं छक्वः उकथंया हे कासा लिसा कयाच्वंगु दु । जनयुद्धं वःगु शक्ति पलायन जुयाः पुँजीवादी सत्ताय् वना छुं ज्या याये धकाः वःगु नं उमित ताः ई तिके मयाः । म्हिगः गथे एमालेया कम्यूनिष्ट सरकारयात गुला ति सत्ता चले याकाः पत्तासाफ याःगु खः आः नं माओवादीयात नं गुला सत्ता चले याकाः सत्ताच्यूत यात । थ्व धइगु म्हिगःनिसें भारतीय रणनीति कथं नेपाःया शासन सत्ता चले जुयाच्वंगुलिं हे निरन्तरता बिउगु घटनाया मेगु दसु खः । गुम्ह मनू फोहोर कासाय् म्हिती उम्ह मनू उगु हे फोहोरय् थःगु अस्तित्व तंकेत बाध्य जुइ । नेपालय् १०४ दँ ताःहाक चले जूगु राणा शासन तकं अज्याःगु हे फोहोरकासाया कारणं पतन जूवंगु खः । थौं नं गिरिजां याःगु थजु वा प्रचण्डं याःगु जुइमा जनतायात दुःख जुइक खालि नेतातय् जक सुख सुविधा भोगे याइगु चलनं यानाः झीगु देशय् नं गणतान्त्रिक ब्यवस्थां सहानुभूति कमे याये फयाच्वंगु मदु । म्हिगः पंचायती प्रजातन्त्रय् हे जनतायात थीथी सुख भोगे यायेगु अधिकार बिउगु दु धइगुया अर्थ पंचायती ब्यवस्थाया समर्थन यायेमाः धइगु मखु । मौलिक व राजनीतिक अधिकार चूलाकेत हे झीसं पंचायती ब्यवस्थाया समूल नष्ट याये माःगु खः । तर आः वयाः उगु इलय् मन्त्री प्रधानमन्त्री जूपिं मनूतय्सं देशय् जनतायात यायेमाःगु कर्तब्य पूवंकूगुया प्रशंसा याये मालावंगु धइगु थनया न्हूपिं राजनेतातय्के सत्ता सम्हाले यायेगु वा शासक जुइगु क्षमता मदुगु हे खः । सयेकेगु धइगु भिंगु व गतिलाःगु खं हे सयेकेमाः । भारतीय दवावं देशय् न्हूगु सत्ता कायम जुइगु वा सर-कार परिवर्तन जुइगु जुया च्वंत्तले गबलें नं नेपाली जनतां थःगु छ्यं धस्वाके फइ मखु । उकिं भारतीय विस्तारवादया विरोध यायेत सत्ताय् वंपिं सत्ताय् मवंपिं व फुक्कं नेपाली जनतां छसः यानाः हे सः तयेमाःगु स्थिति दु । मखुसा २००७ सालय् देशय् प्रजातन्त्र स्थापना जुयाः आः तक गुलि नं प्रधानमन्त्री जुल छम्ह हे पूर्ण काल तक थातं मच्वनीगु स्थिति निरन्तर कायम हे जुयाच्वनेफु । न्हापा नं एमालेयात गुला तक कम्यूनिष्ट शासन चले याकूगु खःसा आः माओवादीयात नं गुला तक हे शासन चले याकाः पतन याःगु शक्ति पिनेयागु हे शक्ति खत धाःसा नेपाःयात झन् हे खतरा लायेफु । जनतां चाहे जुल धाःसा थन न्ह्यागु नं यायेफु धइगु खँ देशय् जनआन्दोलन लोकतन्त्रया पुनर्वहाली व गणतन्त्र घोषणां नं क्यना हे बिउगु दु । अथे जुयाः आः मेपिनि भरय् देशय् छुं यायेगु स्वयां झीगु हे थःगु राष्ट्रिय शक्तिं छुं यानाः क्यनेमाः । अमेरिकी आशिर्वाद चूलाइ वा भारतीय आज्ञा दइ धकाः आशा यायेगु नेपाली नेतातय्गु पुलांगु चलनयात हुतांचा नकाः देशय् न्हूगु वातावरण हये फत धाःसा हे जक थन गणतन्त्र व लोकतन्त्र नेपाली जनताया लागिं थःगु निंतिं वःगु वरदान साबित जुइ मखुत धाःसा वल वल फसिक्वाः धइगु उखान सार्थक जुइ ।,http://www.nepalmandal.com/content/2112.html
अंक ब्वब्वं जि न्हिले ,"Posted on Tue Jun 16, 2009  5:48 pm NST",मिंजंतय् ल्याः म्हेँ जुया वनाच्वन । खवर ब्वने । मतिइ तये । मिंजंत भकाभक विदेशय् वनाच्वना । गुलिखें गामय् ल्याय्म्हत हे मदु । पिने वनेगु चलनं यानाः । न्यने । देशय् लजगाः दुगु मखु । छुं व्यवस्था मदु । मवनी नं गथे । वंपिंत वने मते थन हे च्वं धाये फइगु स्थिति मदु । थःगु देया अवस्था व हे खः । मिंजतय् ल्याः म्हेँ जुयावनी । स्वाभाविक खः । उबलय् नं मिंजंत ल्हासा वनी । व्यापार यायेत । न्हापा न्हापा नं थज्याःगु चलन दु । ल्हासाय् मिसात यंके मजिउ । ल्हासाय् कलापिं यंके मदु । ल्हासा वनीगु चलनं छेँ लाइपि मय्जुपिनि दुःख जुइ थज्याःगु दुःख प्वंकातःगु पुलांगु म्येत दु । देशय् लजगाः मदयाः भाजुपिं प्रवासय् वने माली । दँदँ तक तिरिपिंलिसे बाया च्वनेमाली । मिजंतय्सं ला ल्हासाय् समिनीत ज्वनी । रसवस याइ । धात्थें अव्यक्त पीडा ला छेँय् याकः जीवन हनेमाःपिं मिसापिनि जुइ । मिसातय् उबलय्या पीडाबोध संदेस वनीगु विषयया म्येपाखें अनुभव याये फइ । अथे हे लाहुर वनीगु चलन वइ । देशया हर्ताकर्ता ल्याय्म्हत विदेशी सैनिक सेवाय् वनी । कर्पिनि देया निंतिं बहादुर जुइ । ल्वाइ । देशय् काय मस्त बुइकी । तर छु याये ज्या बी फइ मखु । लही फइ मखु । कर्पिनि देसय् ध्वानाछ्वये माली । थौकन्हय् ला खँल्हानाः हे मब्याः । विश्वया स्थिति हिली । यक्व देशय् लुखा चायेकी । ज्या याईपंत । झीगु देया युवात आकर्षित जुइ । आर्थिक लाभया म्हगस खनी । लाखौं लाख युवात थौं विदेशय् । जिं बिचाः याना । मिजंतय् ल्याः म्हो जुजुं वन । शायद थ्व बुखँ देशं मिजंमस्त विदेशय् वंगु खँयात संकेत याःगु जुइमाः । तर वास्तविकता अथे मखइ च्वन । बुखँ पूवंकं ब्वना । नुगः गरखेसे च्वनी । छु धाःगु थ्व । छु खँ थ्व । म्वाःमदुगु खँ । हिमी चाय् मास्ते वइ । छु च्वःगु धात्थें । विश्वस्त जुइत स्वये । लिसा कया ब्वने । धाःगु व हे खः । शंका दइ मखु । ततःधंपिं वैज्ञानिकताय् धापू खनी । नियमित अनुसन्धान यानावःगु निष्कर्ष । गय् पत्याः मयाये । मनं जिद्दी यायेत स्वये । मखु गय् पत्याः याये फइ । खः हे खःसा नुगलं स्वीकार याये थाकुइ । नुगः खिन्न जुइ । आः छु याये । गज्याःगु न्यनेमाःगु । छु जुइगु जुइ । नुगः तयां तये जी मखु । 'मिजंतय् ल्याः म्हो जुयाः वन…………… ।' थ्व बुखँ झीगु देया सन्दर्भय् जक मखु खनी । विश्वया सन्दर्भय् वःगु खनी । विश्वय् मिजतय् ल्याः न्हियान्हिथं म्हेँ जुया वनाच्वन । मिजं जाति हे फुइगु न्हि वइ । प्रसिद्ध वैज्ञानिकतसें भविष्यवानी याइ । मिजं जाति स्वयंम म्हासे जुइगु बुखँ । थ्व गये जुइ । शायद मिजंतय्त जक हमला याइगु महामारी ल्वय् वइ धाःगु ला मिजंतय्त जक ल्ययाः ल्ययाः यंकीगु ल्वचं दुःख बीन ला गज्याःगु किटाणु जुइ व । मिजं जातियात हे शत्रु खनिम्ह । म्ह जिरिङ्ग जुइ । पीसे च्वनी । मिजं जाति हे सुनावनी । तनावनी । फुनावनी । अले सृष्टि चक्र गथे चाःहुली भराय्दंगु न्ह्यसः लुइ । मिजं जातिया अस्तित्व संकटया न्ह्यसः । म्हिगः म्हीग नं दु जुइमाः । जिं बिचाः याये । पुलांगु समाज काय पक्षपाति जुइ । समाजय् काय माः । काय म्हइ । प्रकृती मिजं जाति सुनावनी । तःधंगु सम्भावना दु । काय प्रतिया आग्रह । शायद थ्वहे सम्भावनां मचायकः हःगु चिन्ताया लिच्वः खः ला भारतया छगू गामय् अध्ययन जुइ । अन गर्भय् अधिकांश मिसा मचात खनेदइ । मिजं मचात तसकं म्हो । थ्वहे कारणं मिसा मचात गर्भं क्वकाइगु चलन जुया वइ । तथ्यांकं मिजं जातिया जन्मय् ल्याखय् शिथिलता खनेदइ । मिसा मस्तय् ल्याः अप्वः । मिजंमस्तय् जन्म ल्याः कुहां वनाच्वना । थ्व प्रकृती वःगु हिउपाः खः । मनूतय् सामाजिक सांस्कृतिक जीवनय् थ्वहे अनेक कथंया प्रभाव लाका हइ । मिसा जाति व मिजं जातिया ल्याखय् थथे हे दूरी अप्वया वना कि थुकें सामाजिक सांस्कृतिक जीवनय् जरुर लिच्वः लाकी । जितः लुमं । शायद वि।सं। २०१६ पाखे । तत्कालिन संसदय् बहुविवाहया विरोधय् विधेयक हइ । उबलय् बहुविवाह पक्षय् प्रवुद्ध नेतातसें नं न्ववाइ । प्रवुद्ध नेतातसें बहुविवाहया विरोधय् न्ववायेमाःगु खः । छाय् पक्षय् बिचाः प्वंकल । सायद उपिं रुढीवादी जुइमाः । नारीवादया विरोधी । उबलय् प्रवुद्ध नेतातसें बहुविवाहया पक्षय् थज्याःगु तर्क बी । मिजंतय् ल्याः म्हो । मिसातय् ल्याः अप्वः । ल्याया असन्तुलन बहुविवाहया पक्षय् दु । न्ह्यागु हे तर्क बिउसां प्रवुद्ध नेतातय् बिचाः समर्थन यायेबह जुइ मखु । उबलय् जिं उमित कुंखिने । थौं मिजं जाति हे न्हना वनीगु खँ वयाच्वन । मिजं जाति फुना वनी । मिसाया ल्याः अप्वइ । विवाह यायेगु खँ ला छखे हे लाइ । प्रजननक्रिया थामे यायेत नं मिजंत चूलाके अःपुइ मखु । मिजंया लागिं लाकलुकु जुइ । तानातान जुइ । मिजं अपहरण सामान्य जुइ । बजारय् निन्हुप्यन्हु आलु मदइबलय् मनूतय्त गज्याःगु समस्या जुइ । छुं हे नयेगु मदु धैथें जुइ । आलु ब्लाय्क जुइ । सुलाः सुलाः मीपिकें न्याये माली । मिजं जाति तना वनी । मिजंतय् ल्याः म्हो जुइ । उमिगु आपुर्ती म्होति जुइ । बजारय् संकट जुइ । अले मिजंतय् ब्लाय्क जुइ । खुयाः खुयाः मिजंया कारोबार न्ह्याके माली । बहुविवाह मजिउ । हालां छु याये । उबलय्या परिस्थिति विवाह प्रथां गज्याःगु लँ लीगु जुइ । गज्याःगु विवाह चलन वइगु जुइ । मिजं जाति संसारं हे विलीन जुया वन कि । संसारय उबलय् छु छु जुइगु जुइ । अनुमान याये । हिमी चाये मास्ते वइ । ख्वय् मास्ते वइ । जि मिजं । जितः हीनताबोध जुइ । मिजं जाति तना वनाच्वगु दु । गना फुना वनाच्वंगु दु । थ्व बुखँ ब्वसांनिसें पशुपती उखेथुखे लानाच्वंगु लिंगत मिखा न्ह्यःने ठिङ्ग दं वइ । बिचाः याये संसारय् मिजं जाति तनी । फुइ । अले मिजं जाति सालिक जुयाः ल्यनी व लिंगत । शायद लिंग पुजा नं मिजं जातिया व संकटपाखे सचेत यायेत न्ह्याःगु सांस्कृतिक चलन जुइमाः । होशियार सतर्कताया सन्देशया थाँत खः उपि । लिंगत पतिंचां धस्वाकाच्वंगु संकेत थें अनुभव जुइ । थौंकन्हय् कृत्रिम गर्भाधानया खँ वइ । प्रजननया लागि मिजंया लिंग हे माः धइगु मदु । पुसा बैंकत दु । बजारय् स्वां तरकारीया पुसा न्याये दइ । मनू पुसा नं अथे हे न्याये दइ । पुसां ज्या काये फइ । मिजं जाति फुतं छु जुल ? मन तयेत स्वइपिं दयेफु । तर थ्व पलख मन तयेगु खँ हे जक जुइ । भर कायेफइगु वास्तविकता जुइ मखु । मिजंया पुसाया बैंक पसः दयेफु । तर पुसा चूलाकेत ला मिजं जाति माः । मिजं हे विश्वय् अभाव जुल कि पुसाया जक सम्भव जुइ मखु । कृत्रिम गर्भाधानया खँ वइ मखु । पुसाया अनिकालं हे हइगु संकट खः मिजं जातिया अन्त । मिजं जातिया पुसाय् म्हयाय् काय जुइगु तत्व दइ । काय जुइगु तत्व प्राकृतिक रुपं हे गना वनाच्वन । कमजोर जुजुं वनाच्वन । शिथिल जुजुं उपिं पूरा सुना वनीन । काय मचा दइगु सम्भावना आ शुन्य जुइ । जातिं जातिया अन्त जुइ । वैज्ञानिकतसें त्रासदीय भविष्यवाणी याइ । त्वहः मिजं जातिया अन्त । तर निष्कर्षय् मनू जातिया हे अवशान जुइ । अन्त जुइ । प्रजननक्रिया मिसां जक पूवनी मखु । मिजंया सहभागिता नं माः । मिजं जाति सुना वनकी मिजं सहभागिता असम्भव जुइ । सृष्टि दी । बिचाः यायां वने । सम्पूर्ण विश्व मानवता थःथिति फुक्क तासया छेँ थें दुंगु अनुभव जुइ । घारारा । नुगः आतंकित जुइ ……। तर बुखँया छझ्वलं सान्त्वना बी । मिजं जाति पूर्णतयाः विलिन जुइत निगु लाख दँ मानी……॥ । निगु लाख दँ । अंक ब्वब्वं जि मुसुहुँ न्हिले ।,http://www.nepalmandal.com/content/2114.html
दलत दुने पुलांगु हे ल्वय् ,"Posted on Mon Jun 8, 2009  6:23 pm NST",संविधानसभाया चुनाव धुंकाः राजनीतिक स्थिरता ब्वलनी ला धइगु जनताया आशा कुचा कुचा जूगु दु । निर्वाचनया म्याण्डेट ज्वनाः गठन जूगु माओवादी नेतृत्वया सरकार क्वःदसेंलि कांग्रेस एमाले लगायतया दल दुने हानं पुलांगु ल्वचं हे पीरे यानाहःगु दु । नेपाःया राजनीतिक दलतय् दुने न्हापां निसें हे दयाच्वंगु संसदीय राजनीतिया कमजोर व घृणित ल्वय्यात दलतसें वासः यानाः न्हंका छ्वये मफुनि धइगु खँया पुष्टि थौंकन्हय्या राजनीतिक गतिविधिं क्यनाच्वंगु दु । माओवादी अध्यक्ष प्रचण्डं प्रधानमन्त्री पदं राजीनामा बीधुंकाः न्हूगु सरकार दयेकेत हे यक्व ई काये धुंकाः न्हूगु सरकारया प्रधानमन्त्रीं शपथ कायेधुंकाः तक नं सरकारयात पूर्णता बीगु जक मखु दयेकूपिं मन्त्रीतय्त नं कार्यविभाजन यानाः जिम्मेवारी बीत न्हूगु सरकारया गठबन्धन दलत असफल जुयाच्वंगु दु । थ्व सरकार गठन प्रति हे जनतां आशावादी जुयाः स्वयाच्वंगु मदु । संविधानसभाय् बुनाः नं दलया नेतृत्व तहपाखें छुं दँया निंतिं तकं अलग्ग च्वनाः नैतिकता प्रदर्शन याये मफु धकाः आलोचना जुयाच्वंगु छथाय् दुसा मेखे गठबन्धन दल दुने हे मन्त्री जुइगु नितिं अस्वस्थ्य हानथापं राजनीतिक दल दुने पुलांगु हे संसदीय ल्वय् ब्वलंगुलिं माओवादी बाहेक नेपाःया राजनीतिक दलतसें म्हिगःया कमजोरीं थःत सुधार यायेत सक्षम मजूगु स्पष्ट यात । थुकथंया कमजोरीं यानाः हे वंगु संविधानसभाय् कांग्रेस एमाले लिउने लाःगु खः । पक्का दु थुज्वःगु प्रवृत्तिया प्रदर्शनं थ्व दलतसें वइगु चुनावय् नं असफलता बाहेक मेगु उपलब्धि काये फइ मखु । न्हूगु सरकारय् वनेगु वा मवनेगु सु सु मन्त्री जुइगु धइगु व्यक्तिगत स्वार्थया कारणं सरकारय् थ्यंपिं व थ्यने ल्यं दनिपिं फुक्क धइथें दल दुने खिचाया ल्वापु खने दः वःगु दु । थुकथंया ल्वापुं दकलय् बामलाःगु लिच्वः संविधानसभाय् न्हूगु क्षेत्रीय दल कथं न्ह्यःने वःगु मधेसी जनअधिकार फोरम दुने ब्वलंगु दु । संविधानसभाय् प्यंगूगु तःधंगु दल व वर्तमान सरकारया गठबन्धनया स्वंगूगु मूख्य दल गुगु दलयात वर्तमान सरकारया ताःचा ज्वनातःगु दल धकाः नं परिभाषित यायेगु याः थन दुने नं सरकारय् वनेगु मवनेगु धइगु ल्वापुं यानाः पार्टी तकं तज्यात धाःसां जिल । पार्टीया नेतृत्व यानाच्वंम्ह मधेसी फोरमया नायः उपेन्द्र यादव छखे व मेखे संसदीय दलया नेता विजय गच्छेदार दथुया ल्वापुं संसदीय राजनीति नेपाःया नितिं उपयुक्त मजू धइगु पुष्टि यायेगु क्रमय् दु धाःसां जिउ । सरकारय् मन्त्री दयेकेगु सवालय् कांग्रेस दुने नं उकथंया असन्तोष दुगु खँ सार्वजनिक जुयाच्वंगु हे दु । वंशानुगत नेतृत्व याये दइगु राजतन्त्र नेपालय् मदय्धुंकूसां कांग्रेसया गिरिजाप्रसादया निर्णय नं राजनीतिक दल दुने राजतन्त्रया मू हा सामन्तवाद हावी हे जुयाच्वंगु खँ थः हे म्ह्याय्यात सरकारया नेतृत्व याकाछ्वःगु घटनां नं पुष्टि याःगु दु । संविधानसभाय् गिरिजाया म्ह्याय् नं सानदार भोट कयाः त्यानावःगु खःसा सायद थुलि विवाद मवयेफुगु जुइ तर चुनावय् बुनाः नं सरकारया नेतृत्व याःवंगुलिं नं कांग्रेस राजनीतिइ थुकथं भुखाय् ब्वःगु खः । उकथं हे सरकारय् छ्वयेगु निंतिं एमाले दुने नं विवाद पिदंगु खँ सार्वजनिक जूगु दु । विशेष यानाः एमाले दुने दुगु स्वंगू ध्रुवया नेतातसें थः मनू मन्त्री दयेकेगु होडबाजीं यानाः सरकारय् सुयात सुयात छ्वयेगु धकाः निर्णय याये मफुत । मधेसी दल दुने व कांग्रेस एमाले दल दुने हे असन्तोष ब्वलन धाःसा थ्व सरकारयात यक्व न्ह्याके मफइगु वास्तविकता संसदीय राजनीतिं हे क्यनाच्वंगु दु । संसदीय राजनीतिइ प्रधानमन्त्रीया चयन संसदं याइगु जूगुलिं संसदया बहुमत खाकाच्वनेत प्रधानमन्त्री बाध्य जुयाच्वनीगु जूगुलिं प्रधानमन्त्रीया ध्यान न्ह्याबलें सांसदतय्गु मत मुंका तयेगु नितिं राजनीतिक मूल्य मान्यताया आधार त्वःता गठबन्धन दयेका च्वनेमाःगु बाध्यता दयाच्वनी । उकिं नेपाःया राजनीतिइ संसदया ध्यान सरकार दयेकेगु-क्वःथलेगुली जक केन्द्रित जुयाच्वनीगु जुयाः सरकारया स्थिरता मदुगु खः । ०४६ साल धुंकाः निसें हे संसदीय राजनीतिइ थ्व हे कमजोरीं यानाः संसदया चुनावय् बहुमत हःसां तकं बहुमत वःगु दलं तक सरकारया पूर्ण कार्यकाल पूवंकेत असफल जुयाच्वंगु खः । थुकें काये फइगु शिक्षा धइगु प्रधानमन्त्री वा राष्ट्रया कार्यकारी प्रमुख जनताया प्रत्यक्ष मतं निर्वाचन याःसा जक नेपालय् सरकारं स्थिरता काये फइगु खनेदु । उकथं हे सर-कारया मन्त्रिमण्डलय् च्वनेगु खःसा सांसद पद त्याग याये माःगु प्रावधान दयेमाः । थुकथंया प्रावधान थाइल्याण्ड लगायतया देशय् दु । उकिं नेपाःया नितिं संसदीय व्यवस्था उपयुक्त मजू धइगु खँ ०४६ साल धुंकाः राजनीतिक अस्थिरतां क्यनाच्वंगु दु । न्हूगु संविधानं संसदीय व्यवस्थायात त्याग यायेमाःगु कारण थ्व हे खः । उलि जक मखुकि राजनीतिक दलया निर्णय छगू संसदीय दलया बहुमतया निर्णय मेगु जुइगु विसंगति नं नेपाःया राजनीतिइ दु । संसदीय दल धइगु राजनीतिक पार्टी अन्तर्गतया हे छगू निकाय खः तर थन संसदीय दल राजनीतिक पार्टीया समानान्तर दल कथं नं वनेयः धइगु संकेत मधेसी जनअधिकार फोरमया विवादं हे क्यनाच्वंगु दु । थुज्वःगु प्रवृत्तियात प्रश्रय बिल धाःसा कन्हय् प्रत्येक राजनीतिक दल दुने थ्व ल्वय् सरे जुया वइगु पक्का दु । उकिं राजनीतिक दलया सर्वोच्चतायात कायम यानातये फःसा जक नेपालय् बहुदलीय व्यवस्था म्वानाच्वने फइ ।,http://www.nepalmandal.com/content/1919.html
बहुदलीय मर्मया अःखः माधव नेपालया सरकार ,"Posted on Sun Jun 7, 2009  5:30 pm NST",जंगलय् च्वनाः जनयुद्ध न्ह्याकाच्वंपिं माओवादीत युद्ध त्वःताः मूलधारया राजनीतिइ वइगु जुल धायेवं नेपाली कांगे्रस व नेकपा एमाले थेंज्याःपिं बहुदलीय व्यवस्थाया तत्कालिन ठेकेदारतय्सं माओवादीया नेतातय्त करिब करिब गंगाजलय् पतिंचा डुबे याकेगु शैलीं हे पाः फयेकूगु खः बहुदलीय व्यवस्था माने याये संसदीय व्यवस्था माने याये । खतुं माओवादीं संसद माने याःसां संसदीय व्यवस्थायात माने याःगु मदुनि । अथे खःसां बहु- दलीय व्यवस्था धाःसा माने याये मखु धकाः गनं धाःगु मदुनि । माओवादीं ला कांग्रेस व एमालेया खँ न्यनाः बहुदलीय व्यवस्थायात गथे खः अथे हे पालना यानाच्वंगु दनि । तर अबलय् माओवादीयात पाः फयेकूपिं वहे बहुदलीय ठेकेदारतय्सं धाःसा थौं बहुदलीय व्यवस्थायात बजाः दथुइ तयाः चीरहरण याना बिउगु दु । थःगु सरकार चले यायेगु लागिं 'प्रधानमन्त्री' माधव नेपालं थौं गुगु जंगली शैलीं ज्या यानाच्वंगु खः उकिं नेपाःया बहुदलीय व्यवस्थाया घोर अपमान जुयाच्वंगु दु । यदि थ्वहे शैली ज्वनाः माधव नेपालया सरकार चले जुल व टिके नं जुल धाःसा उकिया उपलब्धी कथं देय्या बहुदलीय व्यवस्था पूर्ण रुपं धरासायी जुइ । गुगुं नं पार्टीपाखें मन्त्री कायेगु खःसा उगु पार्टीपाखें पौ हे च्वयाः प्रधानमन्त्रीयात बीमाः । अथे पौ सहित वःम्ह मन्त्री जक आधिकारिक मन्त्री जुइ । तर माधव नेपालं विजय गच्छदारयात पार्टीं छ्वयाहःगु पौ मदुसां नं उपप्रधानमन्त्री दयेका बिल । उकिया लिच्वः कथं फोरम निकू कुचा जुल । माधव नेपाल थेंज्याःम्ह बहुदलीय व्यवस्थाया गुथियार हे धाःसां जिउम्ह नेतां व्यवस्थाया मर्म विपरित मेगु पार्टीया मनूतय्त मन्त्री दयेके जिउ ला थुकिं ला व्यवस्थायात कमजोर जक याइ । वय्कःया कारणं फोरम कुचा जुल । फोरम कुचा जुयाः सुयात फाइदा दइ फाइदा कांग्रेसयात जुइ । छाय्धाःसां कांग्रेसया दकलय् बल्लाःगु भोट बैंक धइगु तराई खः । थुगुसी फोरमया कारणं कांग्रेसया उगु भोट बैंक बांमलाक स्यन । फोरम कुचा जुयाः कमजोर जुल धाःसा उकिं फाइदा काइम्ह कांग्रेस खः । तराईलय् एमालेया पकड मदु । उकिं वं छुं लबः काये फइ मखु । अय् जुयाः फोरम टुक्रा जूसा थजु धकाः हे जकं कांग्रेसं माधव नेपालयात दुगुचा दयेकाः थ्व 'गेम' म्हिताच्वंगु खः ला यदि फोरम कुचा जुल धाःसा अन च्वंम्ह विजय गच्छदार थेंज्याःम्ह सशक्त नेता हानं कांग्रेसय् लिहां वयेफु । थुकिं कांग्रेसयात अझ बल्लाकी । अले नेपाःया राजनीतिइ कांग्रेस बल्लाइगु धइगु एमाले कमजोर जुइगु खः । राजनीतिया समीकरण ला एमाले नेतातय्सं थूगु हे जुइमाः । उकथं हे माधव नेपालया सरकारय् वनेगु निंतिं नेपाली कांग्रेसं गुकथं मन्त्रीत ल्यल व नं न बहुदलीय व्यवस्थाया मर्म कथं जू न प्रधानमन्त्री माधव नेपालया लागिं पाय्छि जू । नेकां सभापति गिरिजाप्रसाद कोइरालां पार्टी दुने सल्लाह तकं मयासे छगू कथं तानाशाही चले यानाः थः म्ह्याय् सुजाता कोइरालायात मन्त्री दयेकि धकाः सरकारय् छ्वया हल । सुजातायात कांग्रेसी मन्त्रीतय् नेता दयेकेसातकि वयां च्वय्यापिं सुं नं नेतात सरकारय् मन्त्री जूवने मछिन । थ्व नं गनं कोइरालां चायेक चायेकं हे याःगु ज्या जकं मखु ला माधव नेपाल थेंज्याःम्ह चुनावय् बूम्ह मनूया मन्त्रिमण्डलय् छाय् कांग्रेसया वरिष्ठ नेतात छ्वयेगु धकाः नियतवश हे जकं सुजातायात छ्वयाहःगु खः ला यदि अथे हे खःसा थ्व ला कोइरालापाखें माधव नेपालयात याःगु तःधंगु हे कुटनीतिक अपमान खः । थ्व ल्याखं स्वयेबलय् भाजु माधव नेपाल थौं गुगु गन्जागोल दथुइ देय्या प्रधानमन्त्री जुयादीगु दु थ्व वय्कलं हे संघर्ष यानाः हःगु व्यवस्थाया घोर अपमान व उकियात हे विघटन यायेगुपाखे ल्ह्वंगु छगू तःधंगु पलाः खः धायेत लिफः स्वये माली मखु ।,http://www.nepalmandal.com/content/1896.html
शील ग्रहण धइगु आचरणं क्यनी प्रार्थनां मखु ,"Posted on Wed Jun 10, 2009  4:45 pm NST","अप्वः मनूत ईश्वरवादी जूगुलिं थीथी देवदवीपिंत पूजा यानाच्वनी । गुलिसिनं थःगु स्वार्थया निंतिं पशुपंक्षी बली बियाच्वनीगु जुल । तर द्यःयात हिं छ्वाकाः फोहर यानाः दुगुचा खा हँय् आदि बली बिउपिं छेँय् यंकाः नयेगु याइ । मनूया ख्वालय् भुजिं छम्ह वल कि सहयाये मफयाः ख्याना छ्वइ । तर हिभ्याः दुगु द्यःया ख्वालय् भुजिंत मुनाः फोहोर जुयाच्वंसां चिउताः मदु । अनेक प्रकारया भय आपत विपत जुइबलय् द्यःया शरणय् वनाः पूजा याईपिं मनूत दु । थज्याःगु शरणपाखें दुःख मुक्त जुइ मखु । थःहे मुक्त मजूसा मेपिनिगु दुःख मदयेकेगु सम्भव मदु । थुगु हे कथं थम्हं हे लँ मसिउसा मेपिंत लँ क्यने फइ मखु । लोभमोह दुपिं व्यक्ति वा द्यःपिनिगु शरणय् वनाः तरे जुइ मखु । थःम्हेसिनं हे बिचाः यायेगु क्षँमता माः । मेपिंसं धायेवं पत्याः याये मजिउ । खः मखु थःगु बुद्धिं हे चिन्तन मनन यायेमाःगुजुल । डा. अनोजा गुरुमांया 'शान्ति अभिप्रेरणा' सफुली न्ह्यथनातः कथं भय व दःख मदुम्ह नापं मेपिंत नं वपाखें मुक्त यायेत लँपु क्यना बीम्हेसिगु शरणय् वनेमाःगु जुल । प्राणीपिनि बुरा बाज्या धायेबहम्ह बुद्ध राग द्वेष मोह आदि शत्रुयात त्याका बिज्याये धुंकूम्ह देव मनुष्य सकलसिनं पूजा याये योग्यम्ह गुगुं नं प्रकारया गुप्त पाप मयाइम्ह चतुरार्य सत्ययात यथार्थ रुपं वोध यानाः लोकजनिपंत थुइकेत सक्षँम जुयाबिज्याःम्ह धर्म तथा आचरणं पूर्ण जुयाबिज्याःम्ह सुमार्गय् गमनागमन याना बिज्यायेधुंकूम्ह मरण रहित जुयाः उत्तम शान्ति जुयाच्वंगु निर्वाणया लँपुइ गमन जुयाबिज्यायेधुंकूम्ह देव मनू व प्राणीपिंत सभ्य जुइ कथं ज्ञानपाखें दमन याइम्ह सारथि जूम्ह खिउँपाखें तुइसेच्वंगु ज्ञानरुपी संसारया दुःख व भयं मुक्त जुया बिज्याःम्ह जूगुलिं शास्ताया शरणय् वने फत कि थुगु लँपुइ न्ह्यज्यायेफइ । खिउँपाखें पार जुयाः भय तथा दुःखं मुक्त जुयाः शान्तिपूर्ण निर्वाण सुख काये फइगु जुल । धर्मया शरणय् वनकि प्रज्ञावान जुइ फइगु जुल । निर्दोष कुशल तथा शुद्ध चित्तया स्वभावयात धर्म धयातल । सच्चा धर्म धइगु आदि मध्य व अन्त्य तक नं कल्याण जुइगु मार्ग फल प्राप्त जुइगु पद्धति खः । नेपालय् मेपिंत दुःख बीगु स्यायेगु बली बीगु खुइगु कर्तव्य पूरा मयाइम्हं द्यःयात लड्डु नकाः थःगु इच्छा मनोकामना पूरा जुइ भाःपीगु अनेक प्रकारया 'धर्म' खनेदु । यथार्थ रुपं ध्वाथुइके माःगु ला शुद्ध प्रज्ञायुक्त धर्म धारणा यानाः सफल मनुष्य जीवन हनेमाःगु जुल । शुद्ध संघया शरणय् वन कि भौतिक व आध्यात्मिक उन्नति जुइ । मार्ग व फलया अध्ययन तथा अनुशरण याइगु संस्थायात संघ धयातल । संघ बुँ समान खः । बुँइ पुसा पित कि फल सइ । भय व सन्तापया कारणं दुःख जुयाच्वनी । बुद्धया उपदेश कथ धर्म -विनय-शीलय् प्रतिष्ठित जुयाच्वगु संघया शरणय् वनेगु ल्वमंके मजिल । उकिं च्वय् न्ह्यथनातःगु कथं त्रिरत्न रुपी बुद्ध धर्म संघया शरणय् वनेमाःगु जुल । बुद्ध धर्मया अप्वः धइथे ज्याझ्वलय् बुद्धम् शरणम् गच्छामि धम्मम् शरणम् गच्छामि संघम् शरणम् गच्छामि ब्वने सःपिं मनूत आपालं दःसां थुकिया धाथेंगु अर्थ थूपिं म्हो जक खनेदु । म्हुतुं जक धयां मगाः च्वय् न्ह्यथनातः कथं ज्या यानाः मन-वचन व सरिल नापं शरण वनाः बुद्धया उपदेश थुइकाः पालन यायेगु आवश्यक दु । थुगुसी यलय् टंगल टोल सुधार समितिया ग्वसालय् बद्ध जयन्ती तःजिक जुल । त्वाःया दक्व जातिया प्रतिनिधिपिं दुथ्याकाः २४४३ क्वःगु बद्ध जयन्ती समारोह समिति स्वनातःगु पाय्छि जू । स्वांयापुन्हि कुन्हु पाःब्व लःल्हाःगु समारोहस समितिया छ्यान्जे दुर्गामान श्रेष्ठजुं 'भगवान बुद्धयात जाकि ह्वलाः छायेगु, पुजा यायेगु ज्या बुद्धोपदेशया अःखः खनेदु । बरु पंचशील पालन यायेमाल ।' धकाः न्ववानादीगु सराहनीय जुल । लसकस यानादीम्ह नेमरत्न बज्राचार्यजु दँय् छकः जक बुद्ध जयन्ती माने यायेगुली सीमित मजुसे न्ह्यखुन्हुया बौद्ध सभाय् अन्तर्राष्ट्रिय ध्यान केन्द्रया अध्यक्षँ हेमबहादुरया प्रवचन कथं बुद्धया उपदेश थुइकाः चर्या यानाः ध्यान च्वनाः जीवन सुधार यायेगुपाखे नं न्ह्यज्याये माल धकाः सुझाव बियादीगु च्वछायेबह जू । दांभरिया प्रतिवेदनय् ललितपुर बुद्ध जयन्ती कोष पाखे दां ३० द्वः तका जक अनुदान वगु तर प्यंगू लाखं मल्याक खर्च जुल धाःगु न्यने दत । पाःब्व लःल्हायेगु झ्वलय् १२ इन्चीया लुं सियातःम्ह बुद्ध मूर्ति नं न्ह्याकेगु व्यवस्था यानाः शाक्य व बज्राचार्यिपं जक दुथ्याःगु ल।पु। बुद्ध जयन्ती कोषयात न्ह्यइपुक लःल्हाःम्ह तंगःत्वाः सुधार समिति धन्यवादया पात्र खः । बुद्ध थः महापरिनिर्वाण जुइ न्ह्यः भिक्षु आनन्द स्थविरयात 'तथागत निर्वाण जुइ धुंकाः उपदेश बीम्ह गुरु तथा शास्ता दइमखुत धकाः भाःपी मजिउ । जिं गुगु धर्म-विनय-शील देशना यानाः प्रज्ञप्ति यानागु खः व हे शास्ता जुइगु जुल । स्वां-मरिचरि-फलफुल -नैवैद्य आदि अर्पण यानाः आमिश पूजा यायेगुपाखे सिबें नं धर्म-विनय-शील आदि न्यनाः थुइकाः व्यवहारय् छ्यलाः थःथः दुने मैत्री-करुणा-मुदिता-उपेक्षु भावना ब्वलंकाः उपदेश कथं ज्या याःम्हेसिनं बुद्धयात पूजा याःगु जुइ' धकाः आज्ञा दयेकाबिज्याःगु खँयात सकस्यां अनुशरण याये मालाच्वंगु दु । थ्व सारगर्भित सिद्धान्तयात सकस्यां चिन्तन मनन् यानाः थुइकाः चर्या याये फःसा जक त्रिरत्नया शरणय् वनागु सिद्ध जुल । अस्तु ।",http://www.nepalmandal.com/content/1965.html
बन्द लिपा आःयागु झीगु दायित्व ,"Posted on Mon Jun 8, 2009  6:44 pm NST",नेवाःतय्सं थःगु जातीय हकहित व प्रतिष्ठाया निंतिं स्वनिगः बन्दया ज्या¤वः यायेमाःगु सायद थ्व न्हापांगु बाध्यात्मक ज्या खः धइगु फुकसिनं थुइकेमाः । नेवाः जाति धईपं म्वायेकं म्वायेकं छु नं म्वाः मदुगु ज्या खँ मयाईपं विशिष्ट सदाचार दुपिं मनूतय्गु जातीय समूह खः । तर आः देय् दुनेया फुक्क जात जातिं थःगु जातीय प्रतिष्ठा स्थापना यायेगु कथं राज्य नाप थःथःगु मागत तया वयाच्वंगु इलय् नेवाःतय्सं नं थःगु हक अधिकार व प्रतिष्ठाया निंतिं राज्यनाप माग यायेगु धइगु स्वाभाविक खः । नेवाः स्वायत्त राज्य मंकाः संघर्ष समितिं थुकिया निंतिं यक्व ई न्ह्यःनिसें राज्यया विविध निकाय व पदाधिकारीपिंत थःगु मागत न्ह्यब्वयेगु ज्या जूगु खः । तर उखेपाखे छुं नं सुनुवाई मजूगुलिं बाध्य जुयाः नेवाःतय्सं नं बन्द थेज्याःगु ज्या यायेमाःगु खः । गुगु वंगु जेष्ठ १८ गतेया न्हि जूगु खः । शान्तिपूर्ण बन्दया ज्याझ्वलय् छुं जुयाः म्वाःमदुगु अराजकता खनेदुगु ज्याखँत जुल थ्व धइगु झीसं न्यनेकने यायेमाःगु विषय जूगु दु । नेपाः देय् दुनेया यक्व जाति मध्ये करुणा दुपिं जाति धईपं नेवाः जक खः । कतःयात दुःख बीगु धइगु हे थःगु नं दुःख खः धइगु भावना ज्वनाः म्वाना वयाच्वंपिं झी नेवाःतय्सं अराजकता जुइ कथंया मोटरसाइकल च्याकेगु साइकलया हावा लिकायेगु मोटर तछ्यायेगु थेंज्याःगु कर्पिंत दुःख जुइगु ज्या कदापि याइ मखु । थ्व फुकसिनं थुइकेमाः । थ्व शान्तिपूर्ण बन्दया झ्वलय् म्वाःमदुगु ज्या यायेगु कथं वःपिनिगु ज्या जुइफु । आवंलि थज्याःगुपाखे झीसं ध्यान बीमाः । झीगु ज्याझ्व:या कमाण्ड झी दुने हे दयेमाः । झीगु जातीय प्रतिष्ठा म्वाकेगु धइगु झीगु हे कर्तव्य खः । थ्व खँय् झी पक्का जुइमाः । थ्व हे झ्वलय् वंगु सरकारया नेतृत्व याःगु दलया मन्त्री व सभासद्त थःपिनिगु सरकारया पालय् तयार याःगु शहरी विकास विधेयकया विरोधय् जूगु बन्दया जुलुसय् निंतिं न्हुयाः थःगु हे पार्टीया जुलुस कथं ब्वति काःगु धइगु सत्ताय् दुबलय् छगू सत्तां पिने सडकय् वइबलय् मेगु पह क्यनेगु नेपाःया राजनैतिक दलत व नेतातय्गु बांलाःगु संस्कृतिया रुपय् झीसं थुइकेमाः । थज्याःगुपाखे झी सजग जुइमाः । विविध विचारधारा दुपिं फुक्क नेवाःतय्गु जातीय आन्दोलनयात थःथःगु राजनैतिक पार्टीया किचः बीगु कथं झी सुनां नं अज्याःगु ज्या याये मजिउ । विचारधारा धइगु छगू जातीय एकता धइगु मेगु विषय खः । जातीय आन्दोलनया नेतृत्व यानादीपिंत हयाः बांलाक थुइकाः बीमाःगु खना । झीगु आजु झीगु जातीय प्रतिष्ठा स्थापना खः । थ्व धइगु झीगु सामुहिक एकतां जक पूवनी धइगु खँ निभाः थें प्रस्ट दु । थ्व झी फुकसिनं बांलाक थुइकाः आवंलि न्ह्यायेमाःगु झीगु दायित्व जूगु दु । अथे हे राज्यया लागा राज्यया साधन श्रोत राज्य दुने यायेमाःगु मू ज्याया पहिचान नेवाः एकताया सम्बन्धय् झी न्हिंन्हिं हे परिपक्व जुजुं न्ह्यायेमाःगु नं थौं झीगु ब्वहलय् वयाच्वंगु मेगु छगू दायित्व जूगु दु ।,http://www.nepalmandal.com/content/1921.html
लोकवार्ता व थुकिया ज्या ,"Posted on Mon Jun 8, 2009  6:38 pm NST",नेपाली फोकलोर सोसाइटीया ग्वसालय् 'लोकवार्ता व लोक जीवन' सम्बन्धी वंगु मे २९ तारीखं निसें जून २ तारीख तक न्यान्हुयंकं छगू कार्यशाला गोष्ठी जुल । गोष्ठीया उलेज्या वरिष्ठ लोक संस्कृतिविद् भाजु सत्यमोहन जोशीं यानादिल । मूपाहां जुयाः झाःम्ह वय्कलं थः मचाबलय् अंग्रेजी ब्वंकीम्ह प्रा। बोध विक्रम अधिकारीं छाय् 'नेपाली दन्त्यकथा' सफू पिकाल धकाः अजूचायागु व लिपा सरकारी जागीर नयाः पिहां वनाबलय् तिनि उकिया महत्व थुल धयादिल । वय्कलं कनादिल नेपाःया थीथी थासय् वनेगु झ्वलय् मगरगां गुरुङगां आदि गामय् च्वनाः ज्या यायेगु झ्वलय् उमिगु लोक प्याखं लोकम्ये आदि मुंकाः लिपा २००३ सालय् दकलय् न्हापां 'शारदा' पत्रिकाय् लोक म्ये छापे याका । थनं लिपा तिनि नेपालय् लोक साहित्यया अध्ययन यायेगु शुरु जुल । लोक संस्कृति व लोक जीवन धइगु संयुक्त राष्ट्र संघया परिभाषा कथं 'इन्टान्जिल कल्चर' खः । मानव विकासया पृष्ठभूमि खः । लोक जनजीवनया अध्ययन यायेत भाषिक सामाजिक-आर्थिक ऐतिहासिक भौगालिक व लोक संस्कृतिया ख्यः कःमघासें मगाः । नेपालभाषा केन्द्रीय विभाग पाटन संयुक्त क्याम्पस त्रिविविया अंगे्रजी विभाग पद्मकन्या क्याम्पस सामाजिक संकाय भाषा विज्ञान विभाग आदिपाखें नीम्हेस्यां ब्वति काःगु गोष्ठीइ सोसाइटीया न्वकु प्रा. अभि सुवेदीं लसकुस यानादिल । ज्याझ्वलय् संस्कृति मन्त्रालयया सहसचिव दामोदर रेग्मीं आः तक नेपालय् गुगुं नं सरकारं संस्कृति नीति हे दयेके मफुनि धकाः कनादिल । सभापतिया थासं न्ववानादिसें सोसाइटीया नायः प्रा. तुलसी दिवसं लोकवार्ता ख्यलय् छम्ह थे छम्ह कार्य क्षत्रय वनाः थःथःगु विषयय् अध्ययन अनुसन्धान यानाः अन्तर्राष्ट्रिय ख्यलय् तकं न्ह्यब्वये फयेकेगु उद्देश्य तयाः थज्याःगु कार्यशाला गोष्ठी याना वयाच्वनागु खँ कनादिल । नेपालय् न्हापां न्हापां लोक साहित्यय् ज्या याःपिं सत्यमोहन जोशी धर्म राज थापा काजीमान कन्दगङवा लक्ष्मण लोहनी आदिपिं खः । विश्वय् न्हापां ज्या याःपिं जर्मनयापि ज्याकोब ग्रीम व विल्हेम ग्रीम निम्ह दाजुकिजापिं खः । थ्व ख्यलय् दकलय् न्हापां सन् १८४६ य् 'फकलोर' वा लोकवार्ता धइगु खँग्वः विलियम थोमस धइम्ह मनुखं छ्यःगु खः । मनूतय्गु जनजीवनय् छ्यलाबुलाय् वयाच्वंगु थीथी लोकवार्तायात कःघानाः हे थ्व नां तःगु खः । शुरु शुरुइ भाषाशास्त्रीय पद्धति कथं लोकवार्ताया अध्ययन यायेगु ज्या याःगु जुयाच्वन । थुकी अध्ययन यानाः आःतक मध्ये दकलय् तप्पँगु सफू पिकाःम्ह अमेरिकी विद्वान स्मिथ थम्पसन खः । वय्कःया छगू सफुली १५०० पेज दइ व अजाःगु सफू खुगू भोलमय् पिकयातःगु दु । आःतक लोकवार्ता धइगु न्ह्यइपुकेगु व न्ह्यइपुका बीगु मिखाकुलिं जक स्वया वयाच्वंगु खः । लोकवार्ता धाइबलय् मौखिक परम्परा धायेगु याः थ्व छगू भ्र्रम खः । न्हापां मौखिक रुपं न्ह्यागुं धाल कि लोक साहित्य जुइगु मखु धकाः थुइकेमाः । तर लोक साहित्यया विकास धाःसा मौखिक परम्परां हे शुरु जुल गुबलय् लिपि व आखःया विकास मजूनि । लोकवार्ता धइगु भौतिक वस्तुइ जक सीमित जुइ मखु । थुकिया लागा तसकं व्यापक दु । थ्व धइगु दया वइगु व मदया वनीगु ज्या थें कथहं निरन्तर जुयां तुं वना च्वंगु दइ । थ्व विषय संस्कृतिइ नं प्रयोग जुजुं वयाच्वंगु दु । थुकिया स्रोत धइगु जीवनया अभिन्न अंग हे जुइ । जीवनयात न्ह्यज्याकेत संस्कृतिया निर्माण व विनिर्माणय् मनूतय्गु भूमिका दयाच्वनी । उकी भाषा व संस्कृति मू साधन जू वयाच्वनी । नेपाः दुने च्वनीपिं सकलें जात जातिया थीथी क्षेत्रय् दुगु संस्कृति व जीवनयात नेपाली लोकवार्ता धकाः धाइ । लोक धइगु स्रष्टा खः वार्ता धइगु सृजना खः । थुकथं लोकवार्ता धइगु स्रष्टाया सृजना जूवइ । लोकवार्ताया विविध पक्षँयात न्ह्यब्वयेगु निंतिं न्यान्हुया दुने विद्वानिपं प्रा। तुलसी दिवस प्रा. अभि सुवेदी डा. शिव रिजाल प्रा. दयाराम दाहाल डा. अरुणा उप्रेती प्रा. भीम सुवेदी प्रा. डा चुडामणि बन्धु डा. संगीता रायमाझी डा. दानराज रेग्मी डा. जयराज पन्त प्रा. ओम गुरुगङ डा. मोतिलाल पराजुली डी. एन गंगोल राजकुमार सुवाल प्रा. पि.पि. तिमिल्सिना प्रा. आर.बि. क्षेत्री प्रा.डा. त्रिरत्न मानन्धर व सिद्धार्थ शाक्यिपं झाःगु खः ।,http://www.nepalmandal.com/content/1920.html
कवितां तापानाच्वंम्ह छम्ह डाक्टर कवि ,"Posted on Wed Jun 10, 2009  5:03 pm NST",'छगू दीप छगू लाश' थेंज्याःगु चर्चित कविता मुना पिथनाः नेपालभाषाया आधुनिक काव्य ख्यलय् पलाः तयादीम्ह कवि योगेन्द्र प्रधान थौंकन्हय् कवि स्वयां नं डाक्टरया रुपय् अप्वः व्यस्त जुयादीगु दु । नेपाल स्वास्थ्य विज्ञान अध्ययन संस्थान स्टुपा कलेजय् सुथंनिसें बहनी थ्यंक देशया स्वास्थ्य क्षेत्रया लागिं मानवीय शक्ति उत्पादन यायेगु ज्याय् ब्यस्त जुइमाःगुलिं कविता व साहित्यं भचा तापानाच्वनागु खँ वय्कलं स्वीकार यानादी । व्यस्त नं थपाय्कं कि सुथय् ५-६ बजे हे वय्कः सूर्यविनायकया सुन्दर बस्तीस्थित थःगु छें पिहां वयेधुंकी । साढे ६ बजे ला येँया चाबहिली च्वंगु स्टुपा कलेजय् वय्कः थ्यने हे धुंकी । वय्कलं जनस्वास्थ्य विषयय् विद्यावारिधी यानादीगु खः । आः वय्कः न्हू डाक्टर जुईपंत आखः स्यनीम्ह डाक्टर खः । वय्कलं ग्रामीण स्वास्थ्य व जनस्वास्थ्य लागाय् नं तःधंगु योगदान यानादीगु दु । ख्वपया तेखापुखू त्वालय् मां मंगलादेवी प्रधानाङग व अबु शिवप्रसाद प्रधानाङगया काय् कथं बूम्ह डा. योगेन्द्र प्रधानं शुरुइ भक्तपुर क्याम्पसय् शिक्षण यानादीगु खः । वयां लिपा वय्कः जनस्वास्थ्य विषयय् स्नातकोतर यायेत अमेरिकाया क्यालिफोर्निया झाल । २०२७ सालपाखेया खँ खः थ्व । वयां लिपा पीएचडी यायेत अमेरिकाया हे हवाई विश्वविद्यालय झाल । उखेरं २०४४ सालय् पीएचडी पूवंकेधुंकाः वय्कः नेपाः वयाः सेवा शुरु यानादिल । नीदँ नीनिदँ तक वय्कलं चिकित्साशास्त्र अध्ययन संस्थान महाराजगंजय् स्वास्थ्य सेवा विषयय् ब्वंकादिल । अनं रिटायर्ड जुइधुंकाः आः निदँ न्ह्यवंनिसें चावहीया नेपाल स्वास्थ्य विज्ञान अध्ययन संस्थान स्टुपा कलेजय् अध्यापन यानाच्वनादीगु दु । सन् १९७८ य् पब्लिक हेल्थ विषयय् पीएचडी क्वचायेके धुनेवं वय्कः जनस्वास्थ्य विषयय् अध्यापन याकेगु ज्याय् हे ब्यस्त जुयादिल । वय्कलं गुलि नं कविता च्वयादिल व फुक्क वयां न्ह्यःया इतिहास खः । छगू ल्याखं धायेगु खःसा वय्कःया साहित्यिक जीवनं थनं लिपा दिपाः काल । खतुं आः नं वय्कः छुं छुं साहित्यिक ज्याझ्वलय् मथ्यंगु ला मखु तर उकियात वय्कलं अबलय् च्वयागु साहित्यया हे लबः जक खः धयादी । आः ला सुनानं इनाप याःसा हे जक कवि ब्यक्तित्वया प्रदर्शन यानाः छपु निपु कविता च्वयेगुली वय्कः सीमित दु । कविता बाहेक वय्कलं मेगु विधाय् उलि ल्हाः न्ह्याकामदी । अथे खःसां गुगु विधाय् वय्कलं च्वसा न्ह्याकादिल उकी धाःसा वय्कः सफल नं जुयादिल । नेपालभाषाया आधुनिक कविता लागाय् वय्कः न्हापां 'लुसः' कविता मुना ज्वनाः पिलू झाःगु खः । वयां लिपा 'छगू दीप छगू लाश' पिहां वल गुकियात आः तक नं नेपालभाषा आधुनिक काव्यया छगू मूवंगु कृतिया रुपय् कायेगु याः नि । अनंलि 'हाबलासा' व 'लुमधंगु लकस' नांगु निगू कविता संग्रह पिथनादिल । थ्व बाहेक सफू जुइ मफुनिगु मेगु नं आपालं फुटकर कवितात उखेंथुखें लानाच्वंगु दनि । विराट नेपालभाषा साहित्य सम्मेलन गुथिनाप भ्यलेपुनाः नं वय्कलं उलि हे कविता सिर्जना यानादिल । डा. प्रधान दिमागं डाक्टर खःसां नुगलं कवि हे खः । वय्कःया शालीन स्वभावय् डाक्टरया वासः स्वयां कविताया भावुकता अप्वः बास वः । ल्याय्म्ह इलय् हे वय्कलं नेपालभाषायात प्यंगू काव्य कृति बियादिल । तर आः धाःसा वय्कःया फाट्टफुट्ट कविता तकं पिहां वःगु स्वये मदु । थौंकन्हय् विराट गुथिया सल्लाहकार जुयादीम्ह योगेन्द्र प्रधानयात आः फाट्टफुट्ट कविता च्वयेगु ई पिकायेत तकं थाकु । अथे खःसां वय्कःया बिचाः व चिन्तन धाःसा अथे हे अटल तिनि गथे कि 'छगू दीप छगू लाश' दुने दुथ्यानाच्वंगु वय्कःया कवितात अटल खः ।,http://www.nepalmandal.com/content/1967.html
नेवाः कर्मचारी संगठन थौंया मू आज्जु ,"Posted on Wed Jun 10, 2009  4:56 pm NST","देय्या अवस्था न्हिया न्हिं स्यना वनाच्वंगु दु । अझ धायेगु खःसा कुहां वनेगु बाहेक थहां वनीगु लँपुइ हे मलानाच्वंगु अवस्था दु । देय् स्यंगु धायेबलय् राजनीति प्रशासन लगायत दक्व ख्यः हे स्यंगु खः । देय् थज्याःगु अवस्थाय् गुकथं थ्यन धकाः वाला स्वयेबलय् न्ह्याथाय् नं राजनीतिक अर्थं हे जक स्वयेगु यानाच्वन । तर धात्थेंया समस्याया हुनि छु खः धइगु बांलाक बिचाः यानाः मस्वल । देय् संघीय धर्म निरपेक्ष गणतान्त्रिकया लँपुइ वनाच्वंगु आःया इलय् धाथें राजनीतिं जक समस्या समाधान याइ ला नकतिनि जेष्ठ १८ नेपालमण्डल बन्दया ज्याझ्वः नं बांलाक हे सफल जुल तर धाथें नेवाः जाति नेपालमण्डलया विकासया लँपुइ थुकिं ग्वाहाली याइ ला निश्चित रुपय् नेवाः भूमिइ आदिवासी जनजाति नेवाःतयत् सलंसः दँ न्ह्यवंनिसे उत्पीडन शोषण यानातःगु हे खः व उकिया निंतिं सकल नेवाःत छप्पँ जुयाः पिहांवःगु नं लसताया खँ हे खः । थुकी सरकारयात बांलाक हे नेवाः शक्तिया आभास जूगु दयेमाः । अथे ला २००७, २०३६, २०४६ सालया आन्दोलनय् नं नेवाःतयगु शक्तिं हे निर्णायक भूमिका म्हितूगु खः । अय्सां तबि नेवाःत गय् यानाः न्ह्याबलें लिउने लाःगु ले ? छु धाथें नेवाःतय्गु भूमिका कमजोर जूगु ला ? छु नेवाःत कतःया च्यः जक जूवनीगु ला ? वा नेवाः नेतातय्गु सामर्थ्य हे मदुगु ? वा नेवाःतय्के बुद्धि हे मदुगु ?  वा नेवाःतय्सं कर्पिंसं नेवाःतय्त च्यः यानाः उपिं मालिक जुयाच्वंगु वाःचायेके मफुगु ? च्वय् न्ह्यथनागु थीथी न्ह्यसःया लिसःया बारे वादविवाद जुइफु वा म्हिगः म्हीग जूगु नं जुइफु । न्ह्यागुसां नं आः देय्या परिस्थितं हानं छकः नेवाःतय्त छप्पँ जुइगु अवसर बिउगु दु । थःगु समस्याया हुनि हे जूसां नं चिन्तन मनन यायेगु ह्वःताः चूलाका बिउगु दु । थुकियात निरन्तर रुपय् छ्यलाः समस्या ज्यंकेमाःगु हाथ्या नं दु । थ्व हाथ्यायात पार लगे याये मफुसा नेवाःत झन झन लिउने लाइगु खतरा अप्वया वनीगु खँयात झीसं ल्वःमंके मजिउ । थौं नेवाःत दनावःगुलिं गर्व ताः । तर हानं द्यने मजिउ धकाः ध्वाथुइकेमाःगु दु । थौं नेवाःत सलंसः दँया उत्पीडन शोषण अन्याय अत्याचार विरुद्ध न्ह्यलं चायेकूपिं खः । उकिं आः जक हानं न्ह्य वयेकाः च्वने म्वाःलेमा धकाः कामना नं यायेमाःगु अवस्था दु । नेवाःत धायेबलय् बौद्धिक शैक्षिक सांस्कृतिक सामाजिक रुपं नेपाःया मेगु जात जातिसिबें तःमिपिं खःसां नं तबि देय्या राजनीति प्रशासन ख्यलय् निर्णयया तहलय् मथ्यंगु वा धाये सलंसः दँनिसें थज्याःगु अवसरं बंचित यानातःगु वा अन्याय अत्याचार उत्पीडन शोषण यानातःगुलिं हे थौं देय् बर्बाद जुयाच्वंगु खः । अझ थज्याःगु खँयात तकं मेगु जातिया मनूतय्सं वंगु नेपालमण्डल बन्दयात भाषिक आधारय् स्वायत्त राज्य दयेकूसा नेपाः कुचा जुइ धकाः अःखः व्याख्या तकं यानाहःगु न्यनेदत । सलंसः दँनिसें छथ्वः जातिया गलत व्याख्याब्राह्णबादया कारणं हे देय् बर्बादीया मू हुनि खः धकाः स्वीकार यायेगु आँट याये मफुनि । आः नेवाःत न्ह्यागु हे कारणं छप्पँ जूसां नं थीथी ख्यलय् नं ज्याझ्वःत याना यंकेमाःगु दु । खालि सडक राजनीति व बन्दया ज्याझ्वलय् जक सीमित जुइ मजिउ । नेवाःत शोषित पीडित जुया च्वनेमाःगु थीथी कारणत मध्ये नेवाः कर्मचारीया ल्याः म्होया लिसें उपिं थीथी राजनैतिक दलया भातृसंघ संगठनय् आवद्ध जुयाच्वंगुलिं खः । गथे थौं राजनीतिक दलतय्सं नेवाः समस्यायात ज्यंकेगु कुतः मयाः अथे हे उमि भातृ कर्मचारी संगठनतय्सं नं नेवाः कर्मचारी- तय्गु हक-हितया खँ मल्हाइगु अजू चायापुगु विषय मखु । उलि जक मखु गथे दलतय्सं गलत ज्या यानाः नेवाःतय्त थःगु भूमिइ विस्थापित यायेगु कुतः याइ अथे हे तुं उमिगु कर्मचारी संघ संस्थातय्सं नं नेवाःतय्त अधिकारं बंचित यायेगु कुतःयात अजू चायाः स्वयेमाःगु मदु । थौं गुगु परिस्थितिइ नेवाः नेतात थःगु भाय् स्वायत्तता आदिवासी भूमिपुत्रया म्हसीकाया निंतिं छथाय् मुनेगु ह्वःताः चूलात अथे हे नेवाः कर्मचारीया हकहित जक मखु देय्या सार्वजनिक प्रशासन राजनीतिइ जुयाच्वंगु भ्रष्टाचार अनियमिता विरुद्धय् नं छप्पँ जुइमाः । अझ व स्वयां नं तःधंगु ला थीथी ख्यलय् राजनीतिक निर्णयपाखें छगू जातिया निंतिं जक दयेकीगु नीति निर्माण विरुद्ध दनेमाःगु दु । नेवाः स्वायत्त प्रदेशया विकासया लागिं माःगु नीति निर्माणय् तिबः बीत अले देय्या नियम कानूनयात गलत व्याख्याया विरुद्धय् पलाः न्ह्याकेत नं नेवाः कर्मचारी संगठन थौंया आवश्यकता खः । थुकी नेवाः खलः मोर्चातय्सं आवश्यक सहलह ब्याकी धइगु मनंतुना ।",http://www.nepalmandal.com/content/1966.html
थातय् मलाःगु रक्षा मन्त्री म्हुतु ,"Posted on Thu Jun 11, 2009  7:09 pm NST",सरकार गठन जूगु थौं थ्यंमथ्यं स्ववाः दयेधुंकूगु दु । तर थौं तक नं सरकारं पूर्णता धाःसा काये फयाच्वंगु मदु । सरकारं पूर्णता काये मफुगु हुिनं यानाः देय्या थीथी ख्यः नं प्रभावित जुयाच्वंगु दुसा गुलिखे महत्वपूर्ण निर्णय याये मफयाः समस्या नं ब्वलनाच्वंगु दु । २०६२÷६३ सालया आन्दोलनय् जनतां राजनीतिक पार्टीयात बिउगु म्यान्डेट धइगु इलय् हे संविधानसभाया चुनाव यानाः इलय् शान्ति प्रकि्रयायात तार्किक निष्कर्षय् थ्यंकेगु व इलय् संविधान च्वयेगु खः । तर नेपाःया राजनीतिक पार्टी दुने हावी जूगु सत्तालोलुपताया कारणं थ्व सकतां ज्या ध्याकुनय् लाइगु सम्भावना अप्वया वनाच्वंगु दु । थौं छखे माओवादीं राष्ट्रपतिया पलाः िभंकेमाःगु माग यासें सदन व सतक निगुिलं थासं आन्दोलन यानाच्वंगु दुसा मेगु सरकारं धाःसा माओवादीया नेतृत्वय् दुगु सरकारं याःगु ज्यायात खारेज यायेगु जक मखु उगु निर्णय विरुद्ध मन्त्रिमण्डलय् दुिपंसं हे सार्वजनिक रुपं न्ववायेगु समेत यानाच्वंगुिलं माओवादी व सरकार दथुइ ब्वलनाच्वंगु राजनीतिक द्वन्द्व झन जक तच्वया वनीगु मखुला धइगु न्ह्यसः ब्वलनाच्वंगु दु । विशेषतः एमालेपाखंे सरकारय् वनाच्वंम्ह रक्षा मन्त्री विद्या भण्डारीं थौंकन्हय् बियाच्वंगु अभिव्यक्ति व यानाच्वंगु ज्यां गनं शान्ति प्रकि्रया धरापय् लाइगु जकं मखुला धइगु न्ह्यसः नं थन ब्वलनाच्वंगु दु । रक्षा मन्त्री मय्जु भण्डारीं गुगु कथं अभिव्यक्ति बीगु ज्या यानाच्वंगु दु थुिकं छखे प्रमुख प्रतिपक्षी दल माओवादीयात तंचायेकेगु ज्या यानाच्वंगु दुसा मेखे अन्तरिम संविधानया अःखः नं जुयाच्वंगु दु । उिकं गनं एमालें भण्डारीयात मन्त्री दयेकूगु हे गलत जकं जू मवंला धइगु चर्चा नं एमाले दुने हे शुरु जूगु दु । खतुं एमाले दुने विद्या भण्डारी व केपी ओली गुटयात माओवादीया प्रखर विरोधी नेता कथं कायेगु याः । अले थुमिसं माओ- वादीया विरुद्ध बियाच्वंगु गुलिखे द्वपं नं राजनीतिक चरित्रया मजुसें व्यक्तिगत छटपटीया हे छगू रुप थें जक खने दयाच्वंगु दु । अले भाजु ओलीया थ्व छटपटी धइगु संविधानसभा चुनावया इलय् जूगु थःगु जक मखु पार्टीया पराजयया लिच्वः कथं खः धायेत लिफः स्वयेमाःगु मदु । संविधानसभा चुनावया इलय् एमालें माओवादीयात गुकथं नजरअन्दाज यायेत स्वःगु खः उकिया लिच्वः थौं एमालें फये मालाच्वंगु दु । अले हरेक थासं पराजित मानसिकता कुबिया जूम्ह मनुखं न त थम्हं छुं िभं ज्या याइ न मेिपंत हे िभंकेत स्वइ । अले थौं ओली गुटं सरकारय् वनेधुंकाः यानाच्वंगु ज्या वा धाये थौं वयाः रक्षा मन्त्रीं गुगु न्ववायेगु ज्या यानाच्वंगु दु थुिकं थ्व हे खँयात संकेत यानाच्वंगु दु । थौं थःगु हे कारणं यानाः छखे सरकार गठन याये फयाच्वंगु मदुसा मेखे मधेशी जनअधिकार फोरम दुने ब्वलंगु विवादया कारणं सरकारया स्थायित्वय् नं न्ह्यसःिचं ब्वलनाच्वंगु इलय् माओवादी नेतृत्वं यानावंगु निर्णय हिलेगु धइगु माओवादीयात अझ तं चायेकेगु खः । अझ प्रमुख प्रतिपक्षी जुयाच्वंम्ह माओवादीयात ह्ययेकाः थःगु पक्षय् हयेमाःथाय् अःखतं माओवादीयात तं चायेकेगु धइगु थःगु हे नेतृत्वय् दुगु सरकारयात असफल यायेगु खः । तर ओली गुटया मन्त्रीतय्सं थ्व खँयात थुइके मफगु तःधंगु विडम्बना धायेमाः । थौं तक माओवादीं धाथें वर्तमान सरकारया विरुद्ध आन्दोलन यानाच्वंगु धाःसां वास्तविक आन्दोलन ला याःगु हे मदुनि । थौंकन्हय् माओवादीं यानाच्वंगु ला टेलर ब्वज्या जक खः । यदि ओली गुटया थज्याःगु हे गतिविधि अप्वया वन धाःसा गज्याःगु फिल्म वइगु खः थ्व खँय् धाःसा ओली पक्ष अझं ध्यान मबिउगु जकं खः ला थौं माओवादीं गुगु कथं शान्तिपूर्ण आन्दोलन यानाच्वंगु दु यदि थुकियात गलत रुपं थुइकाः वा उमिगु कमजोरी जक खः धइगु कथं कयाः आः राजनीतिक पार्टीतय्सं माओवादी विरुद्ध गुकथं लाथेपाथे न्ववायेगु निसें माओवादीयात आक्रोशित यायेत स्वयाच्वंगु दु थुिकं माओवादीयात मखु स्वयम् उगु हे राजनीतिक पार्टीयात हित मजुइगु निश्चित दु । थौं रक्षा मन्त्रीं याना जूगु ज्या व न्ववाना जूगु खँया कारणं प्रधानमन्त्री तकं मिछंगु अवस्थाय् लात धकाः धाये मालाच्वंगु दु । अले थःगु हे सरकारय् दुिपं दुजःतय्त मिछंगु अवस्थाय् लाकाः माओवादीया विरुद्ध वनेगु धइगु नं गुलि तक उचित जुइ थ्व खँ नं ओली गुटं सोचे यायेमाःगु आवश्यकता थौं जुयाच्वंगु दु । थ्वहे झ्वलय् एमाले व माओवादीया दथुइ ताः ई लिपा जूसां नं संवाद शुरु जूगु दु । अले थ्व संवादयात निगुिलं पुचलं सकारात्मक रुपं कयाच्वंगु खँ पिहां वयाच्वंगु दु । यदि माओवादी व एमालेया दथुइ न्ह्याःगु वार्ता सकारात्मक जुल धाःसा निश्चित दु थ्व सरकार न्ह्याकेत एमालेयात अःपुइ । मखु ओली गुटया अहंकारया कारणं हे थ्व वार्ता विफल जुल धाःसा थुिकं ओली गुटया जक मखु एमालेयात हे बांमलाःगु लिच्वः लाइगुपाखे नं एमालें ध्यान बीमाःगु आवश्यकता दु । थौं निगू पार्टीया दथुइ वार्ताया वातावरण जुयाच्वंगु इलय् एमालें यायेमाःगु छता ज्या धइगु रक्षा मन्त्रीं गुकथं लाथेपाथे न्ववायेगु यानाच्वंगु दु उकियात दिकेमाः । अले माओवादीलिसे सौहार्दपूर्ण रुपं खँल्हाबल्हा यानाः फुसा माओवादीयात नं सरकारय् दुथ्याकेमाः । मखु माओवादी प्रतिपक्षँय् च्वने धाःसां नं सकारात्मक प्रतिपक्षया भूमिका म्हितेगु िनंितं माओवादीयात ग्वाहालि कायेमाः । थ्व थौंया आवश्यकता नं खः । थौंया इलय् माओवादीयात बासपास यानाः गुगुं नं गुट न्ह्याः वनेत स्वयेगु धइगु थःगु हे तुतिइ थम्हं हे खिपतं चीगु थेंज्याःगु ज्या जुइगुपाखे नं एमालें सोचे यायेमाःगु आवश्यकता दु । द्वन्द्वया दथुं सुं नं न्ह्याः वने फइमखु थ्व खँयात सकस्यां वाःचायेकेमाः ।,http://www.nepalmandal.com/content/2003.html
थ्व दोष सुयागु ,"Posted on Thu Jun 11, 2009  7:10 pm NST",थुथाय् यलय् बुंगद्यःया रथजात्रा न्ह्यानाच्वंगु दु । स्वनिगःया दकलय् ताःहाकःगु जात्रा कथं परिचित थ्व १५०० दँ सिबें पुलांगु जात्रा खः । अथें नं लाबला ताःहाकःगु रथ जात्रा उकिसनं रथ स्यन कि झन हे ताःहाकः जूवनी । थुगुसी नं अथे हे जुल । खतुं रथजात्रा वंगु वैशाख १३ गते पूच्वय् दयेकूगु विशाल रथय् बुंगद्यः विराजमान याकूगु इलंनिसें हे शुरु जूगु खः । द्यः रथय् बिज्याःगुया प्यन्हु दुखुन्हु जात्राया न्हापांगु रथयात्रा कथं गाःबहाः छ्वय्लाभू न्यायेकत वैशाख १६ गते पूच्वं रथ साला हःगु इलय् नःत्वालय् थ्यंकाः रथय् खराबी वल । रथ साले मफइगु अवस्था जुल । अथे नं बल्ल बल्ल रथ सालाः गाःबहाः थ्यंकाः छ्वय्लाभू न्यायेकां त्वःतल । गाःबहाः भुज्या वैशाख १७ गते नुगः त्वालय् रथ साले न्ह्यः गाःबहालय् जिक्व मर्मत नं यात । रथ सालाः नुगःत्वाः यंका च्वँच्वं हःखा कोटपाटी थ्यंबलय् सालेगु सिबें सायेकेगु आँट सुयाकें मंत व नुगःया जात्रा अन्यौलय् लाः वन । थ्व रथ स्यंगुया मू कारण रथया न्ह्यःने खवय् च्वंगु छगः मूिसं जगंनिसें रथया निगूगु तल्लाय् तक च्वनीगु सिँ त्वःधूगुिलं रथ स्यंगु खँ रथया बाराही दिल कुमार बाराहीं कनादी । गुथि संस्थान ज्यापु समाज यँवाः वाराही व हःखा त्वाःया मनूत च्वनाः याःगु सहलह लिपा रथ स्यंकाः हाकनं जगंनिसें दयेकेगु क्वःजित । उबलय् तक रथय् च्वंम्ह बुंगद्यः लिकयाः कोटपाटीया निक्वः कवलय् तयेयंकल । रथ स्यंकेगु प्रकि्रया शुरु हे मजूनिबलय् वैशाख २२ गते सनिलय् रथ क्वःदल । बुंगद्यःया रथ क्वःदल कि राज्यय् हे डांवाडोल जुइगु जन विश्वास अद्यापि दनि । धाथें रथ क्वःदलाः कन्हय् खुन्हु हे प्रधानमन्त्री प्रचण्डं राजीनामा बीमाल । न्हूगु रथ दयेकेगु प्रकि्रया शुरु जुयाः अन्तत रथ धिसिलाक्क दयेकल यलय्त सकलें दंग नं जुल आः रथ तसकं बांलात । जब जेठ २२ गते शुक्रवा सुथय् बुंगद्यः रथय् बिज्याकाः सनिलय् नुगःया लािगं रथ सालाः नुगः त्वालय् थ्यंकल । थुबलय् तक रथ ठिक हे जुयाच्वंगु खः । तर नुगःत्वालं रथ लगंख्यःया िनंितं साला यंकेगु ¤वलय् हाकनं बांमलाक धेचुल । जेठ २४ गते जर्बजस्तीं थैना बालकुमारी तक थ्यंकल । हानं तान सायेकाः मर्मत यानाः रथ लगंख्यः तक जंगलःया भरय् थ्यंकाः सारा यलय्तय्सं जात्रा न्यायेकल । थन प्रसंग ल्ह्वने त्यनागु खँ थ्व रथ जात्रा थुकथं न्ह्यात धयागु आशय जक मखु । रथ जात्राया ¤वलय् वःगु सुधारया लािगं ज्यापु समाज यल सुभाय्या भागिदार खः । छाय्धाःसां न्हापा न्हापा हुलमुलय् ल्वापु जुइगु निसें अनेकन घटनात जुइगु आः ज्यापु समाजं रथ सालीगु इलय् थःपिनि लय्ताः ज्यामित परिचालन यानाः आपालं सुधार वःगु खनेदु । तर ज्यापु समाजं धाःसा रथ सायेकीम्ह हःपाः बीम्हेसित तालिम बीमाःगु खनेदु । मेगु खँ रथया पक्षँय् यलय् बुंगद्यःया रथ जात्रा निखें जुइ । छखे दँय्दसं यलया पूच्वय् रथ दयेकाः यल नगरमा परिक्रमा लिपा जावलाख्यलय् थ्यंकाः भोटो क्यने धुनकि जात्रा क्वचाइ । मेखे िझंनिदँय् छक्वः बुंगया भैलः ख्यलय् रथ दयेकाः अनंनिसें रथ साला हयाः च्वय् न्ह्यथना थें हे यलय् परिक्रमा लिपा रथ बुंगय् तुं लित यंकाः अन नं भोटो क्यनाः रथ जात्रा सम्पन्न याइ । रथ जात्राय् िझंनिदँय् छक्वः जक रथ निर्माणय् माःगु जगं निसेंया सम्पूर्ण द्यः तिसा बाहेक सामान न्हूगु तइगु खः । अथे न्हूगु तइगु सामान िझंनिदँ तक दँय्दसं रथ निर्माणय् छ्यली तर आः वयाः दँय्दसं हे न्हून्हूगु सामान छ्यलाः रथ निर्माण यानाच्वंगु दु । अय्नं रथ धाःसा गति मलाः । थनथाय् लाक्क न्ह्यसः दं वइ थथे बांमलाःगुया कारण छु खः बाराही यंवाःतय्सं बांलाक क्वातुक्क रथ निर्माण मयासे जबरजस्तीं जक रथ दयेकूगु खः वा गुथि सस्थानं रथ निर्माणयात माक्व सामान उपलब्ध मयाःगु खः वा द्यः सालीिपंसं हे लाथेपाथे द्यः साःगु खः रथ स्यंगु धेचूगु वा क्वःदलीगुली छु नं छुं कारण ला दया हे च्वनी । तर दोष बियाः रथ तप्यनी मखु । उकी रथ निर्माण प्रकि्रयाय् दुिपंसं रथया कारणं थःिपंत अपगाल वइगु खँय् न्ह्यव हे सचेत जुइमाः । मखुसा न्हापा न्हापा अथे दँ दँ पतिकं रथ स्यनीगु क्वःदलीगु मजू आः थ्व प्यदँ न्यादँया दुने थुकथंया घटना अप्वया वयाच्वंगु दु थुखेपाखे छक्वः सम्बन्धित निकायं ध्यान बीगु खःला थौकन्हय् रथ लगंख्यःया थति त्वालय् थाका तःगु दु । थ्व रथ जावलाख्यःया लागि सालेत मंगःया १६ खुट्टे्रपाटीइ ज्योतिष च्वनाः िदं स्वयाः जक रथ सालेगु िदं क्वःछी । रथ जावलाख्यः थ्यंकाः प्यन्हु दुकुन्हू देय्या राष्ट्र प्रमुख वयाः भोटो क्यनाः जात्रा क्वचायेकी । तर छता खं छु धाःसां पूच्वं सालाः मंगलय् स्यंगू रथ हाकनं न्हूगु दयेकाः सालं नं स्थिति नाजूक तिनि उकि आः थति त्वालय् हे रथयात हाकनं मर्मत यानाः जक जावलाख्यलय् यंकेमाःगु स्थिति वःगु दु ।,http://www.nepalmandal.com/content/2004.html
नेवाः स्वायत्त राज्य निर्माणया निंतिं जूगु बन्द ,"Posted on Fri May 29, 2009  6:35 pm NST",आःया जेठ १८ गते सकल नेवाःतय्गु निंतिं छगू तःधंगु हाथ्याया दिं जुइगु निश्चित दु । नेपाःया मूलवासी लिसें आदिवासी नं जुया च्वंपिं नेवाःत न्हापांनिसें हे राज्यपाखें उत्पीडन सह यायेमालाच्वंपिं खः । थःपिनि अधिकार प्राप्तीया निंतिं नेवाःतय्सं अनेक आन्दोलन विरोध ज्याझ्वः याना वयाच्वंगु नं सच्छिदँ मल्यायेधुंकूगु दु । तर राज्यपाखें थःपिनि अधिकार ल्हातय् लाकेत अझं सफल जुइ फयाच्वंगु मदु । थुकिया अनेक कारण मध्यय् नेवाःत थः हे नं सचेत जुइ मफुगु छता खः धायेबलय् फरक जुइ थें मताः । आः जेठ १८ गतेया नेपालमण्डल बन्द मूलरुपं निता माग न्ह्यथनाः सरकारया ध्यानाकर्षण यायेगु निंतिं जुयाच्वंगु खः । खय्त ला थनया मूलवासीतय्त अनेक समस्या वयाच्वंगु दु । थुकिया मू जिम्मेवार सरकार हे खः । थनया आदिवासीतय्गु हक अधिकार सुनिश्चित यायेगु स्वयां नं मूलवासीतय्त प्रत्यक्ष रुपं प्रभावित जुइगु आपालं नीति सरकारपाखें स्वच्छेचारीपूर्वक जारी याना वयाच्वंगु दु । छुं नं कथंया सरकारं नीति नालेबलय् अज्याःगु नीतिं अनया स्थानीय मनूतय्त छु कथंया लिच्वः लाइ धयागु बिचाः जुइमाःगु सामान्य लोकाचार खः तर थ्व न्यूनतम सोचयात तकं सरकारं वास्ता मयासे थःपिनि स्वार्थया निंतिं जक स्वनिगःयात छ्यलाच्वंगु खँयात कयाः आः नेपाःया आदिवासी नेवाःतय्सं सः मतसें मगाय् धुंकूगु थौंया यथार्थ खः । मुलुकय् तःकथंया राजनैतिक परिवर्तन वयेधुंकूगु दु । हरेक परिवर्तनं थनया मौलिक आदिवासी जनजाति नेवाःतय्त थप उत्पीडनय् लाकाहःगु दु । हरेक परिवर्तनया संवाहक नेवाःत फलप्राप्तीया इलय् धाःसा ठगे जुइकाः च्वनेत बाध्य जुयाच्वंगु दु । आःया परिप्रेक्षय् मुलुक लोकतान्त्रिक संघीय गणतन्त्रय् प्रवेश जुइधुंकाः नं हाकनं नेवाःतय्सं थःपिंत सत्तापाखें धोका मजुइमा धयागु मान्यतां हे आःया जेठ १८ गतेया नेपालमण्डल बन्द ज्याझ्वः यायेत्यंगु खः । मुलुक संघीय गणतन्त्रय् प्रवेश जुइधुंकाः नेवाःतय्सं नं थःपिनि जातीय स्वशासनया माग याइगु स्वाभाविक खः । देय्या फुक्कं हे जनजातितय्सं थ्व मागयात कि्रयाशील यायेमाःगु अडान न्ह्यब्वयाच्वंगु दु । थ्व प्रकृतिया मेमेगु जातितय्सं तयाच्वंगु मागयात सरकारय् च्वनाच्वंपिंस सकारात्मक सोचं स्वयाच्वंगु दु तर नेवाःतय्गु माग पूमवंकेगु निंतिं धाःसा फुक्क हे राजनैतिक पार्टीत छथाय् च्वनाच्वंगु आभास जुयाच्वंगु दु । राजनैतिक पार्टीतय्सं थ्व मागयात न्युनीकरण यायेगु निंतिं अनेक जालझेल आः हे नं जुयाच्वंगु अनुभव जुयाच्वंगु दु । थ्व कारणं आः मूलरुपं नेवाःतय्सं छु माग मूलरुपं न्ह्यब्वया च्वंगु खः धयागु खँ नं सकल नेवाःतय्सं थुइके आवश्यक जुयाच्वंगु दु । थौंकन्हय् तसकं चर्चाय् वयाच्वंगु माग धयागु 'नेवाः स्वायत्त राज्य' निर्माणया खँ खः । तर स्वायत्त राज्य निर्माणया दुने 'जातीय स्वशासन' जुइ कि मजुइ धयागु मूल न्ह्यसः खः । राजनीतिज्ञतय्सं अनेक वाकजालय् लाकाः नेवाःतय्गु मूल मागयात हाकनं अलमलय् लाकेगु अले थ्व खँ वाःचायेवं नेवाःत हाकनं आन्दोलनय् कुहां वयेमालीगु ज्या आः जुइ मजिउ । थुकिया निंतिं हरेक राजनैतिक पार्टी दुने कार्यरत राजनैतिक कार्यकर्ता व नेतात सचेत जुइमाःगु आवश्यक दु । केवल 'नेवाः स्वायत्त राज्य'या निर्माणं नेवाःतय्गु हक अधिकार सुनिश्चित मजुइफु उकिं आःया माग जातीय स्वशासन हे जुइमाः । आः चर्चाय् वयाच्वं कथंया स्वायत्त राज्यय् जातीय स्वशासनया खँयात गौण रुपं जक न्ह्यथनातःगु खनेदु । अथे धयागु थुज्वःगु स्वायत्त राज्य क्षेत्रगत रुपं जक स्वायत्त जुइगु तर अनया हरेक प्रशासनिक इकाई राज्य सयन्त्र वा राजनैतिक पार्टीपाखें निर्देशित जुइगु खनेदु । अज्याःगु स्वायत्त राज्य दुने पार्टीया निर्देशनकथं न्ह्यागु नं जातिया मनू स्वायत्त राज्य प्रमुख जुइफइगु सम्भावना ब्वलनाच्वंगु दइ । नेवाः स्वायत्त राज्यया निंतिं राज्यया पुन सिमांङकन अनिवार्य आवश्यकता खः । वर्तमान ७५ जिल्ला दुने नेवाः बहु संख्यक दुगु लागा जक छथाय् तयाः नेवाः स्वायत्त राज्य निर्माण जुइ फइ मखु जुल हे धाःसां थुकियात हाकनं नेवाःतय्त याःगु छगू धोका कथं थुइकेमाः । आःया भौगोलिक ख्यः दुने नेवाः स्वायत्त राज्य निर्माण यायेगु धइगु जनजातितय्गु दुने मेकथंया ल्वापु ब्वलंकेगु व नेवाःतय्त जनजातिया नामय् ल्वापुइ होमे याकाः राजनैतिक पुचःतय्सं लबः काइगु बाहेक मेता ज्या मजुइगु खँय् सकलें होशियार जुइमाःगु खनेदु । आःया स्वशासन दुने मूल रुपं नेवाःतय्गु राजनैतिक हक सुनिश्चित जुइगु खँय् ध्यान वनेमाः । नेवाः स्वशासन दुने राज्य न्ह्याकेगु निंतिं गज्याःगु राज्य प्रणाली निर्माण जुइमाः धयागु खँय् सकलें सचेत जुइमाः । नेवाः जातीय स्वशासनया निंतिं नेवाः स्वायत्त राज्य दुने राज्य संचालनया निंतिं निर्वाचित जुईपं मनूत नेवाः हे जुइमाःगु व मतदाता नं देय्न्यंकंया नेवाःत हे जक जुइमाःगु खँय् विशेष ध्यान वनेमाः । स्वनिगः दुने नेवाःतय्गु बाहुल्यता मदु धकाः वकालत यानाजुइपिंसं नं नेपालमण्डल नेवाःतय्गु आदिभूमि खः धयागु वास्तविकता नकारे याये फइ मखु । थ्व कारणं नेवाःतय्गु आदिभूमि नेपालमण्डलयात नेपाःया वर्तमान भौगोलिक स्थितिइ 'नेवाः स्वायत्त राज्य' निर्माण जुइगु खँय् विवाद ब्वलंके दइ मखु । उकथं हे आःया परिप्रेक्षय् नेपाःया सम्पूर्ण भूभाग व विश्वन्यंकं हे नेवाःतय्गु बसोबास दयेधुंकूगु कारणं नेवाः स्वायत्त राज्य निर्माण यायेगु निंतिं सकसिकें हे मताधिकार दयेमाःगु खँय् विवाद मदु । अथे हे मेमेगु जातिया मनूतय्के नं थःपिनिगु स्वायत्त राज्य निर्माण यायेगु निंतिं थःपिनि मताधिकार सुरक्षित जुइमाः । तर नेपालमण्डल दुने बसोवास यानाच्वंगु कारणं हे थनया स्वायत्त राज्य दुने मताधिकार दयेमाः धयागु मान्यता जुइ मजिउ । थन वसोवास यानाच्वंगु खःसां आःया लोकतान्त्रिक संघीय राज्य निर्माण दुने सम्बन्धित जातिया मनूतय्सं सम्बन्धित जातिया स्वायत्त राज्य निर्माणया निंतिं जक मताधिकार दइगु संविधान दयेके बी फत धाःसा जक जेठ १८ गतेया विरोध ज्याझ्वलं मूर्तरुप कायेफइ ।,http://www.nepalmandal.com/content/1718.html
छगू प्रवृत्तिया नां खः जेठ १८ ,"Posted on Sun May 31, 2009  7:10 pm NST",२०५६ सालया जेठ १८ गतेया खँ वनेधुंकूगु प्रशंग खः । अबलय् येँ मनपां नेवाः भाय्यात नं छ्यलाबुलाया गुगु मान्यता बिउगु खः उकियात सर्वोच्च अदालतं खारेज याना बिउसां माओवादीं न्ह्याकूगु झिदँ ताःहाकःगु जनयुद्ध लिपा फुक्क धइथें राजनीतिक पार्टीतय्सं व अधिकार बीगु जुल धकाः थःपिनि घोषणापत्रय् च्वःगु दु । उकिं जेठ १८ कुन्हु हरण जूगु नेवाःतय् अधिकार प्राप्त हे जुइधुंकूगु कारणं उकिया हे लुमंतिइ हानं मेगु आन्दोलन छाय् ? जेठ १८ या प्रशंग वइबलय् खय् ब्रम्हूतय्गु ला खँ हे त्वःते गुलिखे नेवाःतय्सं हे नं थज्याःगु न्ह्यसः तइ । जेठ १८ या खँ मनपाय् नेवाः भाय्यात मान्यता बिउगु वा मबिउगुलिसे जक सम्बन्धित मखु । जनआन्दोलन-२ या सफलता लिपा अन्तरिम संवि- धान च्वःगु इलय् झीसं खने धुन थनया फुक्क हे राजनीतिक पार्टीतय्सं स्थानीय निकायय् थीथी भाषायात छ्यलेगु अधिकार बी धकाः धाःसां नं उमिगु मानसिकता 'जेठ १८' या हे अवस्थाय् दनि । 'जेठ १८' धइगु छगू मनोविज्ञानया नां खः छगू प्रवृत्तिया नां खः । घटनाया नां मखयेधुंकल । उकिं झीसं विरोध यायेत्यनागु सर्वोच्चं बिउगु फैसलायात मखु व फैसलाया लिउने सुलाच्वंगु मनोविज्ञान व प्रवृत्तियात खः । सर्वोच्चं बिउगु फैसला ला खारेज जुइधुंकल तर उकिया लिउने दनाच्वंगु प्रवृत्ति धाःसा अझ नं अन हे दनि गन कि व न्हापा दुगु खः । व प्रवृत्ति ल्यनाच्वंत्तले भविष्यय् ठ्याक्क जेठ १८ हे ला मवयेफु तर असार १८ वा वैशाख १८ या रुप ज्वनाः धाःसा 'जेठ १८' त वया हे च्वनी । अन्तरिम संविधान च्वःगु इलय् अन दुने जूगु वहसत झीसं न्यना । गुलिं संघीय व्यवस्था हे मजिउ धाईपं गुलिं खय् भाय्या एकाधिकार कायम हे जुइमाः धाईपं गुलिं जातीय अधिकार बी मजिउ धाईपं अले गुलिं चाहिं फुक्क भाषायात समान अधिकार बी मिछं धाईपं । न्हापा न्हापा ला थज्याःगु बिचाः तइम्ह दरवार खः उकिं दरवारं हे अथे याकल धकाः चित्त बुझे यायेथाय् दु । तर अन्तरिम संविधान च्वःथाय् दरवार ला मदु तर दरवारया अगति धाःसा अन नं चाःहिलाच्वंगु लानाच्वन । अन्तरिम संविधान धुंकाः आः धाथेंया संविधान च्वयेगु ज्या शुरु जुल । आः नं झीसं खनाच्वना गुलिं नेवाः प्रदेश बी मजिउ राजधानी प्रदेश दयेकेमाः धाईपं गुलिं जातीय आधारय् प्रदेश निर्माण याये मजिउ धाईपं गुलिं संघीय व्यवस्था हे मजिउ धाईपिं । थ्व फुक्क वहे 'जेठ १८' या मानसिकतांग्रस्त बिचाः खः । नेपाः जेठ १८ स्वयां न्ह्यःने न्ह्याः वनेधुंकूसां थनया शासनसत्ता ल्हातय् कयातःपिं राजनीतिक पार्टीया नेतातय् सोच व प्रवृत्ति अझ नं यथास्थानय् हे थानाच्वंगुया लिच्वः खः थ्व । जेठ १८ यात उमिगु थ्व मानसिकताया दकलय् सर्वोच्च अभिव्यक्ति धाःसां जिउ । वास्तवय् ०५६ सालया जेठ १८ न्ह्यः तक नं नेवाःतय् आन्दो- लन चिचीधंगु जातीय व भाषिक मागय् अलमल जुयाच्वंगु खः । जेठ १८ या सर्वोच्च फैसला लिपा नेवाःतय्सं नी हे यानाः निर्णय यात आः सर्वोच्च अदालत तकं झीगु पक्षय् मदुसा झीसं थःगु हे स्वशासन कयाः शासन न्ह्याकेगु बाहेक आः मेगु विकल्प मदु । वास्तवय् वयां लिपा हे तिनि नेवाः आन्दोलनय् स्वशासनया मागं मूर्त रुप कायेगु शुरु याःगु खः । अबलय् तक छगू निगू संस्थां जक न्ह्याकाच्वंगु थ्व माग वयां लिपा आम नेवाःतय् माग जुयाबिल । उकी भूमिगत राजनीति यानाच्वंपिं माओवादीं लबः काइगु ला स्वाभाविक हे जुल । थ्व ल्याखं स्वयेबलय् जेठ १८ यात नेवाः आन्दोलनय् वःगु युगान्तकारी मोड धाःसां छुं मपाः । नेवाः आन्दोलन आः इतिहासय् हे दकलय् उच्चतम माग ज्वनाः न्ह्यःने वनाच्वंगु दु । नेवाः लागाय् नेवाःतय्सं हे शासन याये दइगु जातीय स्वशासनया माग आः नेवाः आन्दोलनया मू माग खः । वाःतय्त थुलि उच्चतम माग तयेगु प्रेरणा जेठ १८ लिपा हे तिनि वःगु खः । नेवाःतय्सं तयाच्वंगु थ्व मागयात विरोध याईपं उपिं हे खः गुमिसं जेठ १८ यात समर्थन यात । उकिं जेठ १८ या विरोध यायेगु धइगु पुलांगु जेठ १८ या लुमंति जक मखु नेवाःतय् जातीय स्वशासनया मागयात पंगः थनीपिंत खबरदारी यायेगु नं खः ।,http://www.nepalmandal.com/content/1750.html
देय् विकास यायेत देशभक्त न्ह्यःने वयेमाः ,"Posted on Sun May 31, 2009  7:03 pm NST",छगू प्रख्यात उखान दु 'कागलाई बेल पाक्यो हर्ष न बिस्मात ।' थ्व उखान नेपाःया जनतायात मिले जुयाच्वंगु मदु । छाय्धाःसां जनताया लािगं न्ह्याम्ह पार्टीया नेता सरकारय् वंसां फरक मजू । थ्व ला सत्य खः । तर गुलि नं सरकार परिवर्तन जुयाच्वनी उलि हे जनता- यात दुःख कष्ट जुजंु वनाच्वंगु दइ । दुःख कष्ट व पीडा थ्व अर्थय् जुइगु खः सरकार परिवर्तन जुइ मन्त्रीया ल्याः अप्वइ थीथी ज्याकुथी राजनैतिक नियु- क्तिया नामं हाकिमत बढे जुयाच्वनी । थुलि जक मखु विदेशय् तकं राजदूत व कर्मचारी बढे यानाच्वनी । थथे हे मन्त्री हाकिम व कर्मचारीत बढे जुइ । थ्व फुकसित तलब भत्ता सुख सुविधाया लािगं ध्यबा असुली धाःसां जनतायाके करया भार बढे याना बी । अझ जनता- यात गरिब यायेगु हिसाबं बजाःभाः यक्व थकयाः जनता- यात हे टेन्सन बियाच्वनी । िजं च्वसु मार्फत धायेगु यानाच्वनागु दु मिभंिपं नेताया ल्हातय् सत्ता लात कि व नेतातय्सं जनतायात दुःख कष्ट बियाः शोषण यानाच्वनी । झीगु देशय् नं यक्व न्ह्यवंनिसें मिभंिपं नेतातय्गु ल्हातय् सत्ता लानाच्वंगुिलं दे गरिबी व कष्टया जीवन म्वायेत बाध्य जुयाच्वंगु खः । झीसं थ्व नं मसिउगु मखु विश्व बजारय् वःगु मन्दीं यानाः बजाःभाः धमाधम कुहां वयाच्वंगु दु । जनताया व्रुयशक्ति कमजोर जुया वनी धकाः सरकारं बजाःभाः नियन्त्रण यानाच्वनी । झीगु देशया नेतात खनाः विश्वया जनता हे अजू चायाच्वनी । थन विश्वय् मजिउगु ज्या जुयाच्वनी । विश्वय् वइगु हिउपाःया लिच्वः फुक्क देशय् लानाच्वनी । तर नेपालय् धाःसा अःखः जुयाच्वंगु दु । विश्व बजाःभाः थहां वन धाःसा थनया ब्यापारीतय्सं चांचां बजाःभाः थकया बी । यदि विश्वया बजारय् भाः कुहां वल धाःसा नेता व ब्यापारीया म्हुतुइ धौ फिनातः थें सुम्क च्वनाच्वनी । थ्वया अर्थ खः जनतायात राहत जुइगु संकेत वल कि नेता व हाकुबन्जाः मिले जुयाः जनतायात झंगः लानाच्वनेगु याइ । नेतात झंगः स्वार्थी लोभी जुल धाःसा विदेशी मूलया ब्यापारीत अनैतिक ज्या याईपं खः । पिनें वयाः थन राजनीति व ब्यापार यानाच्वंिपं ब्यक्तित बेइमान व नैतिकहीन जुइगु स्वाभाविक खः । पिनें वईपं नेतात व ब्यापारीया केवल छगू हे जक उद्देश्य जुइ न्ह्याथे यानाः नं ध्यबा कमे यायेगु । अथे जूगुिलं उमिके दया माया सेवाया भावना दइ मखु । यदि झी नं मेगु थासय् वनाः ज्या याः वन धाःसा झीगु उद्देश्य नं ध्यबायात महत्व बीगु हे जू वनी । स्वनिगलय् नेपाःया महत्वपूर्ण कार्यालयत यक्व दु । थन अति हे भ्रष्टाचार जुयाच्वंगुिलं विश्वया जनतां भ्रष्टाचारी देय् खः धकाः धयाच्वंगु दु । भ्रष्टाचार अप्वयाः देय् स्यनाच्वन धकाः नेतातय्सं धायेगु नं यानाच्वनी । तर वहे नेतातय्सं भ्रष्टाचारया मू कारणयात बिचाः मयासे भ्रष्टाचार नियन्त्रणया कुतः नं यानाच्वंगु मदु । थ्व विषयय् विशेष यानाः स्वनिगःवासीं बिचाः यायेमाःगु आवश्यकता दु । झीगु जःलाखःला देय् भारतया प्रशासनिक ढाँचा जक स्वत धाःसां नं प्रस्ट जुइ । भारतय् छगू प्रान्तया नागरिकं मेगु प्रान्तय् जागिर नयेत तसकं थाकु नकेगु नं याइ मखु । बिउसां प्राविधिक ख्यलय् जक अप्वः ज्या बीगु याइ । चीनय् नं अथे हे खः । छगू साधारण एकाउन्टेण्ट पद तकं थःगु प्रान्त बाहेक मेगु प्रान्तया नागरिकयात बीगु याइ मखु । थज्याःगु ब्यावहारिक नियम दयेकाः ज्या यानाच्वंगुिलं भ्रष्टाचार अति हे कम जक जुयाच्वंगु खः । झीगु देशय् भ्रष्टाचारयात प्रोत्साहन बियाच्वंिपं हे नेतात खः । छाय्धाःसां सारा अफिसय् नेताया थःथिति व कार्यकर्ता भर्ती यानाः भ्रष्टाचार याकेगु अवसर बियाच्वंगु खः । पार्टीया नेतृत्व देशभक्ति त्यागी इमान्दार व विवेकी जूसा जक देय्यात ठिक लँय् न्ह्याकाः विकास यानायंकी । तर झीथाय्यािपं अप्वः नेतात सामन्ती सोचं ग्रष्ट जुयाच्वंगु दु । थज्याःगु मानसिकता ज्वनाः नेतातय्सं राजनीति यानाच्वंगुिलं हे जनताया न्ह्यःने छता धाइ ज्या उकिया अःखः याइ । थज्याःगु ज्या जक यानाः उमिसं जनतायात दुःख बियाच्वनी । थौंकन्हय्या राजनीतिक खेल न्हापा सिबें नं ग्यानापु धायेमाः । छाय्धाःसां विदेशी मूलया नेतात न्ह्यःने वयाः देय्या मूलबासीयात शोषण व भेदभाव यानाच्वंगु दु । थज्याःगु राजनीतिक कासा अमेरिका अष्टे्रलिया क्यानाडाय् नं जुयाच्वंगु दु । थ्व देशय् यूरोपया नागरिकत वयाः मुलबासी रेड इण्डियनतय्त शासन यानाच्वन । भारतया नागरिकतय्सं नं युरोपियन- तय्गु राजनीतिक नक्कल यानाः फिजी मौरिशस सुरिनाम आदि थेंज्याःगु देशय् थःगु ल्हातय् राजनीति कयाः सत्ता न्ह्याकाच्वंगु दु । भारतीय मूलवासीं एशियाया मेमेगु देशय् नं थःपिनि राजनैतिक प्रभाव अप्वयेका यंकाच्वंगु दु । यदि इलय् हे झीसं विदेशी मूलया फोहोरी राजनीतियात पने मफुत धाःसा नेपाःया राष्ट्रवादी शक्तियात धमाधम ुमाइनसु यायां यंकी । राजनैतिक रुपं चतुर पण्डित व विदेशी मूलयािपं मधेशीतय्गु फोहोरी राजनीतियात पनेगु छगू ब्यवस्था स्वायत्त शासन नं खः । स्वायत्त शासनया अधिकार धइगु देय्या मूलबासी नेवाः राई थारु शेर्पा मगर इत्यादि जातितय्सं थःगु थासय् थम्हं हे शासन यायेगु अधिकार सुरक्षित जुइगु खः । तर छता थ्व खँयात नं बिचाः यायेमाः कि खसब्रम्हू व मधेशवादी पार्टीया इशाराय् प्याखं हुलीिपं नेतातय्गु ल्हातय् स्वायत्त शासनया अधिकार लात धाःसा हानं देय् झन हे स्यना वनेफु । अथे जूगुिलं देय् विकासया लािगं सच्चा देशभक्त विवेकी योग्य व दुरदर्शी नेपाःवासीया ल्हातय् शासन यायेगु अधिकार लात धाःसा जक देय्या विकास अवश्य जुइ । छता थ्व खँ नं थुइके माःगु दु व खः आः नं झीिपं मिखा तिसिनाः पिनें वयाच्वंिपंत स्वनिगलय् प्याखं हुइकाः तमाशे जुयाः स्वयाच्वन धाःसा केवल स्वनिगः जक मखु मुक्कं नेपाःया अस्तित्व हे खतराय् लायेफु ।,http://www.nepalmandal.com/content/1749.html
साः तये थाकु धकाः बुँ काः मदु ,"Posted on Sun May 31, 2009  7:12 pm NST",जिगु छेँ यलया साँचः त्वालय् खः । तःभुखाय् ब्वःबलय् जि िझंन्यादँ दत । जि िसंगमहलय् ज्या याः वनाच्वनागु । दकलय् न्हापां जिमि नापसं ºयतुनाच्वंम्ह कान्छि बज्य लुकुलुकु सन । व सन धकाः धाधां हे जििपं नं सन । अन सायात नकेत पँचिनातःगु सुपौ दक्वं क्वःदलाः जिमित ल्हाःवल । कचि अप्पाया छेँया अंगः पखाः चिरिचिरि बाल । छचालं धुºवः दनाः छुं हे खनेमंत । अनंलि जििपं सकलें छम्ह छखे मेम्ह मेखे यानाः बिसिउँ वन । जि लिमथ्यंनि धकाः धन्दा कयाः जिगु लँ स्वयाच्वंम्ह जिमि मां जितः खनेवं तसकं लय्ताल जिमिगु छेँ दुना मवःसां चिरि धाःसा बात । त्वाःया प्यम्ह तःकेहें भुखाय् ब्वल धकाः काचाकाचां कुहांवःिपं स्वाहाने ब्वः क्वःदलाः अन हे ल्हात । स्वाहानेया कापी लाःगुिलं उमिगु पसर्ि चचफुनाः ल्ह्वनाः पिने लिकात । उगु हे इलय् यल्तामोलय् तांम्वय् भुखाय् ब्वल धकाः पिहां वःिपं निम्हतिपू अनया लट्ठा क्वःदलाः निम्हं ल्हानाः सित । भुखाय् ब्वयेधुंकाः बागमतिइ हाकुक लः बाः वल । तःभुखाय् ब्वःबलय् खंक मखंक गुलि सित गुलि घाःपाः जुल धइगु ल्याःचाः हे मदु । येँया लाय्कू ननी उगु इलय् छम्ह याकः बुरि दुगु । तःभुखाचं ल्हानाः व नं सित । सुयां चिउताः मदु । याकःचा जूगुिलं भुखाचं वया छेँ दुनावंसां अथें हे जुल । िझंनिदँ ति लिपा अन सिकं तसकं दुःख बिल धकाः वैद्य क्यंवन । वैद्ययाके सिक दुबिनाः व दक्व खँ कनाहल । सिक दुबिउम्ह वैद्यया खँ न्यनाः सकलें अजू चाल । सिक दुबिउम्ह वैद्यं ुथुलि मछि दँ तक जिगु नामं कीगः छगः हे तिउिपं मदुगुिलं िजं न्याम्ह मनू नयेु धकाः तकं बके यात । अनंलि वैद्यं बके याःकथं दुनावःगु छेँय् दुहां वनाः स्वनागु इलय् धलिमं छ्यनय् त्यःगु छ्योंया क्वय्या ब्व व चंगु धिलं अथें हे ल्यंदनि । लिपा दक्व मुनाः च्याका छ्वल । न्हापा ब्वनेकुिथं धइगु मदु । जि स्वयां निदँति थकालिम्ह छम्ह मिसां जितः गुरुया थाय् आखः ब्वंवने नु धकाः ब्वनायंकल । गुरुं बजां त्वनाच्वन । पाठ ब्वंकेधुंकाः गुरुं न्यनीबलय् पाठ धायेफुसा जक अनं दना वने दइ । जितः धाःसा ब्वनेगु व पाठ वयेकेग आँट हे मवः । अनं लिपा जि मवना । थः आख मसःसां िजं कायिपंत धाःसा आखः ब्वंका । कायिपंसं आखः ब्वंबलय् छुं भचा आखः ग्वः िजं नं सयेका कया । कायिपंत सिलोट छकूचा बियाः येँय् चखुंचा गणेद्यःया थाय् आखः ब्वंके छ्वयेगु । अन न्हय्गू तक ब्वन । न्हापा स्वमोह दां पुला सपुू न्याना बिया । लिपा अन थिकेगु खुर्का वंगु सपुू नं न्यानाबिया । न्हापा ज्या थाकु । तुितं खिनाः त्वाथं नयेमाः । जिमि बाज्याया बुँ मदु । साँचः छगुिलं सरकारय् ततःधंगु जागिर नयाच्वंिपं जागिरदार मेजरतय्गु बँु । दक्वं हे खँय्तय्गु बुँ । जि उमिगु बुँया नापसं बल्चा दयेकाः च्वंच्वनागु इलय् उमिगु बुँ छचालं बिचाः यानाः ज्या या धाल । लिपा उमिसं बुँ स्वये मफुगिलं नापी वःगु इलय् म्हय्या भाग जिमि बाया नामय् जुल । न्हापा बुँ यक्व दतकि साः तये थाकु बुँ पाले थाकु धकाः काइ मखु । बुँ न्याये मी याईपं नं मदु । जि मचांनिसें हे बुँइ पिवाः च्वनेमाः । न्हियान्हिथं मचा स्वयाः जा थुइमाः । ज्या याये फयेवं न्हिछिया गुंगः ध्यबा ज्यालाया दरं निदँ स्वदँ ज्या याना । जिमिगु छेँया छचालं अप्पा भट्टा वाफल दोखाद्वलय् असंनय् नं झ्वःझ्वः अप्पा भट्टा दुगुिलं अन अप्पा ल्हय् वनेगु । न्हिछि अप्पा ल्ह्यःसां न्यागः ध्यबा कमे जुइ । सछि धू यायेबलय् िजं द्वःछि अप्पा ल्ह्ययेफु । ध्यबा कमे जुइगुिलं अप्पा ल्ह्यये दतकि तसकं लय्ताः । न्हापा जा कःनि मुस्या नयेगु आपाः । न्हिनसिया तुच्चा कथं धिब्छया मुस्या न्याःसा नयां नये मफु । छमना मचिकंया स्वाःना छम्वहया िझंप्यंगः ख्येँ वः । केँ न्यायेत धाःसा क्षेत्रपाटी हे वनेमाः । अन माय् छमनाया प्यंगः काइ । छम्वह दांया मुसू न्याःसा िझंप्यमना बी । उगु इलय् बागमतीया लः यचुसे च्वं । क्वथ्यंक न्हाय्कं स्वये थें खनेदु । अन तां मदु । पुवाचा कायेत खुसि छिनाः इरुथिरु जुइगु । लः यचुसे च्वंगुिलं डुबे जूसां लुचुलुचु सनेफु । खुसि छी मफु थें च्वंसा यलय् चाःहिलाः वनेगु । न्हापा सकसिनं बागमतीया हे लः त्वनीगु । सुथय् जुलकि सिथय् सिथय् गाः म्हुया तइगु । वहे गाःचाय् लः कया हइगु । घाटय् थ्यंक लः बाः वः । जि पासािपं नाप न्यासुका ध्यबा ज्वनाः मनकामना नं वना । मनकामना छकः वनाः लिहां वयेत न्हय्न्ह च्यान्हु बी । सकसिनं जाकि ज्वना वनेमाः । िजं च्याःना तूगु सिँग्वः थेंज्याःगु तरुल छगः नं न्यानाः सिँग्वः क्वबी थें ब्वलय् क्वबिया यंका । धार्केय् ततःपुगु ताताःहाकःगु धिम्यःवंगु केरा मिया तइइ । यक्व न्यासि वने माःगुिलं न्यासि वने फइ मखु धकाः नकी मखु । ततःहाकःगु तु प्यंगःया न्याःसा प्यम्ह न्याम्हेसिया नयेत गाः । जा नये मजिक म्ये तज्याइ धकाः व नं नकी मखु । न्हिनसिया निताः ई जुलकि धिब्छःया छखोला थ्वं त्वंकी । अय्लाः छमनाया न्याःना ध्यबा काः । सुथय् भचा अय्लाः त्वंकी । न्हिछिया निमना जाकि माः । लँय् जा थुथुं ननं यानाः वनाः लँय् हे जाकि फुत । अन हे छम्वहया जाकि फछि न्याना । द्यनेगु थाय् नं मदु । स्याउला हः लानाः द्यनेगु । िजं हयागु तरुल दत्तले तरुल फ्वंगा तयाः नं द्यना । अथे हे कालिन्चोक वनागु इलय् जििपं दोलखाय् बाय् च्वना । अन नीसी याःिपं जक थ्यनी मेिपं थ्यनी मखु धाइ । च्वय् पहाड गयेमाः क्वं स्वयेग इलय् धस्वानाः तपलि कुतुं वनी थें च्वं । न्हापा ला सिमा छमा मदु ल्वहं छगः मदु गथे यानाः वने थें च्वंगु । क्वय् सकसिनं चमेली साया क्वसं च्वंगु दुरु त्वन । िजं मत्वना खुसिइ च्वापु थें ख्वाउँसे च्वंगु लखय् म्वः ल्हुया । उथाय्लाक तापाक निसे न्याम्ह खुम्ह मस्त कुहां वयाच्वंगु खन । जििपं नं सहास यानाः पहाड गया । लिपा उिपं ध्वदुगु इलय् सकलें तःधिकःिपं संमीनी धकाः जुयाच्वन । निघौ पहाड गया जििपं च्वय् थ्यन । अन ततःग्वःगु गं निगू स्वंगू सतः व गालय् लः भचा दु । अन छचालं ध्यबा व जाकि छायातल । अनया छुं सामान छेँय् हये मजिउ धयातःगुिलं यक्व ध्यबा दःसां अथे हे द्यःया नामय् तया तइगु । न्हापा छचालं ल्वहंहिति व तुं बुंगाःचा दु । वीर शम्शेरं हिति हल चन्द्रशम्शेरं मत हयाः सर्वजात छजात यात । हिति वल धकाः गुलि तुं बुगाःचा ल्हानाछ्वत । क्वहिति लुँहिति बन्देहिति मरुहितिया लः मसाः धया हल । थौं व तकं त्वने मदु । िजं सीक छतोला लुँया नीन्यातकां बिउ । भमचायात बियागु इलय् लँु तसकं थिके जुल धाःबलय् छतोलाया निसःत्या थ्यंगु । उगु हे इलय् जिमि जहानयात नं छ्तोलाया तुकि सुइकागु । गुलिचां मदुबलय् मिखा वंगु धकाः न्हाय्पं पाके जुयावल । अनंलि वीर अस्पतालय् यंकागु अन डाक्टरतयात ग्वाहालि याइम्हेसिनं वासः धकाः हःगु तेजाब लात खनि उिकं झन न्हाय्पं हे स्यन ।,http://www.nepalmandal.com/content/1751.html
दकलय् कमजोर सरकार ,"Posted on Mon Jun 1, 2009  9:29 pm NST",- प्रधानमन्त्री माधव नेपालया न्हापांगु रणनीति देय् व जनता प्रति लक्षित मजुसे माओवादी प्रति लक्षित खनेदत । सरकार त्याग यानावंपिं माओवादीतय्त माधव नेपालया सरकारय् सहभागी जुयाः सहकार्य याना बिउ धकाः एमालें अनुनय विनय यायेमाःगुया अर्थ छु ? माओवादीं बाध्यतावस प्रधानमन्त्रीं राजीनामा यानाः थःगु इज्जत गौरवया प्रतिष्ठा ल्यंकल धाःसा उचित हे जुइ । एमाले थेंज्याःम्ह वामपन्थी किजां सहकार्यय् धोका बीकाः सरकारय् च्वनेगु उचित मताल । अथे जुयाः प्रधानसेनापति व राष्ट्रपतियात दोष बियाः सरकारं पिहां वल । व घटनाया मू हुनि धयागु एमाले दथुइ हे असहमति क्यनाः सहकार्यं लिचिउगुिलं खः धकाः स्पष्ट कथं माओवादीं धयाच्वंगु हे दु । अथे धाःसां नं राष्ट्रपति व सेनापतिया विरुद्ध संसद अवरुद्ध यानाच्वंगु इलय् माधव नेपालयात प्रधानमन्त्री घोषणा याकेत संसदया ज्या न्ह्याके हे बिल । संसद अवरुद्ध यानागु कारणयात असंवैधानिक धाधां थाति तयाः छपलाः लिचिलाः राजनैतिक चरित्रयात आत्मसात याना हे क्यन । थथे क्रान्तिकारी वामपन्थी जुयाः नं उकियात चरितार्थ याःगुयात मूल्य बी हे माः । प्रधानमन्त्री थेंज्याःगु पदं राजीनामा बीमाःगु विवशता धयागु अत्यन्त मार्मिक विषय खः । दकलय् तःधंगु पार्टी जुयाः नं सरकार थः यःयःथे न्ह्याके मफुगु मेगु विवशता खः । प्रजातन्त्रवादी धाईपं नेतातय्गु हाबी जुयाच्वंगु देयया राजनीतिइ वाम राजनैतिक प्रदर्शन यायेगु ई मजूनि धयागु तथ्ययात प्रचण्डया सरकारं प्रस्ट याना बिउगु दु । थथे राजनीतिया मूल्यांकन यायेगु इलय् प्रचण्ड सरकारया कार्यकालयात प्रशय बीमाःगु खनेदत देय्या राजनीतिइ कांगे्रस नेतातय्गु एकतन्त्रीय रणनीति प्रशय कयाच्वंगुयात चुनौति बीगु अःपुगु विषय मखु । वाम पार्टीतय्सं उकियात उपचार याये मफयेकं न्ह्याथेंजाःगु रणनीति नं देय्यात उखेथुखे याये मफइगु सिद्ध जुयाच्वंगु दु । माओवादीतय्सं संसद व सतक न्ह्याक्व अवरुद्ध याःसां नं थःपिं हे बदनाम जुइगु सिवाय माग पूवनी मखु धकाः संसद अवरुद्ध व सतक आन्दोलनं क्यने हे धुंकल । थथे समस्त नेपाःया नेतातय्त न्ह्यपु सिलाः प्रजातन्त्र स्वथना तयेधुंकूगु जुयाः प्रजातन्त्रया रोगं देय् व जनता क्यान्सर जूसां नं प्रजातन्त्रया अवशेष म्हंकाः लोकतन्त्र स्थापना याये फइगु अवस्था मदु । ४६ सालया प्रजातन्त्र न्हंसां नं ६३ सालया जनवादी लोकतन्त्रयात पुलांगु हे प्रजातन्त्रय् लित यंकेगु कांगे्रस नीति सफल जुजुं वःगु खने दयावःगु दु । एमालेया माधव नेपालयात प्रधानमन्त्री प्रस्ताव व उकिया सफलतां अवश्य राजनीतिक क्षेत्रय् छुं खँ प्रस्ट याः । लोकंमह्वाःम्ह माधव नेपालयात हे लोकतन्त्रया प्रधानमन्त्री छाय् याये माःगु  दोष एमालेयागु जक मखु मौकाय् चौका ह्वायेगु अवसर सुनां त्वःती  तर व अवसरया श्रृष्टिकर्ता ला गिरिजाप्रसादं बिउगु खः नि । अथे जूगुलिं विदेशीतय्त अपजस बीमाःगु मदु । देय्या नेतात हे अपहरण याना तसेंलि उमित अपहरणं मुक्त यायेफत धाःसा देय्या राजनीतिं अग्रगति काइगु स्वतः सिद्ध जू । माधव नेपाल प्रधानमन्त्री यायेत कांग्रेसयात नं अःपु मजुल । कांगे्रस एमालेया सांठगांठय् साम दाम दण्ड भेद नीति नालाः तिनि मुश्किलं बहुमत खाके फत । थथे कमजोर अवस्थाय् दयेकूगु सरकारय् नं मन्त्रिमण्डलया इनेज्या ताः लानाः संकटय्  लानाच्वंगु दु । मधेशी जनअधिकार फोरमयात जीवन मरणया दोधारे लाकाः तिनि माधव नेपाल प्रधानमन्त्री जुइ खन धाःसा उकिया बदला कायेत आः हे नं मन्त्री इनेगु ज्याय् फोरमय् ल्वापु जुइधुंकल । विजयकुमार गच्छेदारं धाःगु मन्त्री पद मबिल धाःसा थ्व सरकारया दिन गन्ति शुरु याःसां जिल । थपाय्सकं बमलाःम्ह माधव नेपालं थःगु सरकारय् दुहां वा धकाः माओवादीयात सःतेगु मल्वः । प्रधानमन्त्रीया देय्या नामय् वःगु संवोधनय् माओवादीया निंतिं प्रतिष्ठाया विषय जुयाच्वंगु राष्ट्रपति विरुद्धया संकल्प प्रस्तावयात परवाह मयासे सेनापति व राष्ट्रपति निम्हेसितं धन्यवाद बियाः माओवादी - हीमी चायेका बिउगु दु । व अवहेलना माओवादीतय्सं पचे याये फइ ला  अथे जूगुलिं एमालें हे पत्याः मयाःम्ह अलोकतान्त्रिक कथं अपहरण यानाहःम्ह माधव नेपाल प्रधानमन्त्रीयात जुइगु शौभाग्य चूलात धकाः इतिमिति कंक न्यासि चायेगु थाय् मदु । माओवादीं मुंका थकूगु धुकुती राज याये खन थ्व हे जक तःधंगु शौभाग्य सिबाय् मेगु अप्वः आशा यायेगु मतिइ मतःसां जिउ । देशय् शान्ति सुव्यवस्था व संविधान निर्माण यायेगु खँ माधव सरकारं पूवंके फइ मखु । थ्व निश्चित खः । भाषणं जक जनताया मन साले मफइगु आःया इलय् ज्या हे यानाः क्यनेमाः । गथे प्रचण्डकालय् अर्थ मन्त्री डा। बाबुराम भट्टराईनं अर्थ संकलन यायेगुली सफलता क्यनावंगु खः अथे हे खँया सिबें ज्या यानाक्यने फत धाःसा कुंखिने थाय् दइ मखु । अन्यथा माधव नेपालया बहुमतीय सरकार आलोचनां मुक्त जुइ फइ मखु ।,http://www.nepalmandal.com/content/1776.html
आदिवासी फिल्मया व्यावसायीकरण ,"Posted on Mon Jun 1, 2009  9:32 pm NST","नेवाःत जनजाति धलखय् नं न्ह्यलुवाः खः धइगु खँ जनजाति चलचित्र दयेकेगु ज्याय् दकलय् न्हापां नेवाःतय्सं हे यानाक्यंगु सफलतां नं सीदु । २०४४ सालय् न्हापांखुसी नेवाः फिल्म 'सिलु' तयार जुल । वयां लिपा तिनि धमाधम थारु, गुरुङ, तामाङ,‍‍‍ नापं थीथी  जनजातितय् फिल्म तयार जुइगु शुरु जुल । आः तक नेवाःतय् फिल्म न्यय्गू थ्यंगु दुसा च्यादँ झिदँ लिपा जक फिल्म दयेकेगु शुरु याःगु तामाङ, व गुरुङतय्सं नेपालभाषाया फिल्म दयेकेगु ल्याःयात हाचां गायाः व स्वयां नं झिगू झिंन्यागू ति अप्वः दयेकेधुंकूगु दु । अथे खःसां नेपालभाषाया फिल्म 'सिलु', 'राजमति' लगायत न्हून्हूगु फिल्मं दयेकूगु इतिहासयात धाःसा मेमेगु जनजाति फिल्मं ध्वये मफुनि । छाय्धाःसा 'राजमितं' सार्वजनिक प्रदर्शनीया न्यय्छन्हु पार यानाः रेकर्ड समेत खःसा 'सिलु' ला नेपालभाषाया जक मखु सम्पूर्ण जनजातितय्गु हे न्हापांगु फिल्म जुयाः हलय् पिलू वःगु खः । थथे जनजातितय्गु फिल्म दयेकेगु चलन शुरु जूगु नीदँ लिपा नगुने २०६४ सालय् न्हापांखुसी आदिवासी जनजाति चलचित्र महोत्सव जुल । थुगुसी स्वक्वःगु नेपाल आदिवासी चलचित्र महोत्सव आः नकतिनि क्वचाःगु दु । जनजाति चलचित्र महोत्सव जूगु स्वक्वःगु तक थ्यंगु इलय् जनजातितय्गु चलचित्रया संख्यात्मक व गुणात्मक निगुलिं अभिबृद्धि जूगु खनेदु । आः वयाः येँया सिनेमा हलय् छक्वलं हे खुगू न्हय्गू हलय् जनजातितय् चलचित्र क्यने फइगु तकया क्षमता नं विकास जुइधुंकूगु दु । तर उगु चलचित्रया ब्यावसायीकरणय् ध्यान मतःगु कारणं गुलि आम्दानी याये फइगु खः उलि धाःसा याये फयाच्वंगु मदुनि । गुलिं लेखक निर्देशकतय्सं ब्यावसायीकरण यायेमाः धइगु चाहना तकं मतःगु कारणं नं अथे जूगु खः । जनजातिया फिल्म निर्माण अझ नं 'मिशन' जुयाः न्ह्याः वनाच्वंगु दनि । न्हापा गथे हलय् फिल्म तयाः छुं टिकटया भरय् लगानी म्हयेत स्वइगु खः आः नं उकथं हे परम्परागत लू ज्वनाः लगानी उठे यायेगु बाहेक मेगु छुं नं न्हूगु लूपु मालेगु मस्वःगु कारणं नं जनजाति फिल्म ब्यावसायीकरणपाखे वने मफयाच्वंगु खः । थज्याःगु परम्परागत बजारं आः फिल्म क्षेत्र म्वाये मफइगु स्थिति मदु । अज्याःगु खँयात ध्यानय् तयाः हे आः नकतिनि गुंगू जातीय चलचित्र संघत जानाः आदिवासी जनजाति चलचित्र महासंघ नीस्वंगु दु । नविन सुब्बां उकिया नेतृत्व यानाच्वंगु दु । राज्यपाखें हे थज्याःगु थीथी कथंया जातीय चलचित्र दयेकेगु ज्याय् ग्वाहालि यानाः उमिगु उत्थान व प्रगति यायेगु स्वत धाःसा याकनं जनजातिया चलचित्र निर्माण व बजार ब्यवस्थापन जुइ फइगु खइ । तर गुलिं सार्वजनिक रुपं प्रदर्शन यायेधुंकूगु संकिपातय्सं नं समस्या धाःसा भोगे हे यानाच्वंगु दु । जनजातितय्के ध्यबा दु तर थःगु जातिया फिल्म निर्माणय् लगानी यायेत धाःसा तयार मदु । अझ स्वनिगलं पिने दयेकीगु म्हो लगानीया चलचित्रत दर्ता यायेत येँय् हे वयेमाःगु थेंज्याःगु खर्चालु कारणं नं जनजातितय् चलचित्रया विकास जुइ मफुगु खः । मेमेगु नेपाली ब्यावसायिक चलचित्र सरह हे उकियात कर काइगु सरकारी नीतिया कारणं नं थज्याःगु फिल्म दयेकीपिं उत्साहित जुइ मफयाच्वंगु खः । आः अज्याःगु नियम हिलेगु ज्याय् नेपाल चलचित्र बोर्ड लगे जुयाच्वंगु दु । न्हूगु विधेयकय् अज्याःगु फुक्कं समस्या चीकेगु कुतः जुयाच्वंगु दु । तर थ्व विधेयक तयार जुइधुंकूसां मन्त्रिमण्डलं ध्याकुनय् लाकातःगु दु । आः नं जनजाति चलचित्र दयेकीपिं दथुइ हे थःपिनि फिल्म हलय् क्यने फइ मखु धइगु मानसिकता दु । तर 'सिलु' व 'राजमति' क्यंगु इलय् भीड नियन्त्रणया लागिं पुलिसयात तकं थाकुगु खूयात लुमंकेगु खःसा आः नं यदि कुतः यात धाःसा जनजाति फिल्मं बजाः दयेके फइ तिनि धइगु खँयात अझ नं पत्याः यायेथाय् दनि ।",http://www.nepalmandal.com/content/1777.html
भाषा जाति अधिकारया लागिं बन्द ,"Posted on Tue Jun 2, 2009  4:44 pm NST",ताःई लिपा नेवाः समुदायं थःपिनि जाति भाषाया अधिकार चूलाकेगु ताः यानाः बन्द याःगु दु । खय्त ला नेपाःमि जनता बन्द हडतालं आजित जुइधुंकूगु कारणं बन्द व हडताल ज्याझ्वःत फयांफछि मयायेगु पक्षय् हे दुगु खः । तर ख्वाँय्म्ह सरकारया न्हाय्पनय् गसुलिं सुइमाःगु कारणं थुगुसी हाकनं छक्वः नेवाः समुदाय बन्द ज्याझ्वः यायेत बाध्य जूगु खः । थुगु बन्दं नेवाः भूमि नेवाः स्वशासित क्षेत्र घोषणा यायेगु निंतिं संविधानसभाय् संलग्न नीन्यागुलिं पार्टीयात दवाव सिर्जना यायेगु व दक्वं हे नेवाः समुदाययात थःपिनि भाषा जाति प्रति सचेत यायेत खः । खय्त ला स्वनिगः दुने हे थौंकन्हय् स्वीन्यागू पीगू प्रतिशत हे जक नेवाः समुदाय ल्यं दनिगु कारणं थ्व समुदाय अल्पमतय् लायेधुंकल । अथे जुयाः अल्पमतया सत्ता स्थापना यायेगु पाय्छि मखु धाईपं नं दु । तर थनया दरवार हिति देगः फल्चा व भौतिक सांस्कृतिक निर्माणत फुक्कं हे धइथें नेवाः समुदायं हे यानावंगु खः । खय्त ला आः चर्च मस्जिद गुम्बा व मेमेगु धर्म समुदायया सांस्कृतिक स्मारक नं स्थापना मजूगु मखु । तर खास हे धायेगु खःसा थन न्ह्यागु नं धार्मिक समुदायया थज्याःगु कला संस्कृतिं भय्बिउगु थाय्बाय् निर्माण याःपिं धाःसा फुक्कं नेवाःत हे खः । आः नकतिनि जक नं नेपाल सरकारं काठमाडौं शहरी विकास विधेयक धकाः स्वनिगःयात समग्र रुपं विकास यायेगु कथं न्हूगु विधेयक हयेत्यंगु दु । उगु विधेयक तयार याना तयेधुंकुगु नं दु । तर उगु विधेयेक दयेकेत सुं नं नेवाः समुदाययात जानकारी बीगु वा सहलह यायेगु ज्या धाःसा सरकारया गुगुं नं निकायं याःगु मदु । थथे थनया आदिवासी नेवाःतनाप प्रत्यक्ष सरोकार दुगु सवालय् हे नेवाःतय्त अलग्ग तयाः निर्णय यायेगु धइगु स्वशासन व स्थानीय स्वशासनया अःखः खः । स्थानीय उत्पादन स्थानीय श्रोत व स्थानीय कला संस्कृतिया विषयय् निर्णय याये मालीबलय् न्हापां स्थानीय आदिवासी समुदाययात हे निर्णय याकेगु अधिकार बीमाःगु खः । तर अज्याःगु ज्या वर्तमान सरकारं यानाच्वंगु मदु । अथे जुयाः थुगु बन्द अज्याःगु नेवाः समुदाययात विस्थापित यायेफुगु विधेयकया विरोधय् नं केन्द्रित जूगु खः । जेठ १८ गते अथें हे नेवाः समुदाय व मैथिली समुदायं न्हापा थःथःगु बाहुल्यता दुगु नगरपालिका व जिविसय् मांभाय् छ्यलेगु कथं यानाच्वंगु अभ्यासयात पनेकथं सर्वोच्च अदालतं बुका हःगु दिं खः । थ्व दिनयात नेवाः समुदायं हाकुगु दिं हना वयाच्वंगु खः । १८ गते नेवाः समुदायया लागिं जक हाकुगु दिं मखु । फुक्कं आदिवासी जनजाति भाषाभाषि समुदायया हे हाकुगु दिं  कथं कायेमाःगु दिं  खः । अथे जुयाः जेठ १८ गतेया बन्द नं नेवाः समुदायया अग्रसरताय् याःगु बन्द खःसां थ्व बन्दयात थीथी जातीय समुदायपाखें नं समर्थन व ग्वाहालि चूलाःगु खः । फुक्कं भातृभाषा समुदाययात हे हाथ्या बीकथं २०५६ सालया जेठ १८ गते कुन्हु सर्वोच्च अदालतं येँ महानगरपालिकां नेपालभाषायात आधिकारिक मान्यता प्रदान यानाच्वंगु विरोधय् व धनुषा जिविस व राजविराज नगरपालिकां मैथिली भाषायात आधिकारिक माध्यता बियाच्वंगु खँया विरोध यासें उगु ज्या खारेज यायेमाः धकाः सुं छम्ह निन्ह ब्रम्हूतय्सं याःगु निवेदनया भरय् सर्वोच्च अदालतं उकियात खारेज यानाबिउगु खः । भाषा ल्हायेगु व छ्यलेगु याये दइ मखु धकाः सर्वोच्च अदालतं फैसला यानाः न्यंकूगु खः । अथे जुयाः नं थ्व दिनयात नेवाः समुदायं हाकुगु न्हिकथं कयातःगु खः । अबलय् नेपालभाषा संघर्ष समितिं ल्ह्वंगु आन्दोलन आः नेपाल आदिवासी जनजाति महासंघ तकं थ्यंगु दु । अथे धइगु नेवाः समुदायं पिने वनाः आः थ्व आन्दोलनय् जनजातितय्गु नं सहभागिता दयेधुंकूगु दु । थौं राजनीतिक रुपं नेवाःत अलग्ग अलग्ग विचारय् विभाजित जुयाच्वंगु अवस्था दु । थ्व अस्वाभाविक मखु । तर नेवाः समुदाययात हे नेवाः भूमिपाखें बंचित यायेत्यंगु थ्व इलय् धाःसा फुक्कं नेवाः समुदाय छथाय् च्वनेमाःगु बाध्यता खने दयावःगु दु । उकिं नं जेठ १८ या नेवाः राज्य नेपालमण्डल बन्द ज्याझ्वलय् माओवादीया हितमान शाक्यया नेतृत्वय् न्ह्यानाच्वंगु नेवाः स्वायत्त राज्य मंकाः संघर्ष समितिइ राजनीतिक दर्शन मिले मजूसां नेपाली कांग्रेसया तीर्थराम डंगोलंनिसें एमालेया राजेन्द्र श्रेष्ठं तकं ग्वाहालि यात । १६ गतेया ऐक्यवद्धता जुलुसय् नं छुं छगू निगू पार्टीया जक मनूत मखुसें फुक्कं हे धइथें राजनीतिक पार्टीया नेवाः समुदाय न्ह्यचिउगु खः । संघीय लोकतान्त्रिक गणतन्त्र स्थापना जुल धाःसांतबि नं आः तक उकिया धारणा गथे धइगु झीसं सीके मफुनि । २०६३ माघ १ गते जारी याःगु अन्तरिम संविधानय् हे समावेशी संघीय व लोकतान्त्रिक गणतन्त्र स्थापना यायेगु धायेधुंकाः नं थन आः तक ब्यवहारय् उकिया परिपूर्ति धाःसा जुयाच्वंगु मदु । उकिं नेवाः समुदाय व मेमेपिंत नं संघीय गणराज्य बारे ध्वाथुइकेमाःगु ल्यं दनि । अथे जुयाः नं नेवाः स्वायत्त राज्य नेपालमण्डल बन्द यायेमाःगु खः । नेवाःत शान्तिप्रेमि खः तर माल धाःसा उपिं मौन जक च्वनीपिं मखु । अथे जुयाः उपिं निरिह मखु धइगु सन्देश न्यंकेत हे नेवाः स्वायत्त राज्य नेपालमण्डल बन्द यानाक्यंगु खः । अथे जुयाः आः नेवाः समुदाय दुने सन्देश वनेमाः कि नेवाःत थःगु राज्य स्थापना यायेत लालायित जुयाच्वंगु दु । नापं नेवाःतय्सं याःगु थुगु बन्दं यानाः मेमेगु जन- जातितय्त नं थःपिनि लागाय् थःपिंसं शासन यायेगु ह्वःताः चूलाकेगु आन्दोलन न्ह्यज्याकेगु लागिं निरन्तर न्ह्याः वनेत आह्वान याःगु दु । सन्दर्भ १८ जेठया नेवाः राज्य नेपालमण्डल बन्द खःसां थन नेवाःतय्त जुयाच्वंगु थीथी उत्पीडनया विरोध यायेगु व नेवाः समुदाय माल धाःसा ल्वाभः ज्वनाः नं थःपिनि अधिकार कायेत तयार दु धइगु क्यनेगु बांलाःगु ह्वःताः नं जुयाबिउगु दु । उकिं थुगु बन्दयात बन्दया लागिं जक याःगु बन्द तायेके मजिउ । नापं नेवाः समुदाययात यानाच्वंगु उत्पीडनया विरोधय् नेवाःत छप्पँ छधी जुयाः दनावःगु भिंगु संकेत तायेकेमाः । अथे जुयाः नं थुगु नेवाः गणराज्य बन्द छगू ऐतिहासिक महत्वया बन्द जूवंगु दु ।,http://www.nepalmandal.com/content/1788.html
नेवाःतय्सं याःगु बन्द ,"Posted on Mon Jun 1, 2009  9:36 pm NST",- नेवाःतय्त स्वायत्त राज्य हयेगु नितिं नीस्वनातःगु मंकाः संघर्ष समितिं थौं नेपालमण्डल बन्द यानाच्वंगु दु । नेवाःतसें नेवाः स्वायत्त राज्यया माग यासें इतिहासय् दकलय् न्हापां थ्व बन्द याःगु खः । थ्वया न्ह्यः न्हापा नं भाषिक विभेदया विरोध यानाः नेवाःतसें स्वनिगः बन्द यायेधुंकूगु दु । बन्दया ज्याझ्वः झीत नं उलि यः मताः । तर गणतन्त्र स्थापना जुइधुंकाः नं नेपाःया थीथी लागा बन्द जुयाच्वनेगु क्रम दिउगु मदुनि । तर थ्व बन्द न्हापाया बन्द स्वयां पाः । पाःगु थ्व अर्थय् खःकि न्हापा न्हापाया बन्द सरकार वा सुयागुं विरोधय् जुइगु खःसा थ्व बन्द सरकारया विरोधय् स्वयां संविधानसभा व २५ दलयात ध्यान सालेगु निंतिं जुयाच्वंगु खः । थौंया बन्दय् संघर्ष समितिपाखें निता जक खँ न्ह्यःने हःगु दु । व हे न्हूगु संविधानय् संघीय इकाईत ब्वथलेबलय् नेवाः लागाय् नेवाः प्रदेशया सुनिश्चितता व चालू संसदय् न्ह्यब्वयातःगु काठमाण्डौ उपत्यका शहरी विकास विधयेक लित कायेगु । नेवाः प्रदेशया सुनिश्चितताया खँ संविधानसभा व अन थ्यनाच्वंपिं दलतय्सं पूवंके माःगु माग खः । विधयेक लित कायेगु ज्या सरकारया । थ्व विधेयक वंगु प्रचण्ड प्रधानमन्त्री जूबलय् आवास तथा भौतिक योजना मन्त्री विजय कुमार गच्छेदारं न्ह्यब्वःगु खः । उकिं वर्तमान सरकारया दोष थ्व विधेयकय् मदु । थ्व खँ वंगु शुक्रवाः संघर्ष समिति व वर्तमान सरकारया प्रधानमन्त्री एमालेया वरिष्ठ नेता माधव नेपालनाप जूगु वार्ताय् चर्चा जूगु खः । उगु वार्ताया झ्वलय् सरकारं आः थथेंयात थ्व विधयेक संसदय् मन्ह्याकेगु व लित कायेगु प्रकृया छ्वयेगु सकारात्मक बचं प्रधानमन्त्रीं नं बिउगु खः । बन्दया ज्याझ्वः लित कयाः बरु विरोधया मॆमेगु ज्याझ्वःयात निरन्तरता बीत सरकारपाखें संघर्ष समितियात इनाप याःगु खः । तर संघर्ष समितिया फुक्क संगठनतय् बिचाः बन्दयात निरन्तरता बीगुया विकल्प मदुगुलिं बन्द प्रधानमन्त्री माधव नेपालया सरकारया विरोधय् मखुसें थःगु स्वायत्त प्रदेशया चाहनायात संविधानसभाया ध्यान सालेगु नितिं यायेत बाध्य जूगु खँ छप्वाःम्हुतुं धइथें पिहांवःगु खः । थ्व बन्द संविधानसभा व दलतय्त खबरदारी यायेगु निंतिं जक मखुकि नेवाःतय्त हे 'टेष्ट' यायेगु कथं नं जुयाच्वंगु सीदु । संविधानसभां संघीय व्यवस्थाया मर्म कथं थीथी आदिवासी जनजातिं माग यानाच्वं थें नेवाःतसें नं थःगु पहिचान सहितया राज्य माः धइगु खँय् गुलि चेतना ब्वलन धकाः नं सीकेगु माध्यम जूगु दु । थ्व बन्दयात नेवाःतसें हे विरोध अथवा  समर्थन नं मखु विरोध नं मखु धकाः तटस्थ च्वना बिल धाःसा नेवाःतय्के थःगु जातीय आधारय् प्रदेश दयेकेमाः धइगु सवालय् 'स्ट्रङ भ्वाइस' मदु धइगु सी दइ । उलि जक मखुकि नेवाःतसें माग यानाच्वंगु नेवाः प्रदेशया लागा क्वःछीगु िनंितं नं थ्व बन्दं सूचकया ज्या याइ । खय्त ला थ्व बन्द नेपालमण्डलया लागा बन्द धकाः संघर्ष समितिं क्वःछिउगु दु । तर नेपालमण्डल लागा गुगुं भविष्यय् वइगु नेवाः प्रदेशया लागा कथं परिभाषित जुयाच्वंगु दु । थ्व लागाय् छु छु थाय् लाः छु छु जिल्लाया छु छु गां लाइ धइगु सवालय् निर्णय जूगु मदुनि । नेवाः प्रदेशया लागाया सवालय् नेवाः देय् दबूया छगू अवधारणा दु  नेपाल लोकतान्त्रिक नेवाः संघया मेगु धारणा दुसा नेवाः राष्ट्रिय मुक्ति मोर्चाया मेगु हे धारणा दु । थ्व अवस्थाय् नेवाः प्रदेशया लागा गुलि खः धकाः संघर्ष समितिइ दुने क्वःमछिउनिगु इलय् संघर्ष समितिं नेपालमण्डलपाखें लागा बन्दया घोषणा जुयाच्वंगु दु । उकिं थ्व बन्दं सशक्तताया आधारय् नेवाः प्रदेशया लागा क्वःछीत अःपुइगु खनेदु । थ्व बन्दया प्रभाव गन गन लाइ अन अनया नेवाःतसें थःपिं नं नेवाः प्रदेशया लागाय् च्वनेगु चाहना याःगु कथं कायेछिं । गथे काभ्रेया नेवाः लागाय् बन्द सफल जूसा अनया नेवाःतसें नेवाः प्रदेशय् च्वनेगु अभिमत बिउगु जुल । उकथं हे धादिङ नुवाकोट मकवानपुर लगायतया नेवाः लागाय् बन्दया प्रभावया आधारय् नेवाः प्रदेशया लागा क्वःछीत अःपुइ । उगु लागाय् च्वंपिं नेवाःतय्के हे नेवाः प्रदेशया चेतना मदयाः बन्दया प्रभाव छ्वासुल धाःसा उज्वःगु लागात नेवाः प्रदेशय् लायेमाः धइगु चेतना थने मानिगु मूल्यांकन याये छिं । तर अनया नेवाःतय्के चेतना दना मवःसा नेवाः प्रदेशय् मखु ताम्सालिङय् लाःवनीगु सम्भावना अप्वइ । नेपाःया राजनीतिक दलतय् थःपिनिगु राजनीतिक माग वंगु जनआन्दोलनय् क्वचायाः संविधानसभाया तकं सिधयेधुंकल । उकिं सरकारय् थ्यंपिं राजनीतिक दलतसें बन्द थेंज्याःगु ज्या मयायेत बरोबर धाइ । गथे नकतिति प्रधानमन्त्री माधव नेपालं नं बन्द मयायेत धयादिल । न्हापाया सरकार प्रमुख प्रचण्डं नं थुकथं हे इनाप यानादीगु खः । वय्कलं थःगु पद त्वःता वनेत्ययेकाः बिउगु संवोधनय् थःगु कार्यकालय् बन्द हडताल यक्व जूगुलिं अपेक्षा कथं ज्या याये मखं धयादीगु खः । तर नेपाःया राजनीतिक दलतसें थःपिनिगु माग जक मखु नेपाःया फुक्क समुदायं ल्ह्वनाच्वंगु मागत पूमवंतले नेपालय् बन्द हडताल क्वचायाः राजनीतिक स्थिरता काये फइगु खँय् ध्यान बियाच्वंगु मदु । थःपिंसं याःगु तःन्हुमछिया बन्दयात थःपिनि बाध्यता धकाः जनतायात थुइकीपिंसं मेगु समुदायं याःगु बन्दयात अलोकपि्रय कार्यक्रम धकाः कुंखिनेगु स्वयां बन्द हे याये म्वाःलीगु राजनीतिक वातावरण दयेकेगु सवालय् फुक्क सरकार व दलत असफल जुयाच्वंगु दु । संघर्ष समितिपाखें थःपिनि मागया सवालय् मंसिरंनिसें संविधानसभा व राजनीतिक दलतय्त ध्यानाकर्षण यानाः नं थुपिं मागया सवालय् छुं नं पक्षं नेवाःतय्त संवोधन मयाःगुलिं हे थौंया बन्द यायेमाःगु नेवाः जनताया बाध्यता जूगु खँय् झी नेवाःत स्पष्ट जुइमाः ।,http://www.nepalmandal.com/content/1778.html
ऐतिहासिक जुल नेपालमण्डल बन्द ,"Posted on Tue Jun 2, 2009  5:01 pm NST",'ओहो थज्याःगु बन्द ला जिं गबलें मखनानि । साइकल हे चले मयाकूगु नं…' म्हिगः सतकय् खने दुगु माहौल खनाः मैतीदेवीया सफला तण्डुकारं थ्व प्रतिक्रिया बिल । मेमेगु बन्दय् मैतीदेवी लागा बन्द ला जुइ तर नेवाःतय्सं याइगु बन्दय् थ्व लागा अप्वः यानाः चालाच्वंगु दइ । म्हिगः अन जुलुस पिकया वःपिं बन्दकर्तातय्सं बँय् तयातःगु तरकारी पसः तकं बन्द यात । बन्द मयाःपिनि तरकारी सतकय् ह्वला बिल । न्हापा न्हापा बानेश्वर न्हूगु बानेश्वर लागा नेवाःतय्सं याइगु बन्दय् गबलें बन्द जुइ मखु मानौं थ्व नेवाः प्रदेशया क्षेत्र हे मखु । तर थुगुसी अथे मजुल । स्वनिगः जक मखु पूरा नेपालमण्डल हे ठप्प जुयाः नेवाःतय्सं याइगु बन्द ज्याझ्वःयात ऐतिहासिक आयाम बिल । सतकय् साइकल तकं चले मजू । चले याना वःपिनि नं हावा लिकया बिल । अटेरी याना वःपिं आपालं मोटरसाइकल चालकत बन्दकर्ताया न्ह्यःने लाचार जुयाः लुरुलुरु न्यासि वने माल । गुलिखे थासय् प्रहरी व ट्राफिकं हे मोटरसाइकल चालकतय्त सवारी चले मयाःसां जिउ धइगु सुझाव बियाः लित छ्वया बिल । अप्वः बन्दय् रिक्सावाला-तय्सं लबः काइगु । तर म्हिगः रिक्सा तकं ठप्प । बन्द जुल कि बँपसः चालीगु । तर म्हिगः उमित नं पूरा हे बन्द लगे जुल । बागबजाःया मिछं गल्लि कर्फ्यूबलय् तकं खुले जुइगु बजाः खः । म्हिगः व नं ठप्प जुल । सीदु कथं म्हिगः गुलिखे सर-कारी ज्याकू व संस्थानया नेवाः कर्मचारीतय्सं थौंया ज्याझ्वलय् ब्वति कायेमाः धकाः बिदा हे कया वःगु जुयाच्वन । तर म्हिगः न्हिनय् आकाझाकां बन्द लित काल धकाः पिहां वःगु हल्लां धाःसा उमित हैरान याना बिल । बिदा कायेधुन आः ज्याकू वनेगु कि मवनेगु । बन्द लित काःगु हल्लाया खण्डन यायेत बन्दया छथ्वः आह्वान- कर्तात येँनं प्रशारण जुइगु छगू टिभीया ज्याकुथी नं वंगु जुयाच्वन। टिभीवालातय्सं बन्दया समाचार बीगु ला खँ हे मंत । अय्सा स्क्रोलिङया रुपय् विज्ञापनसां पिकया बिउ धकाः ध्यबा पुल । तर ध्यबा कायेधुंकाः 'थ्व ला विज्ञापन नं बी मछिं' धकाः कायेधुंकूगु ध्यबा नं लित बिया हल । म्हिगःया बन्दय् देय्या मूलधारया साचार माध्यम धाःपिं प्रति धाःसा कार्यकर्तात तसकं तम्वल । उमिसं इमेज च्यानलया छगः गाडीइ न्हाय्कं तछ्याना बिल कान्तिपुरया छगः मोटरसाइकल क्षति याना बिलसा जनादेश वाःपौया छम्ह पत्रकारयात ल्हाः नं तया बिल । नेवाः व नेवाः गतिविधि बारे मूलधारया साचार माध्यमतय्सं छुं हे समाचार 'क्यारी' मयाः धकाः प्वंकूगु तं खः थ्व । म्हिगःया बन्द न्हापा लिपा स्वयां तसकं व्यवस्थित खने दुसा बन्द ताःलाकेत नेवाः कार्यकर्तात नं आपालं कुहां वःगु खने दत । नेवाः देय् दबू नेवाः राष्ट्रिय मुक्ति मोर्चा लोकतान्त्रिक नेवाः संघ नेवाः जागरण माच नेपाः राष्ट्रिय ल्याय्म्ह न्ह्यलुवा नेवाः देय्गुथि नेपालमण्डलया कार्यकर्तातय्सं स्वनिगःया दुवाः दुवाःतय् धर्ना बियाः बन्द ताःलाकूगु खः । थुगुसी याःगु बन्दय् छगू गम्भीर घटना नं जुल । थीथी थासय् बन्दया प्रतिकार यायेगु कुतः जुल । महाराजगंज चाबही व कुलेश्वरय् अज्याःगु कुतः जूगु खः । यद्यपि बन्दकर्तातय्सं अथे कुतः याःपिं फुक्कसित माःगु 'वासः' नं यात । अथे खःसां नेवाः लागाय् नेवाः अधिकारया लागिं नेवाःतय्सं याःगु बन्दय् पिनें वयाच्वंपिं सुनां नं अज्याःगु कुतः यात धाःसा व नेवाःतय्सं बिचाः यायेमाःगु विषय जुया बी । बन्द ज्याझ्वःया झ्वलय् न्हिनय् ३:३० बजे बसन्तपुलिं छगू तःधंगु जुलुस पिहां वल । येँया थीथी लागा चाःहिलाः बसन्तपुली तुं थ्यंकाः छगू सभा जुल । उकी नेवाः स्वायत्त राज्य मंकाः संघर्ष समितिइ दुथ्याःगु फुक्कं घटकया नेतातय्सं संवोधन यानादिल । सभा सिधयेकाः सकलें लिहां वनेत्यंबलय् बसन्तपुली हे छगः मोटरसाइकल थ्यंकः वल । वयात नं बन्दकर्तां क्षति याना बिल । नेवाःत दना मवःतले वइ मखु दना वल कि ग्यानापुक हे दना वइ धाइ । म्हिगः हाकनं छक्वः ग्यानापुक दना वइगु संकेत नेवाःतय्सं बिउगु दु । अले नेवाःत दना वल कि छु जुइ व चाहिं शायद झीसं धयाच्वनेमाःगु खँ मखु इतिहासं तःक्वःमछि हे धायेधुंकूगु दु ।,http://www.nepalmandal.com/content/1790.html
गथांमुगः भस्रेस कट्टवाल ,"Posted on Thu Jun 4, 2009  2:58 pm NST",न्हापां छगू खँय् स्पष्ट अवधारणा निं तयेगु बिचाः याना । व छु धाःसा फुकसिनं हनेबहःम्ह सम्पादकया लिउने 'जू' धइग विशेष विशेषण घानाः 'सम्पादकजु' धाइथाय् 'सम्पादक भाइ' धायेबलय् थ्व ला सरासर मान हानीया खँ जुल धकाः बिचाः याना दीमते । थुकिया दुखँ स्पष्ट याये । ध्यान तयाः स्वयादिसँ । छिगु शंका पाय्छि हे खः । तर आः झीपिं २२/२३ दलया 'भाइ भाइ' जवंसेंलि नेपाः राष्ट्रिय पार्टीया नातां नं छितः 'सम्पादक भाइ' धकाः संवोधन यायेगु जिगु नं बाध्यता जुल मखुला  मेतां 'भाइ' धकाः धया च्वनाग मखु । जिमि मामं स्याक्क छितः बुइकूगु नं मखु । न जिमि मांयात मां नालाः गबलें मांया ख्वाः छिं स्वःवःगु दु । अथेसां आः चाहिं झीपिं भाइ ! भाइ ! न्हांसा । तंचाया दीमते खं ला ! आः थन विशेष रोचक कासा जुइत्यंगु दु । उकिया आखौं देखा हाल 'लाइभ कन्सर्ट'बारे छत्वाःचा खँ तये त्यनागु दु । ध्यान ज्ञान केन्द्रीत यानाः दिसँ सा न्हां ! एघार महिनाया वर्षपात्रो दयेकेग खँय् गज्याःगु बबाल जूगु । अन्ततः सहमति जुइ मफुसां २२/२३ दल दथुइ थुकुसिया गथांमुगः नखः चाहिं जेष्ठ महिनाय् यायेमाः धकाः छगू मत जुल धाःगु न्यनेदु । थ्व सहमती लिपा 'गथांमुगः नखः' यात परम्परागतं क्वकयाः अन्तर्राष्ट्रिय नखःया रुप बियाः 'गथांमुगः भसे्रस कट्टुवाल धेंधेंबल्ला कासा' म्हितकीगु जंगी ऐलान याकनं देश विदेशय् न्यंक नं यायेगु तयारी बारे जितः जिमि पत्याः यायेबहःम्ह जूगुलिं सुबिस्ता नक्सां कनाच्वना । खँ एकान दुईकान मैदान याये न्ह्यः चाहिं बिचाः यानादिसँ । मेगु दुबिस्ताया खँ छगू नं दु । व खँ छु धाःसा कासास्थल संस्कृतिमय यायेगु लागिं नाय्खिं बाजां नं तयेगु निणय याःग दु हँ । उकिया जिम्मा चाहिं मेपिंत बियां जीख्वाः मवःगुलिं थ्व जिम्मा 'खड्ग पार्टी नेवाःतय्त बीमाली धकाः एकमत निर्णय याःग दु हँ ! थ्व ला धात्थें लसकुस यायेबहःगु खँ हे खत । ऐ…॥ उकिं जुइ का ह ला पार्टीया लिमलाःगु ? आः थ्व 'गथांमुगः भसे्रस कट्टुवला' नखः सुथांलाकेत छगू अनुगमणया जिम्मा चारतारे होटल ब्वाइयात बीगु क्वःजी धुंकल धाःगु दु । चर्काचर्की बहसया दथुइ अन्ततः कट्टुवाल पक्षयात नुगलय् स्याकेमत्यः धकाः धार्मिक भावनां उत्पे्ररित जुयाः चार…यात हे बीगु अन्तिम निर्णय याःगु खः धाःगु दु । भाइ ! मेमेगु स्याम्पुलगु रोचकंगु खँ न्यनेगु ला ल्यं हे दनि । 'थ्व गथांमुगः भसे्रस कट्टुवाल धेंधेंबलाः कासा' या छायांकन यायेत देशी-विदेशी महादूत नं वइ धाःगु दु । वय्कःपिं खाली ल्हातं वइगु चाहिं मखु हँ ! यां यां बडा-बडागु क्यामुरा ज्वनाः शुरुनिसें अन्त तकयागु दृश्य छायांकन यानाः हलिमय् न्यंकं नं लाई टेलीकाष्ट याइगु हं ! क्या जक मज्जा जुइगु भाइ ! अनिकालय् पुसा ल्यंकिं हुलमुलय् ज्यान खंकि' धाइगु उखानयात लुमंकाः छेँय् क्वथाय् च्वनाः पपकर्नया मज्जा काकां स्वःसां गाः । छुं जुयाः मखुथें जूसा छु याये  उकिं छेँय् च्वनाः स्वये ! मेगु खँ छु धाःसां भाइ ! कासा जक जुइबलय् भचा म्हाइपुइ धकाः उकियात न्ह्याइपुसे च्वंकेत झी नुगः प्रसाद मिश्र बाज्यायात अय्करिङ्गया ज्या बीगु खड्ग पार्टीया सुझावयात सहस्रताली थानाः स्वागत यात धाःगु दु । जिगु बिचाः व छंगु बिचाः मासंगल्लि व जनबाहाःति हे तापाः मजू खिनं । बरु छगू गोप्य खँ छु दु धाःसां अय्करिङ्गया जिम्मा बल्खु पाटीयात हे माः धकाः हालाच्वन हँ । छाय्धाःसां 'गथांमुगःयात स्यानाः मि तइम्ह बल्खु पाटी' जूगुलिं अय्करिङ्गया जिम्मा उमित बीमाः धकाः सलं वांन्याये थें वान्यानाच्वन । धाःगु दु …॥ अय्अय् छिपिं छु धकाः ततःसलं हालाच्वनागु हां धयाः अन लाखे च्वलापतिचां च्वामुक्क धस्वाकाः वल हँ ! वय्कः वयेव चाहिं चि नःम्ह खा थें फुक्क भुग्लुं च्वनं हँ ! अले ला घण्टाकर्ण जुइगु जिम्मा बीधुंकाः छुंकिया मेगु जिम्माया माग धकाः हालाच्वंगु  सकलें सुम्क च्वं । बरु छता खँ स्पष्ट हे याये कि थ्व अल्पकालीन संगीन समय हनिमून याये खनी मखु । अथे जूगुलिं आः हे धयातये थ्व कासा अर्थात गथांमुगः भसे्रस कट्टुवाल धेंधेंबल्ला कासा चारतारें लीड याइ । थुकी सुयां चित्त बुझे मजूसा थ्व च्वलापितं धस्वाइ । न्हापांतुं मधाः धाइ खं ला ! आःयात बाइ ! टाटा !,http://www.nepalmandal.com/content/1826.html
नेतातय् निंतिं बौद्ध साहित्य ,"Posted on Thu Jun 4, 2009  3:05 pm NST",थौं झीगु देय्या राजनीतिक स्थिति दलदलय् लानाच्वंगु दु । झिदँ तक जनयुद्ध न्ह्याकावःपिं नेतात शान्ति वार्ता लिपा संसद भवनय् थ्यंसां छुं उल्लेखनीय ज्या याये फयाच्वंगु मदु । नेता व राजनीति याइपिनि दुरदर्शिता मदु । नेतातय्सं जनताया विश्वास काये फयाच्वंगु मदु । देय्या स्थिति खनाः जनताया नुगः कय्कय् च्यानाच्वंगु दु । अथे नं नेतातय्सं मिखा चायेकाः दुरदर्शी बिचाः धाःसा याःगु खने मदु । उकिं सकलें नेता व राजनीति याईपं सकसिनं बौद्ध साहित्य अध्ययन याये माःगु खनेदु । बौद्ध साहित्यय् नेता व राजनीति याईपंसं थुइके माःगु उकियात पालना याये माःगु न्हय्गू अपरिहानीय धर्म न्ह्यथनातःगु दु । थुगु खँयात थौंया स्थितिनाप छकः स्वानाः स्वये । थवंथवय् मुनाः मंकाः निर्णय यायेगु - थौं देय्या नेतातय्सं दकलय् न्हापां पूवंके माःगु धर्म नं थ्वहे खः । नेतात थवंथवय् हे खँ मिले मजू । छगू पार्टीं छु यानाच्वंगु दु व मेगु पार्टीयात चित्त बुझे मजू । छगू पार्टी व मेगु पार्टीया खँ त्वःते छगू हे पार्टी दुने नं थवंथवय् खँ मिले मजू । छम्हनाप मेम्हेसिया वैरिभाव दु । छगू दलं मेगु दलयात अविश्वासया मिखां स्वइगुलिं देय्या स्थिति झनझन हे स्यनाच्वंगु दु । उकिं थौंया इलय् देय् विकास यायेगु खःसा दकलय् न्हापां सकलें नेता व राजनीति याईपं छथाय् मुनाः मंकाः निर्णय यायेमाःगु दु । निर्णय याना कथं कर्तव्य पालना यायेगु - अथे ला देशय् थ्व याये व याये जनतायात थुकथं सुविधा बी धकाः दक्व धइथें दलत थवंथवय् सहलह यानाः जनतायात आश्वासन नं बीगु याः । चुनाव न्ह्यः दक्व पार्टीं थःथःगु घोषणापत्र पिकाइ । थुकी जनता लय्ताइकथं तसकं बांबालाःगु न्हूगु खँ नं च्वया तइ । जनता आशावादी जुइ । थम्हं माग याना कथंया लकस वइन धकाः लय्लय् तायाः भोट नं कुर्की । नेतात त्याना वनी । थःगु थाय् थ्यनेवं नेतातय्सं न्हापा थःपिंसं यानागु निर्णय ल्वःमंका छ्वइ । थम्हं निर्णय यानागु खँयात थम्हं हे पालाना याइ मखु । कानून व नीतिया पालना यायेगु - झीगु देशय् थौं दकलय् अप्वः कानून व नीतिया उल्लंघन उच्च पदय् च्वंपिंसं हे यानाच्वंगु दु । देय्या सकलें जनतायात समान रुपं कानून व नीति लागू जुइमाःगु खःसा पदय् च्वंपिं मनूतय्सं थःगु पदया फाइदा कयाः देय्या कानून व नीति हे स्यंका बिउगु दु । थुगु इलय् नेतातय्सं वाःचायेकाः कानून व नीतिया पालना यायेमाःगु दु । यदि थौं थें हे नीति व कानूनयात स्यंकाः न्ह्याः वन धाःसा भविष्यय् देय्या अस्तित्व हे संकटय् लाइ । वृद्धजनयात आदर यायेगु - थौं बुराबुरि जुल कि थः हे सन्तानया नं स्वये मयः । थःपिनि लिमलाः धकाः वृद्धाश्रमय् वाये यंकी । काय म्ह्याय् मदुपिनि सन्तान मदुगु दुःख दुपिनि स्वः मदयाः दुःख । उकिं थौंया इलय् देशं हे उमित गुकथं व्यवस्थित याना तये फइ धइगु मनन यानाः माःकथंया ब्यवस्था याना यंकेमाःगु दु । उलि जक मखु बुराबुरितय्के यक्व हे अनुभव व सःसिउगु खँत दइ । उपिंलिसे सहलह यानाः न्हापा व आःया ईनाप ल्वःकथं ज्या याये फःसा देय् झन समृद्धशाली जुइ । मिस्तय्त आदर यायेगु - मिसापिं नं देय्या अभिन्न अंग खः । गबलय् तक मिस्तय्त उचित हक व अधिकार दइ मखु अबलय् तक देय् विकास नं जुइ फइ मखु धइगु खँ थौं प्रमाणित जुइधुंकल । थौं छखे मिसा व मिजं समान धइगु नारा थ्वयेकाच्वंगु दुसा मेखे मिसा अधिकार हनन जुल धकाः सः थ्वयेकाच्वंिपं नं दु । थौंया इलय् देशं हे सकसितं समान अधिकार बियाः न्ह्यः वने फत धाःसा मिसा व मिजं जाःसा देय् विकासय् अझ तिबः जूवनी । जातीय धर्मया पालना यायेगु - हरेक मनूयाके थःथःगु संस्कार कथंया धर्मय् आस्था दया हे च्वनी । झीगु देशय् धार्मिक सहिष्णुता दु तर थ्व छगू नाराय् जक सीमित जुयाच्वन । ०६२-६३ या जन आन्दोलनं थुकी भचा छुं हिउपाः हःसां थौं नं थःगु धर्म हे तःधं उकियात छ्यलेमाः मखुसा आन्दोलन याये धकाः सः थ्वयेका जूपिं नं दु । थौं देशं हरेक जनताया आस्था दुगु थःथःगु जातीय धर्म पालना याये फइकथंया लकस ब्वलंका बीमाःगु दु । यदि थौं थुलि याये मफुत धाःसा कन्हय् धर्म युद्ध मजुइ धाये फइ नं मखु । धर्माचार्यपिनिगु सत्कार यायेगु - झीगु देशय् सलंसःदँ तक छगू हे धर्मया वर्चश्व कायम जुयाच्वंगुलिं मेमेगु धर्मयात ध्याकुनय् वानातःगु दु । थौं नं बौद्ध धर्मावलम्वी व धर्माचार्यपिनिगु स्थितियात सुधार याये फया- च्वंगु मदु । उकिया विकास यायेगु खँय् नं सकारात्मक पलाः न्ह्याकाच्वंगु खने मदु । दछिया छकः बद्ध जयन्ती हनी देय्या उच्च पदस्थ मनूतय्सं धर्म व धर्माचार्यपिनि गुणगान याइ अनंलि उगु भाषण मात्र भाषण जक जुइ । उकिं थौंया इलय् हरेक धर्म व धर्माचार्ययात समान कथं सम्मान व सत्कार यायेमाः । थुलि याये फःसा जक देशय् शान्ति जुइ फइ । अथे ला थौं झीगु देय्या नेतातय्के नेता जुइत दयेमाःगु गुण हे मदु । थौंया नेतातय्के क्षमा गुण मदु । छम्हेस्यां छुं भचा द्वंकूसा विपक्षी दलं उकियात सात्तु सालाः त्वह मदु त्वह चिनाः खिचा ल्वाः थें थवंथवय् ल्वाइ । नेतातय्के देय्या लागिं छुं यायेमाः धइगु उत्साह व जागरुकता नं मद । नेतात थःगु कुर्सी व पदया लागिं जक सक्रिय जुयाच्वंगु दु । थम्हं पद त्वःते माली थःगु पार्टीयात पद मदइ धकाः ग्यानाः ल्वात्तुल्वानाः जनतायात दुःख बियाच्वंगु दु । उलि जक मखु उमिसं थःगु पदया लागिं खःगु याना कि मखुगु याना धइगु खँय् तकं बिचाः यानाच्वंगु मदु । थः जक पदय् च्वनेत निरन्तर कुतः यानाच्वनी । उमिके छु पक्षय् बिचाः यानाः न्ह्याः वंसा देय् विकास जुइ धइगु दृष्टिकोणं तकं मदु । उिकं थौं सकलें नेतातय्त नेता याये स्वयां न्ह्यः बौद्ध साहित्य अध्ययन याके माःगु दु । बौद्ध साहित्यय् न्ह्यथनातः कथं नेतायाके दयेमाःगु खुगू गुण - क्षमा गुण जागरुकता गुण उत्साह गुण संविभाग गुण दया गुण इक्खना गुण दु लाकि मदु धकाः गुण दु लाकि मदु परिक्षण यानाः जक उमित नेतृत्व बीमाः । थुकियात थौं हे बिचाः यानाः न्ह्याः वने मफुत धाःसा भविष्यय् नेतातय्सं झीगु देय्या हे अस्तित्व तकं मदयेका बी ।,http://www.nepalmandal.com/content/1828.html
संयोगय् सत्ता ! ,"Posted on Thu Jun 4, 2009  5:47 pm NST",प्रधानसेनापति कटवाल प्रकरण- पाखें एमालेया वरिष्ठ नेता माधव नेपालयात प्रधान- मन्त्री पदया चिठ्ठा लात । माओवादी नेतृत्व कालय् ूनयाँ नेपालू ूनयाँ नेपालू धकाः चर्चा जूगु खःसा थौकन्हय् ूमाधव नेपालू जक चर्चा जुल । माधव नेपाल चर्चा मजुइगु नं छाय् हिन्दी टेलिसिरियलय् घटना म्वय् हिउथें नेपाःया राजनीतिइ नं राजनैतिक घटना म्वय् हिलाः माधव नेपाल उकिया मुख्यम्ह पात्र जूगु जुल । छम्ह ज्योतिषाचार्यया दावी दु माधव नेपालया प्रधानमन्त्री पदया शपथ ग्रहणकाल उलि शुभ मजू हँ । तर उगु शपथ ग्रहणकालंनिसें मदिक २४ घौ वा वयां तुं च्वन । िभंज्याय् वा वइगु शुभ संकेत धाइगु खः । दुर्भाग्यया खँ गुला न्ह्यः माओवादी नेतृत्वय् सरकार गठन जुइकथं कोशी तटबन्ध तज्यानाः जनजीवन तबाही जुल आः न्हूगु सरकार गठन जुइ कथं हानं कोशी खुसिया अस्थायी कफर ड्याम तज्यानाः तितरबितर जुल । थ्व कोशी व कुसर्ीया संयोग नेपाःया राजनीतिइ नं प्रकृतिया प्रभाव जकं खःला संयोगया खँ ल्हायेगु हे खःसा न्हूगु सत्ताय् ज्वः ल्याः व ल्याः २÷३ या संयोग हे संयोग दु । दकलय् न्हापां ला न्हूम्ह प्रधानमन्त्री भाजु माधव नेपाल संविधानसभा चुनावय् निथासं हे बूम्ह अभागी उम्मेदवारखः । अय्नं वयकः गणतान्त्रिक नेपाःया निम्हम्ह भाग्यमानी प्रधानमन्त्री जुयादिल । नेपाःया इतिहासय् न्हापांम्ह प्रधानमन्त्री भीमसेन थापांनिसें आः तकया प्रधानमन्त्रीतय्गु झ्वलय् वय्कः प्रम नं। ३३ खः । वय्कलं २२ गू दलया समर्थनय् थ्वहे ११ गतेनिसें प्रधानमन्त्री पदया कार्यभार कुबियादिल । बिक्रम संवत् कथं जेठ महिना धयागु ल्याः २ खः । वय्कः प्रधानमन्त्री जुइत मधेसी जनअधिकार फोरम निगू पुचलय् ब्वथलाः संसदीय दलया नेता विजय गच्छेदारया निर्णायक सहमितं सम्भव जूगु खः । भाजु गच्छेदारया पुचलय् ३२ सभासद अर्थात ल्याः ३ व २ प्यपुनाच्वंगु खनेदु । अथे हे ल्याः ३ व ल्याः २ या योगफल ५ अर्थात न्याक्वःगु कुतलय् जक भाजु नेपाल प्रम जुइत ताःलाःगु जुल । नेपाःया स्वम्हम्ह कम्युनिष्ट प्रधानमन्त्री जुइत भाजु नेपाल स्ववाः तक पियाच्वने माल । एमालेया नेतृत्वय् गठन जूगु न्हापांगु मन्त्रीमण्डल स्वम्हेसिया जक जुलसा निम्ह मन्त्री एमालेपाखें नियुक्त जुल । नव नियुक्त मन्त्रीत निम्हं संविधानसभाया प्रत्यक्ष चुनाव त्याका वःिपं मखु । अर्थात न्हूगु मन्त्रिमण्डलय् स्वम्हं गैर निर्वाचित प्रतिनिधित खः । भाजु नेपालं निर्विरोध प्रधानमन्त्री ला जुयादिल तर कार्यभार न्ह्याकेत थाकुइगु जूगुिलं दकलय् न्हापां प्रधानमन्त्री भाजु नेपालं स्वम्ह सल्लाहकार नियुक्त यानादिल । चीधंगु मन्त्रिमण्डलया प्रधानमन्त्रीं जनताया नामय् निक्वः संवोधन यायेगु ह्वःताः नं चूलाकल । न्हूगु मन्त्रिमण्डलया न्हापांगु मन्त्रिपरिषद्या बैठकं नं निगू निर्णय यात छगू रत्नपार्कय् शौचालय दुगु शान्तिबाटीकाय् गणतन्त्रया थां धस्वाकेगु मेगु गणतन्त्र दिवस जेठ १५ लिपा प्रधानसेनापति प्रकरणयात पिलं पुइका वांछ्वयेगु । निम्ह प्रधानसेनापतिया यथास्थिितं प्रधानमन्त्री जुयादीम्ह भाजु नेपालया शपथ ग्रहण ज्याझ्वलय् नं माओवादी पार्टीपाखें निम्ह जक प्रतिनििधं ब्वति काःगु धाथें न्ह्यइपुगु संयोग मखु ला न्हूगु सत्ता समीकरणय् २२ गू दलया ल्हाःिचं दुसां निगू जक दल नेपाली कांग्रेस व मधेसी फोरमया अप्वः चर्चा जुल । ख नं थ्व न्हूगु सत्ता धस्वाःगु हे नेपाली कांग्रेसया ूदमू व मधेसी फोरमया ूदेनू पाखें खः । एमाले पार्टीया सरकार नेतृत्व यायेगु पार्टीगत स्वार्थ व माधव नेपालया प्रधानमन्त्री जुइगु म्हगस ला पूवन तर नेपाली कांग्रेसया अध्यक्ष गिरिजाप्रसाद कोइरालाया ूइच्छाू व मन्त्रीमण्डलय् ूहटू मन्त्री जुइगु मधेसी फोरमया ूभिक्षाू पूवनी ला मवनी ला स्वये ल्यं दनि । नेतातय्गु मन दुनेया सत्ता स्वार्थ पिने खने दुसां उकियात त्वपुइत ूसहमतिू व ूसहकार्यू या िनंितं धकाः निगः जक खँग्वः पाठ यानाच्वन । गणतान्त्रिक नेपाःया न्हापांगु गणितीय सत्ताय् खनेदुगु संयोग ल्याः २ व ३ जूसां खने मदुगु मेमेगु संयोगत नं यक्व दयेफु । धाथें थ्व सत्ता गणितीय संयोगया जक खःसा गुगुं नं इलय् थ्व क्वःदलेफु । मधेसी फोरमया घ्वासाय् नेपाली कांग्रेसया ब्वहलय् च्वनाः प्लस माइनसय् माधव नेपालयात संयोगया सत्ता न्ह्याकेगु ज्या अःपु मजुइफु छाय्धाःसां थन महत्वाकांक्षी नेतात मन्त्री ÷ प्रधानमन्त्री जुइगु इच्छाय् नेपाःया सत्ता स्वलाय् छक्वः बकुलामा क्वःदःथें क्वःदःसां जिउ धाईपं यक्व दु । थ्व खँ भाजु नेपालं बांलाक हे थू जुइमाः ।,http://www.nepalmandal.com/content/1842.html
मेडियाय् थुगुसीया बन्द ,"Posted on Thu Jun 4, 2009  3:02 pm NST","सामान्यतया नेवाःतय् गतिविधिया समाचार थनया मूलधार धाःपिं साचार माध्यमतय्सं प्रकाशन/प्रशारण मयाः । तर थुगुसी नेवाःतय्सं याःगु नेपालमण्डल बन्दया समाचार अजूचायापुक हे साचार माध्यमय् बय्बय् जुल । थुगुसी जूगु बन्दय् नेवाः आन्दोलन व थनया साचार माध्यम धइगु छगू नं मचायेक हे मू विषय जुयाः पिलू वल । बन्दया झ्वलय् नेवाःतय्सं गुलि-मछि ज्याझ्वः यात उकियात संचारं थाय् मबिउ । संचार माध्यम क्वाकेत ग्वसाः खलः नेवाः स्वायत्त राज्य मंकाः संघर्ष समितिं छगू पत्रकार सम्मेलन यात । तर ज्याझ्वलय् वःपिं पत्रकारतय्सं समोसा जक नया वल समाचार धाःसा समोसाग्वः ति हे मबिउ । उकिं नेपालमण्डल बन्द कुन्हु साचार माध्यम प्रति नं आक्रोश प्वंकेगु ज्या जुल । अले साचार माध्यमया छुं गाडीइ तोडफोड नं जुल । बसन्तपुली जूगु सभाय् नं साचार माध्यमतय् विरुद्ध पितं धस्वाकेगु ज्या जुल । न उकिया हे लिच्वः खः बन्द कुन्हुंनिसें हे साचार माध्यमतय्सं बन्दया नेतात मालेगु शुरु यात अन्तर्वार्ताया लागिं । एबीसी, सगरमाथा व एभेन्यु थेंज्याःगु समाचार च्यानल-तय्सं बन्दया लाइभ प्रशारण यात । फुक्क हे एफएमय् बन्द प्रमुख समाचार जुल । आन्दोलनया न्ह्यलुवा मध्यय् छम्ह भाजु मल्ल के. सुन्दरयात टेलिभिजनय् अन्तर्वार्ता बिबिउँ हे लिमलात । वय्कलं बन्द कुन्हु कान्तिपुर, इमेज, एभेन्युज आदि च्यानलय् अन्तर्वार्ता बियादिलसा रेडियोय् बीबीसी लगायत अनगिन्ती एफएमतय्सं वय्कःयाके अन्तर्वार्ता काल । कन्हय् कुन्हु नं करिब फुक्क हे राष्ट्रिय दैनिकतय्सं बन्दयात 'हाइलाइट' यात । सरकारी न्हिपौ गोरखापत्रं बन्दयात प्रमुख समाचार दयेकाः छापे यात । कान्तिपुरं दुने पेजय् समाचार तःसां ताःहाकः हे 'स्टोरी' यात । नागरिक न्हिपितं ला पूरा हे छगू पेज बन्दया फोटो छापे यात  लिसें आर्थिक पृष्ठय् कुलेश्वरया फलफुल बजारय् जूगु आक्रमणयात मू समाचार दयेका हल । अझ बन्दया प्रभाव बारे फिल्मी कलाकारतय् बिचाः समेत उकी छापे याना हल । नेपाल समाचारपत्रं न्हापांगु पेजय् हे फोटो व समाचार छापे यात । समाचारपत्रं थ्व आन्दोलनयात शुरुंनिसें हे ग्वाहालि जुइ कथं समाचार बिया वयाच्वंगु खः । राजधानी न्हिपितं न्हापांगु पेजय् व दुने नं समाचार बिलसा अन्नपूर्ण पोष्टं पिने मि च्यानाच्वंगु फोटो तयाः दुने समाचार छापे यात । उकथं हे द काठमाडौं पोष्ट राइजिङ नेपालं नं न्हापांगु पेजय् हे समाचार बिल । बन्दयात राष्ट्रिय दैनिकतय्सं प्रोत्साहन मबिउ । उकिं म्हीगया बन्द बारे नं उमिसं सकारात्मक समाचार मबिउ हे धायेमाः । अप्वःसिनं बन्दं सर्वसाधारणयात मर्का जुल धकाः हे च्वल । अन्नपूर्ण पोष्टं नेपालमण्डल बन्दय् ताम्सालिङं दावी यानाच्वंगु लागा नं बन्द जुल धकाः निगू जातियात ग्वाकेगु विश्लेषण बिया हल । बन्दयात अप्वःस्यां आलोचना याःसां बन्द जूगुया मुख्य कारणयात धाःसा सुनां नं आलोचना मयाः । नेवाः स्वायत्त राज्य पलिस्था यायेमाः धइगु नारा-यात छुं नं साचार माध्यमं विरोध मयाः । साचार माध्यमतय्सं थुगु बन्द बारे थपाय्सकं समाचार 'क्यारी' यात ले सा  स्वय्म साचारकर्मी समेत जुयादीम्ह नेवाः न्ह्यलुवाः भाजु मल्ल के। सुन्दरं धयादी, - 'थ्व नेवाःतय् आन्दोलनया बलं यानाः जूगु खः ।' न्हापा न्हापा थपाय्सकं समाचार मबिउ । तर थुगुसी आन्दोलनया धार मेकथं हे दु । साचार माध्यम कर्पिनि मिखा चायेकीगु निकाय खः तर थुगुसी नेवाःतय् बन्दं साचार माध्यमतय् नं मिखा चायेका बिल । थुगुसी नेपालमण्डल बन्दं काःगु छगू विशेष लबः थ्व नं खः धायेमाः ।",http://www.nepalmandal.com/content/1827.html
सुनां चले यानाच्वन थ्व सरकार ,"Posted on Thu Jun 4, 2009  5:45 pm NST",थौंकन्हय् बजारय् छगू चर्चा जुयाच्वंगु दु - 'न्हूगु सरकार गठन प्रकि्रयां पूर्णता काये मलाकं हे सरकार विघटन जुइगु जकं मखुला ?' थ्व न्ह्यसः अथें दनावःगु मखु । माओवादीया सत्ता बहिर्गमन लिपा गठन जूगु माधव नेपालया सरकारं थौं तक नं पूर्णता काये मफयेवं थ्व आशंका जनताया दथुइ ब्वलंगु खः । अले सरकार गठनयात पूर्णता बीमफुगुया दकलय् तःधंगु कारण धइगु सत्ताय् सु वनेगु शक्तिशाली मन्त्रा- लय सुयात बीगु धइगु हे खः । सरकारय् साझेदारी पार्टीया हरेक नेतातय् मन्त्री जुइ मास्ते वः । तर छु याये मन्त्रालय धाःसा म्हो जक दु । छगू हे जक पार्टीया मन्त्री जुईपंत जक भाग बी धाःसां मगाः । तर अथे धयां गन जी धकाः । आखिर मन्त्री जुइ हे माःगु दु । अले थ्वहे मन्त्री जुइमाःिपं नेतातय् दथुइ जुयाच्वंगु ल्वापुया सकारणं हे थौं जनताया दथुइ थज्याःगु आशंका ब्वलनाच्वंगु खः । राजनीतिक पार्टीतय् दथुइ ब्वलंगु थ्व सत्ता भागबन्डाया कारणं आः देय् गुगु लँपुइ न्ह्याइ धइगु आशंका नं पिदंगु दु । अले थज्याःगु कासा न्हापा न्हापा नं बहुदलीय कार्यकालय् एमाले व कांग्रेसं म्हितूगु हे खः । अले वहे कारणं यानाः तत्कालिन इलय् बहुदलीय कार्यकाल धरापय् लाःगु जक मखु तत्कालिन जुजु ज्ञानेन्द्रं शासन सत्ता हे थःगु ल्हातय् काःगु खः । वर्तमान घटनाक्रमं मेगु छु खँयात नं स्पष्ट याना बिउगु दु धाःसा कांग्रेस व एमालेया मू उद्देश्य धइगु हे सत्ताय् वनेगु व मन्त्रीया कुसर्ीइ च्वनेगु खः । खय्त ला थ्व सरकारया गठन जुइ मलाकं हे वर्तमान मन्त्रिमण्डलय् च्वंिपंसं यानाच्वंगु ज्यां नं छु खँयात संकेत यानाच्वंगु दु । विशेषतः शान्ति प्रकि्रयायात हे धरापय् लाकेगु कथं मन्त्रिमण्डलय् दुम्ह रक्षा मन्त्री विद्या भण्डारीं लाथेपाथे न्ववायेगु शुरु याःगु जक मखु थ्व सरकार भारतया इशाराय् प्याखं हुलीम्ह खः धकाः प्रमाणित याना बिउगु दु । छुं न्हि न्ह्यः जक रक्षा मन्त्री भण्डारीं माओवादी जनसेनायात नेपाली सेनाय् समा- योजन यायेगु मखु धकाः गुगु न्ववानादिल थ्व अन्तरिम संविधानया अःखः जक मखु कि देय्या शान्ति प्रकि्रयायात तकं ध्वस्त यायेगु नियतं न्ववाःगु मखुला धइगु न्ह्यसः थन ब्वलनाच्वंगु दु । अन्तरिम संविधानय् स्पष्ट रुपं च्वयातःगु दु कि माओवादीया सेनायात समायोजन यायेगु जुइ तर रक्षा मन्त्री स्वयमं हे माओवादी सेनायात नेपाली सेनाय् समा- योजन यायेगु जुइ मखु थम्हं समायोजन धइगु खँ हे मसिउ व माआवादीतय्त छेँय् लित छ्वयेगु खःसा सरकारं ग्वाहालि याये धकाः गुगु खँ धाल थुिकं वर्तमान सरकारया नियत स्पष्ट याना बिउगु दु । वास्तवय् शान्ति प्रकि्रयाय् पंगः थनाच्वंिपं सु खः धइगु खँ नं थुिकं स्पष्ट याना बिउगु दु । अन्तरिम संविधानय् स्पष्ट रुपं हे माओवादी सेनाया रेखदेख व समायोजना यायेगु ज्या राष्ट्रया दायित्व जुइ धकाः न्ह्यथना तःगु दयेक दयेकं रक्षा मन्त्रीं थुकथं न्ववायेगु गुलि उचित मन्त्रीं संविधानया बर्खिलाप न्ववायेगु धइगु संविधानयात माने याये मखु धाःगु खः अले अज्याःिपं मनूत उगु हे संविधान कथं नीस्वंगु सरकारय् च्वने जिउ लाकि मजिउ धइगु न्ह्यसः नं थौं ब्वलनाच्वंगु दु । अथे हे थ्व सरकारं याःगु मेगु ज्या धइगु च्याम्ह जर्नेलयात पुनर्बहालीया िनंितं न्ह्याकूगु पलाः नं खः । थ्व च्याम्ह जर्नेलतय्त तत्कालिन सरकारं कारवाही यायेधुंकाः आः थ्व मुद्दा सर्वोच्च अदालतय् विचाराधीन जुयाच्वंगु दु । अले अदालतय् विचाराधीन जुयाच्वंगु मुद्दाया बारे सरकारं निर्णय यायेगु धइगु अदालतया मानहानी खः कि मखु मेता खँ तत्कालिन सरकारं बर्खास्त याःिपं थ्व जर्नेलतय् पृष्ठभूमियात स्वयेगु खःसा थुिपं फुक्कं हे जनआन्दोलनया दोषी जक मखु आपालं नेपाःमियात दुःख बियाच्वंिपं नं खः धइगु दसि दु । अज्याःिपंत रक्षा मन्त्रीं छाय् रक्षा यात स्वाभाविक न्ह्यसः दु । अझ मू खँ ला छु धाःसां रक्षा मन्त्रीं गुगु निर्णय यात उगु निर्णयया बारे स्वयम् प्रधानमन्त्रीयात तकं जानकारी मदुगु खँ पिहां वयाच्वंगु दु । थुिकं वास्तवय् सरकार गथे यानाः न्ह्यानाच्वन धइगु न्ह्यसः ब्वलंगु दु । खय्त ला थौंकन्हय् बजारय् चर्चा दु ुविद्या भण्डारी धइम्ह केपी ओली केपी ओली धइम्ह गिरिजा गिरिजा धइम्ह राजदूत सुद अले राजदूत सुद धइम्ह भारत ।ु अले थ्वहे कथं विश्लेषण यानाः स्वयेगु खःसा स्पष्ट सीदु आः सरकार सुनां चले यानाच्वंगु दु । भारतं थः मनू म्वायेक नं नेपालय् सरकार चले यानाच्वंगुया छगू बांलाःगु दसु खः थ्व । थौंया सरकारं यानाच्वंगु ज्याखँयात दुवालाः स्वयेगु खःसा स्पष्ट सी दइ थौं देय् गुखेपाखे न्ह्यानाच्वन । सरकार गठन जुइ लिबाइगु नेपालय् तर उिकं यानाः छ्यं स्याइगु धाःसा भारतयात । सरकार गठन जुइगु ज्या लिबायेवं हे भारतीय राजदूत ब्वाँय्ब्वाँय् भारत वन । वयां छन्हु लिपा हे नेपालय् लिहां वयाः गिरिजा व ओलीयात नापलानाः भारत सरकारया आदेश न्यंकल- याकनं सरकार गठन या । माओवादीं थः सरकार त्वःते न्ह्यः गुगु द्वपं बिउगु खः थौं वयाः अज्याःगु द्वपं बुलुहुँ प्रमाणित जुजुं वयाच्वंगु दु । थ्व स्पष्ट जुजुं वयाच्वंगु कारण धइगु नं वर्तमान सरकारया कि्रयाकलापं हे खः । मेता खँ थौं वयाः सरकार दयॆकेगु निसें कयाः सत्ता साझेदारी पार्टीतय् दथुइ गुगु विवाद ब्वलनाच्वन निश्चित दु थ्व विवादं थ्व सरकारया आयु यक्व ताःहाकः जुइ मखु । थ्व खँ मेिपंसं मखु एमालेया नेता विद्या भण्डारीं हे स्पष्ट यानाः क्यनेधुंकल । अले शान्ति प्रकि्रयायात धरापय् लाकेगु ज्या नं शुरु जुइधुंकल । भागबन्डाया थ्व राजनीितं थीथी राजनीतिक पार्टीया दुने गुकथं अन्तरसंघर्ष तच्वया वंगु दु थुिकं देय् व जनतायात लिच्वः लाइगु ला द हे दु । थौं जुयाच्वंगु गुगु राजनीतिक िखंचातानी वा कुसर्ि प्राप्तीया िनंितं जुयाच्वंगु आन्तरिक ल्वापु खः उकिया दथुइ लानाः जनता चुंदलीगु अवस्था ब्वलनाच्वंगु दु । थौंया आवश्यकतायात कांग्रेस व एमालें थुइके मफुगु मेगु विडम्बना खः ।,http://www.nepalmandal.com/content/1841.html
छम्ह अमेरिकीया मिखाय् स्वनिगःया संस्कृति ,"Posted on Thu Jun 4, 2009  5:49 pm NST",अमेरिकाय् जन्म जुयाः अमेरिकाय् ब्वलनाः नं नेपाःया मौलिक कला संस्कृतिलिसे गुलि भ्यलेपुं धइगु खँ आः नकतिनि हे जक छम्ह अमेरिकी फोटोग्राफरं नेपाःया मौलिक संस्कृति जुयाच्वंगु स्वनिगःया थीथी जात्रापात्रा व देगःया उत्कृष्ट फोटो ब्वज्यापाखें क्यंगु दु । सिद्धार्थ आर्ट ग्यालरीइ जूगु बाःछि ताःहाकःगु उगु ब्वज्याय् दुस्वयेगु खःसा छम्ह थन हे बुयाः थन हे ब्वलंम्ह नेवालं तकं स्वये मखनीगु कथंया थीथी सांस्कृतिक पर्वया बासःपाः आधुनिक किपात अन ब्वयातःगु खंके फइ । वय्कलं जात्राया फोटो धायेवं अथें जात्रा जुल धायेत वा जात्रा जुयाच्वंगु किपा दु धकाः क्यनेत जक गथे खः अथे हे किपा कयादीगु मदु । उगु जात्रा दुने नं छु विषय गुलि उत्कृष्ट धइगु सीदयेकेत खः क्वबीपिनि म्हय् स्वः स्वः वयाच्वंगु चःति रथ सालीगु इलय् ल्हातय् खने दइगु हिनू नापं रथया निचाः घःचाः दथुइ च्वनाः नं निर्धक्क पसः तयाच्वंम्ह छम्ह मिसाया शान्त ख्वाःयात वय्कलं थःगु क्यामेराय् कैद यानादीगु दु । भाजु स्कट फैया न्हापा न्हापा नं नेपाः वः । अथे जुयाः वयागु प्रेम छम्ह नेपाःमिलिसे हे जुल । मय्जु शर्मिला शाही वय्कःया मतिनामि खः अले आः तिरि मय्जु नं । उिकं थःगु ससलय् च्वनाः नं वय्कलं दकलय् अप्वः सांस्कृतिक महत्वया किपात कायेगु यानादिल । ब्वज्याय् दुथ्याकातःगु किपात धाःसा निदँ न्ह्यः कयातःगु खः । अथे खःसां उगु किपातं यानाः दच्छियंकं स्वनिगलय् जुइगु थीथी धार्मिक सांस्कृतिक व परम्परागत पर्वया झलक पिज्वयाच्वंगु दु । अन मुक्कं न्यय्छपाः अज्याःगु किपा ब्वयातःगु दु । किपा उलि थिके नं मजू । न्हय्द्वःनिसें िझंप्यद्वः तका मू तक मू तूगु किपात अन दु । जात्रा जक मखु कि नेवाःतय् थीथी नखःचखः हनीगु तरिकायात नं वय्कलं क्यामेरां स्वयादीगु जुयाच्वन गुगु वय्कःया किपाय् खुलस्त जुयाच्वंगु दु । गुिलं नेवाःतय्सं हे मसीधुंकूगु चलनयात अन ब्वयातःगु दु । नखः चखतं नइगु व पुनीगु अनेक कथंया ज्वलं छसीकथं स्पष्ट यायेत नं किपा ताःलाःगु दु । िझंनिदँ न्ह्यः थन वःगु इलय् नापलाःम्ह छम्ह साधुया किपायात झिनिदँ लिपा हाकनं छक्वः कयाः कलात्मक ढंगं ब्वयातःगु दु । थ्व स्वयेगु खःसा स्कटया नेपाः सम्बन्धी थ्व किपा आपालं मेहनतं तयार जुयाच्वंगु दु । जात्रा न्यायेकेत यायेमाःगु पूर्व तयारी पूर्ण रुपं तयार जुइधुंकाः जुइगु चहपह व अन खने दइगु अनेकौं अजूअजू चायापुगु लु नं उकी दुथ्याः । म्हासुगु व ह्याउँगु छगू हे सिन्हःभुइ तयातःगु दुर्लभ सिन्हःभू नं उकी दुथ्याकातःगु दु । थ्वहे थुगु किपा ब्वज्याया च्वन्ह्याःगु पक्ष खः । छन्हुं हे काःगु फोटो नं थीथी कथंया बां लुइकाः वय्कलं कलात्मक ढंगं ब्वयादीगु दु । थिमिया थीथी जात्रा यलया कृष्ण मन्दिरय् जुइगु मेला भैलःखः क्वय् च्वनाः सामान मियाच्वंम्ह मिसा व थीथी सांस्कृतिक पर्वलिसे स्वाकाः कयातःगु किपाय् अर्थपूर्ण भावना दुस्वकातःगु दु । उकथं हे पुलुकिसि लाखे थेंज्याःगु स्वनिगःया नेवाःतय् परम्परायात धाथें हे बांलाक कायेगु ज्या अन जुयाच्वंगु दु । कुसे औसी गुंपुन्हिया न्ह्यइपुगु दृश्यं नं अन लकस हे संस्कृतिमय यानाबिउगु खनेदु । छम्ह हे जक फोटोग्राफरं नं थुलिमछि मेहनत यानाः स्वनिगःया थीथी परम्परायात उजागर यायेगु ज्या अःपु धाःसा अवश्य मजू । अथे खयां नं छम्ह सफल फोटोग्राफरं काःगु उगु किपा स्वयेत नेपाःया फोटो-ेग्राफरत नं उलि हे आतुर जुयाः ज्याझ्वलय् सहभागी जूगु खने दत ।,http://www.nepalmandal.com/content/1843.html
थौं विश्व वातावरण दिवसया झ्वलय् ,"Posted on Fri Jun 5, 2009  8:22 pm NST","- -""लँ हे मदये धुंकल मनूत जुइ हे मजीधुंकल ।"" -""लँ हे चिब्या जुइधुंकल न्ह्याबलें ट्राफिक जाम जुइधुंकल ।"" -""लः हे मगाय् धुंकल न्ह्याबलें धाराय् लः मवयेधुंकल ।"" -""धः हे चीगः जुइधुंकल न्ह्याबलें धः जाम जुइधुंकल ।"" -""सरकार हे मजीधुंकल न्ह्याबलें फोहोर द्वँचिने धुंकल ।"" -""जुइ हे मजिइधुंकल सासः हह पनेधुंकल ।"" -""न्यने हे मजीधुंकल मोटरया सः जक जुइधुंकल ।"" लँय् वँवं छेँय् च्वँच्वं नेवाःत थथे हाला च्वनी । टि.भी. स्वःसां थ्व हे खँ ल्ह्वनाच्वनी । एफएम न्यंसां थ्वहे खँ वयाच्वनी । पत्रपत्रिका स्वःसां थ्व हे खँ च्वया तइ । सकसियां म्हुतुइ लँ मगायेधुंकल लः मगायेधुंकल धः मगायेधुंकल आदि आदि धयाच्वनी । तर स्वनिगलय् मनूत अप्वः जुल । मनूतय्गु चाप म्हो यायेमाल धकाः न त नेवाःतय्सं धाये सः न त टि।भी। एफएम चले याईपंसं हे धाये सः न त पत्रिका पिकाईपंसं हे च्वये सः । टि।भी। एफएम व पत्रिका पिकाईपं अप्वः नेवाः मखुपिं लानाच्वनी । उमित स्वनिगलय् मनूत अप्वः जुल धयागु चिउताः दइ मखु । उकिसनं उपिं स्वनिगलं पिनेयापिं अनेवाः जुयाच्वनी । उमिसं थन मनू अप्वः जुल धाये सइ मखु धाये सःसां धाये यइ मखु । उमिसं राजधानीइ थथे हे मनूत अप्वः जुइ धकाः तर्क पिकयाच्वनी । छाय्कि उपिं हे थन च्वंपिं मखु । उमि थन नेवाःतय्गु जग्गा न्यानाः छेँ छखा दनेमानि । छेँ दनेधुंकूपिं जूसां मनूतय्गु चाप कम यायेमाल धायेबलय् थन च्वंपिं नेवाःतय्सं न्ह्यलं चाल कि कन्हय् थःपिं याउँक द्यने फइ मखु धयागु उमि धन्दा दु । उकिं उमिसं थन मनूत अप्वः जुल धाइ मखु बरु लँ तब्या यायेमाल धाइ धः तःगः याये माल धाइ उपयुक्त थासय् बजार व्यवस्था याये माल धाइ । थथे लँ तब्या यात धाःसा लँया जःखः च्वंगु छेँ थुने दइ बजारया व्यवस्था यायेबलय् नेवाःतय्गु बुँ अधिग्रहण याये दइ । थथे लँ तब्या यात कि थन च्वंपिं नेवाःतय्गु छेँ थुने दइ उमिगु छेँ थुन कि उपिं थनं पिहां वनी । उपिं थनं पिहां वनेवं थन नेवाःत कम जुइ । गुलि नेवाःतय्त थनं पितना छ्वये फइ उलि हे पिने जिल्लां थन च्वं वयाच्वंपिनि याउँक न्ह्यः वयेके दइ । थज्याःगु विचारं अनेवाः सरकारी अधिकारीतय्सं गथे याःसा थन च्वंपिं आदिवासी नेवाःत थनं पितिना छ्वयेफइ धकाः गट्टी चले यानाच्वनी । थुकिया छगू क्वाःक्वाःगु दसि निगूगु रिङ्गरोड दयेकेगु व थौंकन्हय् हयेत्यंगु शहरी विकास विधेयक नं खः धकाः मधासें मगाः । थुकी नेवाःतय्सं क्वात्तुक विरोध यानाः उकियात खारेज याके मफुत धाःसा ल्यं दुगु नेवाःतय्गु बुँ नं स्वाहाः जुयाः अनेवाःतय्सं 'आहा !' याइगु बांलाक सीदयेधुंकल । थन थपाय्हाकःगु भूमिका च्वयागु कारण छता हे जक दु नेवाःतय्सं थःपिनिगु थाय् थःपिनिगु बाय् धाये मसये धुंकल । उमिसं न्हाय्प्वाः तिना जुइ माःसां न्हाय्पंप्वाः तिना जुइ माःसां थन मनूत अप्वः जुया धः जाम जुल धाये मसः थन जिल्लायापिं मनूत अप्वः दुहां वःगुलिं ट्राफिक जाम जुल धाये मसः पिनेयािपं गुण्डात अप्वः दुहां वःगुलिं थनया शान्ति सुरक्षा भंग जुल धाये मसः । जिल्लायापिं थन दुहां वयेके मजिल धाये मसः । बरु उिपं त्वाःत्वालय् छेँय् छेँय् अनेवाः हावी जुयाच्वंगु पार्टीया चिन्ता कयाच्वनी थःपिनिगु थाय् बाय्या चिन्ता काइ मखु । थौं वातावरण दिवस कुन्हु नेवाःतय्सं थज्याःगु खँया चिउता कयाः थःपिनिगु थाय् बाय्या रक्षा यायेगु सोच दयेकेगु हे कन्हय्या झीगु वातावरण रक्षा यायेगुया न्हापांगु पलाः जुइ । उकिं झीसं थौं हे झीगु थाय् झीगु बाय् झीगु बुँ झीगु ख्यः झीगु आकाशया रक्षा याये सयेके ।",http://www.nepalmandal.com/content/1868.html
छगू सन्देश नेपालमण्डल बन्दया ,"Posted on Fri Jun 5, 2009  8:26 pm NST",- 'जि आः ८२ दँ दत । जिं आपालं बन्द हडताल ७ सालया क्रान्ति ४६ सालया आन्दोलन जनआन्दोलन ६२/६३ या मेगु जनआन्दोलन नं खनेधुंकूगु दु । तर आःया थेंजाःगु नेपालमण्डल बन्द आः तक मखनानि । नेपालमण्डलया बन्द तसकं सफल जूगु दु ।' वंगु जेठ १८ गतेया नेपालमण्डल बन्दयात कयाः छम्ह वृद्ध नेवाःया अभिब्यक्ति खः थ्व । थःपिनि हक अधिकारया निंतिं नेवाःत थुकथं सशक्त रुपं कुहां वःगुलिं सकल नेवाःतय्सं सन्तुष्टिया सासः ल्हाःगु दु । नेवाःतय्त राज्यपाखें तयातःगु उत्पीडन अन्तया निंतिं नेवाः स्वायत्त राज्य अपरिहार्य धयागु खँय् सकल नेवाःत छगू मतय् थ्यनेधुंकूगु दु । वंगु जेष्ठ १८ या बन्द अभूतपूर्वकथं स्वनिगः दुने जक मखु नेपाल मण्डल दुने हे सफल जूगु दु । थ्व सफलताया श्रय सुयात धयागु न्ह्यसः जुइफु । बन्दया ग्वसाः खलः 'नेवाः स्वायत्त मंकाः संघर्ष समिति' दुनेया गुंगू घटकया भूमिका च्वछायेबहः जूसां थ्व बन्द सफलताया दुने आपालं खने मदुगु ल्हाः नं दु । नेवाःत राज्यपाखें उत्पीडनय् लानाच्वंगु खँ जक मखुसें स्वनिगः दुने सामान्य नेवाःतय्सं फये मालाच्वंगु असहज वातावरण नं मू कारण खः । स्वनिगः दुने अनियन्त्रितकथं अप्वया वनाच्वंगु जन घनत्व व थुकिं ब्वलनाच्वंगु समस्या लिसें पिनें वःपिं मनूतय्सं स्वनिगः दुनेया मनूतय्त याना हयाच्वंगु 'हेला'या ब्यवहार नं मू कारण खः । पिनें वयाः वसोवास यानाच्वंपिनिगु ब्यवहार आः स्वनिगः दुने च्वंपिं मनूतय्गु निंतिं धमाधम असह्य जुजुं वयाच्वंगु दु । थ्व हे कारणं आपालं अज्याःगु थाय् गन थ्व बन्दकर्ताया कार्यकर्ता थ्यंके तकं मफुगु खः अज्याःथाय् नं 'नेवाः' स्वाभिमानं थ्व बन्दयात सफल याकेत महत्वपूर्ण भूमिका म्हितूगु खँय् शंका मदु । थ्व बन्दया आपालं सकारात्मक ज्या मध्यय् थुकी दयाच्वंगु फुक्कं राजनैतिक पार्टीया भातृ संगठनतय्गु महत्वपूर्ण उपस्थिति व भूमिका खः । भाषा अधिकारया निंतिं सनाच्वंपिं खलः पुचःत न्हापांनिसें हे थःपिनिगु अधिकार सुनिश्चित जुइमा धकाः आन्दोलन यानाच्वंपिं खः । उपस्थिति राजनैतिक भातृसंगठनया माउ पार्टीतय्गु धारणा न्ह्यागु हे जूसां नेवाःत सकलें थःपिनिगु अधिकारया निंतिं छप्पँ छधी जुइमाः धयागु मान्यता थुमिके दु । नेवाःतय्गु अधिकारया विषय माउ पार्टी दुने सचेत यानाः सकारात्मक लिच्वः कायेफइ धयागु मनस्थिति थुमिके दु । थःपिनिगु जायज मागयात नं पार्टीपाखें सुनुवाई मजुल धाःसा गज्याःगु पलाः ल्ह्वनेमाली धयागु मानसिकता नं थुमिके विकसित जुइधुंकूगु आभास खने दु । थुकी नेपाली कांग्रेसया उपस्थिति न्यून जुयाच्वंगु दु । नेवाःतय्गु बारे नेपाली कांग्रेस थुकथं उदासिन ताः ई तक जुयाच्वने फइगु स्थिति मदु । नेवाःतय्त वेवास्ता याना छुं नं राजनैतिक पार्टीतय्सं थःपिनिगु थाय् बल्लाका तये फइ मखु । नेपालमण्डल बन्द सफल जूगुया छता कारण आः नेवाःतय्सं जातीय राज्य दुने जातीय स्वशासन माःगु खँ थुइका हःगुलिं खः धकाः नं धाये फइ । गबलय् तक थनया जनतायाके राजनैतिक अधिकार दइ मखु अले राज्य दुने निर्णायक थासय् थ्यंके फइ मखु उबलय् तक थःपिनिगु अधिकार सुनिश्चित मदु धयागु खँयात आः आम जनतां थुइका हःगुया लिच्व खः । अथे हे आम सर्वसाधारण नेवाःतय्सं नं नेवाःतय्त थीथी ख्यलं जुयाच्वंगु दुव्र्यवहार चीकेत नेवाःत छधी जुयाः क्यनेमाः धयागु मान्यता गबलें मजूगु बन्दकथं थ्व बन्द सफल जूगु खः । थ्व बन्दयात असफल यायेत व बन्दकर्तातय्गु उत्साहयात न्हंकेत संस्थागत कुतः जूगु अनुभव नं थुगुसी जूगु दु । थासं थासय् सांगठनिक रुपं हे प्रतिकार जूगु थुकिया दसि खः । तर नेवाःत समुच्चरुपं सतकय् कुहांवःगु कारणं बन्दया प्रतिकार थुमिसं याये मफुत । थ्व बन्दयात कयाः संचार माध्यमत नं तसकं चर्चित जूगु दु । छगू न्हिपौ 'कान्तिपुर' व 'कान्तिपुर टेलिभिजन' नेवाः अधिकार विरोधी संचार माध्यमकथं हे चित्रण जूगु दु । थुमित वहिष्कार यायेमाःगु सः सार्वजनिक रुपं हे पिदंगु दु । मेखे मेमेगु संचार माध्यमय् टिभि च्यानलपाखें नं समाचारया नामय् थ्व बन्दयात नकारात्मकथं जक प्रचार यानाच्वंगु खने दत । नेवाः न्ह्यलुवातय्त टेलिभिजनय् काःगु अन्तर्वार्ताय् नं संचार आचार संहिताया अःखः तसकं हे हेबाय्चबाय् यानाः न्ह्यसः न्यनेगु ज्या जूगु खँ चर्चाया विषय जूगु दु । नेवाःत माल धाःसा छप्पँ जुयाः थःपिनि अधिकारया निंतिं सतकय् कुहां वयेफु धयागु सन्देश आःया आन्दोलनं बिउगु दु । गैर नेवाःतय्गु ध्यान थुकिं अवश्य हे सालाकाःगु दु । थ्व कारणं आः नेवाः न्ह्यलुवात थःपिनिगु अधिकार प्राप्तीया ख्यलय् अझं सशक्त जुयाः कुहां वयेमाःगु दु । थुकथं हे थःपिनि मागया बारे नं निश्चित धारणा ब्वलंकेमाःगु दु । थ्व नेपालमण्डल बन्दया लिधंसाय् सम्बन्धित ख्यलं नेवाःतय्त नेवाः स्वायत्त राज्य निर्माणया विषयय् सहलह ब्याकेत आह्वान याइगु खः कि मखु धयागु खँय् उत्सुक जुयाच्वंगु दु । थ्व ध्यानाकर्षण बन्दयात सरकारं वास्ता मयात धाःसा थ्व स्वयां कडा कार्यक्रम सार्वजनिक जुइमाः । थुकी नं सकल नेवाःतय्गु थुकथंया हे समर्थन दइगु खँय् सकलें निश्चिन्त जुइमाः । नेवाः राज्य प्राप्तीया निंतिं न्ह्याथेंजाःगु कष्ट सह यायेत नं नेवाःत तयार दु धयागु सन्देश जग जाहेर जुइमाः ।,http://www.nepalmandal.com/content/1869.html
आदिवासी फिल्म फेस्टिभलय् नेवाः फिल्म ,"Posted on Mon May 25, 2009  5:39 pm NST",स्वदँ न्ह्यवंनिसें लगातार न्ह्याना वयाच्वंगु नेपाल अन्तर्राष्ट्रिय आदिवासी फिल्म फेस्टिभलया स्वकःगु संस्करण थुगुसी तछलाथ्व ५ निसें ८ जेठ १४ गते निसें १७ तक स्वनिगलय् जुइगु जूगु द । नेपाः देय्या नेवाः भाय् लगायत थीथी आदिवासी जनजातिया भासं दयेकातःगु न्ह्यगू बाखं हना संकिपा व गुंगू डकुमेन्ट्री फिल्म दथुइ धेंधेंबल्लाः जुइगु थुगुसीया फेस्टिभल विशेष यानाः अन्तर्राष्ट्रिय श्रम संगठन महासन्धि १६९ दुने आदिवासीया खँ अले संविधानसभा थेंज्याःगु विषयय् केन्द्रित जुइगु खँ ग्वसाः खलः ईन्डिजिनियस फिल्म अर्काइभ आईफा या कजि नबीन सुब्बां कनादिल । संविधानसभा विषयस केन्द्रित जुयाः दयेका तःगु ुबिल्डिंग डिग्नीटीु नांयागु डकुमेन्ट्री फिल्मय् बोलिभियाय् संविधानसभाया िनंितं जूगु आन्दोलनया प्रशंग न्ह्यब्वयातःगु दु । थ्व डकुमेन्ट्रीयात थुगुसी फेस्टिभलया उलेज्याझ्वलय् हे न्हापांगु फिल्मया रुपय् क्यनीगु ग्वसाः दु । अथे हे तुं नेपाः दुने आदिवासी जनजातिसें थःगु अधिकारया िनंितं यानाच्वंगु संघर्षया खँ ज्वनाः दयेकातःगु ुद लङ्ग जर्नीु नं थ्व फेस्टिभलया मू आकर्षण खः । थ्व डकुमेन्ट्रीया निर्देशक नबीन सुब्बा खः । नेपाः दुनेया तामाङ्ग गुरुङ लेप्चा सुनुवार थारु मगर लिम्बु बोटे माझी व नेवाः भाय्या थीथी संकिपा व डकुमेन्ट्री दुथ्यानाच्वंगु थुगुसी फेस्टिभलया न्हापांगु न्हि तछलाथ्व ५ जेठ १४ गते विहिवाः कुन्हु सनिलया ४ः३० ताः इलय् ुग्वाय्मरु तछलाथ्व ६ १५ गते शुक्रवाः कुन्हु सुथसिया ११ ताः इलय् ुनेवाः म्युजिक भिडियो ः आएन अनगोइंग जर्नीु व तछलाथ्व ७ १६ गते शनिवाः कुन्हु सनिलया ५ ताः इलय् ुयाकः म्ह्याय्ु क्यनीगु जूगु दु । थगुने ुतुईसंु नांयागु डकुमेन्ट्री दयेकाः प्रशंसित जूम्ह निर्देशक पि्रनाराज जोशीया न्हूगु डकुमेन्ट्री ुग्वाय्मदु दुने थिमिया छज्वः कुम्हाः तिपूया संघर्षयात न्ह्यब्वयातःगु दुसा निर्देशक विराजकाजी राजोपाध्ययं दयेकादीगु ुनेवाः म्युजिक भिडियो ः आएन् अनगोइंग जर्नीु दुने म्युजिक भिडियोया ख्यलय् नेवाः संगीत बारेया अभिलेख न्ह्यब्वयेगु कुतः जुयाच्वंगु दु । अथे हे तुं निर्देशक राजु श्रेष्ठया संकिपा ुयाकः म्ह्याय्ु छम्ह विवाहित मिसां उच्च शिक्षा हासिल यायेया िनंितं याइगु विद्रोहया बाखं खः । थुकी नेवाः संकिपा ख्यलय् नांदंम्ह हिरोनी भिन्तुना जोशीया मू भूमिका दु । थगुसीया फेस्टिभलय् अप्रतियोगी फिल्मया रुपय् ग्वसाः खलकं न्ह्यब्वयेत्यंगु ुसिनर्जी अफ विमेनु शीर्षक दुने दुथ्यानाच्वंगु िझंस्वंगू शर्ट फिल्मय् सुनीता राजभण्डारी श्रेष्ठं निर्देशन याःगु ुबार् ह दिनु दुने नेवाःतय् बार् हाः तयेगु संस्कार व लुनिभा तुलाधरं निर्देशन याःगु ुसमलिु दुने नेवाः इहिपा परम्पराय् भम्चालिसे पासा वनीम्ह मिसाया संस्कारया खँ न्ह्यब्वयातःगु दु । थ्व निगुिलं शर्ट फिल्म १०-१० मिनेट तिया जक खःसा मुक्कं सिनर्जि अफ विमेन दुने आदिवासी जनजाति मिसा निर्देशकतय्सं दयेकूगु िझंस्वंगु शर्ट फिल्म दुथ्यानाच्वंगु दु ।,http://www.nepalmandal.com/content/1642.html
आन्दोलनं देय् व जनताया कल्याण मयात ,"Posted on Sun Jun 7, 2009  5:08 pm NST",विदेशी भूमिइ बसोबास यानाच्वंपिं तामिलतय्सं जिमित सिंहाली समुदायं भेदभाव यात धकाः अलग्ग तामिल राज्यया माग यानाः शुरु याःगु युद्ध २६ दँ लिपा तिनि श्रीलंकाया सेनां दबे याना छ्वत । सार्कया मेगु राष्ट्रया पाकिस्तानय् नं तालिवानतय्सं मुस्लिम कानून शराइ नियमयात पूरा पाकिस्तानय् संचालन यायेगु हिसाबं युद्ध यानाच्वंपिंत नं पाकिस्तानया सेनां दबे यायां वनाच्वंगु दु धकाः संचार माध्यमं धयाच्वंगु दु । सार्क संगठनया सदस्य राष्ट्र श्रीलंका व पाकिस्तानया घटना प्रकृतिया अध्ययन याना स्वयेबलय् थथे अनुमान यायेफु । श्रीलंकाय् २५ प्रतिशत तामिलतय्सं पृथक तामिल जातिया राज्यया लागिं संघर्ष यानाच्वंगु खसा पाकि- स्तान चाहिं मुस्लिम धर्म बाहेक मेमेगु धर्म व जातियात थाय् मबीगु लाहिं तालिवान लडाकु युद्ध यानाच्वंगु खः । श्रीलंकाया घटना छु प्रस्ट जू धाःसा देशभक्ति विवेकी नेतात सत्ताय् थ्यन धाःसा देय्यात बिखण्डन यायेत स्वईपंत मुकाबिला यानाः दमन यायेफु । पाकिस्ताया घटनां थ्व क्यना बिल शक्तिशाली विदशी राष्ट्रया स्वार्थय् धक्का लाइगु संकेत खने दत कि विद्रोही सखाप यायेगु लागिं विवेकं माक्व सहयोग बीफु । पाकिस्तान विशेष यानाः अमेरिकाया राजनीतिक चलखेल अप्वः जुइगु देश खः । पाकिस्तानया अर्थनीति नं अमेरिकाया हे ग्वाहालिं चले जुयाच्वंगु धायेमाः । यदि कट्टरपन्थी तालिवानं पाकिस्तान कब्जा यात धाःसा उकियापाखें जुइगु राजनैतिक व आर्थिक फाइदां अमेरिकां प्रत्यक्षँ वा अप्रत्यक्ष रुपं पाकिस्तानयात सैनिक ल्वाभः ग्वाहालि यानाः तालिवान विरुद्ध युद्ध याकूगु खः । तालिवान विरुद्ध युद्धय् पाकिस्तानी सैनिकं बिजय प्रँप्त याइगु निश्चित खने दयेधुंकल । तामिल लडाकुतय्त व कट्टर तालिवान लडाकुतय्त सरकारी सेनां दबे यानाच्वंगु ठिक वा बेठिक धइगु सरोकारया विषय मखु धाःसां नं झीगु देय्या राजनैतिक पार्टीतय्सं चिउताः कयाच्वंगु दु । थनया राजनैतिक पार्टीतय्सं थःथःगु कथं राजनैतिक विश्लेषण यानाच्वंगु दु । थौंकन्हय्या नेपाःया पक्षय् काँग्रेस व एमालेया सरकार खःसां माओवादी पार्टी विपक्षँय् च्वनाच्वंगु दु । काँग्रेस व एमालें माओवादी पार्टीया सिद्धान्त नीति व व्यवहार ययेका मच्वंगुलिं माओवादीया शक्तियात कमजोर यायेगु रणनीतिइ वनाच्वंगु खनेदु । सत्तापक्षँ पार्टीतय्सं थथे अनुमान यानाच्वंगु दु । आःया नेपाःया राजनीतिक परिस्थितिइ माओवादी पार्टी रक्षुत्मक स्थितिइ च्वनेत बाध्य जुयाच्वंगु दु धाल । माओवादी पार्टीं आक्रमक नीतिइ वनेगु आँट दइ मखु धाल । छाय्धाःसां प्रधानसेनापति प्रकरणयात कयाः राष्ट्रपतिया निर्णयया विरुद्ध माओवादीं सतक व सदनय् वनाच्वंगु विदेशी शक्तियात ययेकाच्वंगु मदु । आः नं माओवादी न्हापा थें युद्धय् कुहां वल धाःसा गथे तामिल नेतातय्त सखाप यात माओवादी नेतातय्त नं याइ धकाः सचेत जुयाः खालि जुलुस व हडतालय् जक सीमित जुयाच्वनी धकाः नं राजनैतिक विश्लेषकतय्सं धायेगु यानाच्वन । छगू थ्व नं खः सत्ताय् वनाः सत्ताया सुविधाया सवाः कायेधुंकूगुलिं नं जनयुद्धय् कुहां वये थाकुइगु स्वाभाविक खः । झीगु देय्या दुर्भाग्य थ्व खः धायेमाः छाय्धाःसां फुक्क नेतातय्त भारतं थःगु इशाराय् प्याखं हुइकाः जनतायात दुःख कष्ट व भारत सरकारयात हाईसन्चो यानाच्वंगु दु । ००७ सालया राणा विरोधी संघर्ष नं भारतया आशिर्वाद कयाः सफल जूगु खः । जव राणाभक्ति नाश यात देय्या अवस्था ठिक जुइमाःगु खः । तर परिणाम अःखः जुल । अथे धयागु सन १९५० या सन्धि नेपाःयात भारतया ल्हातय् तयेगु सन्धि थें जक जुल । सन १९५० या सन्धिया आधार कयाः नेपाःया उत्तरी इलाकाय् भारतया सेना वयाः चेकपोष्ट खडा यात । २००७ साल लिपा भारत सरकारं नेपाःयात थःगु देय् अन्तर्गत तयेगु भूमिका म्हितूगु नं खः । व ईया प्रधानमन्त्री वीपी कोइरालां थ्व तक नं धाल कि नेपाः छगू भारतया प्रशासनिक इकाई जक खः । कांग्रॆस पार्टीं नेपाःयात भारतनाप बिलय यायेगु पक्षँय् तकं दु धयागु आश्रय प्रकट याःगु खः । नेपाःया राष्ट्रभक्त जनतां जुजु महेन्द्रयात राष्ट्रवादी धायेगु यानाच्वंगु दु । ००७ सालया राजनैतिक बुद्धिजीवीतय्सं नं थथे धयाच्वंगु नं खः जुजु महेन्द्रं सैनिक बल मार्फत सत्ता मकाःगु जूसा प्रजातन्त्र धा धां देय्या अस्तित्व समाप्त जुइधुंकल जुइ । राज संस्थां नं एकलौटी ढंगं पंचायती शासन धकाः तानाशाही शासन चले याःगुलिं जनतां राजसंस्थायात बाःगः मिखां हे स्वये मययेका हल । वहे मौकाय् हानं भारतया आशिर्वाद कयाः बहुदल नेतात मिले जुयाः प्रजातन्त्र हल । २०४६ सालया प्रजातन्त्रपाखें नं खालि व्यक्ति हिल देशय् महिउ । व्यक्ति हितया अर्थ खः नेतात फुक्क धनी जुल । जाति हितया अर्थ खस ब्रम्हूतय् यक्व उन्नति जुल । ०४६ सालया प्रजातन्त्रं नं देय् व जनताया अवस्था स्यना वन धकाः माओवादी नेता व न्हय्गू दलया नेतात दिल्लीइ वनाः १२ बुँद समझौता यानाः माओवादी नेतात नं भारतया चक्रब्यूहलय् फँसे जुल धकाः राजनैतिक बौद्धिक मनूतय्सं धायेगु यात । ०६२/०६३ या जन आन्दोलनं नं नेपाःया जनताया भागय् अशान्ति डर त्रास व महंगीया मार फयेमाल । थ्व आन्दोलन नं खाली खस ब्रम्हू मधेसी व भारतयात जक फाइदा जुल । झीगु धापू छु धाःसा विदेशीयाके ग्वाहालि काये मजिउ धायेत्यनागु मखु खालि ग्वाहालिया नामय् दलाल जुयाः देश घातक ज्या याये मजिउ जक धायेत्यनागु खः । झीसं श्रीलंकापाखें शिक्षा कायेमाः । श्रीलंकाया भू।पू राष्ट्रपति जयवद्र्धनया चलाकी दिमागं भारतया सेना व तामिल सेना दथुइ युद्ध चर्के याकाः भारत व तामिलया स्वापू स्यंकाबिल । थःगु देशया लागिं सफल नेतृत्वं छु छु याइ धइगु थ्व छगू शिक्षा खः ।,http://www.nepalmandal.com/content/1894.html
माओवादी-एमाले स्वापूया थहांकुहां ,"Posted on Mon May 25, 2009  5:38 pm NST",राजनीतिक अस्थिरता उपजया रुपय् संविधानसभाया चुनाव धुंकाः नं स्थायी प्रकृतिया सरकार नेपालय् गबलें मवल । छकःपितं सरकार हिलीबलय् पिदनीगु राजनीतिक अस्थिरताया कारणं नेपाःया प्रगति हे बाधक जुयाच्वंगु वास्तविकता खः । माओवादी नेतृत्वया सरकार क्वःदलेधुंकाः स्वाभाविक रुपं मेगु सरकार दयेकेमाःगु बाध्यता व्यवस्थापिका संसदया खः । नेपाःया इतिहासय् ०५१ सालय् एमालेया अल्पमतया सरकार नं गुला जक न्ह्यायेफत । उबलय्या यथास्थितिवादी व दक्षिण- पन्थीतय्सं एमालेया सरकारयात असफल यायेत निरन्तर न्ह्याकूगु कुतः स्वरुप अविश्वासया प्रस्ताव मार्पुत सरकार क्वःथल । थुगुसीया वाम- पन्थीतय्गु नेतृत्वया सरकार उकथंया वाता- वरणं क्वःमदःसां राष्ट्र- पतिया हस्तक्षेप व तत्कालिन प्रधानमन्त्री प्रचण्डपाखें सार्वजनिक रुपं हे अभिव्यक्ति मार्पुत विदेशी हस्तक्षँेप विशेष यानाः भारतपाखें सरकारया निर्णयय् असहयोग व हस्तक्षेप अप्वःगुिलं राजीनामा बियागु खँ स्पष्ट याःगु खः । थुकथं राजीनामा मबिउगु खःसा माओवादी बाहेक फुक्क राजनीतिक दलतसें असहयोग यायेगु कथं राष्ट्रपतियाथाय् तःगु निवेदनया आधारय् नं माओवादी नेतृत्वया सरकारं व्यवस्थापिकाय् बहुमत खाके मफइगुिलं अविश्वासया प्रस्ताव संसदय् वइगु निश्चित हे खः । तर माओवादी प्रधानमन्त्रीं अज्याःगु स्थिति वये न्ह्यः हे संवोधन मार्पुत थःगु राजीनामा बियाबिल । न्हूम्ह प्रधानमन्त्री कथं एमालेया बरिष्ठ नेता माधव नेपालया व्यवस्थापिका संसदं ल्यःगु दु । थ्व प्रधानमन्त्री पद एमालेया थःगु शक्तिया कारणं स्वयां नेपाली कांग्रेसया नेता गिरिजाप्रसाद कोइरालाया विशेष पहलं वःगु खँय् शंका मदु । माओवादी नाप सहकार्य व सहमति याना वनेगु सवालय् संधिवानसभाया चुनाव धुंकाः नेपाली कांग्रेस व माओवादी दथुइ बिचाः पाना वनेवं नेपाली राजनीतिया छगू धु्रव माओवादीपाखे व छगू धु्रव कांग्रेसपाखे विभाजित जूगु खः । थुकथंया निगू धु्रवया राजनीतिइ संविधानसभाया अधिकांश दलत ुस्वीङु जुयाच्वनेगु नियतिया शिकार नेपाःया राजनीति जुल । गुिकं यानाः माओवादी व कांग्रेस बाहेकया एमाले लगायतया दलत गबलें माओवादीनाप गबलें कांग्रेसनाप सतिना जुइगु प्रवृत्तिं आः मुक्त जुइ फइ मखुत । न्हूम्ह प्रधानमन्त्री माधव नेपालं ततःधंगु दलत जक मखु चिचीधंगु दलयागु नं समर्थन कयाच्वने मफुत धाःसा थ्व सरकार क्वःदलीगु अवस्थाय् दुगुिलं नं थ्व सरकार यक्व ई न्ह्याइगुगु खँय् यक्वसिनं शंका यानाच्वंगु खः । माओवादीनाप च्वनेगु कि कांग्रेसनाप धइगु सवालय् फुक्क धइथें दल दुने विवाद खनेदु । विशेष यानाः एमाले व मधेसी फोरम दुने थुकथंया विवादं सरकारया आयु क्वःछीगु पुयाक्टर कथं कायेगु याः । एमाले दुनेया अध्यक्ष झलनाथ खनाल वामदेविपं तुलनात्मक रुपय् माओवादीनाप सहकार्य यायेगु पक्षय् अर्थात वाम वाम दथुया एकतायात अप्वः न्ह्याकेगु पक्षयािपं खने दुसा शुरुंनिसें खड्ग ओली लगायतया छथ्वः नेतात माओवादी स्वयां कांग्रेसनाप सहकार्य याना वनेगु अर्थात वाम प्रजातान्त्रिक सहकार्यय् बः बीिपं खः । राष्ट्रपति चुनावया इलय् माधव नेपालयात राष्ट्रपति दयेकेगु एमाले-माओवादी सहकार्य झलनाथ वामदेवया पहलं अन्तिमय् थ्यनेधुंकाः माओवादीं उगु सहमति अस्वीकार यायेवं पार्टी दुने झलनाथ वामदेवया क्रेडिबिलिटी क्वपालाः छक्वलं हे खड्ग ओलीिपं द्यःने लाः वल । अले खड्ग ओलीपिनिगु पहलं हे कांग्रेस- नाप एमालेया सहकार्य संभव जुयाः राष्ट्रपतिया पदय् कांग्रेसया उम्मेदवार त्याकेगु िनंितं संविधानसभाय् बहुमत खाकेत सफल जुल । थुगु गल्तीया कारणं राष्ट्रपति पदय् माओवादी प्रतिकुलया थ्यनेवं माओवादी सरकार व राष्ट्रपति दथुइ तालमेल असम्भव जूगुया लिच्वः खः प्रचण्डया प्रधानमन्त्री पदं राजीनामा । लिपा थ्व गल्ति महसुस यानाः माओवादीं एमालेनाप सम्बन्ध सुधार यानाः सभामुखय् एमालेया सुभाष नेम्बाङयात निर्विरोध यायेगु ज्याय् माओवादीं ग्वाहालि यात । लिपा माओवादी अध्यक्ष प्रचण्डयात प्रधान- मन्त्री दयेकाः सरकारय् नापं सहभागी जू वनेगु सौहार्दपूर्ण स्वापू एमाले व माओवादी दथुइ कायम जुल । तर प्रधानसेनापतियात कारवाही यायेगु सवालय् प्रधामन्त्रीपाखें सरकारय् दुथ्याःगु फुक्क दलनाप पूर्व सहमति कायम याकूगु खँ ला स्पष्ट हे जुल । तर थुकथं सहमति दयेकेगु ज्या विशेष यानाः एमालेया सवालय् धाःसा पार्टीनाप मखुसें पार्टीया अध्यक्षनाप जक वा प्रधानमन्त्री नाप खँ ल्हाःिपं झलनाथ व इश्वर पोखरेलनाप जक याःगु थें जू वन । लिपा थ्व सवाल सार्वजनिक विवादया विषय जू वंबलय् झलनाथ व ईश्वर पोखरेलं माओवादीयात बचं बिउ थें पार्टी दुने प्रधानसेनापति- यात कारवाही याःसां जिउ धकाः निर्णय याकेगु वातावरण दयेकेगु खँ असफल जूगु सत्य खः । एमाले दुने प्रधानसेनापति विरुद्ध माओवादी पलाःया विरोधय् बहुसंख्यक सदस्य खने दयेवं स्वाभाविक रुपं माओवादी-एमालेया स्वापू त्वाःदलीगु जुल । एमाले-माओवादी स्वापू बमलायेवं नियमित कथं हे मेम्ह एमाले नेता खड्ग ओलीया जिम्मेवारी अप्वल कांग्रेसनापया सहकार्य न्ह्याकेगु िनंितं । फलस्वरुप खड्ग ओलीपिनिगु पहलं हे माधव नेपालयात प्रधानमन्त्री दयेकेत सफल जुल । अजू -चायापुगु खँ खः कि न्ह्याबलें पदलोलुपताया द्वपं फये मालाच्वंम्ह नेपाली कांग्रेसया वयोवृद्ध नेता गिरिजाप्रसादं तकं माधव नेपालयात प्रधानमन्त्री दयेकेगु ज्याय् तन मनं ग्वाहालि यात । भाग्य ईश्वर व ज्योतिषय् कम्युनिष्टतय्सं विश्वास मयाःसां माधव नेपाल प्रधानमन्त्री जूगुयात धाःसा भाग्यया हे खेल धाईपं नं यक्व दु । तत्कालिन जुजु कांग्रेस व माओवादीपाखें तःकःमछि धोका फयेमाःम्ह माधव नेपाल संविधान- सभाया चुनावय् निगू क्षेत्रं बूम्ह खःसां इलय् इलय् माओवादी व कांग्रेसयात माधव नेपाल हे मालीगु बाध्यताया कारणं थौं माधव नेपाल प्रधानमन्त्री जुइ खंगु खः । विचार व कार्यक्रमया आधारय् राजनीतिक सहकार्य जुइ धइगु ला किसिया क्यनेगु दं थें जक खः धइगु खँ ला हानं छकः पुष्टि हे जूगु दु ।,http://www.nepalmandal.com/content/1641.html
नेवाःत होशियार जुइमाल ,"Posted on Mon May 25, 2009  5:40 pm NST",नेवाःतय्गु मौलिक जातीय विशेषता कथं दुगु सभ्य सदाचारया लबः काये कथं नेपाःया राज्यस्तरं आदिवासी नेवाःतय्गु अहित जुइगु ज्याखँत न्हापांनिसें न्ह्याका वयाच्वंगु दु । छगूयां लिपा मेगु अहितया ज्याखँ छगूयां लिपा मेगु सरकारं याना वयाच्वंगु आः तकं मदिउनि । वंगु यँयाःबलय् नेवाःतय्गु सांस्कृतिक पर्वयात न्हंकेगु कथं गज्याःगु षडयन्त्र यात । यदि नेवाःत छधी मजूगु खःसा यँयाः धइगु दन्त्यकथा हे जुइगु । थ्वहे झ्वलय् आः हाकनं नेवाःतय्त ुटेन्सनु जुइ कथं सरकारं काठमाडौं उपत्यका शहरी विकास सम्बन्धी विधेयक हयेगु सुरसार याःगु खनेदु । थ्व विधेयक कथं सरकारं स्वनिगःया जग्गा अधिग्रहण यानाः वस्ती विकास यायेगु लक्ष कयातःगु दु । थ्व धइगु नेवाःतय्गु ततःधंगु फाँट जग्गात सरकारं अधिग्रहण यानाः अन पिनें वयाच्वंिपंत आवास विकास यानाः स्थापित यायेगु षडयन्त्र खः । स्वनिगलय् च्वंिपं नेवाःतय्त तितर बितर यायेगु लक्ष्य तयाः हयेत्यंगु थ्व विधेयक नेवाःमारा विधेयक खः । सरकारं तत्काल लित कायेमाः । मखुसा थ्व विधेयकया विरोधय् हानं नेवाःत दना वये मालेफु । ७५ जिल्लाया मनूतय्गु इच्छा धइगु हे थ्व स्वनिगलय् छखा छेँ दनाः च्वनेगु खः । थ्व लक्ष्य पूवंकेत स्वनिगःया जग्गा ल्हातय् लाकाः नेवाःतय् अहित मयासें मगाः । उिकं उमिसं इलय् ब्यलय् थनया जग्गा सम्बन्धी न्हून्हूगु कानून व्यवस्था हयाच्वंगु दु । गुथि जग्गा मीगु व्यवस्था जग्गा धनी व म्हय् दथुइ ल्वापु यायेगु भूमि सुधारया व्यवस्था धइगु थ्व स्वनिगःया नेवाःतय्गु जग्गात याउँक पिनें वःिपंसं ल्हातय् लाकेगु सुनियोजित दाउ जक खः । थ्व विधेयकया विरोध झीसं छधी जुयाः यायेमाः । थ्वहे झ्वलय् थ्व स्वनिगलं प्रतिनिधित्व यानादीिपं सभासद व नेवाः सभासदतय्त थःथःगु पार्टी दुने थ्व विधेयक बारे अवगत याकेत इनाप यायेमाः । नेवाःतय्गु सहनशिलतायात हाथ्या बीगु दुस्प्रयास यक्व जुल आः थज्याःगु दुस्प्रयास सुनां नं यात धाःसा नेवाःतय्सं न्हापा न्हापा थें सह यायेगु जुइ मखु । झी नेवाःतय्सं नं नेवाः दने नेवाः खनेगु कुतः यायेमाल । झीगु थ्व हे कमजोरीया फाइदा कयाः थन पिनें वयाच्वंिपंसं झीगु बराबरी स्थापित याना वयाच्वंगु दु । दाजु किजाया ल्वापु मिले याईपं झी नेवाः मखु कर्पिं जुयाच्वंगु दु । झी दुने झी धइगु भावनायात च्याके माल । नेवालं नेवाःयात तिबः बी माल । चक्रपथ दुने पिने जक मखु अनं दुनेया नेवाः मू वस्ती वयेगु लागाय् तकं पिनेयापिनिगु बाहुल्यता दयेधुंकल । नेवाःतय्गु मू लागा वंघः असं मरु मंगःबजाः लगंख्यः पूच्व सानेपा ग्वार्को कोटेश्वर थिमि जगाति थेंज्याःगु थासय् तकं बालं च्वंिपं पिनेया मनूत झीगु बराबरी थ्यनेधंुकल । थ्व गम्भिर विषय खः । झी नेवाः- तय्गु लािगं बालं बी दत धकाः धमाधम पिनेया मनूतय्त त्वाः वस्ति त्वःताः वनेगु धइगु झीगु लागाय् झी हे अल्पमतय् लाइगु खँयात आः नेवाःतय्सं बांलाक हे थुइकेमाल ।,http://www.nepalmandal.com/content/1643.html
माधव नेपालया नौटंकी ,"Posted on Tue May 26, 2009  5:15 pm NST",देशय् अन्तत स्वंगूगु तःधंगु राजनीति पार्टी नेकपा एमालेया बरिष्ठ नेता माधवकुमार नेपाल प्रधानमन्त्री जूगु दु । न्हापांनिसंे छगू हे जक ध्यानमग्न जुयाः वय्कः प्रधानमन्त्रीया लािगं प्रकि्रया पुवंकादीधुंकूम्ह नेता खः । वय्कलं छगू इलय् ला थः मां मदुगु बर्खी तकं मच्वँसे प्रधानमन्त्री जुइत शुटकेशय् लंसुरुवाः तयाः दरवारं सःती ला धकाः पीगु ज्या तकं यानादीगु खः । आखिर उगु इलय् असक्षम धकाः जुजु ज्ञानेन्द्रं घोषणा यानातःम्ह शेरबहादुर देउवायात हे पवित्र जल छ्वाकाः हाकनं प्रधानमन्त्री नियुक्ति यानाबिल । थुकथं देशय् प्रतिगमन कालंनिसें हे जुजुया प्रतिगमनकारी प्रधानमन्त्री जुइत तकं तयार जुयाः जुजुयात पाँय्म्वहः देछानाः विवादय् वयाच्वंम्ह कम्युनिष्ट नेता थौं प्रधानमन्त्री जूगु दु । पुँजीवादी व्यवस्थाय् मन्त्री प्रधानमन्त्री जुइगु तःधंगु खँ मखु । बरु उगु व्यवस्था देशवासीयात गुकथं चित्त बुझे जुइक सेवा यायेत स्वइ धइगु मू खँ खः । देशय् न्ह्यागु हे सरकार वःसां आखिर नेपाली जनतां न्हिया न्हिथं नये माःगु नये खं कि मखं व त्वनेगु त्वने खं कि मखं धइगु मूल सवाल खः । तर गुला तक एमाले शासनकालय् उपप्रधानमन्त्री जुइधुंकूम्ह मनूयात हाकनं छक्वः देशया शासन सत्ताय् वनेगु ह्वःताः चूलाःगु दु । व चिठ्ठा लाःगु थें जक जुयाच्वंगु दु । माधवकुमार नेपालयात वयागु योग्यता क्षमता व अनुशासन- यात मूल्यांकन याना स्वयेगु खःसा शेरबहादुर गथे जुजुं असक्षम धाःसां सक्षम जुयाः प्रधानमन्त्री तुं जूवःगु खः आः प्रधानमन्त्री जुयाच्वंम्ह माधवकुमार नेपाल नं अथे हे नेपाली जनतां निगू निगू थासं बुकाः नं हाकनं राजनीतिक दलतय्गु सहमतिइ प्रधानमन्त्री यानाहःगु कारणं असक्षम प्रधानमन्त्री मध्ये नं चिठ्ठां लाःम्ह प्रधानमन्त्री हे खः । मनूया क्षमता योग्यता धइगु दबुली थहां वनाःलि हे तिनि क्यने फइगु खः वा खने दइगु खः । माधव नेपाल छगू इलय् बैंकय् स्टोरकिपरया ज्या याइम्ह धाइ । उगु इलय् वयाके उलि टेन्सन नं मदयेफु । तर आः थीथी राजनीतिक पार्टीं थःिपंत क्वःथलीगुनिसें छु याइ गथे याइ धइगु चिन्ता अप्वयाच्वंगु जुइफु । अथे जुयाः राजनीतिक नेतातय्गु भाषण वक्तब्य व उमिगु आश्वासनया भरय् म्वाइपि सर्वसाधारण नेपाली जनता हाकनं छकः थारान्हुया च्वनेमाःगु स्थिति दु । सामान्यतया मनूत थःगु क्षमता व योग्यतां हे गनं गन थ्यनीगु खः । तर गबलें गबलें धाःसा मेपिनि अपमानं नं मनूत छगू थासं मेगु थासय् थ्यनी । माधव नेपाल अज्याःम्ह हे व्यक्तित्व खः । अथे धइगु तपाःलं सुरुवाः ज्वनाः पियाच्वगु इलय् मांया बर्खी मच्वंगु इलय् व जुजुया पालिइ दां छायाः जूगु इलय् वयागु नियत थुइकाः संविधानसभाया चुनावय् स्वनिगः व स्वनिगलं पिनेया नेपाली जनतां एमालेया शीर्षस्थ नेता माधवकुमार नेपालयात बहिष्कार यानाः संविधानसभाया चुनावय् बुका बिउगु खः । थथे गाक्क बेइज्जती कमे याये धुंकूम्ह माधवकुमारयात थःगु पदय् च्वनाच्वनेत मछालापुसे च्वनाः जुइ सविधानसभाया चुनाव लिपा वय्कलं थःगु पदं राजीनामा बियादिल । पार्टीया जिम्मेवार पद महासचिवं राजीनामा यानाः सन्यासी जुयाच्वंम्ह माधव नेपालयात हाकनं एमालेया हे छम्ह सभासदं थःगु सभासद् पद बली बियाः संविधानसभाय् छ्वयाहःगु खः । हाकनं वयागु असक्षमता सक्षमताय् परिणत जूवन । थौंकन्हय् धाःसा हाकनं अध्यक्ष पदय् त्याकावःम्ह झलनाथ खनाल स्वयाः च्वय्या पदय् यंकाः प्रधानमन्त्री जूवंगु दु । सामान्य बहुमत सदनय् प्रधानमन्त्री ल्यइगु प्रतिकि्रयाय् प्रतिद्वन्द्वी मदयेवं हे वय्कः निर्विरोध निर्वाचित जुयादिल । थथे मनू गनं गन यनेफु व असामान्य अवस्थाय् लायेधंकूम्ह मनू तकं थासय् यनेफु धइगू ज्ञान माधव नेपालया जीवनचक्र खने दयावःगु दु । नेपाली जनतां अपेक्षा यानातःिपं मनूत धाःसा थौं ध्याकुनय् लालां वनाच्वंग दु । अज्याःगु थीथी समस्याया कारणं यानाः थौं स्वम्हम्ह कम्युनिष्ट प्रधानमन्त्री धाःम्ह माधव नेपाल नं छम्ह जोकर साबित जुइगु निश्चित दु । छाय्धाःसां वय्कःया सरकार थौं क्वःदली ला कन्हय् क्वःदली ला ठेगान मदुनि । एमालेया अल्पमतया सरकारया पालाय् शेरबहादुर देउवायात अयोग्य हे खःसां अबलय् भाग्यबस प्रधानमन्त्री जुइगु ह्वःताः चूलाःगु खः । अथेहे थौं दकलय् तःधंगु दल खयां नं माओवादीया अल्पमत सरकार क्वःदःगु कारणं स्वंगूगु तःधंगु दलया नेता नेपाल प्रधानमन्त्री जूवंगु दु । पार्टी अधिवेशनय् थः त्याइ धइगु ग्यारेन्टी मदयेवं थःगु मत के।पी। ओलीयात समर्थन यानाः नं के।पी। ओली बूगु कारणं पार्टी- पाखें हे वयात मर्यादित वरिष्ठ नेताया पद बियाः ज्या याकातःगु कारणं वयात थौं थुगु प्रधानमन्त्रीया ह्वःताः चूलाःगु खः । वास्तवय् निगू थासं बूम्ह मनूयात प्रधानमन्त्री यायेगु धइगु ला नेपाली जनताया बेइज्जत हे खः । राजनीति थुइकां थुइके मफइगु विषय खः धइगु हाकनं छकः प्रमाणित जूगु दु । सम्पूर्ण नेपाली जनतां हे थौं गणतन्त्र व स्वशासनयात माने यानाच्वंगु इलय् गणतान्त्रिक प्रधानमन्त्री जुइखंगु माधव नेपालया िनंितं सकारात्मक पक्ष हे खः । तर थुगु राजनीतिक गठबन्धन माय्का थंे बल्लाःगु मखुसंे कचिका थें तीजक जक साःसां थुसुक्क चबुइ फुगु गठबन्धन खः धइगु सीदु । छगू हे राजनीतिक पार्टीया नेतृत्वय् चले यायेत स्वःगु बहुमतया सरकार ला ताः ई टिके मजुइगु झीगु नेपालय् मेमेगु पार्टीया समर्थनं जक थः च्वय् वनेत स्वयाच्वंगु कारणं मेिपंसं ल्हाः लिकया बीवं थुगु सरकार क्वःदलीगु निश्चित दु । थौं एमालेयात व हे जक ग्याःचिकुं लितुलिनाच्वंगु दु । सामान्य बहुमतं जक त्याकूम्ह प्रधानमन्त्री जूगु कारणं आः छु जुइ अले छु जुइ धइगु मतिइ ततं हे गाक्क ज्या याये मफइगु जयाच्वन धइगु नं कन्हय् सीदइ तिनि । थथे ग्याग्यां प्रधानमन्त्री जुयाच्वनेगु स्वयां निर्धक्क न्हापा थंे हे ताः ई तक प्रमुख प्रतिपक्षीया भूमिकाय् च्वनेगु हे माधव नेपालयात कल्याण जुयाच्वंगु खः । तर आः वयाः जिम्मेवार पदय् च्वनाः ज्या यायेमाःगु कारण्ंा झीत माःगु अधिकारया लािगं हाकनं आन्दोलित जुइमाःगु स्पष्ट संकेत खने दुगु अवस्था ब्वलनाच्वंगु दनि ।,http://www.nepalmandal.com/content/1663.html
सेनाया कुसा क्वय् माधव सरकार ,"Posted on Thu May 28, 2009  5:47 pm NST",नेपाःया सामान्य ज्ञान धइगु सफुली आः थप न्ह्यसः वइगु जुइ गुगु थथे जुइफु 'निगू निगू थासं चुनाव बुनाः नं प्रधानमन्त्री जुइत ताःलाःम्ह नेपाःया प्रधानमन्त्री सु ?' वा 'गणतन्त्र नेपाःया निम्हम्ह प्रधानमन्त्री ग्वःगू थासं चुनाव बूम्ह खः ?' वास्तवय् जुइमाःगु न्ह्यसः मेगु हे खः तर सत्ताया लालसा व आशक्तिं यानाः थौं देशय् जनतां अस्वीकृत याःम्ह व्यक्ति प्रधानमन्त्री पदय् थ्यंगु दु । व नं छगू जक थासं मखु निगू निगू थासं संविधानसभा चुनावय् पराजित जूम्ह व्यक्ति माधव नेपाल राष्ट्रया प्रधानमन्त्री जूगु दुसा जनतां बिउगु अभिमतयात नं वर्तमान राजनीतिक पार्टीतय्सं उल्लंघन याःगु स्पष्ट जूगु दु । इतिहासया उगु पानाय् च्वय् न्ह्यथनागु न्ह्यसलं वर्तमान प्रधानमन्त्रीयात गुलि स्वर्गीय आनन्द वइगु खः व ला धायेफुगु अवस्था मदु तर वय्कःया लिपांगु पिंढीयात धाःसा थ्वहे न्ह्यसलं लित्तुमतु लीगु जकं मखु ला वय्कःया वंशजं वास्तवय् थः पुर्खा प्रधानमन्त्री धकाः गर्व याये न्ह्यः सामान्य ज्ञानया सफुली थप जूगु न्ह्यसःयात छकः लुमंकीगु खः । राजनीतिइ नं थःगु हे कथंया मूल्य व मान्यता दु धाइ । अले राजनीतिक राजनीतिक मूल्य मान्यता मंत धाःसा व राजनीति जुइ फइ मखु । नेपालय् ताः ई न्ह्यवंनिसें थनया प्रमुख राजनीतिक पार्टी धाःपिंसं थःगु राजनीतिक आस्थायात बह्रः तःगुलिं हे नेपालय् प्रजातान्त्रिक व्यवस्था सफल जुइ मफुगु खः । तर थौं थ्व खँ फुक्कं छखे लिकाः जनतां अस्वीकृत व्यक्तियात प्रधानमन्त्री दयेकेगु गुगु ज्या जुल थुकिं धाःसा हाकनं छकः नेपाःया राजनीतिक स्थितियात ध्याचलं छ्वाकेगु ज्या जूगु दु । थौंया विश्व राजनीतिइ नेपाः विश्वया केन्द्रय् लानाच्वंगु दु । थुकिया मू कारण धइगु माओवादीं न्ह्याकूगु झिदँया जनयुद्ध लिपा हाकनं माओवादी शान्तिपूर्ण राजनीतिक प्रकि्रयाय् वःगु जक मखु संविधानसभाया चुनाव मार्फत बहुमत हयाः थःगु सरकार तकं स्वनेत ताःलाःगुलिं खः । लोकतान्त्रिक विधि व मूल्य मान्यताय् जनताया निर्णय सर्वोपरी जुइ । जनतां गज्याःगु निर्णय बिल वहे निर्णायक खः । तर नेपाःया राजनीतिइ धाःसा जनता स्वयां नं पार्टीया नेता वा छुं छुं व्यक्तिया खँ हे निर्णायक जुयाच्वंगु दु । थुकिया लिपांगु दसि खः नेपाःया वर्तमान राजनीतिक घटनाक्रम । थौं वयाः जनतां चाहे मजूसां नं माधव नेपालयात देय्या प्रधानमन्त्री कथं नालेत बाध्य जूगु दु । तर छम्ह देय्या प्रधानमन्त्री प्रति जनतायाके गुलि हार्दिकता दयेमाःगु खः व धाःसा जनतायाके खने मदु । अले थथे छाय् जुल न्ह्यसःया लिसः बीत राजनीतिक पार्टीत तयार मदु । अथे धइगु सत्तारोहण याःगु राजनीतिक पार्टीतय्के अझ नं सामन्ती मानसिकता हावी जुयाच्वंगु दनि । खय्त ला नेपाली कांग्रेसया लिसें एमालें नं विधिया शासन धायेगु यानाच्वंगु दु । तर थौंया राजनीतिक घटनाक्रमयात स्वयेगु खःसा थन विधिया मखु व्यक्तिया शासन हावी जुयाच्वंगु दु । थ्वहे झ्वलय् माओवादीया नेतृत्वय् दुगु सरकारं कारवाही याःम्ह प्रधानसेनापति रुक्मांगद कटवालयात वर्तमान सरकारं यथापदय् कायम यायेगु निर्णय याःगु दु । अले थ्व निर्णय नं थज्याःगु इलय् पिहां वःगु दु गुगु इलय् प्रधानसेनापति रुक्मांगद कटवालं सर्वोच्च अदालतं बिउगु आदेशयात उल्लंघन यानाच्वंगु समाचार वयाच्वंगु दु । सर्वोच्चया आदेशयात तकं बारम्बार उल्लंघन यानाच्वंम्ह व्यक्तियात हाकनं प्रधानसेनापति पदय् निरन्तरता बीगु धइगु सैनिक अधिनायकवादय् थःपिं नं दु धकाः प्रमाणित यायेत स्वःगु जकं मखुला थौं न्ह्यसः दनाच्वंगु दु । माओवादीं सरकारया निर्णययात पालना मयाः धकाः जक प्रधानसेनापतियात कारवाही याःगु खः । तर थौं वयाः सरकारया निर्णय जक मखु कटवालं ला सर्वोच्च अदालतया निर्णययात तकं उल्लंघन यानाच्वंगु दु । अले थज्याःम्ह व्यक्तियात हाकनं प्रधानसेनापति पदय् निरन्तरता बीगु धकाः राजनीतिक पार्टी लगायत २२ दलं छु खँ साबित यायेत्यंगु खः थौं न्ह्यसः दनाच्वंगु दु । अले थुकथं राजनीतिक पार्टीया नेतात सरकारया छगू मन्त्रालय अन्तर्गतया छम्ह कर्मचारीयात बचे यायेत थुकथं छाय् ब्वाँय् जुयाच्वन धइगु न्ह्यसः नं थन ब्वलनाच्वंगु दु । थुकिया लिउने छु रहश्य दु धइगु खँ थौं हरेक सचेत जनताया दुने ब्वलनाच्वंगु दु । कटवालं थौं सर्वोच्चया निर्णय माने मयात कन्हय् हाकनं सरकारया मेगु निर्णय नं माने मयाइगु अवस्था वल धाःसा आः सेनापतिया लिउ लिउ ब्वाँय् वनाच्वंगु राजनीतिक पार्टीतय् हालत गज्याःगु जुइ सायद थुखेपाखे राजनीतिक पार्टीतय्सं सोचे याःगु मदुनि । मेता खँ धइगु आः सरकार गठन यायेगु निंतिं सक्रिय जुयाच्वंपिं राजनीतिक पार्टीतय्सं कटवालयात कटवाल छम्ह थनातःम्ह बुख्याःचा जक खः धइगु खँ थुइकाच्वंगु खःसा थ्व दकलय् तःधंगु भूल जुइफु । थौं सर्वोच्च अदालतयात टेरे मयाःम्ह कटवालं कन्हय् वयाः माधव नेपाल व गिरिजाप्रसाद कोइरालायात थःगु स्वार्थ अनुकूल मजुल धाःसा टेरे मयायेत बेर मदु । थुकिया प्रमाण धइगु रक्षामन्त्रीया पदभार ग्रहण यायेगु झ्वलय् प्रधानसेनापितं क्यनेधुंकूगु दु । उगु इलय् नं सेनापितं रक्षामन्त्रीयात मन्त्रीया कथं मखुसें थः हे समकक्षी मनूयात थें व्यवहार याःगु जक मखु सरकारया प्रोटकल तकं हाचां गाःगु खँ पिहां वयाच्वंगु दु । थौं रक्षा मन्त्रीयात मचायात थें व्यवहार याइम्ह सेनापितं कन्हय् गज्याःगु व्यवहार याइगु खः व धाःसा स्वये ल्यं हे दनि । थ्व धुंकाः नं वर्तमान राजनीतिक पार्टीतय्सं प्रधानसेनापति पाछाया जुइगु खःसा धायेगु छुं मदु । तर राजनीतिक पार्टीत होशियार थौं माओवादी थेंज्याःगु शक्तिशाली पार्टीयात टेरे मयाःम्ह सेनापति कटवालं कन्हय् कांग्रेसया एमालेया छु हालत याइगु खः व स्वये ल्यं हे दनि ।,http://www.nepalmandal.com/content/1692.html
भाषाथुवाः भिक्षु अश्वघोष महास्थविर ,"Posted on Tue May 26, 2009  5:25 pm NST","भिक्षु अश्वघोष महास्थविरयात म्हमसिउपिं म्हो हे जक दइ । ८२ दँ थ्यने धुंकूम्ह वसपोल आः नं उखें थुखें न्यासि जुइगु व बाखं कनेगु ज्याय् माहिरम्ह वक्ता कथं हे सकस्यां न्ह्यःने परिचित जू । अथे जुयाः नं वसपोलयात उलिमिछं बैस दुम्ह भन्ते हे धायेमल्वः । वसपोलया सच्छिगू स्वयां अप्वः सफू पिदनेधुंकूगु दु । उकी मध्यय् नं नेपालभाषां बच्छि स्वयां अप्वः दु । न्हापा ला नेपालभाषां हे जक वसपोलं बाखं कनाबिज्याइ । नेपालभाषां हे सफू व च्वसुत च्वयाबिज्याइ । आः वयाः थीथी जाति जनजातितय्सं बुद्धधर्म नेवाःतय्गु जक मखु धकाः दवाव बीगु याना हयाच्वंगुलिं बाध्य जुयाः बुद्ध धर्मया प्रचार प्रसार यायेगु लागिं खस भाषायात नं माध्यम भाषा कथं छ्यलाः सफू नं पिथनेमाःगु स्थिति वःगु दु । उकियात वसपोलं बांलाःगु हे लिच्वः धयाबिज्याइ । गुलिं मनूतय्सं बुद्धधर्मयात आः हे नं नेवाःतय्गु जक धर्म धकाः च्वनाच्वंगु दु । तर अथे मखुगु खँ जनजातितय्सं थःपिं नं बुद्धमार्गी खः धकाः प्रचार प्रसार यानाः आपालं सफू बुद्धधर्म सम्बन्धी पिथनेत थीथी ब्यक्तित्वतय्त इनाप यानाच्वंगुलिं हे नं सीदत । खस भासं पिकाःसा गुरुङ्गः,  तामाङ शेर्पा आदि जातिं नं बौद्ध धर्म सम्बन्धी ज्ञान काये खनीगु ल्याखं थः भाषा बांलाक ल्हाये व च्वये मसःसां प्रा. सुवर्ण शाक्ययात ग्वाहालि कयाः नेपाली भाषां सफूत पिथनँच्वनागु खँ कनादिल । नेपाली भाषां सफू पिथनेगु ज्या शुरु जूसां नेपालभाषायात छुं कथं नं नोक्सान मजूगु खँ भिक्षु अश्वघोष महास्थविरं कनाबिज्यात । थुगुसी वसपोलया सफू १०७ गू थ्यनाच्वंगु दु । थुगुसी जक नं वसपोलं स्वंगू प्यंगू बुद्धधर्म सम्बन्धी न्हूगु हे सफू पिथनाबिज्याःगु दु । दकलय् न्हापां थः श्रीलंकाय् च्वनाः अध्ययन यानाच्वंगु इलय् हे वसपोलं 'श्रीलंका व परिवेन' नांगु च्वसु धर्मोदय पत्रिकाया न्हापांगु ल्याखय् च्वयाः थःगु प्रतिभा क्यनाबिज्याःगु खः । उगु च्वसुयात सिरपाः नं लात । सिरपाः लायेवं उत्साहित जुयाः च्वयेगु ज्याय् मदिक ल्हाः च्वयेका बिज्याःगु कारणं हे वसपोलं न्यय्दँ ख्वीदँ तक नं निरन्तर च्वयेगु ज्या याना हे च्वनाबिज्यात । वसपोलं अप्वः धइथें बुद्ध धर्म सम्बन्धी ज्ञानवद्र्धक खँत च्वयाबिज्याः । नापं साहित्यया थीथी विधाय् नं ल्हाः च्वयेका बिज्याःगु दु । यलया वकुबहालय् मां लक्ष्मीमाया व अबु चन्द्रज्योतिया काय मंगलमान शाक्य कथं बूम्ह काय्मचा हे थौंकन्हय् भिक्षु अश्वघोष महास्थविर जुयाच्वनाबिज्याःगु दु । 'असल शिक्षा', 'अमृत दानु', 'धर्म आचरणु' व 'धर्म र ज्ञानको शिक्षा' नांगु प्यंगू सफू थुगुसी हे तिनि वसपोलं पिथनाबिज्याःगु दु । नेपालभाषा परिषदं थुगुसी वसपोलया थज्याःगु हे नेपालभाषा सेवाया कदर यासें भाषाथुवाः उपाधिं सम्मानित याःगु दु । उगु उपाधिं छाय्पिउगुयात वसपोलं लय्ताये बहःगु खँ व जीवनया महत्वपूर्ण खँ धकाः स्वीकार यानाबिज्यात । थम्हं याना वयाच्वनागु सेवा भावयात उत्साह बीकथं थुगु उपाधि बिउगु व मूल्यांकन याःगु न्ह्यथँसें वसपोलं आः धर्मदेशना याना वयाच्वंगु डायरीयात हे छगू कथं सफू दयेकाः पित बीगु नं स्वयाच्वंगु दु । थौंकन्हय् संघाराम विहार ढल्कोय् च्वनाबिज्याःम्ह भिक्षु अश्वघोष महास्थविर छगू इलय् भ्वँतय् नं च्वनाबिज्याःगु खःसा थीथी विहार बहिली नं च्वनेधुंकूम्ह खः । धर्म उपदेश भाग-१ भाग-२ तयारी याना च्वनाबिज्याःम्ह वसपोलं सन् १९४४ य् कुसीनगर भारतय् श्रामणेर जीवन शुरु यानाबिज्याःगु खःसा श्रीलंकाय् सन् १९४९ सालय् उपसम्पदा भिक्षु जुयाबिज्याःगु खः । वसपोलं आः तक श्रीलंका थाइल्याण्ड मलेशिया लाओस अमेरिका बेलायत मंगोलिया जर्मनी भुटान भारत व चीन बिज्यानाः धर्म प्रचार यायेधुंकूगु दु । छगू इलय् राष्ट्रिय सभाया दुजः नं जुयाः वसपोलं सदनय् तकं धर्म निरपेक्षताया माग यानाः सः तयाबिज्याःगु खः ।",http://www.nepalmandal.com/content/1664.html
नत्रसा… ,"Posted on Tue May 26, 2009  5:40 pm NST","'भ्वय् नकेगु मखुला' । ब्याहा मयाःपिं ल्याय्म्ह ल्यासेत नाप लाइ । च्वाक्क धाये वइ । हायेके लाइ । थ्व चलन हे जुइ । थौंकन्हय् ला भ्वय् नयेगु त्वह न्हून्हूगु खनेदइ । ब्याहा यानागु न्यय्दँ क्यंगु भ्वय् । पास जूगु भ्वय् । मिसामचातय् इहि बाह्रा भ्वय् थौंकन्हय् धूमधाम कथं जू । मचातय् निदँ बुदिंया भ्वय् ब्याहा भ्वय् थें न्यायेकीपिं नं दु । भ्वय् लय्ता उत्सुकताया प्रतीक खः । नेवाःतय् संस्कृतिइ भ्वय्या महत्व न्हापांनिसें दु । थौंकन्हय् भ्वय् संस्कृतिं न्हून्हूगु लँपु काःगु दु । शैली हिउगु दु । थथे धाईपं नं दु । मस्त तःधिकः जुइ । विदेशय् वनी । तापाक । अन हे च्वनी । छेँय् लिहां वइ । ब्याहा याइ । सम्भावना म्हो जुइ । मां अबुपिंसं ब्याहा याकाच्वनी । मच्वनी । छुं निश्चितता दइ मखु । उकिं कय्ता पुजा इहि बाह्रा भ्वय् बांलाक नके । मां बौपिंसं मन तयेत स्वइ । थुज्वःगु तर्क बियाः भव्य भ्वय् न्यायेकी । 'भ्वय् नकेगु मखुला' । थौंकन्हय् स्वइतं धाये । हायेके । तर धइगु खँ नुगलं वःगु अनुभव जुइ मखु । पिनें हालाच्वनागु थें ताइ । भ्वय् नकेगु मखु ला धात्थें सःती । सःतूथाय् वने हे माल । उपहार ज्वनां वने मालाच्वनी । उपहारया खँ मखु । थौंकन्हय् भ्वय् वने अःपु मजू । मनूत थौंकन्हय् सुं गन सुं गन जुइ धुंकल । न्हापा न्हापा च्यागू-झिगू त्वाः दुने थःथितिपिं दयाच्वनी । वये-वनेत थाकुइ मखु । ई ब्यया समस्या जुइ मखु । आः अथे मखु । थःथिति पासापिं फुक्क तातापाक चिच्चा दनेधुंकल । भ्वय् सःती । वनेमाल । थाय् गनया गन जुयाच्वनी । न्हू न्हूगु भ्वय् छेँ । गुलिं सुदूर उत्तरय् । गुलिं तापाक पश्चिमय् । वये-वनेत थाकुइ । बहनी । थाय् लुइके थाकुइ । मतया ठेगाना दइ मखु । भ्वय्या कार्ड खंसांनिसें म्ह झ्यातुसे च्वनी… गय् वनेगु… ! लिहां गय् वयेगु । तःधंगु हे झन्झट फयेमाली । भ्वय् नकेगु मखुला थौंकन्हय् थथे धाये ग्याः । मसःतूसां जिउ थें ताइ । वय्-वनेगु झन्झट लुमनी । वनेम्वाःसा जिउ । मनं तायेका च्वने । तर स्याःन्याःपिंथाय् गय् त्वःफिकीगु । छखे झन्झट धाये । मेखे थःत सुनां नं सःते त्वःफिकल धाःसा तं नं वइ । छु ईख दु वया । शंका वनी । सःतूसां मजिउ । मसःतूसां मजिउ । मन धइगुया छुं ठेगान मदु खनी । थ्वइत लुधंके अःपू मजू । यायाः थें मजिउ । जिं बिचाः याये । भ्वय् वनेगु । न्ह्याइपुगु ज्या । साःसाःगु नयेगु । मनूत नापलायेगु । खँ ल्हायेगु । भ्वय्या माहौल आनन्ददायक जुइ । उकिं हे मखा मनूतसें 'भ्वय् नकेगु मखुला' धकाः धाइगु । भ्वय् न्यायेकेगु उत्सव जुइ । थ्वया थःगु हे रौनक दइ । तर जिगु अनुभव पाः । गुलिथाय् भ्वय् वने । आनन्द काये फइ मखु । जेलय् लाःगु थें जुइ । भ्वजय् वने । गबलें नये सिधयेके । बिसिउँ वये थें जुइ । च्वंतले नुगः कय्कुनाबी । विशेष यानाः भ्वय् वनाथाय् म्हसिउपिं मन्त कि थथे जुइ । भ्वय् थुवाःतय् वृत्ति व्यवसाय घेराया प्रतिबिम्ब भ्वजय् खनेदइ । गनं व्यापारितय् उपस्थिति अधिक जुइ । गनं जागिरदारत । थःगु लाइनया मनूत दइ मखु । थः पृथक खनेदइ । पासा दइ मखु । ई छ्याये थाकुइ । भ्वय् नये । ताप जुइ । ह्वःता पियाच्वने । भ्वय् न्ह्याइपुइगु पलेसा उकुसमुकुसया क्षण जुयाबी । भ्वय् नयेगुया अवसर जक मखु । म्हसिउिपं मन्त कि भ्वय्या वातावरण कारागार जुइ । जिं तक्वः अनुभव याये नं । मनूतसें धाइ ससलय् भ्वय् वने न्ह्याइपु । फूर्ति पिहां वइ । मान हे छगू जुइ । जिजाभाजुया बिस्कंया आकर्षण दइ । थ्व खँय् जिगु अनुभव अःखः । ससः खलकय् भ्वय् वने नं जितः उलि लःलः मधाः । तीव्र औपचारिकता । स्वतन्त्र खुल्ला जुइ फइ मखु । अथे हे श्रीमतीया पासापिंथाय् भ्वय् वने नं उतिकं हे थाकु । म्हां धाये । समस्या कने । श्रीमतीं हाथ्या बी । ''छिकपिनि पासापिंथाय् भ्वय् वनेबलय् जितः नं समस्या जू । जिं म्हाये धाये दु ला ?'' 'छं जितः त्वःते दइ मखु अले जक वये ।' श्रीमतीयात कबूल याके । भ्वय् वनाथाय् म्हसिउपिं चूलाःसा जिल । मखुसा तुति हे थातय् लाइ मखु । गय् यानाः मुक्ति काये थें जुइ । मिछंगु परिस्थितिइ भ्वय् तनाव जुयाबी… । न्हूपिं मनूतलिसे तत्क्षण स्वापू विकास याये मफुगु जिगु कमजोरी खः । जिं सिउ । थ्व कारणं अनेक परिस्थितिइ जिं थःत याकःचा तायेके । मतिइ लुइ जि नं नेता जूसा गुलि जिउ । म्ह सिउसां म्ह मसिउसां खँ जुइ । न्ह्याम्हलिसे नं भेलय् पुने फइ । सइ । फुक्क भ्वजय् जिं मछिं, याकःचा तायेका । अथे मखु । तसकं हे छिंगु खुल्ला चकंगु नुगलंनिसें सहभागी जुयागु भ्वय् नं दु । जिगु ख्यः साहित्य । विशेषतः नेपालभाषाया । नेपालभाषाया साहित्यकारत दुगु भ्वजय् जितः भ्यलय् पुने अःपु । सहज । स्याःन्याःपिं परिवार दुने लाःगु अनुभव जुइ । थुगुसी थुज्वःगु भ्वय् जिं तःक्वः ब्वति कायेखन । सत्यमोहन दाइया स्वक्वःगु जंक्व भ्वय् । फणीन्द्र बज्राचार्यया जंक्व भ्वय् । सुरेश प्रधानया अबुया जंक्व भ्वय् । नरेशवीर शाक्यजुया अबुजुया जंक्व भ्वय् । नेपालभाषासेवी साहित्यकारतय् जमघट जुयाबी थुपिं भ्वजय् । तसकं अनुकूल न्ह्याइपुगु वातावरणय् ब्वति कयागु अनुभव जुइ । भाजु शाक्य सुरेनया कायया इहिपा भ्वय् ला ऐतिहासिक घटना जुया बी जिगु निंतिं । बसन्तपुरय् न्हूदँ हनाच्वनागु अनुभव बी व भ्वजं । नेपालभाषाया लेखकतय् पहाड हे ल्ह्वनाहःगु दु अन शाक्य सुरेनं । भान जुइ । थन भ्वय् नयेगु नकेगु खँ मखु । भाजु शाक्य सुरेनजुया नेपालभाषा च्वमिप्रतिया स्मरण दृष्टि छु गय् स्पष्ट जुइ । विशुद्ध नेपालभाषामय भ्वय् खः व । भ्याःभति हे मिछं तायेकेम्वाः । म्हसिउपिं मदयाः कात्तुमत्तु काइबलय् भ्वय् नइ थें च्वनीमखु । थःगु ख्यःयापिं लिसें च्वने । आकाशय् ब्वयाच्वंम्ह झंगः थें जुइ । स्वतन्त्र जूगु अनुभव जुइ । तनाव शून्य । शाक्य सुरेनया कायया ब्याहा भ्वय् । मेगु आकर्षणया अनुभूति नं जुइ । शाक्य सुरेनया काय शाक्य । ब्याहा याम्ह मय्जु स्यस्यः । थ्वइत अन्तर्जातीय विवाह धाये मजिउ । निखलः नं नेवाः । नेवाःया हे ला हि । पाःगु धर्म धाइ । धर्म दर्शनया थःगु हे थाय् दइ । महत्व दइ । सकारात्मक मानवीय पक्ष दइ । तर गबलें धर्म तत्व मानवीय कमजोरी नं जुइयः । थ्वइत छ्यलाः दुर्नियतीतसें मनूतय् हार्दिकतायात क्षत-विक्षत यानाबीफु । नेवाःतय् एकता तछ्याईपंसं संवेदनशील विषययात संकाबी । स्यंका बी । असमझदारी थनी । होश यायेमाःगु पक्ष जुइ । शाक्य काय स्यस्यः भौ । नेवाः दथुइ पारिवारिक सामाजिक हार्दिकता थनेगु कडि जुयाबी थ्व । नेवाःतय्त विभाजित याइगु अनावश्यक भू थुकिं चीकी । शाक्य सुरेनयात थ्व खँय् बधाइ बी । 'भ्वय् नकेगु मखुला ?' थौंकन्हय् सकसितं मिखा तिस्सिनाः महायेका । भ्वय् याउँक नयेदःसा जक भ्वय् जुइ । नत्रसा…",http://www.nepalmandal.com/content/1665.html
मौलिक वनस्पितं देय् छाय्पी ,"Posted on Thu May 28, 2009  6:05 pm NST","विश्वय् नीन्यागू लाख स्वयां अप्वः बनस्पति दु । थुकी मध्यय् झिंन्याद्वः प्रजाति भारतय् दुसा नेपाः थेंज्याःगु भूगोलया ०.०९ प्रतिशत जक भूमि कःघानाच्वंगु चीधंगु पर्वतीय मुलुकय् ६५०० स्वयां अप्वः सपुष्पक वनस्पतित दु । उकी स्वसः स्वयां अप्वः जातिया सिमा दुसा मेगु झाडी बुट्टेदार व चिचीमाःगु सिमात दु । खय्त ला नेपालय् ६०० मिटर तक तजाःथाय् सपुष्पक वनस्पति काई लेउ झ्याउ दुसा मेमेगु देशय् म्हो हे जक थज्याःगु सिमात दु । नेपाः थुकथं वन सम्पदाय् तःमि राष्ट्र जूसां मुलुकवासीं झीगु थःगु मौलिक वनस्पति छु खः ले सा धकाः लुमंकेफुगु मदुनि । न त सुयातं न्ह्यसः हे तये फयाच्वंगु दु । न्हापा न्हापा नेपाःया वन नीतिं विदेशी दातृ संस्थातय्त प्रशस्त मात्राय् सःतेगु ज्या याःसां जंगल बचे यायेगु नामय् न्ह्याथासं नं विदेशी सिमात न्यंकेत ज्याय् सरकार ताःलाःगु खनेदु गुकिं यानाः केचनानिसें विश्वया सर्वोच्च शिखर सगरमाथाया जिल्ला नाम्चे बजारय् तकं वैंश थेंज्याःगु विदेशी सिमा ब्वलनाच्वंगु दुसा अनया मौलिक सिमात कटानय् लानाः मिं नयाः आः ख्वाखः जक ल्यनाच्वंगु दनि । मौलिक स्वांसिमा धायेबलय् गुगु प्रजातिया स्वांसिमा जंगलय् जंगली अवस्थाय् हे अःपुक ब्वलनी तमा जुइ व प्रकृतियात छाय्पी अज्याःगु प्रजातियात मौलिक वा रैथाने जातिया वनस्पति धाइ । प्रत्येक राष्ट्रया थज्याःगु थःगु हे मौलिक स्वांसिमात दइ गुकिं राष्ट्रयात गौरन्वायित याइ । मेगु थाय्या स्वांसिमात हयाः झीसं थःगु पहाड जंगल चारकोसे झाडीइ अःपुक न्यंकेफइ । तसकं थिकेगु अज्याःगु स्वांसिमात न्याना हयाः नं ब्वलंकाः झी लय्तायेफु । तर प्राकृतिक श्रोतया वन सम्पदाय् सम्पन्न देश जुयाः नं थःगु मुलुकया वन-वनस्पति बारे परिचित मजुयाः विदेशी मुलुकया वनस्पति बारे ब्वंकेगु यानाच्वनी । नेपाःया स्वसः स्वया अप्वः प्रजातिया हिमाली स्वांसिमात युरोपन्यंकं ब्वलनाः विश्वय् न्यना वनाच्वंगु दु । तर थुकिया सही पहिचान धाःसा झीगु देशय् हे याये मफयाच्वन । थौंकन्हय् नं विदेशं वईपिं सलंसः अनुसन्धानकर्तात हिमाली वन-वनस्पतिया पु ज्वनाः वनाच्वंगु घटना झी मिखा तिसिनाः स्वयेत बाध्य जुयाच्वना तर देशय् थुकिया ब्यावसायिक खेती याये धाःसा आः तकं फयाच्वंगु मदुनि । स्वां ब्यवसायीत विदेशी व्यावसायिक स्वांसिमात दुत हयाः ध्यबा कमे यासें नेपाःयात विदेशी थें यानाच्वंगु दु । तर युरोप अमेरिका जापानय् धाःसा हिमाली नेपाःया स्वां स्वये धकाः द्वलंद्वः प्रकृतिप्रेमित इच्छुक जुयाच्वंगु दु । नेपाली मूलया केशर स्वां स्वयेत ओसाकाया एक्स्पोय् लखौं जापानीत हुल जुइक वःगु व उगु हे सुन्दर स्वांयात अझ न्यंकेगु निंतिं जापानी प्रकृतिप्रेमितय्सं अनेकौं प्रविधि नालाच्वंगु न्यनेदु । नेपाःया तकुस्वां गुराँस यात गमलाय् तयाः अन ब्वज्या याइ । अथे हे सुनगाभा पदमचाल पि्रमुला विष्मायात मतिनापूर्वक ब्वलंकेत चांन्हिं लगे जुयाच्वंगु दु । झी थःगु शहरयात कल्की असारे कांगियो ज्याकाराण्डा मसाला काँडे सल्ला लहरे पिपल आदि थेंज्याःगु विदेशी स्वांसिमापाखें बांलाकेत सक्रिय जुयाच्वना । छि भारतया न्हूदिल्ली थाइल्याण्डया बैंकक जापानया ओसाका क्यानाडाया भ्यान्कुभर वा चीनया नानकिनय् झासँ अन वहे थाय्या मौलिक स्वांसिमातय्सं शहरय् हरियाली न्यंकाच्वंगु खंकादी फइ । द्वलंद्वः किलोमिटर तापाःगु थ्व ज्याकाराण्डा कल्की काँगियो स्वांनं नेपाःया शहरय् गथे मतिना काये खनाच्वंगु खः अज्याःगु हे मतिना नील छतिवन असोक सिमल हर्रो-बर्रो राजबृक्ष करवीर पारिजात आदि थेंज्याःगु स्थानीय स्वांमातय्सं दिल्ली शहरयात क्यबया शहर थें दयेकातःगु अनुभव भारत चाःहिउ वनीपिं न्ह्याम्हेस्यां नं खंके फइगु खँ खः । थ्व सिमात नेपाःया नं रैथाने वनस्पति खः । अझ नेपाःया रैथाने सिमात ला थ्व स्वयां नं आकर्षक वातावरणपि्रय नस्वाःगु लाप्चा व चिचीधिकःपिं स्तनधारी जनावरतय् नं यइकथंयागु जुयाच्वंगु दु । थःगु हे चा थःगु हे परिवेश व मौलिकता पिब्वइगु चिलाउने, सिलिङ्गे, पारिजात, नेरवार, पलास, सान्दान, राजबृक्ष, सिमल, चाँप, वन कन्यू, लोध, खराने, लेखपांग्रा, लाटीकाठ, लाम्पाते, धैंयारो, घँगारु, कनिके, पुवाँले, तारीका, रुख, उन्यू, कैजाल, कलवल, जरेमयल, सेतीकाठ, खैचोला, तेण्डू, सिंगानी, लाटी, कर्म, खमारी, रक्तचन्दन, मौवा, मैदाल, मालाता, मदिलो, भीमसेनपाटी, बाँझी, बेल, पैंयू, बज्राङ्ग, पाप्री, तातरी, नीर, तिंकथि, पं, दलकाब्रो, दरवारी, दमाईफूल, गोगने, फिरफिरे, चाँखतरुवा, जामुन, टिकुल, झाक्री, काठ, चुवा, चुम्लानी, चिरौची, सिन्दुरे, काउलो, गुरेल, खोल्मे, काइरालो, केदारी, कुवेर, कचा, किम्बू, काफल, टकाली, क्यामुना, करेंगी, टटेलो, ओदाने, इन्द्रजौ, अमारो, जग्गुचाल आदि इत्यादि कथं कथंया नेपाली सिमात गुगु थनया हे रैथाने खः उकियात झीगु पार्क गुँ लँ सिथ क्यब खुसि सिथय् चलः वंगु थासय् कासा ख्यःया जःखः लागाय् पीगु ज्याय् छाय् प्रोत्साहित मयायेगु भारत जापान थाइल्याण्ड अमेरिका थेंज्याःगु देशं 'छखा छेँय् छमा सिमा'या नीति कयाः शहरीकरणं यानाः उजाड जुइधुंकूगु थाय्यात नं हानं बांलाकाः हरियाली यानातःगु खंकेफु । झीथाय् धाःसा दुगु सिमा हे क्वःथलाः छेँ वा लँ दयेकाः म्हितेगु थाय् वा ज्याकू दयेकाः अप्राकृतिक स्वरुप बियाच्वंगु दु । पशुपति रानीबन स्वयम्भूया गुँ दुनेया सिमात जक स्वयेगु खःसां झी थःहे लानाच्वंगु रैथाने सिमात झीसं म्हसीकेफु । उकी मध्यय् गुगुं छगूयात थःगु छेँय् हयाः थाय् बीफु । छाय् माल झीत ज्याकाराण्डा कल्की वा काँगियो स्वां ? बागमती विष्णुमतिया उजाड सिथय् सिथय् च्वय् न्ह्यथनागु मध्यय् छगू निगू छुं सिमायात जक थाय् बी फत धाःसां नं सम्पदाया संरक्षण मौलिकताया आभास स्थानीय परिवेशया सृजना व क्वाःजःयात पनेत ग्वाहालि याये फइ । नेपालय् ला द्वलंद्वः सिमा व वनस्पति दु धकाः हल्ला जक मयासें नर्सरी निर्माण यायेत सरकार व सरोकारवाला निकायत लगे जुइमाःगु दु । वातावरण सुधार यायेत व जैविक विविधताया संरक्षण यायेगु जागरण हयेत मस्तय् भविष्य सुनिश्चित यायेत प्रकृति प्रति प्रेम ब्वलंकेत व आयआर्जनया लँपु नं मालेगु यायेफु । स्वनिगःया चम्पावति नागार्जुन गोकर्ण सिपुच्व फूच्व चोभाः बज्रबाराही कपन चाँगुनारायण सूर्यविनायक तक जक वनाः स्वःसां नं नेपाःया मौलिक स्वांसिमातय्गु म्हसीका कायेफइ । उमिगु पु मुंकाः नस्ररी तयार यात धाःसा थ्व स्वांसिमातय्सं नं बांलाक बजार काइ । हरियाली न्यंकेत समाज व सरकार हे लगे जुइमाः । नेपाःया लागिं थ्व न्हूगु संस्कृति जुइफु । थ्व सन्दर्भय् झीसं नेपाःया हे चेपाङ्गतपाखें नं छु सयेका कायेफु । म्ह्याय्या इहिपा जुइबलय् छमा चिउरीमा उपहार बीगु उमिगु चलनपाखें सयेकाः झीसं नं क्वसः बीगु यात धाःसा परिवार धन्य जुइ । इण्डोनेशियाय् प्रत्येक न्हूतिपूतय्सं खाली खुल्ला बँय् झिमा सिमा पीगु चलन लोकंह्वाः । भारतया हे दिल्लीइ अनुमति मकासे छमा सिमा पाल धाःसा न्हय्गू लाख तका बं वा दच्छि कुनेगु कानून दुगुंलिं अन सिमा पालेत झिकः बिचाः यायेमाः । थज्याःगु कानूनयात भारतं भचा थाकुसां आः थःगु जीवनया अंग दयेकेधुंकल । बुद्धयात यःगु पलेस्वां बैंककया पुखुली आपालं दु । येँ पोखरा वीरगाज जनकपुर भैरहवाया खालि खुल्ला थाय्त या त कंकि्रट छेँनं जायाच्वंगु दु या त सुख्खा उजाड त्वःतातःगु दु । येँया रिंगरोड गौशाला ज्ञानेश्वर बानेश्वर बालाजु कलंकी लागा थुकिया हे ज्वलन्त दसु खः । बागमती व विष्णमुती सिथय् १० मिटर ब्या दुगु लँ दयेकेत येँ मनपा ताःलात । आः याकनं हे उगु लागाय् ततःजाःगु छेँ मनोराजन गृह आदि निर्माण जुइगु जुइ अले अनया संस्कृति पिब्वइकथंया फल्चा सतः देगः दिप नं न्हाय्पंकथि तना वं थें सदांया लागिं तना वनी जुइ । अथे जुयाः हे अन नर्वेया धूपी जापानया सुगी चीनया बालकुमारी वा जर्मनीया सल्ला पीत येँया आधुनिक नस्ररीतय्सं माग फारम भरे यायेधुंकूगु दु । सरकारया हे हातिवन वा चान्लाखेल नस्ररीइ काँगियो कल्की बैंश लहरे पिपलं जायाच्वंगु दु । जापान जर्मनी क्यानाडा चीनय् सरकारी ज्याकू च्वनीगु थाय्या विशाल महल बाहेक साधारण मनूतय्त थःगु हे मौलिक शैलीया छतँ वा नितँजाःगु वातावरणप्रेमी छेँ दनाः वातावरणीय प्रदुषणं बचे यानातःगु दु । तर येँय् ला आः न्यातँजाःगु छेँ साधारण आवश्यकता जुयाः लिक्क लाःगु सिमा नं पाले हे माःगु बाध्यता जुयाच्वंगु दु । विश्व सम्पदा अंकित स्वयम्भू धाये वा पशुपति लागा अन ग्रीन जोन धाःगु थाय् तकं मनुखं क्वत्यलातःगु दु । छुं ई न्ह्यः पं छ्यलाः दयेकातःगु छेँ जस्तां चीगु शुरु जूगु दुसा आः कंकि्रट छँेय् हिलाच्वंगु दु । पुर्खां पलेस्वां ह्वयेकाः छाय्पियातःगु पुखूत आः फोहोर वायेगु लोकल डम्पिङ साइट जुयाच्वंगु दु । मौलिक वनस्पितं थःगु छेँ जःखः शहर भीरपाखा लँ खुसि जःखः छाय्पीबलय् वातावरणीय पक्षं फाइदै फाइदा हे जक दु । थुकिं औद्योगिक क्षेत्रं पिहां वःगु कार्बन म्हो यायेत ग्वाहालि याइसा मौसम कथंया थीथी पशुपंक्षीं अन बाय् च्वं वइ । लँय् ब्वइगु धू फोहोरं बचे याइसा सदाबहार हरियालीं स्वच्छ वातावरण सिर्जना यायेगु र कस्ति बीपिं हा लहीत नं ग्वाहालि याइ । मनूतय्सं सिर्जना याःगु धरातलीय वनावटयात नं मौलिक सिमा पीगु ज्यां थःथिति थें च्वंक सदाबहार आभास याइ ।",http://www.nepalmandal.com/content/1693.html
नेवाः म्युजिक भिडियोया अनगोइंग जर्नी ,"Posted on Thu May 28, 2009  6:15 pm NST","'न्हिला बिउ न्हिला बिउ' धकाः म्ये हालातःम्ह गायक रामकुमार साय्मि खः । नेपाल टेलिभिजनय् शांगि्रला च्यानल डे टिभिइ पिदंगु नेवाः ज्याझ्वः 'हसना'या निंतिं दयेकूगु थ्व म्युजिक भिडियोया निर्देशक विराजकाजी राजोपाध्याय खः । ने.सं. १०९९ सालया लागा दशमि कुन्हु अबु हरिओमपति राजोपाध्याय (आर.के.निर्मल) व मां बिन्दीरा राजोपाध्यायया कोखं असंया न्हाय्कंत्वालय् जन्म जूम्ह विराजकाजी राजोपाध्याय छम्ह एफ.एम. रेडियोय् ज्याझ्वः न्ह्याका वयाच्वंम्ह साचारकःमि खः । गुड नाईट एफ.एम.या नेपालभाषा ज्याझ्वलय् नेवाः भासं समाचार ब्वनाः थःगु साचार कर्म न्ह्याकूम्ह विराजं लिपा थीथी एफ.एम.य् ज्याझ्वः न्ह्याकाः अनुभव कमे याये धुंकलसा थौंकन्हय् भक्तपुर एफ.एम. १०५.४ व मैत्री एफ.एम. ९९.४ य् ज्याझ्वः न्ह्याका वयाच्वंगु दु । थुकथं साचार ख्यलय् पलाः न्ह्याका च्वंम्ह विराजकाजीं ने.सं. ११२०य् 'हसना' नेपाल टेलिभिजनं पिदंबलय् उकी मीना बज्राचार्यलिसे जानाः ज्याझ्वः न्ह्याकूगु खः । अले ज्याझ्वः न्ह्याकु न्ह्याकुं ज्याझ्वःया निंतिं म्युजिक भिडियो दयेकेगुपाखे नं पलाः च्वयेकूगु खः । 'थुकी जितः विजय दाइ असंबरे नं यक्व हे तिबः बियाः ग्वाहालि यानादीगु खः । जितः क्यामेरा एङ्गलंनिसें कयाः मेगु सकतां माःगु खँ स्यनादीगु खः ।' धकाः थःगु नुगःखँ प्वंकादीम्ह विराजकाजीं गायक प्रमोद तुलाधरया 'खिमिला थें खिउँगु', गायक सुरेश प्रधानया 'छं य हे मयःसा', अले प्रचण्ड राजोपाध्यायया 'गब्लें गब्लें' लगायत थीथी नेवाःम्येया म्युजिक भिडियो दयेकेधुंकल । थथे म्युजिक भिडियो दयेकु दयेकुं नेवाः म्युजिक भिडियो ख्यःयात कयाः थःगु नुगलय् ब्वलना वःगु न्ह्यसःत दुवालेगु झ्वलय् लुया वःगु लिसःया लिच्वः खः वय्कः भाजुं दयेकादीगु डकुमेन्ट्री 'नेवाः म्युजिक भिडियो : द अनगोंइग जर्नी ।' थ्व छगू नेवाः संगीत ख्यःया निंतिं हे अभिलेख खः धकाः धासें विराजकाजीं प्वंकूगु बिचाः कथं थन इतिहास न्हंकाः थः हे न्हाप लात धया जुईपं यक्व दु । अले नेवाः संगीत ख्यलय् नं अज्याःपिं आपालं दु । विशेष यानाः नेवाः म्युजिक भिडियो ख्यःया न्ह्यलुवा थः हे जुइगु कुतःयात थ्व डकुमेन्ट्रीया माध्यमं नांगां याना बीगु कुतः जुइत्यंगु खनेदु । वय्कः भाजुं थ्व डकुमेन्ट्री नेवाः संगीत प्रति मतिना दुपिंसं ला छक्वः मस्वसें मगाः धासें सकल नेवाःतय्त नं छक्वः स्वयेत इनाप यानादिल । थुगुसी जुयाच्वंगु स्वक्वःगु नेपाल अन्तर्राष्ट्रिय आदिवासी चलचित्र महोत्सव २००९ य् ब्वति कयाच्वंगु थ्व डकुमेन्ट्री 'नेवाः म्यजिक भिडियो : द अनगोंइग जर्नी' या न्हापांगु क्यनेज्या प्रिमियर तछलाथ्व ६ कुन्हु सुथसिया ११ ताः इलय् येँया पर्यटन बोर्डया हलय् जुइत्यंगु दुसा लिपा थुकिया भिसिडी व डिभिडी तकं पिकायेगु ग्वसाः ग्वयातःगु दु ।",http://www.nepalmandal.com/content/1694.html
बाय्क टु मड्डलमान ,"Posted on Thu May 21, 2009  3:17 pm NST",उकुन्हु प्रधान सेनापति कटवाल प्रकरणय् गणतान्त्रिक नेपाःया न्हापांम्ह राष्ट्रपति डा।रामवरण यादवं ूबरु म्ये ज्वःवने निर्णय लित काये मखुू धाःबलय् नेपाली उखान छगू लुमना वल-ूबाय्क टु मङ्गलमानू अर्थात गनं वयागु खः अन हे लिहां वनेगु । अले न्ह्यइपुगु खँ छु धायेबलय् राष्ट्रपति यादवं थःगु निर्णय लित मकायेगु अडान कासें वयकःया छेँय् गोठ ल्यं दनि गोठय् सा म्येय् लहिना तयागु दनि धाःगुयां कन्हय् कुन्हु ुनेपाल समाचारपत्रु न्हिपती तत्कालिन राजदरवार नारायणहिति दुनेया गोठय् लहिना तःिपं सातय् बिचल्ली जूगु खबर पिदन । ख ला राष्ट्रपति व नारायणहिति दुनेया सातनाप छुं स्वापू मदु । छता संजोग छु धायेबलय् आःया राष्ट्रप्रमुख÷राष्ट्रपितं सा÷म्येय् ज्वः वने वा हेर बिचाः याः वने धाःगु व न्हापाया राष्ट्रप्रमुख÷जुजुया सातय् बिचल्ली जूगु जक खः । गनं नारायणहिति दुनेया सातय्सं राष्ट्रपतिपाखें हेर बिचाः जुइ ला धइगु आस जकं काःगु खःला बिचरा सातय्सं छु सिउ राष्ट्रपति यादवं थःगु निर्णय लित काइ मखु धकाः । लित काल धाःसा ला बाय्क टु मङ्गलमान हे जुल नि मखु ला १३२४६ नेपाःमित सहिद जुयाः पलिस्था जूगु गणतान्त्रिक नेपाःया राष्ट्रपितं बाय्क टु मङ्गलमानया खँ न्ह्यथंगुिलं दरवारीया सातय्सं आश यात मखुला गणतान्त्रिक नेपाः सरकारया मन्त्रिपरिषदं यकःति याःगु निर्णययात क्रस याये फुम्ह नेपाली सेनाया परमाधिपति राष्ट्रपति यादवं भुिजं लाये मफुगु खँ ल्हाये जिउ ला यदि सुयागंु दवाब वा सुनां ूदमू तयाः राष्ट्रपितं हथासं थ्व निर्णय याःगु खःसा ठीक जू मखुसा संविधान दु संसदीय व्यवस्थापिका दु न्यायपालिका दु । राष्ट्रपति यादवया छध्वः खँपुं धाईपंत च्वईपंत यक्व लँपु दत । च्वईपंसं तप्यंक हे च्वल - ूहे रामा छ छेँय् लिहां वा ।ू कान्तिपुर । अर्थात बाय्क टु मङ्गलमान । थुिकं यानाः राष्ट्रपतिया राष्ट्रियता देशया संवैधानिकता गौण जुल थुइकीिपंसं राष्ट्रपतिया नुगः क्वातु मजू धकाः थुइकल । बरु राष्ट्रपितं थःगु निर्णय लित काये माल धाःसा पदं राजीनामा बियाः जनताया दथुइ वने धाःगु जूसा पाय्छि जुइगु जुइ । गथे प्रधानमन्त्री प्रचण्डं थःगु निर्णय क्रस जुइवं पद हे त्याग याना बिल । ख ला प्रचण्ड मन्त्रिपरिषदया निर्णय बदर जूगु नं मदुनि अले राष्ट्रपतिया निर्णय नं पूवंक सदर जूगु मदुनि । थ्व सदर व बदरया द्वन्द्वय् जनतां सुयात कदर यायेगु धन्य आःतक नेकपा माओवादीया अध्यक्ष प्रचण्डं थःगु निर्णय सदर मजुल धाःसा जंगलय् वने अर्थात बाय्क टु मङ्गलमान जुयाः ल्वाभः ज्वने मधाःनि । झीसं अनुमान यायेफु प्रचण्ड बाय्क टु मङ्गलमान जुल धाःसा जंगल वनी । थ्व बाय्क टु मङ्गलमान संस्कार नेपाःया राजनीतिइ विकसित जुल धाःसा नेतातय्गु भविष्ययात गुकथं अनुमान याये माली न्यना तयागु दु नेपाली कांग्रेसया अध्यक्ष गिरिजाप्रसाद कोइराला न्हापा छम्ह हक्कर हँ । छुं जुयाः थौ गिरिजाप्रसाद कोइरालायात अध्यक्ष पदं चीकल धाःसा व हानं हक्कर जूवने धायेफु । एमालेया वरिष्ठ नेता माधव नेपालं छगू बैंकया गोदाम किपर जागीर त्वःताः राजनीतिइ सकि्रय जुयागु हँ । उकुन्हुया कथित प्रधानमन्त्री माधव नेपालं ूकन्फर्मू प्रधानमन्त्री मजूगु खःसा हानं गोदाम किपर जूवने धायेफु । राष्ट्रपति यादवं ला धैर्यता त्वःताः बाय्क टु मङ्गलमानया खँ ल्हात । झीसं कुतः याये नेतातय्सं बाय्क टु मङ्गलमानया खँ मल्हासे विधि विधानयात आत्मसात यानाः ूफाइट टु मिसअण्डर- स्टाय्ण्डू धाये । सुभाय् । laskus@hotmail.com,http://www.nepalmandal.com/content/1534.html
ल्ह्वने सिधइन चित्तधरया छेँ,"Posted on Thu May 21, 2009  3:14 pm NST",थौं स्वयां १०३ दँ न्ह्यः कविकेशरी चित्तधर ुह्दयु जन्म जूगु उगु ऐतिहासिक छेँ आः स्वस्वं हे न्हूगु जुया वल । भ्वाथः जुयाः थौं दुनी ला कन्हय् दुनी ला जुयाच्वंगु व छेँ आः क्वंनिसें न्हूधाः जुयाः न्हूगु स्वरुपय् वयेत्यंगु दु । छेँ वहे डिजायन वहे तर स्वयेबलय् न्हूगु । छेँ जीर्णोद्धारया िनंितं नेपालभाषा परिषद्पाखें भाला कयादीम्ह परि-षदया दुजः नवीन चित्रकारं कनादी कथं जीर्णोद्धारया ज्या ६० प्रतिशत क्वचायेधुंकल । बाँकी नं निलाया दुने पूवनीगु आशा दु । धाइ पुलांगु छेँ ल्ह्वनेगु धइगु न्हूगु दने सिबें थाकु । थुकी नं अथे हे जुल । शुरुइ दुनें दुनें जक दयेकेगु धकाः ग्वसाः ग्वयातःगु खःसां याना वंलिसे क्वंथ्यंकं थीमाःगु जुल । आः छेँ क्वंनिसें हे न्हूधाः जूगु दु । थुिकं यानाः उकिया ुकष्टि¨ु धाःसा भचा थहां वन । छेँ जीर्णो-द्धारया िनंितं भारत सरकारपाखें ५२ लाख तका ग्वाहालि वःगु खः । तर छेँया स्थिति व उकी वःगु समस्यायात ध्यानय् तयाः अप्वः जुइगु खर्च स्वीकार यायेगु सहमति जुइधुंकूगु दु । थ्व पुलांगु छेँ जक मखु छगू ऐतिहासिक व कन्हय् वनाः सम्पदा स्थल समेत जुइगु सम्भावना दुगु भवन खः । उिकं थुकिया उगु स्वरुप-यात नं ल्यंकाः बल्लाक छेँ धस्वाकेगु हाथ्या जीर्णोद्धारया ज्यायात दु । आः जुयाच्वंगु ज्या उकियात समेत ध्यानय् तयाः न्ह्यानाच्वंगु खः । छेँया अंगः दनेधुंकाः अंगलय् सिमेन्ट मपायेगु खँ धाःगु दु । उकिया पलेसा गोबर चा आदि ल्वाकछ्यानाः दयेकातःगु लियोन इलेगु ग्वसाः दु । थथे यायेबलय् ज्या छुं भचा ताःहाकः जुइफु । पुलांगु छेँया दकलय् च्वय्या तँ न्हापा चिजाः । मनू दने तकं मिछं । आः उकियात तजाः यानाः कम से कम मनू दने छिनी कथं स्वरुपय् भचा हिउपाः हइगु जुयाच्वंगु दु । जीर्णोद्धारया ज्या क्वचायेधुंकल कि वयां लिपा म्युजियम दयेकेगु मेगु चरण शुरु जुइगु खँ भाजु चित्रकारं कनादी । उगु छेँय् कवि ह्दयं थःगु जीवनय् छ्यलादीगु थीथी हलंज्वलं वसः लाकां तुतां वय्कलं च्वयादीगु सफूया पाण्डुलिपि सफू वय्कलं च्वयादीगु पौभाः किपा पौ आदि ब्वयेगु ग्वसाः दु । नेपालय् सुं नं साहित्यकारया छेँयात थुकथं म्युजियम दयेकाः संर-क्षण यायेत्यंगु थ्वहे न्हापांखुसी खः ।,http://www.nepalmandal.com/content/1533.html
संसद जक मखु देय् हे अवरुद्ध ,"Posted on Fri May 22, 2009  11:16 am NST",देशय् ब्वलनाच्वंगु राजनीतिक जटिलता- यात संवोधन यायेत राजनीतिक पार्टीतय् बैठक सहलह जुयाच्वंगु दु । तर नं च्वः धाःसा चूलानाच्वंगु मदु । थौं देश सरकार विहिन अवस्थाय् दु । छखे माओवादीं थःपिनि अडान मत्वःतेगु खँ धयाच्वंगु दुसा मेखे माओवादी इतर पार्टीतय्सं माओवादीया माग स्वीकार याये मफइगु खँ धायेधुंकूगु दु । तर थ्व द्वन्द्वया निकास छु धइगु खँय् धाःसा सुयां चिउताः वनाच्वंगु मदु । माओवादीं जब सरकार त्वःतल उगु इलंनिसें हे संवैधानिक संकट देशय् ब्वलंगु खः । विशेष यानाः प्रधानसेनापति प्रकरणय् प्रधानमन्त्री व राष्ट्र- पतिया अधिकार बारे ब्वलंगु थ्व द्वन्द्वया निकास याकनं पिकाये माःगु आवश्यकता थौं दु । तर निकास पिकायेगु नामय् हाकनं मेगु असंवैधानिक ज्या धाःसा जुइ मजिउ । थौं ब्वलनाच्वंगु राज- नीतिक गतिरोधया मू न्ह्यसः धइगु राष्ट्रपितं ल्ह्वंगु पलाः उचित खः वा मखु अले प्रधानसेनापति प्रकरणय् प्रधानमन्त्रीं ल्ह्वंगु पलाः पाय्छि खः कि मखु धइगु खः । अले थुकिया निकासया िनंितं धाःसा गुगुं नं कथंया लँपु पिकायेगु ज्या जुयाच्वंगु मदु । विशेषतः थौं राष्ट्रपति व प्रधानमन्त्रीया अधिकार क्षेत्र बारे गुगु विवाद ब्वलनाच्वंगु खः उकिया निकास पिकायेगु थाय् धइगु सर्वोच्च अदालत खः । तर नेपाःया न्यायिक निकाय थुलि ढिलासुस्ती कि देशय् सरकार शुन्य जुयाच्वंगु अवस्थाय् तकं प्रम व राष्ट्रपतिया बारे पिदंगु राजनीतिक विवादयात निरुपण यायेत माःछि पलाः ल्ह्वनेगु कुतः तकं न्यायिक निकायं यानाच्वंगु मदु । सर्वोच्च अदालतय् थुकिया बारे रिट लायेधुंकाः न्हियान्हिथं बहस सहलह जुइमाःगु खः तर जुयाच्वंगु मदु । गुगु देय्या न्यायिक निकाय थुलि ढिलासुस्ती जुइ अनया विकास प्रकि्रया गय् यानाः न्ह्याइ अथें अनुमान यायेफु । न्हापा न्हापा नं देशय् राजनीतिक संकट ब्वलंगु इलय् सर्वोच्च अदालतय् लाःगु आपालं मुद्दाया प्रयोजन हे सिधयेधुंकाः तिनि अदालतं निर्णय बीगु ज्या जूगु दु व थुगुसी नं थ्वहे जुइगु संकेत खने दया वःगु दु । सामान्यत इलय् न्याय मबीगु धइगु अन्याय यायेगु खः धइगु न्यायिक सिद्धान्त दु । तर नेपालय् सामान्य मुद्दांनिसें कयाः राष्ट्रयात लिच्वः लाइगु प्रकि्रयाया मुद्दाय् तकं थ्वहे प्रवृत्ति दु । नेपाःया न्यायिक इतिहास पुइकेगु खःसा छगू हे मुद्दा निगू स्वंगू पुस्तां तक ल्वायेमाःगु नजिर झीथाय् दु । अथे धइगु छगू हे मुद्दाया फैसला जुइत ४० निसे ५० दँ तक काइगु जुयाच्वन । थुिकं मनूतय् ई व सम्पत्तिया गुलि हन्ताः जुयाच्वन धकाः अथें अनुमान यायेफु । उिकं थौं नेपाःया अदालतयात कयाः आः हाकनं छकः पुनर्विचार यायेमाःगु अवस्था ब्वलंगु दु । यदि न्यायिक निकाय बारे पुनर्विचार मयायेगु खःसा अझ नं देशय् न्यायिक भ्रष्टाचार जुइगु जक मखु न्यायया नामय् आपालं मनूत अन्यायया शिकार जुइ मालीगु नं निश्चित दु । अथे हे थ्व मामिलाय् स्वयेबहः जूगु मेगु विषय धइगु वकिलतय्सं क्यनाच्वंगु दिवालीयापन खः । राष्ट्रपति व प्रधानमन्त्रीया पलाःयात कयाः थीथी पार्टीलिसे सतीिपं वकिलतय्सं थःथःगु हे पार्टीया सिद्धान्तयात ल्वयेक वहस व व्याख्या यानाच्वंगु खनेदु । थ्व नं नेपाःया न्यायिक ख्यःया िनंितं छगू तःधंगु दुर्भाग्य खः । वकिलत धईपं देय्या बुद्धिजीवी वर्गय् लाःिपं व्यक्तित्व खः । उमिसं याइगु गुगुं नं कथंया व्याख्या धइगु कन्हय् वनाः संसारया िनंितं नजिर जुइ फइगु खँत जुइफु । तर थःथःगु राजनीतिक आस्था कथं पिकाइगु निष्कर्षया कारणं थौं नेपाः राजनीतिक द्वन्द्वय् लानाच्वंगु खः धइगु खँय् सायद निगू मत दइ मखु । न्हापा न्हापा नं वकिलतय्सं थःथःगु हे राजनीतिक पार्टीया आस्था कथं संविधानया व्याख्या याःगु कारणं हे बहुदलीय व्यवस्था असफल जूगु खः । थौं नं वकिलतय्सं यानाच्वंगु ज्यां गनं गणतान्त्रिक नेपाःयात नं असफल याइगु जकं मखु ला धइगु न्ह्यसः नं ब्वलनेगु यानाच्वंगु दु । विशेषतः राष्ट्रपितं प्रधानसेनापतिया बारे गुगु निर्णय यात निश्चित खः कि राष्ट्रपतिया थ्व पलाः संसारया संविधान व नजिरया अःखः खः । प्रधानमन्त्री कार्यकारी जुयाच्वंगु देशय् राष्ट्रपति स्वयम् शक्तिशाली पद मखु । थ्व केवल आलंकारिक पद जक खः । तर झीथाय् वकिलतय्सं बिउगु गलत सुझावया कारणं हे थौं राष्ट्रपति अज्याःगु पलाः ल्ह्वनेत बाध्य जूगु खः । प्रजातन्त्र व लोकतन्त्रया खँ वइगु इलय् आपालं धइथें नेपाःया राजनीतिक पार्टीतय्सं बेलायतया संविधानयात न्ह्यःने न्ह्यब्वयेगु याः । तर प्रधान- सेनापति प्रकरणय् धाःसा राष्ट्रपतियात सल्लाह बीगु झ्वलय् बेलायतया दसु न्ह्यःने तयाः सल्लाह बिउिपं वकिलतय्सं थ्व ल्वःमंकूगु खने दत कि बेलायतय् महारानी स्वयम् हे छगू पद मखु । अनया राजनीतिक पार्टीं याःगु निर्णययात मिखा तिसिनाः सही छाप तयेगु ज्या हे अनया महारानीया ज्या खः । यदि उगु निर्णय थःगु हे मृत्यु सम्बन्धी खःसा उकी तकं हस्ताक्षर यायेत अनया महारानी बाध्य दु । तर नेपालय् धाःसा आलंकारिक राष्ट्रपतियात हे थज्याःगु अधिकार दु धकाः वकिल धाःिपंसं देशय् थौं राजनीतिक द्वन्द्वया विजारोपण याना बिउगु दु । गुिकं थौं देशय् सरकारविहिन अवस्था जक मखु गबलय् सरकार गठन जुइ धइगु तकं समस्या जुयाच्वंगु दु । अथे जुयाः नेपाःया वकिलतय्सं थौं छातिइ ल्हाः तयाः बिचाः यायेमाःगु अवस्था ब्वलंगु दु । थःिपंसं बिउगु निर्णय वा ल्हाःगु खँयात कयाः छुं राजनीतिक पार्टीयात जक फाइदा जुइ कथं बहस यायेगु लाकि मुक्कं देय्या हितया िनंितं वकिलतय्सं बहस न्ह्याकेगु खः थ्व लिपा लिपाया लािगं नं चिउताः तयेमाःगु विषय खः ।,http://www.nepalmandal.com/content/1555.html
ल्ह्वने सिधइन चित्तधरया छेँ ,"Posted on Fri May 22, 2009  11:17 am NST",थौं स्वयां १०३ दँ न्ह्यः कविकेशरी चित्तधर ुह्दयु जन्म जूगु उगु ऐतिहासिक छेँ आः स्वस्वं हे न्हूगु जुया वल । भ्वाथः जुयाः थौं दुनी ला कन्हय् दुनी ला जुयाच्वंगु व छेँ आः क्वंनिसें न्हूधाः जुयाः न्हूगु स्वरुपय् वयेत्यंगु दु । छेँ वहे डिजायन वहे तर स्वयेबलय् न्हूगु । छेँ जीर्णोद्धारया िनंितं नेपालभाषा परिषद्पाखें भाला कयादीम्ह परि-षदया दुजः नवीन चित्रकारं कनादी कथं जीर्णोद्धारया ज्या ६० प्रतिशत क्वचायेधुंकल । बाँकी नं निलाया दुने पूवनीगु आशा दु । धाइ पुलांगु छेँ ल्ह्वनेगु धइगु न्हूगु दने सिबें थाकु । थुकी नं अथे हे जुल । शुरुइ दुनें दुनें जक दयेकेगु धकाः ग्वसाः ग्वयातःगु खःसां याना वंलिसे क्वंथ्यंकं थीमाःगु जुल । आः छेँ क्वंनिसें हे न्हूधाः जूगु दु । थुिकं यानाः उकिया ुकष्टि¨ु धाःसा भचा थहां वन । छेँ जीर्णो-द्धारया िनंितं भारत सरकारपाखें ५२ लाख तका ग्वाहालि वःगु खः । तर छेँया स्थिति व उकी वःगु समस्यायात ध्यानय् तयाः अप्वः जुइगु खर्च स्वीकार यायेगु सहमति जुइधुंकूगु दु । थ्व पुलांगु छेँ जक मखु छगू ऐतिहासिक व कन्हय् वनाः सम्पदा स्थल समेत जुइगु सम्भावना दुगु भवन खः । उिकं थुकिया उगु स्वरुप-यात नं ल्यंकाः बल्लाक छेँ धस्वाकेगु हाथ्या जीर्णोद्धारया ज्यायात दु । आः जुयाच्वंगु ज्या उकियात समेत ध्यानय् तयाः न्ह्यानाच्वंगु खः । छेँया अंगः दनेधुंकाः अंगलय् सिमेन्ट मपायेगु खँ धाःगु दु । उकिया पलेसा गोबर चा आदि ल्वाकछ्यानाः दयेकातःगु लियोन इलेगु ग्वसाः दु । थथे यायेबलय् ज्या छुं भचा ताःहाकः जुइफु । पुलांगु छेँया दकलय् च्वय्या तँ न्हापा चिजाः । मनू दने तकं मिछं । आः उकियात तजाः यानाः कम से कम मनू दने छिनी कथं स्वरुपय् भचा हिउपाः हइगु जुयाच्वंगु दु । जीर्णोद्धारया ज्या क्वचायेधुंकल कि वयां लिपा म्युजियम दयेकेगु मेगु चरण शुरु जुइगु खँ भाजु चित्रकारं कनादी । उगु छेँय् कवि ह्दयं थःगु जीवनय् छ्यलादीगु थीथी हलंज्वलं वसः लाकां तुतां वय्कलं च्वयादीगु सफूया पाण्डुलिपि सफू वय्कलं च्वयादीगु पौभाः किपा पौ आदि ब्वयेगु ग्वसाः दु । नेपालय् सुं नं साहित्यकारया छेँयात थुकथं म्युजियम दयेकाः संर-क्षण यायेत्यंगु थ्वहे न्हापांखुसी खः ।,http://www.nepalmandal.com/content/1556.html
बाय्क टु मड्डलमान ¤ ,"Posted on Fri May 22, 2009  11:18 am NST",उकुन्हु प्रधान सेनापति कटवाल प्रकरणय् गणतान्त्रिक नेपाःया न्हापांम्ह राष्ट्रपति डा।रामवरण यादवं ूबरु म्ये ज्वःवने निर्णय लित काये मखुू धाःबलय् नेपाली उखान छगू लुमना वल-ूबाय्क टु मङ्गलमानू अर्थात गनं वयागु खः अन हे लिहां वनेगु । अले न्ह्यइपुगु खँ छु धायेबलय् राष्ट्रपति यादवं थःगु निर्णय लित मकायेगु अडान कासें वयकःया छेँय् गोठ ल्यं दनि गोठय् सा म्येय् लहिना तयागु दनि धाःगुयां कन्हय् कुन्हु ुनेपाल समाचारपत्रु न्हिपती तत्कालिन राजदरवार नारायणहिति दुनेया गोठय् लहिना तःिपं सातय् बिचल्ली जूगु खबर पिदन । ख ला राष्ट्रपति व नारायणहिति दुनेया सातनाप छुं स्वापू मदु । छता संजोग छु धायेबलय् आःया राष्ट्रप्रमुख÷राष्ट्रपितं सा÷म्येय् ज्वः वने वा हेर बिचाः याः वने धाःगु व न्हापाया राष्ट्रप्रमुख÷जुजुया सातय् बिचल्ली जूगु जक खः । गनं नारायणहिति दुनेया सातय्सं राष्ट्रपतिपाखें हेर बिचाः जुइ ला धइगु आस जकं काःगु खःला बिचरा सातय्सं छु सिउ राष्ट्रपति यादवं थःगु निर्णय लित काइ मखु धकाः । लित काल धाःसा ला बाय्क टु मङ्गलमान हे जुल नि मखु ला १३२४६ नेपाःमित सहिद जुयाः पलिस्था जूगु गणतान्त्रिक नेपाःया राष्ट्रपितं बाय्क टु मङ्गलमानया खँ न्ह्यथंगुिलं दरवारीया सातय्सं आश यात मखुला गणतान्त्रिक नेपाः सरकारया मन्त्रिपरिषदं यकःति याःगु निर्णययात क्रस याये फुम्ह नेपाली सेनाया परमाधिपति राष्ट्रपति यादवं भुिजं लाये मफुगु खँ ल्हाये जिउ ला यदि सुयागंु दवाब वा सुनां ूदमू तयाः राष्ट्रपितं हथासं थ्व निर्णय याःगु खःसा ठीक जू मखुसा संविधान दु संसदीय व्यवस्थापिका दु न्यायपालिका दु । राष्ट्रपति यादवया छध्वः खँपुं धाईपंत च्वईपंत यक्व लँपु दत । च्वईपंसं तप्यंक हे च्वल - ूहे रामा छ छेँय् लिहां वा ।ू कान्तिपुर । अर्थात बाय्क टु मङ्गलमान । थुिकं यानाः राष्ट्रपतिया राष्ट्रियता देशया संवैधानिकता गौण जुल थुइकीिपंसं राष्ट्रपतिया नुगः क्वातु मजू धकाः थुइकल । बरु राष्ट्रपितं थःगु निर्णय लित काये माल धाःसा पदं राजीनामा बियाः जनताया दथुइ वने धाःगु जूसा पाय्छि जुइगु जुइ । गथे प्रधानमन्त्री प्रचण्डं थःगु निर्णय क्रस जुइवं पद हे त्याग याना बिल । ख ला प्रचण्ड मन्त्रिपरिषदया निर्णय बदर जूगु नं मदुनि अले राष्ट्रपतिया निर्णय नं पूवंक सदर जूगु मदुनि । थ्व सदर व बदरया द्वन्द्वय् जनतां सुयात कदर यायेगु धन्य आःतक नेकपा माओवादीया अध्यक्ष प्रचण्डं थःगु निर्णय सदर मजुल धाःसा जंगलय् वने अर्थात बाय्क टु मङ्गलमान जुयाः ल्वाभः ज्वने मधाःनि । झीसं अनुमान यायेफु प्रचण्ड बाय्क टु मङ्गलमान जुल धाःसा जंगल वनी । थ्व बाय्क टु मङ्गलमान संस्कार नेपाःया राजनीतिइ विकसित जुल धाःसा नेतातय्गु भविष्ययात गुकथं अनुमान याये माली न्यना तयागु दु नेपाली कांग्रेसया अध्यक्ष गिरिजाप्रसाद कोइराला न्हापा छम्ह हक्कर हँ । छुं जुयाः थौ गिरिजाप्रसाद कोइरालायात अध्यक्ष पदं चीकल धाःसा व हानं हक्कर जूवने धायेफु । एमालेया वरिष्ठ नेता माधव नेपालं छगू बैंकया गोदाम किपर जागीर त्वःताः राजनीतिइ सकि्रय जुयागु हँ । उकुन्हुया कथित प्रधानमन्त्री माधव नेपालं ूकन्फर्मू प्रधानमन्त्री मजूगु खःसा हानं गोदाम किपर जूवने धायेफु । राष्ट्रपति यादवं ला धैर्यता त्वःताः बाय्क टु मङ्गलमानया खँ ल्हात । झीसं कुतः याये नेतातय्सं बाय्क टु मङ्गलमानया खँ मल्हासे विधि विधानयात आत्मसात यानाः ूफाइट टु मिसअण्डर- स्टाय्ण्डू धाये । सुभाय् । laskus@hotmail.com,http://www.nepalmandal.com/content/1557.html
जनतां पत्याः मयाःम्ह नेता हे प्रधानमन्त्री ,"Posted on Sun May 24, 2009  4:53 pm NST",सर्वशक्तिमान पार्टी कथं देय्या राजनीतिइ न्ह्यलुवाः जुयाः न्ह्यःने वःगु नेकपा एकिकृत माओवादीं नं अन्तय् राजिनामा बियाः सरकार त्वःते हे माल । जनादेश कथं शान्ति देशय् सुब्यवस्था कायम यानाः गणतान्त्रिक देय् दयेकेगु तातुनाः वःम्ह माओवादीया अध्यक्ष प्रचण्डं देय्या विकसित राजनैतिक धरातल म्हसीके मफयाः वैदेशिक हुँकारया न्ह्यःने छ्यों क्वछुके हे माल । नेता- गिरीतन्त्रया ख्वाःपाः पुनाः अस्थिर राजनीति म्हिताच्वंिपं बहुदलीय प्रजातन्त्रवादी नेतातय्गु प्रजातन्त्र परास्त जुइधुंकाः नं नेतातय्गु अवशेष ल्यं दनिगुिलं फोहोरी राजनीितं देय् गबलें नं मुक्त जुइ फइ मखु । साम दाम दण्ड भेदया नीतियात सर्वोच्च स्थान बियाः देय् गबलें मुक्त जुइ मफइगु सिद्ध हे जुयाच्वंगु दु । माओवादीतय्त वःगु जना- देश धइगु देशय् शान्ति बहाली यानाः संविधान दयेकेगु तक हे जक सीमित खः । तर माओवादीं सत्ता ल्हातय् लायेवं हथाय्चायाः देय्या विकास यायेगु राजनीतियात छखे हाकुतिनाः थःगु हे राजनीति लादे यायेगु कुतः यात गुकिया लिच्वः कथं छम्ह सरकारी कर्मचारीं हे माओवादीयात सत्ताच्यूत याना बिल धाःसां पाइ मखु । आः माओवादी सत्ताय् मदु तर कर्मचारी सत्ताय् दृढ जुयाच्वंगु दु । थुकियात वाला स्वत धाःसा देय्या राजनीति व राजनैतिक चरित्र प्रस्ट खने दइ । माओवादीया आशय सान्दर्भिक जू राष्ट्रपितं असंवैधानिक कथं सरकारया निर्णय उल्लंघन यात । तर माओवादीया हे रणनीति फसय् ब्वल । देशय् ब्वलना- च्वंगु नियम उल्लंघन व संविधान उल्लंघनया राजनैतिक चरित्रयात प्रचण्डं थुइके मफुत । अधिकारविहिन ल्वहंयाम्ह द्यः थें थापना यानातःम्ह राष्ट्रपितं माओवादीयात नेतालय् दाल । थ्व देशय् ब्वलनाच्वंगु षडयन्त्रपूर्ण राजनीतिया चाल खः । कांगे्रसया धर्म व कर्म कथं नं थ्व पार्टी प्रजातन्त्रवादी हे जुइमाः । तर गज्याःगु प्रजातन्त्रवादी जुइमाः धयागु कांग्रेसया नेतातय्सं मसिउ । छाय्धाःसां कांगे्रसी प्रजातन्त्र जनताया विरुद्ध वंगुिलं ०६३ सालं जनआन्दोलन यायेमाल । जुजु ज्ञानेन्द्र ला दुर्घटनाया शिकार जूगु जक खः । तःधंगु पार्टी कथं खने दयाच्वंगु एमालेया धर्म वामपन्थी विचारधारा हे खः । तर कर्म प्रजातन्त्रवादी कांगे्रस नेतातय्गु सेवा जुयाच्वन । कांगे्रसं वरदान बीसातकि राजनीतिक विषयय् हालीम्ह थें यःयःथे हाला जुइगु पार्टी धकाः थुकियात संज्ञा बिउसां पाइ मखु । मनमोहन अधिकारीया प्रधानमन्त्रीकाल व आः माधव नेपालया प्रधानमन्त्रीकालयात कांगे्रसया वरदान सिबें राजनैतिक बरकतया हैसियत प्राप्त सरकार धकाः गौरव तायेथाय् मदु । थज्याःगु सरकारं दे व जनताया िभं याइगु म्हगस खंकेथाय् नं मदु । सरकार गढन जुइ न्ह्यः हे ततःधंगु पार्टीतय्सं संसद व सडकया ख्याच्वः बीधुंकल । देय्या राजनीितं गथे न्हूगु लँपु काये माःगु खः अथे जुइ मफु । थुकिया जिम्मवार सु पार्टीवालातय्गु दिनचर्या धयागु सरकार दयेकेगु सरकार क्वःथलेगु जक खः गुगु देय् व जनताया लािगं कलंक हे जुइधुंकल । ०६३ सालया जनआन्दोलनयात थीथी नामं परिभाषित याःिपं नेतात गन वन नेपाःयात न्हूगु देय् दयेकाः जनताया सेवा याये धाःिपं माओवादीत असफल जुल । कारण माला स्वत धाःसा माओवादीया हैकमवादी प्रवृत्ति हे मुख्य खने दः वइ गुिकं यानाः थ्व पार्टी थःथम्हं हे आकासय् हावा नये माल । माओवादीया आडम्बरं देय् दयेके मफइगु नं निश्चित हे खनेदत । अथे जूगुिलं देय्या भविष्य अनिश्चित व अंधकारय् लानाच्वंगु दु । नेतातय्गु दिनचर्या देय् व जनताया सिबें क्वथाय् च्वनाः सरकार दयेकेगु व क्वःथलेगु जक जुसेंलि राजनैतिक चरित्र हिले मफुसेंलि देय् व जनता प्रति वफादार सरकार गठन यानाः अग्रगति कयेत हानं मेगु जन आन्दोलनया तयारी याये माःगु खः ला धइगु बिचाः नं थन खने दया वल । देय्या राजनीतिइ कांगे्रस जक असफल जुल धयां न्हूगु राजनैतिक नारा ज्वना वःम्ह माओवादीं नं छुं प्रगति याये मफुत । आः एमालेयागु भागय् शान्ति सुब्यवस्था व संविधान दयेकेगु जिम्मेवारी लाः वःगु दु । थुकिया लािगं प्रतिबद्धता क्यनेगु जक मखु दृद्धता नं व्यक्त यानाः एमालें थःपिनिगु दायत्वि पूवंकेमाः । एमालें थुलि याइ धकाः जनतां आशा व भरोसा नं काये हे माल । तर एमालंे नं प्रशासन प्रणालीइ थः कार्यकर्तात ल्वःल्वःथाय् ततं हे सरकारया अवधि फुइगु खः ला आः चिन्ता याये माःगु अवस्था नं खने दयेधुंकल । अथे जूगुिलं देय्या राजनीतिइ नेतातय्सं कुदृष्टि मतल धाःसा देय् व जनता प्रति समवेदना तल धाःसा देय् व जनतायात सर्वोच्चता बिल धाःसा फुक्क पार्टी व नेतात मिले जुयाः राजनीतियात सुधार यानाः जन आन्दोलनया भावनायात कदर यात धाःसा देय् व जनताया ख्वालय् अवश्य नं न्हूगु न्हिलासू वइ । आशा याये थौंया संवेदनशील राजनीतिया इलय् नेतातय् दथुइ कटुता ब्वलना- च्वंगु जूसां थःपिनि राजनीतिक दक्ष सक्षमता प्रदर्शन यानाः देय् व जनतायात अःपुक न्हूगु लँपुइ यंके फइ । जनतां पत्याः मयाःम्ह नेता प्रधानमन्त्री जू वःगुिलं ुगनं नं मजूगु जात्रा हाडि गामय्ु धइ जूगु हे जुल तर जनतां पत्याः याकाः क्यनेगु छगू अवसर धाःसा भाजु माधव नेपाल-यात वःगु नं दु थ्व अवसरयात वय्कलं उपयोग यायेमाः ।,http://www.nepalmandal.com/content/1605.html
परिषदया छेँयात विशेष संग्रहालय दयेकीगु ,"Posted on Fri May 22, 2009  2:39 pm NST",झी कविकेशरी चित्तधर हृदय थौंकन्हय् सछि व स्वदँ क्यनेधुंकूगु दु । वय्कलं नेपालभाषा परिषदयात दान बियातःगु छेँ थौंकन्हय् भारतीय सरकारया आर्थिक ग्वाहािलं पुनःनिर्माण जुयाच्वंगु दु । उगु ज्या नं ६० प्रतिशत क्वचाःगु नेपालभाषा परिषदं धाःगु दु । आः याकनं हे उगु छेँ पुलांगु शैलीं न्हूगु ढंगं तयार जुइ । उगु छेँयात छगू विशेष संग्रहालय दयेकेगु बिचाः नेपालभाषा परिषदं यानाच्वंगु दु । उगु छेँ चित्तधर ुहृदयु व वय्कःया हे केहेँ मोतिलक्ष्मी उपासिका बूगु व तःधिकः जूगु छेँ जुयाः आः उकियात नं चित्तधर ुहृदयु व मोतिलक्ष्मी उपासिकाया संग्रहालय कथं विकास यायेगु सोच नेपाल- भाषा परिषदं दयेकाच्वंगु दु । सग्रहालय वय्कलं छ्यलीगु थीथी सामान वय्कःयात उपहार वःगु थीथी सफूया लिसें व वय्कलं हे च्वयातःगु हस्तलिखित सफूया लिसें पौभाःत नं ब्वइगु ग्वसाः दु । चित्तधर ुहृदयु छम्ह नांजाःम्ह ल्हासा साहुया काय नं खः । अथे जुयाः ल्हासा साहु उराय् तय्सं छ्यलीगु थीथी कथंया सामानत नं अन ब्वइगु जूगु दु । संग्रहालय अनुसन्धान याईपंत तसकं हे ज्या वःगु अनुसन्धान केन्द्र कथं नं विकास यायेगु ताः तयातःगु दु । नेपालभाषा परिषदं ततःधंगु खँ जक मल्हासे धमाधम ज्या नं यानाच्वंगु दु । चित्तधरया सछिदँ बुिदंया लसताय् चित्तधरं दान यानावंगु परिषदया छेँ ल्ह्वनेगु प्रोजेक्ट हःगु खः । उगु प्रोजेक्टयात भारतीय राजदूतावासया ग्वाहािलं पूवंकेगुली नविन चित्रकार नापं परिषदया दुजःत सकि्रय रुपं लगे जुइवं नेपाल सरकारया मातहतय् बजेट हे व्यवस्था यानाः पूर्ण रुपं हे पुनःनिर्माणया ज्या न्ह्याःगु खः । तर थज्याःगु महत्वपूर्ण ज्या तक नं परिषदं उलि तःधंगु कथं प्रचार धाःसा मयाः । रेडियो नेपाल नेपाल टेलिभिजन थेंज्याःगु साचार मध्यमय् समाचार व वृत्तचित्रत क्यनेया लािगं जक ज्या यायेगु नं परिषदं मस्वः । वास्तवय् समाचारया लोभं परिषद्या वार्षिक सिरपाः इनेज्या ज्याझ्वलय् मन्त्री व सभासद्त सःताः जुइगु नं परिषदं गबलें मस्वः । बरु समाजय् ध्याकुनय् लानाच्वंिपं व्यक्तित्वतय्त हे हयाः थःपिनि गौरव तायेकेगु यानाच्वंगु दु । थ्व झ्वलय् थुगुसी थीथी कथं मचा साहित्य लागाय् ज्वःमदुगु योगदान यानाः नं छंु कथं प्रचार प्रसारय् मवयाच्वंम्ह व्यक्तित्व शान्तदास मानन्धरयात मूपाहां यानाः िझंगुक्वःगु चित्तधर सिरपाः लःल्हायेगु ज्याझ्वः दयेकूगु खः । ज्याझ्वलय् सम्मानित व्यक्तित्व अश्वघोष महास्थविर ३ ताः इलय् इर्ं बियातःगु खःसां ई स्वयां न्हापालाक हे बिज्याये धुंकूगु खः । नापं पुरस्कृत प्रतिभा मुनीन्द्ररत्न वज्राचार्य नं इलय् हे थ्यंकादीगु खः । ख्वपं झायेमाःगुिलं जामय् लानाः नं जुइ बयोबृद्ध व्यक्तित्व रत्नगोपाल साँय्जू धाःसा ई स्वयां भचा लिबााक थ्यंगु खः । तर गाडी हे रिजर्भ यानाः वःगुिलं उलि लिबा धाःसा मजुल । भाषा सेवाय् दुनं दुनं दुग्यंगु ज्या याना वयाच्वंिपंत हे जक मूपाहां कथं सःतेगु यानाच्वनागु रहस्य धाःसा परिषदया नायः फणीन्द्ररत्न वज्राचार्यं दबुिलं हे खुलासा यानादीगु खः । फणीन्द्ररत्न बज्राचार्यया सभापतित्वय् परोपकार उच्च मावि िभंद्यः त्वालय् जूगु उगु ज्याझ्वलय् मूपाहां शान्तदास मानन्धरं रत्नगोपाल साँय्जुयात चित्तधर सिरपाः मुनीन्द्ररत्न वज्राचार्ययात ठाकुरलाल सिरपाः व मानार्थ भाषाथुवाः उपाधि भिक्ष्ा अश्वघोष महास्थविरयात लःल्हानादीगु खः । वय्कलं नेपालभाषाय् समर्पित संस्थातय्सं भाषा म्वाकेगु िनंितं भविष्य सिबें नं वर्तमानयात हे ध्यान तयेमाः धयादिल । भिक्ष्ा अश्वघोष महास्थविरं ला थःत मति हे मवं कथं थुगु सिरपाः बिउगु धकाः न्ववानाबिज्यात । कविकेशरी चित्तधर ुहृदयुया सछि व स्वदँ बुिदं हने कथं नेपालभाषा परिषदं ग्वसाः ग्वःगु उगु ज्याझ्वलय् सिरपाःया दाता पद्मज्योतिपाखें च्वयेगु ज्यायात तिबः बीगु खँ कनादिल । अथे हे सम्मानित व पुरस्कृत व्यक्तित्विपं भिक्ष्ा अश्वघोष महास्थविर चित्तधर सिरपाः त्याकादीम्ह रत्नगोपाल साँय्जु व निबन्धकार मुनीन्द्ररत्न वज्राचार्यिपंसं नेपालभाषाया साहित्यकार व कलाकारिपंसं याना वयाच्वंगु दुःख कष्ट बारे कनादिल । ज्याझ्वलय् नेपालभाषा एकेडेमिया चान्सलर सत्यमोहन जोशी नेपाल साहित्य मन्दिरया नायः तिलकप्रकाश कायस्थ नेवाः देय् दबूया संरक्षक लक्ष्मण राजवंशी परोपकार उच्च माविया प्राचार्य व साहित्यकार हितकरवीरिसंह कंसाकार नेपालभाषाया नांजाःम्ह साहित्यकार रामशेखर नकःमि विराट नेपालभाषा साहित्य सम्मेलन गुथिया नायः त्रिरत्न शाक्य नापं आपालं विशिष्ट स्तरया मनूतय्सं हल खचाखच जायेक उपस्थित जूगुिलं सकलें सम्मानित व्यक्तित्व-िपंत उत्साहित हे याःगु दु ।,http://www.nepalmandal.com/content/1572.html
छम्ह पराजित उम्मेदवारया यात्रा ,"Posted on Fri May 22, 2009  2:38 pm NST",पदलोलुपता मौकापरस्त सिद्धान्तहिनता योजनाविहिनता आदि आदि थेंज्याःगु तत्वत फुक्क छगू मिक्स्चरय् तयाः संकल धाःसा उिकं पिहां वइगु जुसया नां शायद माधव नेपाल हे जुइ । तापाक वने म्वाः । संविधान-सभा चुनाव धुंकाःया घटनाक्रम जक स्वत धाःसां नं उगु जुसया पाउँगु सवाः झीगु म्हुतुइ वयेधुंकी । संविधानसभाया चुनाव तक थ्यंबलय् एमालेया बजाः गुलि कुहां वनेधुंकल धइगु खँ तत्कालिन महासचिव माधव नेपालं पटक्क हे मसिउ । उिकं एमालें थःगु हे बहुमत वइगु फय्गं अनुमान यासें पार्टीया घोषणापत्रय् सहमतीय सरकार दयेकेगु मधासे सुयागु बहुमत वल वयागु हे नेतृत्वय् सरकार गठन यायेगु जुइ धकाः च्वल । तर चुनावय् एमालें बहुमत हयेगु ला खँ हे त्वःते स्वयम पार्टीया महासचिव तकं निगू निगू थासं बुत । निगू थासं बुइ- सातकि नैतिकता क्यने थें वय्कलं महासचिव पदं राजीनामा बियादिल । तर वय्कलं राजी-नामा बियादीगु चुनावय् बूगुया नैतिकता क्यनेत मखुसें एमालेंे तत्काल सरकार गठन याइगु सम्भावना मदुगुिलं धकाःसा जुयाच्वन । चुनावय् बूसां राष्ट्रपति ल्ययेगु इलय् धाःसा वय्कःया नां नं उम्मेदवार कथं चर्चाय् वल । वय्कलं म्हाः धयामदी । तर माओवादीं राष्ट्रपति दयेकेगु खःसा माधव नेपाल मजिउ मेम्ह उम्मेदवार बिउ धकाः एमालेयात इनाप यात । अझ जिउसा साहना प्रधानया नां बियादिसँ तकं धाल । तर एमालें लिसः बिया छ्वत जिमिगु पार्टीया उम्मेदवार तोके यायेगु अधिकार माओवादीयात मदु । थ्व ला जिमिगु पार्टीइ याःगु हस्तक्षेप जुल । माओवादीं धाःम्ह उम्मेदवार जिमिसं बी फइ मखु । एमालें बरु राष्ट्रपति जुइगु अवसर हे त्वःता छ्वत माओवादीं धाःम्ह धकाः साहना प्रधानयात उम्मेदवार मदयेकू । आः नेपाली कांग्रेसया सभापति गिरिजा प्रसाद कोइरालां एमालेया माधव नेपालयात प्रधानमन्त्री दयेकि धकाः प्रस्ताव यानादिल । प्रस्तावित जूम्ह व्यक्ति माधव नेपाल जुइसातकि गिरिजाया प्रस्ताव पार्टी दुने जूगु ुहस्तक्षेपु मजुल । उकियात सहर्ष स्वीकार यात । आः एमालेया नेता माधव नेपाल कांग्रेसया उम्मेदवारजुयाः प्रधानमन्त्री जुइत्यंगु दु । माओवादीं साहना प्रधानया नां प्रस्ताव याःबलय् व हस्तक्षेप जुल आः कांग्रेसं माधव नेपालया नां प्रस्ताव याःबलय् व सदासय जुल । हस्तक्षेप व सदासयताया व्याख्या याइगु थःगु हे तालया मेशिन दुगु जुयाच्वन एमालेयाके । संविधानसभाया चुनाव लिपा एमालेया महाधिवेशन जुल । नकतिनि निगू निगू थासं चुनाव बूम्ह मनू वय्कलं ला पार्टीया चुनावय् तकं दनेगु आँट यानामदिल । वय्कलं धयादिल सर्वसम्मत जूसा जि दने मखुसा चुनाव ला ल्वाये मखु । वय्कः चुनाव ल्वानामदी । बरु मेम्ह उम्मेदवार खड्ग ओलीयात समर्थन याना-दिल । तर दुर्भाग्य वय्कःपाखें समर्थित खड्ग ओली नं बुत । बिचरा माधव नेपाल वय्कः चुनाव ला ल्वानामदी तर मल्वाःगु चुनावय् नं वय्कः पराजित जुयादिल । पार्टीया चुनावय् ुपराजितु जूसां वय्कः सामान्य दुजः पदय् च्वनेत धाःसा तयार जुया मदी । वय्कलं पार्टीया सर्वोच्च पद हे ताके यानादिल । फलतः वय्कः एमालेया नवसिर्जित ुवरिष्ठ नेताु धइगु पदय् नियुक्त जुयादिल । पाय्छि अध्यक्षया क्वसं । पार्टी दुने वरिष्ठ नेताया पद कायेधुंकाः वय्कःया मिखा हानं छक्वः संविधानसभापाखे वन । राजनीतिक समीकरण मिले यायेगु लािगं माओवादीं वय्कःयात संवैधानिक समितिया सभापति दयेकेगु प्रस्ताव हल । प्रस्ताव हःगु वय्कःया लािगं खः उिकं एमालें उकियात नं ुबाह्य हस्तक्षेपु मधासे सहर्ष स्वीकार यात । अले थःगु हे पार्टीया छम्ह सभासद्- यात बलि बियाः वय्कः संविधानसभाया दुजः जुयादिल । माओवादीं वय्कःयात सदासय-पूर्वक संविधानसभाया सभापति दयेकेत सभासद् मनोनित याःगु खः । तर सभासद् जुइधुंकाः माधव नेपालया महत्वाकांक्षा गुगुं छगू समिति दुने जक सीमित जुइ मखु धइगु खँ माओवादीं छु सिउ । प्रधानसेना-पति प्रकरणय् माओवादीयात अविश्वासया प्रस्ताव तयाः चीकेगु व वयां लिपा माधव नेपालयात प्रधानमन्त्री दयेकेगु रणनीति कांग्रेसया ज्याकुथी तयार जुल । कांग्रेसया उगु प्रस्तावयात माधव नेपालं मजिउ मधाः । पात थुलि हे जक कि माओवादी सरकारयात अविश्वास प्रस्ताव तयाच्वनेम्वाःल प्रचण्ड थम्हं हे राजीनामा बिया बिल । वयां लिपा माधव नेपालया प्रधानमन्त्री पदपाखेया यात्रा आरम्भ जुल । माधव नेपालयात प्रधानमन्त्री दयेकेमाःगु बिचाः न्ह्यब्वसें गिरिजाप्रसाद कोइरालां तर्क तल देशय् लोकतान्त्रिक गणतन्त्र पलिस्था यायेगु ज्याय् माधव नेपालया नं योगदान दु वय्कःयात उगु योगदानया कदर कथं नं प्रधानमन्त्री दयेकेमाः । खतुं चुनावय् बूम्ह मनूयात संवै-धानिक समितिया सभापति दयेकूगु नं छगू कथं योगदानया कदर हे खः । तर माधव नेपालया िनंितं समितिया सभापति जुयाः गणतान्त्रिक संविधान दयेकेगु तःधंगु ज्या मजुल प्रधानमन्त्री जुयाः कुसर्ीइ प्यपुनेगु तःधंगु ज्या जुयाबिल । उिकं संवै- धानिक समितिया कुसर्ीयात लाकमं च्वानाः वय्कः प्रधानमन्त्री जुइत न्ह्यचिलादिल । थ्व सरकारया आयु स्वलां अप्वः प्यला हे जुइ मखु धकाः स्वयम् गिरिजां नं धया-च्वंगु दु । स्वला लिपा जब माधव नेपाल कुसर्ीं कुहां वइ वय्कःया ल्हातय् संवैधानिक समितिया सभापति नं दइ मखु । अले उगु इलय् चुनावय् बुनाः नं संविधानसभाय् जुयाच्वंगु वय्कःया उपस्थिति केवल पदलोलुपताया छगू गजबगु नमूना व लय् ४५ हजार भत्ता पचे यायेगु छगू अचुक साधन स्वयां अप्वः मेगु छु जुइ ?,http://www.nepalmandal.com/content/1571.html
नेपाल संवत्या न्हूदँ औंसि कुन्हु ? ,"Posted on Fri May 1, 2009  2:42 pm NST",- नेपाःया मौलिक म्हसीका जुयाच्वंगु कला संस्कृति सम्पदाया संरक्षण राज्यपाखें जुइमाःगु माग थनया आदिवासी जनजातितय्सं न्हापांनिसें यानाः आन्दोलन हे न्ह्याका वयाच्वंगु खःसां राज्यं थुखेपाखे गबलें हे गम्भीर जुयाः ध्यान मतःगु खँ हाकनं छकः स्पष्ट जूवःगु दु । नेपाःया मौलिक सम्पदा नेपाल संवत्यात राष्ट्रं मान्यता बियाः थुकियात छ्यलाबुलाय् हयेमाःगु खँयात सत्ताय् थ्यनेधुंकूपिं राजनैतिक पार्टी व नेतातय्सं स्वीकार यायेधुंकूगु दुसां व्यवहारिक रुपं थुकियात गबलें हे कार्यान्वयन मयाः । नेपाल संवत्यात आधिकारिक रुपं छ्यलबुलाय् हयेगु निंतिं आयोग हे दयेकेगु धकाः न्हापाया प्रधानमन्त्री गिरिजाप्रसाद कोइराला व वर्तमान प्रधानमन्त्री पुष्पकमल दाहालं सार्वजनिक रुपं हे प्रतिबद्धता प्वंके धुंकूसां व्यवहारिक रुपं थुपिं नं सकृय मजूगु थौंया वास्तविकता जुया बिउगु दु । विश्वय् ज्वःमदुगु नेपाःया मौलिक संवत् नेपाल संवत् वास्तवय् हे नेपाःया गौरव खः । तर थुकिया संरक्षणय् राज्य छाय् मयानाच्वन धयागु खँ चिन्तनया विषय जुयाच्वंगु दु । नेपाःया न्हापाम्ह गणतान्त्रिक प्रधानमन्त्री पुष्पकमल दाहालं नेपाल संवत् राष्ट्रिय संवत् खः थुकिया छ्यलाबुला राष्ट्रिय स्तर जुइ धकाः सार्वजनिक घोषणा यायेधुंकाः नं थुकियात व्यवहारिकय् हयेगु निंतिं छुं पलाः ल्ह्वंगु मदुनि । मेखे नेपाल संवत्या छ्यलाबुलाय् जुयाच्वंगु प्रहार अझं हे निरन्तर जुयाच्वंगु आभास ब्वलना हे च्वंगु दनि । नेपाल संवत् आधारित चन्द्रमासया तिथि मिति नेपाःया धार्मिक व सामाजिक ख्यलय् अटुट रुपं छ्यलाबुलाय् वयाच्वंगु खँय् विवाद मदु । थौं तक नं थ्व निरन्तर हे दनि । नेपाःया मौलिक संवत्यात छखे तयाः सौर्यमासय् आधारित जुयाच्वंगु व विदेशं आयातित विक्रम संवत्या छ्यलाबुला अझं सरकारीस्तरं न्ह्याना हे च्वंगु दनि । नेपाःया हरेक धार्मिक व साँस्कृतिक पर्व नखःचखः व कर्मकाण्ड नेपाल संवत्या लिधंसाय् न्ह्यानाच्वंगु खःसां छथ्व मनूतय्सं थ्व संवत् अव्यवहारिक धकाः क्यनेगु कुतः अझं न्ह्याका वयाच्वंगु हे दु । तर वास्तविकता थ्व हे खः कि नेपाल संवत्या शुरु इलंनिसें थौं ११२९ दँ तक निरन्तर न्ह्याना थ्व संवत् सकल नेवाःतय्गु हिनु हिनुली न्ह्यानाच्वंगु दु । नेपाल संवत् चन्द्र गतिया लिधंसाय् आधारित जुइगुलिं थुकिया दिं ल्याः खाइगु इलय् तिथि तुत जुइगु वा निन्हु क्यनीगु तिथि छुं ईया निंतिं जक उगु दिनय् प्रवेश जुइगु आदि जुइगु याः । थुकिया समाधानया निंतिं सामान्य रुपं सुर्य उदय् छुं दिं कुन्हु जुइ उकुन्हु व हे तिथि न्ह्याइ धयागु मान्यता ब्वलंकातःगु दु । उकथं हे तिथिया आधारित दिं कुन्हु छुं धार्मिक वा सामाजिक ज्या यायेगु शुभ वा अशुभ धकाः धायेगु चलन नं दु । उकथं हे मेगु मान्यता कथं न्हापांनिसें छु तिथि कुन्हु छु पर्व हना वयाच्वंगु खः उकथं हे हनेगु मान्यताया विकास नं याना वयाच्वंगु दु । नेपाःया मूलवासी नेवाःतय्सं नं थ्व हे तिथि दुनेच्वनाः अनेक नखः पर्व जात्रा हना वयाच्वंगु दु । थःपिनिगु म्हसीका नं थुकि हे दुथ्याकातःगु दु । थ्व सम्पूर्ण नेपाःमि व नेवाःतय्गु निंतिं गर्वया खँ जुयाच्वंगु दु । तर थ्व सम्पदायात छथ्व गैरनेवाःतयसं न्ह्याबलें हे विवादया विषय दयेकेगु याना वयाच्वंगु दु । नेवाःतय्सं तःजिक हनिगु अनेक नखः मध्ये स्वन्ति नखः प्रमुख जू वः । स्वनि नखःया इलय् नेपाल संवत् या न्हूदँ नं लाःगु कारणं नेवाःतय्सं थःपिनिगु मान्यता कथं दछियंकया ल्याःचाः लक्ष्मी पुजा आमै कुन्हु क्वचायेकाः कन्हय् कुनुहया प्रतिपदा कुन्हु म्हपुजा लिसें न्हूदँ हनेगु व दुतिया कुन्हु किजा पुजा अनं लिपा लक्ष्मी द्यः पुज्याना स्वन्ति नखः हना वयाच्वंग खः । थ्व नखः झ्वलाक्क हे हना  वयाच्वंगु द्वलंद्वः दँ दयेधुंकूगु दु । थ्व स्थापित परम्परायात न्हंकेत छथ्व मनूतय्सं तःदँ निसें हे कुतः न्ह्याकावयाच्वंगु दु । गबलें घडि पलाया खँ हयाः तिथि तुत तिथि निन्हुक्यंगु व गबलें साईत ईया खँ हयाः थ्व विवाद ब्वलंका वयाच्वंगु दु तर आः वइगु नेपाल संवत्या न्हूदँ ११३०या दिं कुन्हु थज्याःगु छुं हे तुत वा समस्या मदयेकं नं विक्रम संवत्या पात्र पिथनीपिंसं नेपाल संवत्या वर्ष हिलीगु दिं धकाः अमावस्या औंसीं कुन्हु क्यनाः नेपाल संवत्या तिथिकथं दिं हनीपिंत तप्यंक हे हाथ्या बीगु ज्या यानाहःगु दु । नेपाः सरकारं नेपाल संवत्यात राष्ट्रिय मान्यता बीयाः विक्रम संवत्या छ्यलाबुलां लिकया छ्वयेगु मान्यता ब्वलंकाच्वंगु इलय् नेपाल संवत्या दिं हिलीगु दिनयात हे विवादय् हयाः नेपाल संवत्या औचित्ययात हाथ्या बीकथंया ज्या जुयाच्वंगु अनुभव सकल स्वाभिमानी नेपाःमितय्सं यानाहःगु दु । नेपाल संवत्या छ्यलाबुला नेपाः दुने जुयाच्वंगु ११२९ दँ दयेधुंकूगु दु । थ्व संवत्या वर्षया शुरुदिन कछलाथ्व पारु हे जुयाच्वंगु दुसा थुगु वर्षया अन्तिम दिं कौलागा आमाई लक्ष्मीपुजा खः । आः वया विक्रम संवत्या हिमायतीतय्सं नेपाल संवत् हिलीगु दिं अमावस्या धकाः थःपिनिगु दिमागी हालतया पर्दाफास यानाबिउगु दु । विक्रम संवतय् दुने चैत्र महिना हे लिकायेगु षडयन्त्रय् थुपिं असफल जुइवं आः नेपाल संवत्यात थुकथं प्रहार याःवःगु खनेदत । छगू हे वर्ष दुने निकः न्हूदँ लाःवइगु संभावना गबलें दु ला  कि विक्रम संवतय् नं चैत्र ३१ गते  नववर्ष जुइ धायेगु आँट थुमिके दु ला नेपाल संवत्या थःगु हे मूल्य व मान्यता दु अले थःगु हे स्थान नं दु । आः विक्रम संवत्या हिमायतीया लिउने च्वनाः नेपाल संवत्या नखः चखः हनेमाः थुमिसं धाथें हे यायेमाः धयागु मान्यता गनं मदयेधुंकल । उकिं आः नेपाल संवत्या लिधंसाय् जीवन यापन यानाच्वंपिं हे जानाः नेवाःतय्गु नखः चखःया तिथि निर्धारण याना सकल नेपाःमितय्सं चन्द्रमासया गतिया लिधंसाय् थःपिनिगु धर्म कर्म न्ह्याकेमाःगु खँय् विवाद मदये धुंकल । नेपाल संवत्यात कयाः भ्रमय् तइगु संवत्यात थुकथं बजारय् खुल्ला तयेगु स्थिति नं पाय्छि मखये धुंकल सा नेपाः सरकारं विक्रम संवत्या लिधंसाय् सरकारी विदा क्वछिनातःगु खःसा थुकिया विरोध नं सकल नेवाः व नेपाल संवत्या हिमायतीत छथाय् च्वनाः नेपाःया राष्ट्रिय संवत् नेपाल संवत्या लिधंसाय् सरकारं सरकारी विदा क्वछिमाःगु खँय् सः थ्वयेके हथाय् जुइधुंकूगु दु । जातीय स्वशासन स्थापना यायेगु खःसा थःपिमिगु मौलिक अधिकारया खँय् सकलें छप्पँ छधी जुइमाःगु खँय् विवाद मदु ।,http://www.nepalmandal.com/content/1140.html
गज्याःगु संविधान दयेकेगु ? ,"Posted on Fri May 1, 2009  2:41 pm NST",- फुक्कं नेपाली जनतायात मान्य जुइ कथं संविधान दयेकेमाः थौं सकस्यां थथे हे धयाच्वंगु दु । हिमाल पहाड तराई फुक्कं क्षेत्रय् बसोबास यानाच्वंपिं फुक्कं जातजातिं थःथःगु भाषा संस्कृति कला आदिया सुरक्षा सुनिश्चित जुइमाःगु व नापं फुक्कं थासय् समान रुपं फुकस्यां शान्तिया अनुभव याये फइगु गनं नं डर त्रासया वातावरय् च्वनेम्वाःगु राज्यया फुक्क हे थासय् विकासया प्रतिफल फुकस्यां समान रुपं उपभोग याये फइकथंया संविधान दयेकेमाःगु दु । राज्यं सुं नं जातियात मुलय् व मेगु जातियात धलय् लाकेगु ज्या याये मजिउ । अज्याःगु अवस्था संविधानय् नं दये मजिउ । देय्या फुक्क क्षेत्र गरिबी बेरोजगार अशिक्षां मुक्त जुइमा गुगुं नं क्षेत्रया जनता छछाः नये नयाः छजु पुनेत सिसिककः मजुइमा सुं नं जनता भुखमरिया शिकार मजुइमा संघीयता पलिस्था जुइधुंकाः छगू प्रदेशं मेगु प्रदेशयात मिछंकेगु अवस्था मवयेमा असहयोग यायेगु अवस्था मवयेमा माःबलय् माःगु कथं ग्वाहालि यानाः सहअस्तित्वया सम्मान यायेगु वातावरण वयेमा आर्थिक रुपं कमजोर राज्ययात सबल राज्यं ग्वाहालि यायेगु अवस्था वयेमा थज्याःगु खँ संविधानय् हे उल्लेख जुइमाः । गुगुं छगू राज्यय् जुइगु हडताल बन्द आदिया लिच्वः मेगु राज्यया मलायेमा थुकिया पूर्ण व्यवस्था नं संविधानय् हे जुइमाः । सम्पूर्ण जनतायात वाक् स्वतन्त्रता दयेमाः । थःत लगे जूगु खँ निर्धक्कनक्सां कने फइगु वातावरण दयेमाः । थःगु माग निर्धक्कनक्सां प्वंके दइगु फुक्कं जातितय्सं थःथःगु संगठन दयेके दइगु थःगु जातियात वइगु छुं नं कथंया संकटया बारे राज्यया ग्वाहालि काये दइगु व राज्यं उकियात हल याना बीमाःगु व्यवस्था नं संविधानय् उल्लेख जुइमाः । पार्टीगत रुपं जक थःगु समस्या तयेबलय् जातितय्गु समस्याया हल मलुइफु । गुगु थासय् छु समस्या दु धइगु खँ वहे जातिं जक सी । उकिं उमिगु समस्या वहे जातियात संगठित रुपं तयेगु अधिकार बीमाः । साचार माध्यमया सवालय् नं गुगुं नं दल वा संगठनं दवाव बियाः च्वयेमाःगु मखु कि साचारकर्मीं थम्हं खंगु खँ निर्धक्क जुयाः च्वये दइगु वातावरण दयेमाः । देशय् राष्ट्रपतीय व्यवस्था जुइमाः । राष्ट्रपतियात कार्यकारिणी अधिकार बियाः प्रधानमन्त्रीयात देशया न्हियान्हिथं यायेमाःगु ज्याया सीमित अधिकार जक बीगु प्रावधान दयेमाः । सुं नं संगठनतय् थःपिनि माग तयेबलय् जाम बन्द आदि यायेमाःसा शाखा सडकय् जक याये दइ मूल सडकय् याये मदइगु वा छगू राज्यं मेगु राज्ययात बन्द यानाः जाम आदि याये मदइगु स्पष्ट प्रावधान तयेमाः । छगू राज्यया बन्दं मेगु राज्ययात प्रभावित याये मजिउ ।,http://www.nepalmandal.com/content/1139.html
जाति व क्षेत्रीय राजनीतिइ नं मिभंिपं न्ह्यःने ,"Posted on Sun May 24, 2009  4:52 pm NST",विश्वया प्रजातान्त्रिक देय् मध्यय् भारतय् वंगु वालय् न्यागू चरण यानाः चुनाव क्वचा- येकल । चुनावय् मुख्य प्रतिस्पर्धा धेंधेंबल्लाः यानाच्वंिपं पार्टीत संयुक्त प्रगतिशील गठबन्धन युपीए व राष्ट्रिय जनतान्त्रिक गठबन्धन एनडीए खः । थुगुसीया चुनावय् स्वंगूगु गठबन्धन धकाः वाम पार्टी व क्षेत्रीय पार्टीत नं चुनावय् कुहां वल । अथे हे प्यंगूगु गठबन्धन धकाः क्षेत्रीय पार्टीत विशेष यानाः मुलायम िसंहया सपा लालु यादवया राष्ट्रिय जनता दल रामविलास पासवानया लोक जनशक्ति पार्टी व मेमेगु घटकत न्ह्यःने वल । स्वंगूग व प्यंगूगु गठबन्धनं नं प्रधानमन्त्रीया उम्मेदवारया कथं माया- वती व मुलायम िसंहयात न्ह्यःने हःगु खः । थ्व निगू गठबन्धन कांगे्रसया गठबन्धन व भाजपाया गठबन्धन विरुद्ध खुल्लारुपं वःगु खः । करिब खुला न्ह्यः युपीए य् सरकारया प्रमुख घटक मध्यय् वाम शक्ति नं दुथ्यानाच्वंगु खः । जब अमेरिका नाप आणविक सम्झौता सि।टि।बि।टि। स प्रधानमन्त्री मनमोहन िसंहं हस्ताक्षर यात अनंनिसें वामपन्थी व कांगे्रस पार्टी दथुइ विवाद ब्वलन । वाम पार्टीया धापू खः भारतय् यक्व जनता गरिबीया हालतय् म्वायेत बाध्य जुयाच्वंगु दु । कांगे्रस नेतृत्वया सरकारं गांया जनतायात ध्यानय् तयाः विकास व निर्माणया ज्या मयाः । कांगे्रस पार्टीं धाःसा देय् विकासया लागि पश्चिम व अमेरिका नाप मिले जुयाः न्ह्याः वनेमाःगु दु धाल । मेगु छगू मतभेद थ्व विषयय् नं खः कांगे्रसं मिखा तिसिनाः उदारीकरणया नामय् पश्चिमा व अमेरिकी कंपनीतय्त भारतय् खुल्ला छुट बिल वामपन्थीतय्सं अज्याःगु छुत बी मजिउ धकाः अडान काल । कांगे्रस पार्टीं वामपन्थीया प्रस्ताव अस्वीकार यात । थ्व निगू विषयय् मतभेद जूगुिलं वामपन्थीं युपीए सरकारयात बियातःगु समर्थन लित काल । वामपन्थीं समर्थन लित कायेसातकि कांगे्रसया नेतृत्वय् न्ह्यानाच्वंगु सरकारय् संकट वल । वहे इलय् मुलायम िसंहया समाजवादी पार्टीं समर्थन यानाः युपीए सरकार बचे याना बिल । िझंन्याक्वःगु लोकसभा चुनावय् वामशक्तिं कांगे्रसयात साथ मबिउगुिलं कांगे्रस अति कमजोर जुल जुइमाः धकाः थ्व निर्वाचनय् लालु प्रसादया पार्टी व रामविलास पासवानया पार्टीं नं कांगे्रसयात त्वःताः मुलायम िसंहया पार्टी स।पा। नाप मिले जुयाः चुनाव ल्वाःगु खः । उगु प्यंगूगु मोर्चाय् खालि क्षेत्रीय पार्टीत जक दुथ्यानाच्वंगु खः । बरु स्वंगूगु मोर्चाय् वाम शक्ति क्षेत्रीय पार्टीत मिले जुयाः चुनाव ल्वाःगु खः । आणविक अप्रसारण सन्धिया बारे अमेरिकानाप सम्झौता यासांनिसे वाम पार्टीं कांगे्रस पार्टीयात निशाना दयेकाच्वंगु खः । कांगे्रस पार्टीयात चकनाचुर यायेगु हिसाबं बामपन्थीतय्सं रणनीति दयेकाः ज्या यानाच्वंगु खः । वामशक्तिया चुनावी नारा खः ुनन कंग्रेस नन बीजेपी सरकारु । थुकियात हे मू नारा दयेकाः उिपं सतकय् वःगु खः । वाम पार्टीं उत्तर प्रदेशया शक्तिशाली पार्टी मायावतीया पार्टीया साथ कयाः मायावतीयात हे प्रधानमन्त्री उम्मेदवार कथं न्ह्यब्वःगु खः । कांगे्रस पार्टीं नं वामशक्तियात कमजोर याना वनेगु रणनीति ज्वनाः राहुल गान्धीयात न्ह्यःने हल । राहुल गान्धीं विकास व रोजगारीया नारा ज्वनाः भारतया यक्व प्रदेशय् चुनाव प्रचार यात । प्यंगूगु मोर्चाया रणनीति खः कांगे्रस भाजपा व बाम शक्ति स्वंगू खेमाया टक्कर जुयाच्वंगुिलं उकिया लबः कयाः जनताया भोट थःथाय् सालेगु । आखिरय् चुनावया लिच्वलं क्यना बिल स्थायी सरकारया लागि कांगे्रस पार्टीया गठबन्धन हे जनताया दथुइ लोकंह्वाःनि । जनतां क्षेत्रीय पार्टी व वामपनथी शक्तियात अति कमजोर याना बिल । वंगु लोकसभाया चुनावं छता छु स्पष्ट जुल धाःसां धर्म जाति भाषा व क्षेत्रया नारा बियाः जनतायात मूर्ख यायेत स्वयाच्वंिपं नेतातय्गु नीति असफल जुइधुंकल । लिसें थ्व खँ नं प्रस्ट जुल कि धर्म जाति भाषा व क्षेत्रया नारां देश व प्रदेशया विकास जुइ मखु । मेगु खँ अनाचार अत्याचार भ्रष्टाचार व भेदभाव खतम जुइ मखु धयागु खँ नं जनतां वाःचायेकल । छाय्- धाःसां क्षेत्रीय पार्टीया नेतृत्वय् नं अप्वः यानाः सामन्ती प्रवृत्तिया नेतात जूगुिलं अपराधी तत्व व गुण्डातय्त संरक्षण यानाच्वंिपं उिपं हे खः धकाः जनतां म्हसीकल । भारतय् न्हापा जातीय नारा बियाः राजनीति याना वःिपं मुस्लिम पार्टीत खः । व इलय् मुस्लिमतय्सं जातीय नारा बिउगु ठीक नं धायेमाः । छाय्धाःसां व इलय् हिन्दूतय्सं मुस्लिमतय्त अति हे भेदभाव व अन्याय याना वयाच्वंगुिलं मुस्मांतय्सं जातीय नारा बिउगु खः । थौंकन्हय् नीछगूगु शताब्दी विज्ञान व प्रविधिया युग खः । आः धर्म जाति भाषा व क्षेत्रीय नारा बिलकुल मल्वये धुंकल । झीगु देशय् नं जातीय क्षेत्रीय राजनीति तच्वः जुइक न्ह्यानाच्वंगु दु । थ्व नारा ल्ह्वने हे मजिउ धायेत्यनागु मखु । तर थ्व नारा छु अवस्थाय् ल्ह्वनेमाः थज्याःगु नारा बीिपं नेतृत्व वर्गयाके छु संस्कार दयेमाः थ्व धाःसा अवश्य नं झीगु चिउताःया विषय खः । भारतय् नं जातीय व क्षेत्रीय राजनीति यानाः प्रदेशया सत्ता कब्जाय् लाकल तर अनया बहुसंख्यक जनताया अवस्थाय् धाःसा आः नं छुं हे हिउपाः वःगु मदुनि । बरु आपराधिक तत्व व गुण्डातपाखें जनता झन पीडित जुइमाल । वंगु चुनावय् जाति व क्षेत्रीय राजनीतिया पक्षधर पार्टीतय्त जनतां ुमाइनसु याना बिल । झीगु देशय् नं जाति व क्षेत्रीय राजनीति याकेत विदेशी शक्तित खुब सवि्रुय जुयाच्वंगु दु । मेगु छता खँ जाति व क्षेत्रीय राज- नीतिया नेतृत्व यानाच्वंिपं नेतात सिद्धान्त- निष्ट कर्तब्यनिष्ट इमान्दार व नैतिकवान खने मदु । चाहे राष्ट्रिय राजनीति यानाच्वंिपं जुइमा चाहे जातीय व क्षेत्रीय राजनीति यानाच्वंिपं जुइमा नेतृत्व वर्ग- याके त्याग तपस्या दृष्टिकोण खने मदु । खालि बकंफुस्कुलु खँ ल्हानाः देय् स्यंकाः सम्पत्ति कमे यानाः मस्ति यानाच्वंगु दु ।,http://www.nepalmandal.com/content/1604.html
छाय् ल्ह्वन माओवादीं थज्याःगु पलाः ? ,"Posted on Mon May 4, 2009  3:05 pm NST","- याउँक चले जुयाच्वंगु थःगु सत्ता जक मखु थम्हं हे शुरुवाट याःगु शान्ति प्रक्रिया व न्हूगु संविधान च्वयेगु ऐतिहासिक प्रक्रियायात समेत दाउलय् तयाः नेकपा एकीकृत (माओवादीं) प्रधानसेनापति रुक्मांगद कटवालयात चीका छ्वःगु दु । लिसें कटवालयात चीकेसातकि देशय् राजनीतिक अस्थिरता ब्वलंगु दुसा थ्व इलय् सकस्यां म्हुतुइ छता हे जक न्ह्यसः वयाच्वंगु दु -आः छु जुइ ? प्रधानसेनापतियात चीकल धाःसा देशय् सैनिक कू जुइ धयातःगु कारणं म्हिगः सेनापति कटवालयात चीकल धइगु खबर पिहां वयेसातकि येँया वंघः, न्हूसतक, बागबजाः, डिल्लीबजाः आदि लागाय् पसः तीगु शुरु याःगु खः । लिसें बहनी कफर्यु तयेफु धकाः नं तसकं हे चर्चा जुल । तर म्हिगःया न्हि आशा यानातःगु स्वयां गाक्कं शान्त खने दत । अथे खःसां कटवालयात याःगु कारवाहीया विरोधय् म्हिगः नेवि संघं छगू जुलुस पिकयाः राजधानीया थीथी लागा चाःहिलसा कारवाहीया समर्थन यासें माओवादीया भातृ संगठन वाइसीएल, नेवाः मुक्ति मोर्चां नं छगू जुलुस पिकयाः देय्चाःहिलेगु ज्या यात । यदि कटवालयात चीके मफुत धाःसा सरकार हे त्वःतेमाःसां त्वःते धकाः माओवादीं बियाच्वंगु ख्याच्वः केवल घुर्की जक खः धकाः कांग्रेसी नेतातय्सं धया वयाच्वंगु खः । कांग्रेसया मिखाय् सत्ता त्वःतेगु ति तःधंगु खँ मेगु छुं हे मखु । उकिं माओवादीं नं बरु अडान त्वःती सत्ता त्वःती मखु धइगु उमिगु बिचाः जुयाच्वंगु खः । तर माओवादीं सत्तायात दाउलय् तयाः जूसां कटवालयात चीकेगु निर्णय याःगु खनाः कांग्रेस नेतात जिल नःगु दु । वास्तवय् प्रधानमन्त्री प्रचण्ड मई दिवसया ज्याझ्वः त्वःताः नाङ्लेभारेया रिसोर्टय् ब्वाँय् वंगु केवल रिलाय्क्स यायेत जक मखु धइगु खँ म्हिगः न्हिनय् १२ बजे तिनि पुष्टि जुल । एकीकृत नेकपा (माओवादीं) याःगु थ्व निर्णयपाखें दकलय् ला नेपाःया निंतिं भारतीय राजदूत भाजु राकेश सुद झस्के जुल जुइमाः । झस्के जूगुया कारण वय्कःया खँ माओवादीं मन्यन धकाः जक मखु । माओवादीयात थज्याःगु निर्णय यायेगु साहस सुनां बियाच्वन उकिया अनुमानं नं वय्कःयात झस्के याना बिउगु दयेमाः । यदि भारतं शंका यानाच्वं थें चीनया समर्थन कयाः माओवादीं थज्याःगु पलाः ल्ह्वंगु खःसा उकिया विरुद्ध तत्काल पलाः ल्ह्वनेत नं भारतं निक्वः बिचाः याइगु निश्चित दु । वास्तवय् माओवादीं थ्व निर्णय यानाः तःधंगु राजनीतिक जोखिम नं फःगु दु । वयागु थ्व पलाःपाखें भारत जक मखु अन्तर्राष्ट्रिय समुदाय नं वपाखें तापाना वनीगु खतरा दु ।  माओवादीं जनयुद्ध त्वःता वयेधुंकाः थःपिं नं सभ्य जुइधुन धकाः विश्वया न्ह्यःने क्यनेत तःधंगु हे कुतः याना वयाच्वंगु दु । थ्व पलाखं वं याना वयाच्वंगु फुक्क कुतः सितिं वनीगु उलि हे खतरा दु । छुं जुयाः कटवालयात चीकेगु थ्व निर्णययात सर्वोच्च अदालतं बदर याना बिल धाःसा ला माओवादीया लागिं 'डिजास्टर' हे वःगु ठहर जुया बी । अज्याःगु अवस्थाय् थःत थीथी कथंया द्यापं वइगु निश्चित खःसां नैतिक रुपं धाःसा माओवादीं छगू तःधंगु वर्गया नुगः त्याकीगु पक्का दु । रुक्मांगद कटवालया विगत फुकस्यां सिउ । रायमाझी आयोगं नं कटवालयात कारवाही यायेमाःपिं मनूतय् धलखय् हे तयातःगु दु । थज्याःम्ह मनूयात बचे यायेत राजनीतिक पार्टीत लगे जुल धकाः माओवादीं फुकसिया वसः त्वकी तिनि । उखे भारतीय विस्तारवादयात न्हापांखुसी अस्वीकार यानाः देशय् राष्ट्रवादी आन्दोलनया बिगुल पुइगु ज्याया श्रय नं माओवादीं हे काइ । नेपाली राजनीतिइ भारत विरोधी 'सेन्टिमेन्ट'या गुलि तःधंगु महत्व दु धइगु खँ कांग्रेस व एमालें नं बांलाक हे थू । थ्व घटना लिपा छुं जुयाः माओवादी सतकबास हे जुल धाःसां वयां लिपा वइगु सरकारं जक देश चले याये फइगु खः ला ? माओवादीयात सत्ताच्यूत यायेमाः धाईपिंसं बिचाः यायेमाःगु मुख्य न्ह्यसः वास्तवय् थ्व खः ।",http://www.nepalmandal.com/content/1196.html
समाधानया लँपु ग्व ले ? ,"Posted on Mon May 4, 2009  2:57 pm NST","- वंगु छुं दिं न्ह्यः नेपाः राष्ट्रिय पार्टीया ग्वसालय् जूगु 'लोकतान्त्रिक संघीय गणतन्त्र नेपाः व नेवाःतय्गु आर्थिक विकास' विषयय् गोष्ठी जूगु खः । जिगु विचारं उगु ज्याझ्वया मू आजु धइगु नेवाःतय्गु आर्थिक विकास यायेगु निंतिं वा आर्थिक रुपं सवल जुया वनेत छु गथे ज्या यानावंसा छु याये फःसा झीगु आर्थिक उन्नती जुइगु खः ? थ्व हे न्ह्यसःया लिसः मालेगु कुतः यायेगु ज्या नेपाः राष्ट्रिय पार्टीं यायेत्यंगु थें च्वं । तर उगु ज्याझ्वलय् न्ववानादीिपं हनेबहिपं भाजुिपं विषय वस्तुपाखे छम्ह हे दुहां वंगु जिं मतायेका । ज्याझ्वःया मू वक्ता कथं डा. रविन्द्रकुमार शाक्यजुं नेवाःतय्गु थीथी तथ्यांक हे न्ह्यब्वयाः कार्यपत्र हे तयार यानाः न्ववानादीगु खः । वय्कलं कनादी कथं झी नेवाःतय्गु आर्थिक अवस्था न्हापा गुलि बांलानाच्वंगु खः थौंया अवस्थाय् भचा बांमलाना वनाच्वंगु दु । नेवाःतय्सं न्हापा उत्तरय् तिब्बत व दक्षिणय् कलकत्ता सिक्किम थ्यंक बनेज्या याइगु खः तर थौं वयाः थ्व नेवाःतय्गु ल्हातय् मदयेधुंकल । नेवाः तय्गु वर्चश्व दुगु औद्योगिक क्षेत्रय् नं नेवाःत म्हो जुया वनेधुंकल थ्व थौंया यथार्थ खः । अथे हे न्हापा प्रशासन ख्यलय् झिम्ह सचिवत मुन धाःसा च्याम्ह ला नेवाःत हे दइगु तर थौं नेवाः सचिवत मालेमाःगु अवस्था वल । संसारय् नांजाःगु नेवाःतय्गु कला शिल्पकला थौं नेवाःतय्सं सुकुन्दा छगः मदयेके धुंकल । थ्व स्वनिगः धइगु नेवाःतय्गु खः । झी भूमिपुत्र खः तर थौ झीसं बुँ मियाः उगु भूमिपाखें नं झी विस्थापित जुया वनाच्वनागु दु थ्व थौंया वास्तविकता खः । देश विकास अले आर्थिक विकासया निंतिं मानवीय श्रोत डाक्टर इन्जिनियर अले प्राविधिकत सकतां झी नेवाःतय्गु दुने यक्व दु । फुक्कं दयां नं वैचारिक एकता मदुगुिलं झी नेवाःतय्सं छुं याये मफयाच्वंगु थ्व छगू विडम्बना खः । थथे हे थौंया यथार्थ वास्तविकता विडम्बना ककं वय्कलं छघौति न्ववानादिल अले अन्तय् नेवाःतय्गु आर्थिक विकास यायेगु खःसा स्वता ज्या यायेमाः । १ नेवाःत फुकसितं कःघाये फइगु योजना दयेकेगु । २ नेवाःत गन गन च्वनाच्वंगु दु धकाः छगू तथ्यांक तयार यायेगु अले ३ नेवाःतय्सं गुमे यायेधुंकूगु अधिकार हाकनं प्राप्त यायेगु धकाः ३ मिनेट न्ववाना थःगु न्वचु क्वचायेकादिल । गजब हे जुल । झी नेवाःतय्गु आर्थिक विकास यायेत ला ५ मिनेट नं लगे मजू । ३ मिनेटं आर्थिक विकासया लक्ष्य पूवन । झी नेवाःतय्गु आर्थिक अवस्था न्हापा गुलि बांलानाच्वंगु खः छुं ई न्ह्यः तक नं नेवाःत लजगा कथं बनेज्या शिक्षा प्रशासन सीप विकास आदि खँय् न्ह्यःने लानाच्वंगु खः । तर थौं व अवस्था मदया वनाच्वंगु हुनिं हे जुइमाः वा थ्वहे वाःचायेकाः थज्याःगु कमजोरी गय् यानाः चीकेगु धकाः अथवा समस्याया समाधानया लँपु गय् यानाः मालेगु धकाः हे जुइमाः नेपाः राष्ट्रिय पार्टीं थ्व ज्याझ्वःया ग्वसाः ग्वःगु तर विद्बान भाजुपिंसं थौंया यथार्थ धकाः झीसं खनाच्वनागु किपा जक न्ह्यब्वयादिल । अले आर्थिक रुपं सबल जुइगु खःसा स्वता ज्या यायेमाः धकाः १, २, ३ यानाः लँपु क्यनादिल । नेवाःत फुकसित गय् यानाः कःघायेगु थुकिं यानाः गुकथं आर्थिक विकास जुइ नेवाःत गन गन दुगु खः उकिया तथ्यांक पिकायेवं हे आर्थिक उन्नती जुइगु खः ला  नेवाःतय्सं गुमे याये धुंकूगु अधिकार गथे यानाः हाकनं प्राप्त यायेगु  गथे यानाः न्ह्याःवंसा थ्व स्वता लक्ष्य पूवनी  थुकिया बारे बांलाक थुइके माःगु मखुला  समस्या समस्या जक हे जुयाच्वन समाधानया लँपु ग्व अथे हे अन न्ववानादीम्ह मेम्ह भाजु खः डा. तुल्सिनारायण श्रेष्ठ । वय्कलं ला नेवाःतय्गु आर्थिक विकासया बारे 'अ' तक नं न्ववानामदी । वय्कः नं विषयवस्तु छगू न्ववानादिल छगू । नेपालमण्डलया लागा गुलि जुइमाः धइगु खँय् झी नेवाःतय्सं साधारण रुपं सीका तइगु खँन्ह्यथना दिल । थीथी भाजुपिंसं च्वयातःगु आधारय् नेपालमण्डल थुलि जुइमाः ला धयादिल तर थुकिया निंतिं छु यायेगु थ्व बारे नं वय्कलं न्ववानामदी । अथे हे नेपाः दुने संघीय गणतन्त्र दुने नेवाःतय्गु नेवाः स्वायत राज्य दयेमाः धइगु खँ नं न्ववानादिल । नेपाः देय् दुने न्ह्यागु हे शासन व्यवस्था वयेमा चाहे थौंया लोकतन्त्र गणतन्त्र वा कन्हय् माओवादीतय्गु अधिनायकवाद दुगु कम्युनिष्ट शासन वा लिपा हाकनं राजतन्त्र हे वल धाःसां तबि झीगु अर्थात नेवाःतय्गु आर्थिक अवस्था गथे यानाः बांलाकेगु खः व बारे न्ववायेमाःगु मखुला  तर वय्कःया छगू खँ धाःसा जिं लसकुस याना व छु धाःसां वय्कलं नकतिनि हे जक नेपालभाषां च्वयातःगु सपुू नेवाः म्हसीका भाजु मल्ल के। सुन्दरया ब्वनाच्वनागु दु धयादिल । लिपा हे जूसां तबि वय्कः थेंज्याःम्ह बुद्धिजीवी नेपालभाषा ख्यलय् दुहां झायादिल वय्कःयात लसकुस । वय्कःपाखें नेपालभाषा ख्यःयात छुं योगदान बियादी धइगु आशा यानाच्वना । तर वय्कः थेंज्याःम्ह छम्ह विद्वान वर्गया मनू जुयाः खँचु छता न्वचु छता छाय् बियादिल जिं मसिल । अथे हे मेम्ह प्रा. डा. दुर्गालाल श्रेष्ठपाखें नं विषयवस्तु कथं आर्थिक विकास गथे याःसा जुइ धइगु छुं हे बांलाःगु धारणा मवः । वय्कलं यक्व न्व नं वानामदी । थथे नेपाः राष्ट्रिय पार्टीं ग्वसाः ग्वयाः नेवाःतय्गु आर्थिक विकास यायेगु निंतिं छुं सुझाव वइ ला धकाः तःगु गोष्ठी जिगु विचारय् 'हातमा लाग्यो सून्य' धाः थें जक जू थें ताल । बरु ज्याझ्वः दुने मलाःगु तर अन हे तुरुन्त जूगु थारु आन्दोलनया न्ह्यलुवाः भाजु लक्ष्मण थारुयात नं दबुली सःताः न्ववाका बिउगुलिं अन झायादीपिं भाजु मय्जुपिनि वयाच्वंगु न्ह्यः चाः थें जुल । थःगु न्ह्यः न्ह्यः जक मखुसें झी नेवाःतय्सं नं थःगु अधिकार थःगु स्वतन्त्रताया निंतिं ल्वाये हे माः ल्हाः फया बिउगु अधिकार अधिकार मजुसें व छगू छल जक जुइगु खँ नेवाःतय्सं नं वाःचायेके फत थें च्वं । नापं थःगु अस्तित्व थःगु अधिकार अले स्वायत्तताया निंतिं आन्दोलन यानाच्वंगु थारु समुदाययात समर्थन यासें नेपाः राष्ट्रिय पार्टीं फुगु आर्थिक ग्वाहालि नं याःगु जुयाः उकिया निंतिं जिगुपाखें नेपाः राष्ट्रिय पार्टीयात सुभाय् देछाना ।",http://www.nepalmandal.com/content/1195.html
नेवाः स्वायत्त राज्यया सिमांकन ,"Posted on Mon May 4, 2009  3:11 pm NST","संविधानसभां संघीयताया मर्म कथं संघीय इकाईत ब्वथलीबलय् नेवाःतय्त गुकथं कःघाइ  नेवाः स्वायत्त राज्य दयेमाः धकाः नेवाःतसें मंकाः संघर्ष समिति नं क्रियाशिल जुयाच्वंगु दु । नेवाः स्वायत्त राज्य नीस्वनेबलय् नेवाः स्वायत्त लागा गुलि जुइमाः धइगु खँय् नेवाःतय्पाखें सहमतिया लागा न्ह्यब्वयेगु ज्या मजूनि । संघर्ष समितिपाखें थीथी दलया नेतातय्त नेवाः राज्यया नितिं संघर्ष समितिया अवधारणा बिउ वनेगु भुवलय् नेकपा (एमाले)या अध्यक्ष झलनाथ खनालं नेवाःतय् लागा गुलि जुइमाः धइगु खँ क्वःजित ला धकाः न्यनादीगु खः । संघर्ष समितिइ दुथ्यानाच्वंगु थीथी संगठनतय्गु नेवाः स्वायत्त प्रदेशया लागा सम्बन्धी थःथःगु हे धारणा दु । थ्वया हे दथुइ संघर्ष समितिपाखें नेवाः राज्यया सिमांकन गुलि धइगु खँय् आधारित जुयाः वंगु शनिवाः प्राज्ञिक सहलह ज्याझ्वः याःगु खः । संघर्ष समितिइ दुथ्याःगु थीथी संगठन मध्यय् नेवाः देय् दबुलिं लागा सम्बन्धी विशेषज्ञतय् राय कयाः नेवाः राज्यया प्रस्तावित लागा न्हापा हे पित बिउगु दु । नेवाः देय् दबूया राजनीतिक सम्मेलनपाखें पारित जूगु धकाः नेपालमण्डल लागायात क्वःछीगु प्रमुख आधार ऐतिहासिकतायात कयातःगु खः (मल्ल ११२७) । थुकथं प्रस्तावित यानातःगु नेवाः स्वायत्त राज्यया सीमानाय् स्वनिगःया स्वंगू जिल्ला लगायत सिन्धुपाल्चोकया १४ गू गां नुवाकोटया खुगू दोलखाया २३ गां धादिङया २६ गू रामेछापया १७ गू सिन्धुली गुंगू व मकवानपुरया गुंगू गां दुथ्याः धकाः च्वयातःसां छु छु गां धकाः नां उल्लेख यानातःगु मदु । तर नेवाः राज्यया क्यनातःगु नक्साय् धाःसा थ्व स्वयां अप्वः गांत कःघानाः नेवाः राज्यया लागा सिमांकन क्यनातःगुली गल्ती यक्व दु । थुकथं कयातःगु जनसंख्याय् नेवाःतय् ल्याः ३६ प्रतिशत दुगुयात पुष्टि जुइकथं उकिया विस्तृत विवरण बीगुली नं नेवाः देय् दबू चुके जूगु खनेदु । थुकथं वःगु नेवाः राज्यया लागाय् यक्व थाय्त तामांगतसें थःपिनिगु स्वायत्त प्रदेशया लागा कथं दावी यानातःगुलिं तामांगतय् भावनायात उचित सम्मान यानाः सहमति याये ल्यं दनि धयातःगु दु । थुकथंया हे बिचाः छुं नेवाः बुद्धिजीवीतय्सं संघर्ष समितिया ज्याझ्वलय् नं बिउगु खः । अथे हे मेगु संगठन नेपाल लोकतान्त्रिक नेवाः संघं नं प्रस्तावित नेवाः प्रदेशया सिमांकन सार्वजनिक यायेधुंकूगु दु । थुगु प्रस्तावित नेवाः प्रदेशया लागा क्वःछिनाया मू लिधंसा नेवाःतय्गु जातीय बहुल्यतायात दयेका तःगु दु । थुकथंया लागा छगू इलय् स्वशासनया निितं नेवाः गणतान्त्रिक मोर्चाया अवधारणा नाप ज्वःलाः । उगु इलय् हे नेवाःतय् मू मू संगठनतसें दयेकातःगु सिद्धान्तय् आधारित जुयाः नेवाः संघं नेवाः प्रदेशया लागा न्ह्यब्वःगु खः । मोर्चां सिद्धान्तयात जक पितबिउगुली नेवाः संघं नेवाःतय्गु जातीय बाहुल्यतायात कयाः नेवाः प्रदेशया सिमाना प्रस्तावित याःगु खः । थुकथंया प्रस्तावय् येँ जिल्लाया तामांग बाहुल्यता दुगु नाङलेभारे व लप्सीफेदी गां बाहेकया फुक्क लागा यलया तामांग बाहुल्यता दक्षिणया गां त्वःताः यल उपमहानगरपालिका सहितया २२ गां ख्वपया फुक्क लागा काभ्रेया बनेपा धुलिखेल व पनौति नगरपालिका सहित १५ गू गां नुवाकोटया ओखरपौवा गां छगू जक मकवानपुरया बज्रवाराही भीमफेदी लगायतया खुगू गां दुथ्याकातःगु दु । थ्व अवधारणा नेवाः देय् गुथि नेपालमण्डलनाप नं ज्वःलाः । अथेहे भूगोलविद् डा। मंगलसिद्धि मानन्धरं पित बिउगु नेवाः प्रदेशया लागानाप नं ज्वः लाः । संघर्ष समितिया छगू घटक नेवाः राष्ट्रिय मुक्ति मोर्चां थःपिनिगु नेवाः राज्यया लागा क्वःमछिउनि तर चलनचल्तिइ नेवाः राज्य समिति दुने येँ, यल व ख्वप जिल्ला जक दुथ्याकातःगु नं सत्य खः । उकथं हे नेपाः राष्ट्रिय पार्टीं न्यागू प्रान्त दुने दइगु थीथी प्रदेश मध्यय् नेवाः प्रदेशया प्रस्ताव दु तर नेवाः प्रदेशया लागाया बारे स्पष्ट याःगु खने मदुनि । थ्वया दथुइ नेवाःतय्गु राज्य तामांगतसें घेरे जुइगु जुल धकाः यक्व नेवाःतसें चिन्ता प्वंकेगु याः । थःपिनिगु संघीय इकाई हानं मेगु संघीय इकाई दुने तामांग परिवेष्ठित जुइमाल धाःसा तामांगतय्सं धाःधाःथे यानाः च्वनेमाली धइगु आशंका नं नेवाःतय् दथुइ व्यापक खनेदु । उकिं तामांगतसें घेरे याकाः च्वनेगु स्वयां थुकथंया संघीय इकाईया विभाजन हे मजिउ धाईपं नं झीथाय् यक्व दु । नेपालमण्डलया नुगः स्वनिगःयात कमजोर यायेगु निितं थीथी इलय् नाकाबन्दी यानाः नेवाः राज्ययात कमजोर याना बिउगु ऐतिहासिक घटनात यक्व दु । पृथ्वीनारायण शाह नं नेपालमण्डलयात नाकाबन्दी यानाः नेवाः  राज्ययात कमजोर यायेधुंकाः जक त्याकेत सफल जूगु खः । उकथं हे जनआन्दोलन इलय् नं स्वनिगःयात नाकाबन्दी यानाः सरकारयात क्वछुकेत अःपुगु दसु खनाच्वंपिं नेवाःतसें कन्हय् वइगु नेवाः प्रदेशनाप स्वापू बांमलात धाःसा तामांगतसें लः निसें फुक्क कथंया सामान दुने हयेगु नाका प्वाःतिनाः नेवाः राज्यया जनतायात सास्ति याना बी नेवाःतसें यानाच्वंगु आर्थिक सामाजिक उपलब्धियात तहसनहस याना बी धइगु ग्याःचिकु आःतकं नेवाः दुने ल्यं दुगु खनेदु । थुकथंया भ्रम खनाः नेवाःत ग्यानाः लिचिल धाःसा झीगु अधिकार कायेत झी सफल मजुइगु पक्का दु । थुकथंया धारणायात मलजल जुइगु ज्या संघीयताया नामय् संघीयताया विरोध याईपंत तिबः जू वनी । उमिसं थुकथंया हे उदाहरण बियाः जातीय आधारय् संघीय इकाईत दयेके मजिउ धाईपं बाहुनवादी नेतात यक्व दु । तर मंगलसिद्धि मानन्धरया कथं संघीय इकाईया विभाजन यायेत जाति जातीय बाहुल्यताया आधारय् व भाषा भाषिक बाहुल्यताया आधार यात लिधंसा कायेबलय् गुगु जीवन्तता दइगु खः भूगोल प्रशासनिक अनुकूलता आर्थिक सम्भाव्यतायात जक कायेबलय् उकी जनताया अपनत्व मदु धकाः बरोबर धयादी । उकिं राष्ट्र जातिया पहिचान जुइगु कथं संघीय इकाई दयेकेमाः धइगु वय्कःया बिचाः अधिकांश नेवाःतय्गु बिचाः खः ।",http://www.nepalmandal.com/content/1197.html
जनसेना प्यद्वः हे जक जूगु जूसा… ,"Posted on Sat May 16, 2009  8:15 pm NST",निर्माता व वितरक ल्वापुं यानाः थौंकन्हय् बलिउडय् छुं हे न्हूगु फिल्म रिलिज मजू । थ्वहे मौकाया लबः कयाः नेपालय् 'प्रचण्डया टेपं' बजाः कयाच्वंगु दु । यदि थुकिया बय्बय् थुलि हे जारी जुयाच्वनीगु खःसा 'प्रचण्डया टेप' थुगु दँया हिट फिल्म जुइत बेर मदु । टेपय् माओवादी अध्यक्ष प्रचण्डं बिया- च्वंगु भाषणया करिब १५ सेकेण्ड ब्वयात आपत्तिजनक तायेकूगु दु । उकी अध्यक्ष प्रचण्डं थःपिं के दुपिं ७ हजार जन-सेनायात ३० हजार दयेकागु व ३० हजारय् छानबिन याःबलय् २० हजार कायम जूगु लसताया खँ थः सैनिक-तय्त कनाच्वंगु दृश्य दु । टेप बजारय् वयेवं हल्ला जुल माओवादीं ला देशयात झंगः लाःगु जुयाच्वन । ७ हजार सेनायात ३० हजार दयेकाः जनतायात उल्लु दयेकल । माओवादीयाके दुपिं  सेनाया ल्याः ७ हजार नं मखु ४ हजार जक खः अझ ४ हजार नं मखु २ हजार जक खः । मसिउ २ हजार नं मदु धाःपिं  नं दु ला छु थॆं । अनुमान याये माओवादीयाके दुपिं  जन-सेनाया ल्याः ४ हजार हे जक खः । यदि माओवादी जनसेनाया ल्याः धाथें ४ हजार हे जक खःसा नेपाःया सम्पूर्ण सरकारी सुरक्षा निकायया अधिकारीतय्सं छगू चम्चा लखय् डुबे जुयाः आत्महत्या याःसां जिल । माओवादीया थ्वहे ४ हजार सेनां नेपाःया ७० हजार जनपद प्रहरी ३० हजार सशस्त्र प्रहरी व १ लाख शाही सेनायात फनफन चाःहिकातःगु जुयाच्वन ला तत्कालिन सरकारतय्सं थुलिमछि सुरक्षाकर्मी दुथ्याःगु युनाफाइड कमाण्ड प्रयोग यानाः नं माओवादीया ४ हजार सेनायात परास्त याये मफुगु जुयाच्वन ला धाथें थुलि निकम्मा जुयाच्वन ला नेपाःया सुरक्षा संयन्त्र थ्व जाबो ४ हजार अदक्ष जनसेनायात हे परास्त याये मफुपिं  नेपाली सेनाया मनोबल कुहां वइ धकाः राजनीतिक नेतात छाय् ग्याना- च्वंगु खः थुइके थाकु । माओवादीया जाबो ४ हजार सेनायात हे बुके मफुपिं नेपाली सेनाया मनोबल यदि थहां वन धाःसा थ्वं भारत व चीनया लखौं सेनायात बुके फइगु खइ ला माओवादी जनसेनाया पाय्छि ल्याः धाथें गुलि खः सुनां नं मसिउ । माओवादीं जनयुद्ध जारी जुयाच्वंगु इलय् उमिसं धाइगु ल्याः लखौं खः । गुलि लख सुनां मसिउ । युद्ध क्वचायेकाः उमिसं जनसेनाया ल्याः ३० हजार धाल । धाःगु जक मखु ३० हजार मनू हयाः क्यना नं बिउगु खः । माओवादीं क्यनेहःपिं  मनूतय्त सेनाया दर्जा बी जिउ लाकि मजिउ धकाः छानबिन यायेगु ज्या अनमिनं याःगु खः । व ज्या अनमिन याकःचां नं याःगु मखु । फुक्कं राजनीतिक पार्टीया सहमति कयाः याःगु खः । माओवादीं ७ हजार जक मनू थने हःगुली अनमिनं २० हजार धकाः च्वया बिउगु खःसा व अनमिनया बदमाशी जुल । माओवादीं थने हःगु ला ३० हजार खः । उकी मध्यय् १० हजारयात अनमिनं फिट मजू धकाः लिकया छ्वत । अझ अबलय् छगू आरोप नं वःगु खः माओवादीं थःपिनि फुक्क जनसेनायात सार्वजनिक मयाः धकाः । विश्वया मेमेगु देशय् नं विद्रोही पुचलं फुक्कं सेनायात क्यान्टोनमेन्टय् मतइगु अनुभव दु । सम्भवतः माओवादीं नं अथे हे यात जुइमाः । थौंकन्हय् वाईसीएल धकाः ितंितं न्हुया जूपिं  सकलें क्यान्टोनमेन्टय् च्वने मयःपिं जनसेना हे खः । माओवादीयाके ७० हजार ला वाईसीएल हे दु धाइ । थ्व फुक्क छथाय् तयेबलय् माओवादी-याके धाथें गुलि सेना दु धइगु खँ ला अथें हे अनुमान यायेिछं । अनमिनं अयोग्य धकाः लिकया छ्वःपिं  जनसेना नं अनमिन थम्हं दयेकूगु क्राइटेरिया कथं जक अयोग्य जूपिं  खः । उकिया अर्थ उिपं युद्ध हे मल्वाःपिं वा सेना सम्बन्धी छुं हे खँ मसिउिपं धायेगु पाय्छि मखु । तालिम व क्षमताया हिसाबं उिपं सेना हे खःसां शारीरिक हिसाबं सेना जुइत लायक मजूपिं  लिकया छ्वःपिं  नं यक्वं दु । प्रचण्डया वहे टेप स्वयेधुंकाः नेपाली कांग्रेसं आः छगू न्हूगु माग न्ह्यःने हःगु दु माओवादी जनसेनाया पुनः प्रमाणीकरण जुइमाः । थौंया अवस्था तक थ्यनेधुंकाः सेनाया पुनः प्रमाणीकरण यानाः कांग्रेसं गुलि दशक लिपा संविधान च्वयेगु बिचाः यानाच्वंगु खः व शायद गिरिजाबाबुं हे जक सिउ जुइमाः । यदि अथे मखुसा सेनाया पुनः प्रमाणी-करणपाखें देशय् गज्याःगु लिच्वः पिहां वइगु खः उकिया अनुमान नं वय्कलं यानादीगु दु ला यानामदीगु खःसा यानादिसँ । अनुमान याये धाथें सेनाया पुनः प्रमाणीकरण जुल । पुनः प्रमा-णीकरणपाखें क्यान्टोनमेन्टय् तयातःपिं  जनसेनाया ल्याः २० हजारं कुहां वयाः ५ हजार जक जुल धाये । व अवस्थाय् अयोग्य धकाः ठहर याःपिं  १५ हजार सेना गन वनी छु उिपं जिपिं  ला अयोग्य जुल धकाः सरासर थःथःगु छेँय् लिहां वनी ला उमिसं हानं विद्रोह याइ । हानं बन्दूक ल्ह्वनी । अथवा थौंकन्हय् सशस्त्र विद्रोह यानाच्वंगु मेमेगु पुचलय् दुहां वनी । अले छु जुइ जुइ ला देशय् शान्ति पुनः प्रमाणीकरणय् थथे मजुइ नं फु । बरु उकिया अःखः नं जुइफु । पुनः प्रमाणीकरणय् माओवादीं पिने तयातःिपं नं फुक्क हे छापामारतय्त छानबिन समितिया न्ह्यःने थना बिल धाःसा छापामारतय् ल्याः ३० हजार मखु ५० हजार नं थ्यनेफु । छुं जुयाः छापामारतय् ल्याः आः स्वयां अप्वल धाःसा छु यायेगु उकियात राजनीतिक पार्टीतय्सं स्वीकार याइ लाकि याइ मखु उकिं थ्व सवालय् अनेक न्ह्यसः पिहां वइ पाण्डोराया बाकस चायेके थें । थ्व ई न्हून्हूगु न्ह्यसः पिकायेगु मखु वयाच्वंगु न्ह्यसःयात समाधान यायां वनेगु खः । न्हापा दुगु न्ह्यसःया लिसः मालेगु त्वःताः न्हून्हूगु न्ह्यसः दयेकु दयेकुं न्ह्याः वनेगु खःसा गन वनाः क्वचाइ झीगु शान्तिया यात्रा?,http://www.nepalmandal.com/content/1407.html
जनतां मालाच्वन देशभक्त नेतात ,"Posted on Mon May 18, 2009  9:58 am NST",सन् २००९ सालया आम निर्वाचनय् नं सिद्धान्त व नीतिया चर्चा कम तर धर्म जाति क्षेत्रीय व व्यक्ति विरोधी चर्चा अप्वः जुयाच्वंगुिलं भारतया जनता दिक्क जुयाच्वंगु दु । भारतीय जनतां नं नेतातय्त खुल्ला रुपं द्वपं बीगु याः । जनतां बीगु द्वपं यक्व दु तर विशेष यानाः निगू द्वपंया विशेष चर्चा दु । छगू पार्टीं टिकट बियाः चुनावय् क्वकयातःिपं उम्मेदवारत शुद्धता दुिपं कम व अपराधी प्रवृति दुिपं अप्वः दुगुिलं जनता असन्तुष्ट जुयाच्वंगु दु । मेगु चुनावं त्याना वईपं नेतापाखें नं देय् व समाजया लािगं ज्या याइ धइगु विश्वास मदुगु खँ धायेगु याः । तर नेतातय्सं धाःसा थथे यायेगु अथे यायेगु धकाः दबुली ितंितं न्हुयाः भाषण बियाच्वनी । थ्व दँया चुनावय् नेपाः सम्बन्धी नीतिया विषयय् तच्वःगु मतभेद पिहां वःगु दु । छाय्धाःसां भाजपाया नेता लालकृष्ण आडवाणीं कांगे्रस पार्टीयात तप्यंक द्वपं बिल नेपाःया परराष्ट्र नीतिया मामिलाय् सर- कार असफल जुयाच्वंगु दु धकाः । वय्कःया संकेत खः नेपाः भारतया प्रभावं फुत्के जुइगु लँय् वनाच्वन । नेपाःयात नियन्त्रण यायेत असफल जूगुिलं भारतया भूमिइ नं माओवादी पार्टी व मेमेगु सशक्त पुचःतय्सं भारतीय समाजय् आतंकया वातावरण हयाच्वन धाल । भाजपां कांगे्रसयात दोष बियाः जनताया विश्वास व सहानुभूति कायेगु कुतः यानाच्वंगु खः । कांग्रेस पार्टीया प्रवक्ता विरप्पामोइलीं भाजपा नेताया द्वपंयात खण्डन यासें धाल भारतीय परराष्ट्र नीतिया रणनीति स्वाभाविक रुपं थथे जुइ । भारतयात अत्यधिक फाइदा दइ कथं भारतं कुटनीतिक चाल म्हिती । भारतया नेतातय्गु धापुितं छु खँ प्रस्ट जुल धाःसां नेपाःया नेतातय्त भारतया नेतातय्सं तन्त्रमन्त्र यानाः नेपाःया अमूल्य सम्पत्ति लाका यंकाच्वंगु दु । अथे हे भारतया इशाराय् थनया नेतातय्त प्याखं हुइकाच्वंगु दु धयागु खँ नं सी दत । भारतं तःदँ न्ह्यवंनिसें नेपाःयात अर्ध औपनिवेशय् तयाः अत्यधिक लबः कयाच्वंगु खँ इतिहासं नं क्यनाच्वंगु दु । अर्ध औपनिवेश विरुद्ध प्रत्यक्ष अथवा अप्रत्यक्ष रुपं जनता व शासकपाखें संघर्ष ला यानाच्वंगु दु तर अज्याःगु संघर्षयात दथुइ हे थामथुम याना छ्वइगु जुयाच्वन । राणा शासनया इलय् लखन थापां याःगु विद्रोह नं विदेशी व स्वदेशी शोषकतय् विरुद्ध हे खः । लखन थापायात भारतया झिद्वः सैनिक वयाः दबे यात । डा। के।आई। िसंहं नं भारतया शोषण विरुद्ध संघर्ष याःगु खः धायेमाः । डा। िसंहयात नं स्वदेशी व विदेशी सेनां दबे यानां त्वःतल । नेपाःया शासक व नेतातपाखें नं इलय् ब्यलय् भारतया थिचोमिचो विरुद्ध असन्तोष प्वंकाः भारतीय प्रभावपाखें मुक्त जुइत मस्वःगु मखु । तर सफल जुइ मफु । दसुया लािगं जुजु महेन्द्र व वीरेन्द्रं नं भारतया प्रभावपाखें मुक्त जुइत स्वःगु खः । २०४६ साल लिपा एमालेया नेता मदन भण्डारीं नं भारतयात अत्यधिक लबः दइगु टनकपुर सम्झौताया विरुद्ध संघर्ष याःगु खः । टनकपुर मुद्धाया कारणं हे भण्डारीया अवसान जूगु खः धाइ । नेपालय् भारतया रणनीति सफल जुयाच्वंगुया कारण भारतया दादागिरि जक मखुसें भारतीय स्वार्थ कथं ज्या याईपं नेतात नेपाःया उच्चपदय् थ्यना च्वंगुिलं नं खः । नेपाःया नेतातय्गु मानसिकता हे भारतभक्त जुयाच्वंगु खनेदु । नेतातय्गु सोच व विचाः हे भारतयात लय्तायेकाः सत्ताय् थ्यंकेगु खः । थज्याःगु विकृति मानसिकतां यानाः नेपाः विश्वया न्ह्यःने बदनाम जुयाच्वंगु दु । अले थुिकं हे यानाः देय् झन झन कंगाल जुजुं वना- च्वंगु दु । देय् कंगाल जुयाच्वंगुया दोष फुक्क दरवारिया शक्तियात जक बियाः विदेशीतय् आशिर्वाद कयाः फुक्क पार्टीत मिले जुयाः दर- बारिया शक्तियात ध्वस्त यानां त्वःतल । झीगु धापू दरवारिया शक्ति ठीक धायेत्यनागु मखु । दरवारया छगू निगू अडान ठीक खः । झीगु धापू उलि जक खः । दरवारं छगू ला नागरिक विधेयकयात अस्वीकार यानाः भारतीतय्त नागरिकता बीकेगु बन्द यानाबिल । मेगु अडान खः नेपाःया विकासया लािगं चीननाप नं आर्थिक कारोबार अप्वयेका यंकेगु नीति ज्वंगु । नेपाःया उन्नति व प्रगति मयाकेगु लागि स्वदेशी व विदेशी शोषकतय्सं न्ह्याबलें नं षडयन्त्र याना हे च्वनी धयागु खँ नं प्रस्ट जुल । झीगु देय् गरिब मखु धनी देय् खः । छाय्धाःसां प्रकृितं बरदान बियातःगु अमूल्य प्राकृतिक सम्पत्तित थन यक्व दु । यदि झीसं ठिक ढंगं प्राकृतिक सम्पत्तिया उपयोग याये फत धाःसा विश्वय् धनी देय् मध्यय् नेपाः नं लायेफु । देय् ठिक ढंगं संचालनया लािगं सकारात्मक सक्षम व सबल नेतृत्वया आवश्यकता दु । वंगु वालय् प्रधानसेनापति कटवालया बारे गुलि नं नाटक जुल उकिया लिउने विदेशी शक्तिं यक्व षडयन्त्र यानाच्वंगु खँ माओवादी नेतातय्गु म्हुतंु हे पिहां वल । भारतया राजदूत सुदं सेनापति चीकल धाःसा तःधंगु गल्ली जुइ धकाः नेता- तय्त ख्याच्वः तकं बिउगु जुयाच्वन । माओवादी नेतातय्सं खुल्ला रुपं धाल आत्मसर्मपण याकेत जिमित खुब कुतः यात तर जििपं थःगु अडानं लिमचिला । माओवादी नेतां स्पष्ट रुपं थ्व नं धाल नेपाःयात भारतया छगू प्रान्तयात ब्यवहार याये थें यात । नेपाःया प्रधानमन्त्रीयात भारतया छगू प्रान्तया मुख्यमन्त्रीया लेबलय् तयाः ब्यवहार यानाच्वन । भारतया राजदूतं राज्यपालया भूमिका म्हिताच्वन । जनतां थ्व नं धयाच्वंगु दु माओवादी थ्व अवस्थाय् तक वयेत भारतया समर्थन मदु धाये मिछं । तर न्हापा न्ह्यागु जुइमा माओवादीं आः भारतया दबाबं मुक्त जुइत स्वयाः देशभक्त अडान कयाच्वंगुिलं सारा जनताया सहानुभूति वनाच्वंगु दु । जनताया इच्छा व आकांक्षा नं भारत विरोधी जुइमाः धयागु मखु । खालि भारतया हस्तक्षेपकारी पलाःया जक विरोधी खः । अथे जूगुिलं यदि माओवादीं देशभक्त अडान मत्वःतल धाःसा जनतां न्ह्याबलें साथ बियाच्वनी । यदि माओवादीं हानं भारतयात लय्तायेकेगु राजनीतिक खेल म्हिताच्वन धाःसा जनतां अवश्य नं न्हूम्ह देशभक्त नेतायात न्ह्यःने हयाः देय्या सुरक्षा व उन्नतिया लािगं कडा संघर्ष व मेहनत यानाः थःपिनि लक्ष्ययात साकार यानां त्वःती ।,http://www.nepalmandal.com/content/1444.html
संविधानसभाय् नेवाः पहिचान ,"Posted on Mon Jan 5, 2009  9:34 pm NST","- वर्तमान संविधानसभाय् फुक्कं दलपाखें यानाः मुक्कं ३३ म्ह नेवाः सभासदत दु । थुकी मध्ये गुम्ह (माओवादीया ४ कांग्रेसया ३ व नेमकिपाया २) जक प्रत्यक्ष निर्वाचन प्रणालीपाखें त्यानावःपिं खः । थ्व गुम्ह मध्ये न्हय्म्ह नेवाःतय्गु लागा स्वनिगः दुनें त्यानावःपि खः मेपिं निम्ह नेवाः मिल्याः यक्व दुगु  थासं त्यानावःपिं खः । मेपिं फुक्कं समानुपातिक निर्वाचन प्रणालीया आधारय् नेवाः जातिया प्रतिनिधित्व यानाः संविधानसभाय् थ्यनाच्वंगु दु । थुकथं संविधानसभाय् थ्यंपिं फुक्क नेवाः सभासदत नेवाः जूगु कारणं हे संविधानसभाय् थ्यंगुलिं संविधानसभाय् नेवाःतय् सः थ्वयेकेगु जिम्मेवारी गुगुं नं पार्टीयापिं जूसां नं स्वीस्वम्ह नेवाः सभासदत हे अप्वः जिम्मेवारी खः । नेवाःतय् सः नेवाःतय् माग धइगु नेपाः देय्यात संघात्मकताया आधारय् पुनस्रंरचना यायेबलय् स्वनिगः लगायतया लागायात स्वशासनय् आधारित नेवाः स्वायत्त प्रदेश दयेकेमाः धइगु खः । थुकिया नितिं राजनीतिक ख्यलय् व जातीय अधिकारया सः ल्ह्वनाच्वंगु थीथी पुचःत जानाः नेवाः स्वायत्त राज्य मंकाः संघर्ष समिति नं कि्रयाशील जुयाच्वंगु दु । थ्व हे मंकाः संघर्ष समितिपाखें वंगु शनिवाः पोहेलाथ्व ७ कुन्हु फुक्क नेवाः सभासदिपं नाप अन्तक्रिया यायेगु तातुना छगू ज्याझ्वः जुल । फुक्क नेवाः सभासदतय्त ब्वंगु खःसां मात्र गुम्ह जक नेवाः सभासदिपंसं ब्वतिकाल । नेवाः सभासदपिं अधिक ल्याखय् उगु ज्याझ्वलय् मथ्यंगु नेवाः आन्दोलनं वय्कःपिंत मथ्यूनिगु खः वा वय्कःपिंके नेवाः जातिया कारणं सभासद जूगु खः धइगु अनुभूति मदुगुलिं खः थुइके ल्यं हे दनि । थनथाय् पुलांगु छगू घटना तये । ०५१ सालया मध्यावधि निर्वाचन लिपा उगु इलय् संसदय् त्यानावंम्ह नेकपा एमालेया यक्व सांसदत मध्ये छम्ह येँ नं यक्व मत कयाः त्याःम्ह कृष्णगोपाल नं खः । उगु निर्वाचन धुंकाः अल्पमतया सरकार एमालें नीस्वंगु खः । उगु सरकारया संचारमन्त्री प्रदिप नेपाल जुयाच्वंगु इलय् रेडियो नेपालं देय्या थीथी मातृभाषाया समाचार प्रसारण यायेत सुझाव बीत शंकर पोखरेलया संयोजकत्वय् छगू समिति नीस्वंगु खः । उगु समितिं थीथी मातृभाषं समाचार बीगु सुझावयात कार्यान्वयन याये न्ह्यः हे प्रदिप नेपालया निर्देशनय् रेडियो नेपालं संस्कृत भाय्या समाचार प्रशारण याकल । फुक्क जातजातिया मन्त्री जुइगु स्वयां थः दुनेच्वंगु बाहुनवादया कारणं काचाकाचा संस्कृतं नि समाचार प्रशारण याकूगु घटनाया विशेष रुपं नेवाःतसें विरोध यात । थ्व खँयात कयाः नेकपा एमाले दुनेच्वंपिं नेवाः नेतातसें नं असन्तोष प्वंकूगु खः । थ्व हे सन्दर्भय् कृष्णगोपालं संसदय् दकलय् न्हापां जि छम्ह  नेवाः अनं तिनि एमाले धकाः थःगु असन्तोष प्वंकूगु खः । तर वय्कःया उगु धापूयात एमाले दुने तसकं आलोचना यानाः एमालेया नेतृत्वं वय्कःयात ख्वाःख्वाः त्यात । तर वय्कःया उगु धापूयात पार्टी दुने दुपिं मेपिं नेवाः सांसद व जनजाति सांसदतसें एक्यवद्धता क्यनाः छप्पँ जुइ मफुगुया कारणं जुइफु अन्तिमय् वय्कलं थ्व खँय् पार्टी दुने आत्मालोचना यात । तर थौं अवस्था थ्याक्क अःखः जूगु दु । न्हापा संसदय् जि नेवाः खः धकाः पहिचान बीगु कुतःयात नं अपराध कथं स्वइगु खःसा थौं छ नेवाः जूगु कारणं फलाना पार्टीपाखें छितः सभासद् दयेकाः संविधानसभाय् छ्वया धकाः पार्टीं धाये मालाच्वंगु दु । आदिवासी जनजातिया पहिचानया निरन्तर आन्दोलनया कारणं वंगु जनआन्दोलनया दवावं यानाः संविधानसभाय् जातीय पहिचान ज्वनाः संविधानसभाय् वनेगु अधिकार दत । थ्व छगू कथं उगु इलय् कृष्णगोपालं पार्टी दुने जि नेवाः खः धाःगु कारणं कसाः नयेमाःसा थौं व हे खँया विजय जूगुया प्रमाण खः । संविधानसभाय् प्रत्यक्ष निर्वाचन प्रणालीया मार्फत त्यानावःपिं जक मखु दसुया रुपय् नेपाली कांग्रेसया तिर्थराम डंगोल निसें कयाः सुनदेवी जोशी तक नेवाः जूगु कारणं हे संविधानसभाय् थ्यने खन । एमालेया मंगलसिद्धिनिसें सपना मल्ल प्रधान तक नेवाः जूगुलिं हे संविधानसभाय् थ्यंगु खँ ल्वःमंके मजिउ । अथे हे संघीय व्यवस्थाया हे विरोध यानाच्वंगु दल नेमकिपाया लिला न्याइच्याई वा नेकपा संयुक्त या राधववीर जोशी वा जनमोर्चा नेपालया महासचिव नारायणकाजी श्रेष्ठ हे छाय् मजुइमाः वा नेपाः पार्टीया बुद्ध साय्मि वय्कःपिं संविधानसभाय् थ्यंगु न्हापांगु कारण धइगु हे नेवाः जूगुलिं हे खः । वय्कःपिनिगु विषेशज्ञता वा कार्य क्षमता व पार्टीया कारणत ला तपसिलया खँ जक खः । उकें संविधानसभाय् वय्कःपिनिगु प्राथमिकता थःथःगु पार्टीया एजेण्डा स्वयां नं नेवाः एजेण्डा न्हापांगु प्राथमिकता जुइमाः । तर मंकाः संघर्ष समितिया सभासद् अन्तक्रिया ज्याझ्वलय् नेवाः सभासदतय् न्यून उपस्थितिया कारणं हे मथ्यंपिं नेवाः सभासदय् प्राथमिकताय् नेवाः एजेण्डा मलाः धकाः क्वःछीगु याकनं जुइफु तर शंका यायेगु थाय् धाःसा मथ्यंपिं नेवाः सभासदतसें बिउगु दु । नेवाःतय्गु राज्य माः धइगु सवालय् उगु ज्याझ्वलय् थ्यंपिं मध्ये माओवादी सभासदत हितमान शाक्य, दिलिप महर्जन, राजकाजी महर्जन व भिक्षु आनन्दया प्रतिवद्धताय् शंका मदु तर नेवाः प्रदेश बीगु सवालय् स्पष्ट धारणा महःनिगु पार्टीत नेपाली कांग्रेस व एमालेया सभासदिपंसं नं नेवाःतय्गु पहिचानया आन्दोलनयात उत्र्कषय् थ्यंकेत थुकथंया संघर्ष समितिया आवश्यकताया बारे मनंनिसें थःगु खँ तयादिल । जातीय अधिकार बी धइगु खँय् नेपाली कांग्रेसयात अझं शंकाया दृष्टि स्वयेगु मत्वःतूनिगु इलय् नेपाली कांग्रेसया नेवाः सभासदतसें छपलाः न्ह्यःने च्वनाः नेवाः एजेण्डायात ल्ह्वनेगु खँ ल्हानादीगु दु । अथे हे नेकपा एमालेया सभासद सुशिलचन्द्र अमात्य व मंगलसिद्धि मानन्धरिपंसं नं नेवाः प्रदेशया आवश्यकताया जोड बियाः संघर्ष समितिपाखें ठप कार्यक्रमया अपेक्षा यानादिल । अझ सभासद् मंगलसिद्धि मानन्धरजुं ला निपलाः न्ह्यःने वनाः नेवाःतय्गु लागाय् नेवाःतय्गु जातीय पहिचान सहितया नांया आधारय् नेवाः राज्य मवल धाःसा नेवाःतय् पहिचान हे फुइगु चेतावनी बिसें नेवाः राज्य नेवाःतय्त माः हे माः धकाः बः बियादीगु तसकं च्वछाये बहःजू ।",http://www.nepalmandal.com/content/579.html
नेवाः संस्कृतिइ जुयाच्वंगु अतिक्रमण ,"Posted on Tue Jan 6, 2009  5:55 pm NST","- देशय् गणतन्त्रया स्थापना नाप नापं स्थानीय स्वशासन व जातीय स्वशासनया खँ तीब्र ढंगं न्ह्यानाच्वंगु दु । थ्व ल्याखं स्थानीय जात्रा स्थानीय पर्व व स्थानीय नखः चखःया पूर्ण जिम्मेवारी स्थानीय निकाय व स्थानीय मनूतय्गु ल्हातय् लायेमाःगु खः । नेवाःत सांस्कृतिक रुपं तःमिपिं खः । नेपालय् गुलि नं सभ्यता व संस्कृति दु खास संस्कृति नेवाः जाति दुने हे दु । अथे जुयाः नेवाःतय्गु नखःचखः व  सांस्कृतिक धरोहरय् नेवाःतय्गु हे अन्तिम निर्णय कायम जुइमाःगु खः । नापं उगु जात्रा पर्व व नखः हनेगु खँय् परम्परागत नेवाः जात्रा चले याना वयाच्वंपिनिगु राय सल्लाह कथं ज्या याना वनेमाःगु खः । तर देशय् गणतन्त्र स्थापना नाप नापं राज्यसत्ताय् दुपिं क्षेत्री, ब्रम्हूतय्गु थासय् आः गणतान्त्रिक नेपालय् न्ह्यलुवा कथं खने दुपिं ब्राम्हणतय्सं जनजातिया नखःचखःयात विस्थापित यायेकथं ज्या याना वयाच्वंगु खनेदु । येँया मुख्य जात्रा कुमारीया रथ सालेगु झ्वलय् सरकारं मितब्ययिता कायम यायेगु धइगु त्वह दयेकाः अन गुथि संस्थानपाखें बिया वयाच्वंगु थीथी सुविधात कटौती यात । अथे कटौती यायेवं हे थनया नेवाःत दनाः उगु जात्रा तकं स्थगन यानाः आन्दोलनय् सरिक जूगु खः । फलस्वरुप नेवाःतय्गु उगु जात्राय् नेवाःतय्सं याःगु निर्णय सरकारं माने जुइत बाध्य जुल । थौं ताः ई न्ह्यवंनिसें पशुपतिया पुजारी जुयाच्वंपिं नेवाःतय्त विस्थापित यानाः विदेशी पुजारी तयातःगु थासय् आः गणतन्त्र नेपाःया स्थापना नाप नापं विदेशी पुजारी चीकेगु ज्या ला जुल तर उकिया थासय् पशुपतिनाप छुं हे स्वापू मदुपिं खय् ब्रम्हूतय्त पुजारी नियुक्त यानाः वर्तमान सरकारं थःपिनि ब्राम्हणवादी रुप हाकनं छक्वः उलाः क्यना बिउगु दु । अथे जुयाः नं थौं पशुपति लागाय् स्थानीय जनतां उगु प्रक्रियाया विरोधय् संघर्ष शुरु याःगु दु । तर राज्यसत्तां अन वाइसीएल छ्यलाः स्थानीय जनताया आन्दोलनयात दमनया कुतः यानाच्वंगु दु । स्थानीय जनतां थःपिनि अधिकार सुरक्षाया लागिं नं संघर्ष यायेत बाध्य जुयाच्वंगु दु । पशुपति देगलय् ताः ईनिसें विदेशी भट्ट तयेगु चलन जुयाच्वंगु खः । वयां न्ह्यः धाःसा नेवाः ब्रम्हूया ल्याखय् राजोपाध्यायत हे अन पुजारी कथं च्वनाच्वंगु खः । राजदरवारं हे तप्यंक नियुक्त याइगु जुयाः हिन्दू मूलयाम्ह विदेशीयात अन पुजारी नालाः झी नेपाःमित नतमस्तक जुयाच्वंगु खः । तर देशय् गणतन्त्र स्थापना नापनापं विदेशी अतिक्रमण चीकेगु बांलाःगु परिपाटी ला शुरु जुल । अथे खःसांअन देशय् कायम जुयाच्वंगु परम्परा व संस्कृति प्रति छुं भचा हे ज्ञान मदुपिं जक मखु कि पशुपतिनाप स्वापू हे मदुपिं मनूतय्त पुजारी नियुक्त याःगु खँय् धाःसा स्थानीय जनता व नेवाः समाजं आक्रोश प्वंकेमाःगु स्थिति वःगु दु । देशय् गणतन्त्रया स्थापना नापनापं स्वनिगलय् नेवाःतय्सं पलिस्था यानातःगु सभ्यता संस्कृति व कला कौशलया बैभवतायात गुलि फत उलि संरक्षण व प्रवद्र्धन यायेमाःगु खः । तर थन न्हियान्हिथं अज्याःगु अमूल्य सभ्यता व कला तना वनाच्वंगु दु । राज्यया हे मू दायित्वय् संरक्षण जुइमाःगु जिवीत संस्कृतियात स्थानीय जनता व गुथितय्सं संरक्षण यायेत स्वतं नं सरकारं उकियात प्रोत्साहन यायेगु पलेसा निरुत्साहित यानाच्वंगु दु । न्ह्याथे हे जूसां नेवाःत छप्पँ छधी जुयाः थःगु संस्कृति व सभ्यता संरक्षणया लांगिं ल्वायेगु छगू थप मौका थौं वयाच्वंगु  दु । म्हिगः गथे खः अथे हे राज्यं छु छु धाल व व स्वीकृत यायेगु चलन थौं मदयेधुंकल । सांस्कृतिक अतिक्रमण छगू संवेदनशील खँ खः । अथे जुयाः नं थःगु मौलिक संस्कृति रक्षाया लागिं संघर्ष बाहेक मेगु उपाय दइ मखु । संघर्ष समितिं नं न्हापा अन पुजारी कथं ज्या यानाच्वंपिं राजोपाध्याय  समुदायया  नेवाःतय्त हे मूल पुजारी नियुक्त यायेमाःगु जायज माग न्ह्यब्वयाच्वंगु दु । तर थुगु माग प्रति नं सरकार सकारात्मक जुइ फयाच्वंगु मदु । छम्ह शोषकया थासय् मेम्ह शोषकयात स्थापना यायेगु खःसा अन विदेशीया थासय् स्वदेशी चुसाहायात तयेगुया अर्थ हे मदु । परम्परा संस्कृति धइगु कानून स्वयां नं चर्को जुइ । म्हिगः तक राजोपाध्याय समुदायपाखें हे पशुपतिया फुक्कं ज्या तरे याना वयाच्वंगु खःसा उमित विस्थापित यानाः विदेशी पुजारी हःगु थासय् हाकनं विदेशीयात चीकेवं हे स्वतः उमि पुर्खायात हे तयेमाःगु खः । तर ब्राम्हण जूगु ल्याखं व संस्कृत ब्वनाच्वंगु ल्याखं खसब्रम्हूतय्त पशुपतिया पुजारी व भट्ट नियुक्त यायेगु बांलाःगु चलन मदु । विवाद थन लाक्क हे लानाच्वंगु दु । अथे जुयाः आन्दोलन व संघर्षया महत्व अझ थहां वनाच्वंगु दु । तर उगु संघर्ष व आन्दोलन सुं छम्ह भ्रष्टाचारीयात फाइदा जुइकथं जुइ मजिउ । राष्ट्रयाहीतय् देशया हीतय् हे संघर्ष न्ह्यानाच्वनेमाः । विदेशीयात चीका छ्वःगु पाय्छि खयां नं विदेशी पुजारीया थासय् खस ब्रम्हूया हैकम कायम जुइगु पाय्छि मखु । उचित ब्यक्ति ल्ययेगु ज्या अनया भँडेल वा भण्डारीतय्सं यायेफु । न्हापांनिसें पुजा याना वयाच्वंपिं व पशुपतिनाप सम्बन्धित गुथि व मनूतय्गु जुइफु । सत्यता व संस्कृतिया च्वन्ह्याःगु विश्व सम्पदा स्थलय् लानाच्वंगु पशुपतिनाथया थ्व विवादयात राज्यस्तरं हे ज्यंकेमाःगु ई वयाच्वंगु दु । थुकी राजनीतिक हस्तक्षेप जुइ मजिउ खः तर राजनीतिक दलतय्सं थुकी चिउताः मतसें धाःसा मगाः । थ्व संघर्ष विदेशी अतिक्रमणया विरोधय् न्ह्यानाच्वंगु राष्ट्रियताया संघर्ष खः । उकिं थुगु संघर्षयात उचित रुपं बिसर्जन याये फयेकेमाः । मेपिंत मिछंके कथं मखुसें फुक्कसित कथंवंक समाधान यायेगु उपाय लुइकेमाः । फयांफिछ सुं नं विस्थापित मजुइकथं व सुं हे मबुइकथं समाधान थ्व प्रकि्रयाय् लुइके फत धाःसा कन्हय् मेमेगु जातिया संस्कृति सभ्यता व पर्व हनेगु खँय् नं राज्यपाखें म्वाः मदुगु हस्तक्षेप जुइ मखु । थ्व हे पशुपतिनाथयाके नेपाली जनतां फ्वनाच्वंगु दु ।",http://www.nepalmandal.com/content/588.html
नेवाः संस्कृति व गुथि संस्थानया नियत ,"Posted on Sat May 16, 2009  8:18 pm NST",ऐतिहासिक कालनिसें न्ह्याना वयाच्वंगु नेवाः संस्कृति नखः चखः जात्रा पर्व धर्म संस्कृति व सम्पदा नेपाःया अस्तित्व व पहिचान खः । नेवाः समाजपाखें न्ह्याना वयाच्वंगु कला साहित्य संस्कृति सम्पदा जात्रा पर्वं विश्वयात आकर्षित यानाः म्हसीका बियाच्वंगु दु । थज्याःगु सांस्कृतिक गतिविधि व सम्पदाया उत्कृष्ट नमूनायात सदांया िनंितं थातं तया तयेत झी पूर्खां छगू श्रोतया व्यवस्था नं याना थकूगु दु व खः उब्जाउभूमि अर्थात गुथि जग्गा । गुथि व्यवस्थाया मू श्रोतया रुपय् तया थकूगु नेवाः पूर्खाया गुथि जग्गा देवश्वया रुपय् राणा ई न्ह्यः तक न्ह्यानाच्वन । राणाशासन कालय् दरवार दयेकेगु प्रतिस्पर्धां याना स्वनिगःया यक्व जग्गा राणातय्सं लाका कायेगु शुरु जुल । थ्व इलय् नेवाःतय्गु जग्गा लाका कयाः न्हय्गू राणा दरवार दयेकूगु खः । थ्व परम्परां जुजु महेन्द्रया पालय् ला तसकं विकराल रुपं काल । निरंकुश जुजु महेन्द्रया पालय् गुथि संस्थानया स्थापना जुल । गुथिलिसे सम्बन्धित प्रायः जग्गात गुथि संस्थानं दुकाल । थुगु अवस्थाय् चलाखिपं व जुजु ह्ययेके सःपिं गुलिस्यां थःगु जग्गा निजी गुथि यायेत सफल जुल । चाकडी याये मसःपिनिगु गुथि जग्गा सरकारी गुथि दुथ्याकल । गुथि जग्गायात छुट गुथि निजी गुथि अमानत गुथि धकाः छुटे यात वहे विभेदीकरण खः । अर्थात नेवाः नेवाः दथुइ वैमनष्यता हयेगु छगू स्यल्लाःगु पुसा खः । निजी गुथिपाखें न्ह्याका वयाच्वंगु गुथि अःपुक हे न्ह्याना वयाच्वंगु खनेदुसा अमानत गुथि अर्थात सरकारं आर्थिक अनुदान बियाः चले याना वयाच्वंगु जात्रा पर्व पूजा गुथि न्ह्याये थाकुया वन । थथे थाकुया वनाच्वंगु नेवाः संस्कृतिया खः जात्रा मध्ये लुँमधि भद्रकाली कंकेश्वरी श्वेतकाली तंकेश्वरी किलाघः गणेद्यः त्यंगः गणेद्यः नसर्िंग आजु आदििपं खः । तीनधाराया पासिक्व अजिमा ल्हुतिया प्याथ्वँ अजिमा प्यंगःथांया न्हाय्कंतला अजिमा त्यंगःया रक्तकाली अजिमाया जात्रा ला तःदँ न्ह्यःनिसें हे दीधुंकल । थथे जात्रा दिउगु कारण गुथि जग्गा म्हासे जुयाः हे खः । गुथि संस्थानपाखें आर्थिक अनुदानं चले यानाच्वंगु नखःचखःया त्वाःत्वालय् न्यायेकेमाःगु गुथि खः जात्रायात दछिया निसः प्यसः दां जक बीगु यानाच्वंगु दु । उगु निसः प्यसः दामं थौंया इलय् छुं हे खर्च मगाः । अय्सां नं गुथियारतय्सं थःगु हे निजी खर्च ल्हानाः नेवाः संस्कृति म्वाका वयाच्वंगु दु । २०२१ सालं भूमिसुधार लागू यात । कानूनं म्हय्तय्गु शक्ति म्हो यानाः निजी गुथिया जग्गा न्यायेगु मीगु तीव्रगितं न्ह्यानावन । निजी गुिथं न्यायेगु मीगु यायेमाःसा जग्गा सट्टा भर्ना तयेगु नियम नं हल । जग्गा न्ह्याथाय् जूसां नं जिउ । अप्वः मूल्यांकन जूगु जग्गा मियाः बाली हे मवइगु जग्गा सट्टाभर्ना तयेगु ज्या जुल । निजी गुथि न्हनावंगु कारणया छगू दसु थ्वहे ख । नयाँबजार ग्वंगःबुँ बालाजु शहरया गुथि जग्गाया सट्टाभर्ना तयेगु झ्वलय् लप्सीफेदि न्यागःमणि सक्वया डाँडाय् जग्गा तया बिल । निगू दशक न्ह्यःनिसें जग्गा दलाल व मालपोतया कर्मचारीया मिलोमतय् अन्नपूर्ण असंभूलू अजिमाया जग्गा ग्वँगःबुँ म्हय्पिक्वय् बसपार्क जःखः यक्व हे जग्गात २ नम्बरी ज्या यानाः लालपूर्जा दयेका अरबपति जूिपं मदुगु नं मखु । निजी गुथि जग्गायात रोपनीया च्याद्वः दां गुथि संस्थानयात डिपोजित तयाः थःगु एकलौटी जुइगु नियमं हल । निजी गुथि दुपिं जग्गा धनीत ला तसकं हे लय्ताल । आपालं हे निजी गुथि जग्गा न्यायेगु मीगु ज्याय् तीव्रगितं न्ह्यानावन । गुथि संस्थानं गुथि चले यायेत धकाः बीगु दां संस्थानया नियम कथं दछिया न्हय्म्वःनिसें न्यासः खुसः तक जक खः । उलि खर्च कायेत नं लांलां गुथि संस्थान धावय् याःवने मानी । सायद वन काये मखनेफु । गुथि चले यायेमाःिपं नेवाः समाज दिक्क जुइगु सिवाय् मेगु छुं हे उपाय मदु । गुथि जग्गा मीत अपूगु मेगु कानून हाकनं छगू दशक न्ह्यः हिलाः वल । छपी जग्गा मीत सरकारी मुल्यांकनया बछिदां डिपोजित तयाः मीगु नियम वल । उबलय्निसंे गुथि जग्गा न्यायेगु मीगु ज्या थौं तक हे जुयाच्वंगु खनेदु । गुथि संस्थान छु उद्देश्यया िनंितं स्थ्ाापना यात व उद्देश्य कथं ज्या मयासें खाली जग्गा मी जिउगु नियम व कानुनय् जक बः बिल । थुिकं नेवाः संस्कृति-यात मखु जग्गा दलालतय्त जक ग्वाहालि जूवन । जग्गा नं फुनावन नेवाः संस्कृति नं विस्तारं तनावन । नेवाः संस्कृितं वगु समस्या प्रति सम्बन्धित निकाय गुिथं संस्थानयात छुं हे चिउताः मदु छाय् कि गुथि संस्थानय् जागीर नयाच्विपं नेवाः संस्कृतिया जानकारी भ्या हे मदुपिं खय्ँब्रम्हुत खः । आः नेवाःतय्गु भूमि फुइधुंकल गुथि जग्गा नं मदये धुंकल । गुथि संस्थान ला दनि । गुथि संस्थानं नेवाःतय्गु गुथि जग्गाया श्रोतपाखें मुंकातःगु ध्यबा ला दनि । वहे ल्यंदुगु ध्यबायात गुथि संस्थानं लिकया सम्बन्धित गुथियार स्थानीय सरकारी निकाय संस्कृतिया ज्ञाता व विद्वतवर्ग दुगु छगू बिस्कं स्वतन्त्र नेवाः संस्कृति संरक्षण व विकास बोर्ड दयेकाः नेवाः संस्कृति संरक्षण विकास व संचालन यायेगु कुतः जुइ फुसा उचित जुइ ।,http://www.nepalmandal.com/content/1408.html
थःथःगु चिउताः स्पष्ट यायेमाः ,"Posted on Tue Jan 6, 2009  5:42 pm NST",- द्वन्द्व कालया इलय् माओवादीतसें काःगु सम्पत्ति लितः बीमा । थ्व खँय् कांग्रेसं हालय् तःधंगु दवाव बिल । संविधानसभाया बैठक तःन्हूतक अवरुद्ध यानाबिल । न्यनेदु प्रधानमन्त्री व कांग्रेसया दथुइ माओवादीं काःगु सम्पत्ति याकन लित बीगु खँय् सम्झौता जूगु दु । थ्व कार्यान्वयन यायेगु ई सीमा क्वःछिउगु दु । माओवादीं युद्धकालय् काःगु सम्पत्तिं राजनैतिक अर्थ नं काइ । थ्व अपराधिक ज्याकथं जक खने दइ मखु । थ्व विषय राजनैतिक बहस नं जू । सम्पत्ति काःगु ज्याखँय् राजनैतिक औचित्य खंकीिपं छथी दु । थ्वयात अपराधिक ज्या तायेकीपिं न दु । माओवादीतसें सम्पत्ति काःगु ज्या खँयात वर्गीय संघर्षया सन्दर्भय् तया स्वइ । प्रजातन्त्रवादीतसें थ्वयात सम्पत्ति प्रतिया मौलिक हकया उल्लंघन खंकी । प्रधानमन्त्री व कांग्रेस दल दथुइ जूगु सम्झौता प्रति माओवादीया नेता किरण वैद्यं राजनैतीक असन्तोस व्यक्त याःगु खनेदु । माओवादीं सम्पत्ति काःगुयात विरोध क्यनीिपं दु । तर छेँबुँ मदुपिं गरीब सुकुम्वासि विषय माओवादी विरोधी पार्टीतसें न्वमवाः । किरण वैद्यं असन्तोष प्वंकी । थज्याःगु असन्तोषया निंतिं भाजु किरण वैद्यंयात चरमपन्थी माओवादी धाः । मातृका यादवया प्रतिकृया थ्व खँय् झंन आक्रमक खने दइ । माओवादी काःगु सम्पत्ति लितः बीम्वाःगु पक्षय् वं वकालत याइ । माओवादी पार्टी गरमपन्थी व नरमपन्थी खेमाय् विभाजीत जूगु खँ पिहां वइ । माओवादीं जनयुद्ध इलय काःगु सम्पत्ति लित बीगु मबीगु प्रश्न विषय राजनैतिक पार्टीतय् दथुइ जुइगु बहस अन्तरद्वन्द्वं देशय् वयाच्वंगु राजनैतिक सिद्धान्तया ख्यःया सूक्ष्म रुपय् जुयाच्वंगु कसरत प्रतिबिम्बित जुयाच्वंगु अनुभव याकी । निजी सम्पत्ति धइगु छु  थ्वया हैशियत विषय थीथी राजनैतिक सिद्धान्तं बिस्कं बिस्कंया परिभाष बी । राजनैतिक विचारधाराया अन्तरया कारणं माओवादी व प्रजातन्त्रवादीतय् सम्पत्ति प्रतिया दृष्टिकोण छथी हे जुइ मखु । छथी हे खंकलकि उमि राजनैतिक सिद्धान्तय् विचलन खने दइ । पहिचानया संकट लुइ । माओवादीतसें काःगु सम्पत्ति लित बीगु वा मबीगु न्ह्यसलं राजनैतिक विचारकतय्त थ्व विषय राजनैतिक विचरण यागु अवसर बी । माओवादी काःगु सम्पत्ति लित बीमाः वा म्वाः । गुगुं पक्षय् बिचाः प्वंकेगु च्वसुया उद्देश्य मखु । सम्पत्ति विषय थीथी राजनैतिक सिद्धान्तय् अवधारणया प्रतिकात्मक अभिव्यक्तिपाखे चिन्तन मनन यायेगु थन कुतः जुइ । माओवादी काःगु सम्पत्ति लितः बीगु वा मबीगु थ्व राजनैतिक प्रश्न जुयाः लुइ । राजनैतिक हल यायेगु कसरत पार्टीत दथुइ जुइ । सामना समाधानया कुतः थ्व विषय राजनैतिक ख्यलय् खने दइ । प्रधानमन्त्री दाहाल व कांग्रेसत दथुइ थ्व विषय जूगु सम्झौता राजनैतिक खः । सम्झौताया पालन वा उल्लंघन न्ह्याग्गु हे जूसां उकिया राजनैतिक हिसाब दइ । हिसाबय् वेरुजू वइ मवइ सम्बन्धित  दलतसें राजनैतिक स्तरय् मूल्यांकन याइ । सम्पत्तिया खँय थौं विबाः यायेमाःगु जटिल मार्मिक न्ह्यसः मेगु दु । प्रजातन्त्रवादीतसें धाइ निजी  सम्पत्ति प्रतिया अधिकार सुरक्षित जुइमाः । निजी सम्पत्ति सुनां नं हरण याये दइ मखु । माओवादीतसें धाइ जग्गा विहीन भूमि विहीन किसान सुकुम्वासीतय्त भूमि वितरण यायेमाः । सामन्तवाद ध्वंस यायेमाः । उमि नारा थ्वइ । थःथःगु आस्थाया लिधंसाय् निगू सोचं थःथःगु तर्क न्ह्याकी । राजनैतिक प्रचार प्रसारवाजी याइ । तर निगुलिं शक्तिशाली सोच सिद्धान्तया उपहास थौं देशय् मालपोत कार्यालयसं जुयाच्वंगु खने दइ । मालपोत कार्यालयं थौं मनूतय निजी सम्पत्ति लुटे यानाः नयाच्वंगु दु । मनूतय्के छेँय् लालपुर्जा दयाच्वनी । तर लालपुर्जाया छेँ बुँया विक्री मालपोत कार्यालयं तँ तँ जायेधुंकी । निजी सम्पत्तिया पक्षय् हल्ला याईपं दलतसें मालपोत कार्यालयया थ्व खुल्ला हाँक भ्रष्टाचार प्रति छाय् मिखा तिसिल माओवादीं काःगु सम्पत्तिया खँय् प्रश्न याईपंसं मालपोत कार्यालयं जनतायात नाङ्गा यानाच्वंगु खँय् छाय् ध्यान मबिल सामान्य जनतां दुगु छपी निपी जग्गा थौं उपभोग याये मखं । मालपोत कार्यालय व भूमाफिया दलालतसें जनताया निजी सम्पत्तियात निर्भिक रुपं मियाः नयाच्वंगु दु । भाजु सुन्दरलाल याके बुँया लालपुर्जा दु । व मालपोत अफिसय् वनी । तर वया बुँ मिया तये धुंकी । थौं थज्याःगु घटना सामान्य जुइ । थ्व निजी सम्पत्ति प्रतिया अधिकारया हरण मखुला थज्याःगु हरण ज्याय् राजनैतिक पार्टितय् संरक्षण दु । थौं मनूतसें शंका याइ । राजनैतिक क्षेत्रं थुकिया विरोध छाय् मजुल  मनूत उत्सुक जुइ । माओवादीतसें जग्गा विहीन किसानतय् पक्षय् क्रान्तिकारी भुमिसुधारया समर्थन याइ । ठीक जू मदुपिंत भूमि बीमाः । तर मालपोत कार्यालया भ्रष्टाचारीत क्रान्तिकारी भूमिसुधार पक्षय दु ला  मनूतय् लालपुर्जायात म्हासे यानाः करोडौंपति जुयाच्विपं नव सामन्तवादी भूमाफिया प्रित माओवादी सरकारं गुकथं स्वये त्यन थौं सुयां लालपुर्जाया सुरक्षा मदु । दुपिनि छेँबुँ कयाः मदुपिंत बियाच्वंगु दुला मालपोत कार्यालयं  मदु । दलालतय् वृत्त दयेकाः मालपोत कार्यालयं जनताया छेँबुँयात अःखः कचिकं नयाच्वंगु दु । छम्हू दलाल माफियातसें जग्गा आतंक न्यंकाच्वंगु दु । कर्किया छेँबुँ गैरकानुनि कथं मियाः दाः खायेका च्वंगु दु । राजनैतिक होहल्लां जक थ्व पर्याप्त जुइ मखु । थौं मालपोत कार्यालय दुनेया गिरोहतय् गतिविधिं नं निजी सम्पत्ति सुरक्षित जुइ न गरिब भुमिहिन विपन्न मनूतय कल्याण जुइ । थ्व खँय् राजनैतिक दलतसें थःथःगु निति स्पष्ट यायेमाः ।,http://www.nepalmandal.com/content/587.html
सर्वसत्तावादया नीति सफल जुइ फइ मखु ,"Posted on Mon May 18, 2009  9:59 am NST",मुलुकय् वःगु राजनैतिक हिउपालं देय्यात झन हे जक अनिश्चित व अन्यौलताय् यंकाच्वंगु खँ सकलें सचेत मनूत चिन्तित जुयाच्वंगु दु । देय् सरकार विहिन जुयाच्वंगु तन्हु दयेधुंकल नं थुकिया निकास अझं खने दयाच्वंगु मदुनी । थ्व हे स्थितिइ याकनं सरकार गठन जुइगु खनेमदु थें सरकार गठन हे जूसां नं थुकिया आयुया बारे यकिन कथं धाये फइगु स्थिति नं मदुनी । संविधानसभाया चुनाव लिपा गठन जूगु सरकारपाखें आम जनतां परिवर्तनया महसुस यायेफुगु मदु । जनयुद्धया लिधंसाय् सरकारय् थ्यंगु राजनैतिक पार्टी नं आम जनताया चाहना व आदिवासी जनजातितय्गु हक अधिकार संविधानय् सुनिश्चित याना बी धयागु विश्वास जुयाच्वंसां थुिपं केवल सत्ता कब्जया िनंितं जक आदिवासी जनताया मुद्दा ल्ह्वनाच्वंिपं खः धयागु वास्तविकता बुलुहुँ पिहां वयाच्वंगु अनुभव जुयावःगु दु । नेपाःया राजनीतिइ गुलि नं राजनैतिक पार्टीत सत्ताय् थ्यन थुिपं सकसिनं हे थःपिनिगु पार्टीया स्वार्थं जक ज्या याना जूगु व आम जनतायात राज्यया अनूभुति याकेगु स्वयां पार्टीगत फाइदा जक स्वयाच्वंगु अनुभव जनतायाके दु । थनया अविकसित जातिया विकास उत्पीडनय् लानाच्वंपिनिगु मुक्ति केवल भाषणया नारा जक जुयाच्वंगु व अन्ततः थुिपं सत्ताय् थ्यंका थःपिनिगु वर्चश्व न्यंकेगु हे जक यानाच्वंगु खनेदु । राज्य सत्ताय् थ्यनाच्वंिपंसं थनया जनतायात अनेक कथंया उत्पीडनय् तयातःगु दु । थ्व उत्पीडनं मुक्त जुयाः थःपिनिगु जातीय स्वाभिमानलिसें म्वाये दयेमाःगु म्हगस थनया सकल आदिवासी जनजातितय्सं खंकाच्वंगु दु । तर थ्व हे म्हगस राजनैतिक पार्टीतय्गु िनंितं सत्ताय् थ्यंकेगु स्वाहाने नं जुयाच्वंगु दु । मुलुकय् वःगु तःधंगु राजनैतिक हिउपाः लिपा देय् सामन्त सत्तापाखें मुक्त जुयाः देशय् संघीय लोकतान्त्रिक गणतन्त्र स्थापनाया विश्वास सकसिनं याःगु खः । उकथं हे राज्यपाखें जुयाच्वंगु उत्पीडनया अन्त जुइगु विश्वास नं देय्या आदिवासी जनजातितय्सं यानाहःगु खः । तर सत्ताया नेतृत्व यानाच्वंिपं नं सर्वसत्तावादया पक्षधर जुयावःगुिलं आम जनताया आशा फुक्कं निराशय् हिला बिउगु दु । संविधानसभा लिपा सरकारया नेतृत्व एकिकृत नेकपा माओवादीया ल्हातय् लायेवं जनतया पक्षय् जनयुद्ध याःगु पार्टी आम जनताया हक अधिकार आः सुरक्षित याना बी धइगु आसा ब्वलंगु खः । तर सत्ताय् थ्यनेवं न्ह्याखेर नं थःगु वर्चश्व स्थापित यायेगु कुत जूगु व विधिया शासन न्ह्याकेगु स्वयां नं पार्टी सत्ता न्ह्याकेगु कुतः जुइवं थुगु पार्टीया चरित्र उजगार जुयावःगु खः । मुलुकयात गणतन्त्रया नामय् जनतायात एकाधिकार रुपं राज यायेगु नीति सांस्कृतिक आर्थिक रुपं देय्यात रुपान्तर यायेगु नामय सर्वसत्तावादया राजनीति यानाच्वंगु खँ आः जुयावःगु अनेक घटना पुष्टि यानाहःगु दु । मुलुकयात थौं अनिश्चितताया बन्दी दयेकेगु ज्या जुयाच्वंगु दु । सेनापति प्रकरण नेपाली सेना दुने थःपिनि मनूत दुतयंकाः नेपाली सेना दुने नं थःपिनिगु हालिमुहालि यायेगु व मुलुकयात जनगणतन्त्र घोषणा यायेगु नीति अन्तर्गतया हे ज्या खः धयागु खँ हालय् सार्वजनिक जूगु एनेकपा माओवादीया नायः व प्रधानमन्त्री पुष्पकमल दाहालया भिडिओ प्रकरणं स्पष्ट यायेधुंकूगु दु । नेपाली सेना दुनेया हस्तक्षेप राजनैतिक वर्चश्व कायेम यायेत हे खः धयागु खँ स्पष्ट खः । नेपाली सेनाया प्रधानसेनापतियात याःगु कारवाही सिमित जक जुइमा धकाः संसदया २४ गू राजनैतिक दलं छगू सलं धालं नं सर्वसत्तावादया मातं थियाच्वंगु राजनैतिक पार्टी एनेकपा माओवादीं वास्ता तकं हे मयाः । थःपिनिगु पार्टी नीति अन्तर्गत नेपाली सेनायात प्रधानमन्त्रीया थःगु निर्णय कथं पदं वर्खास्त याना थः निकटयाम्ह मनूयात प्रधानसेनापति घोषणा यानाबिल । थ्व पलाःयात कयाः राष्ट्रपितं पला ल्ह्वनेवं प्रधानमन्त्रीया पदं तकं राजीनामा यानाः थःपि जनताया सर्वोच्चताय् विश्वास याईपं पार्टी खः धकाः क्यनेगु कुतः जुल । थ्व राजीनामा प्रकरण नं न्हापाया हे नियोजित ज्याझ्वः कथं पिहांवःगु खः धयागु खँय् गनं शंका मदु । थःपिनिगु सहभागिता बिना सरकार नीस्वने मफइगु व थःिपं सरकारं पिने च्वनाः हे नं जनताया बलं सरकार दुने थःपिनिगु उपस्थिति अनिवार्य दयेका बी धयागु मान्यता हे थ्व राजीनामा वःगु खः । तर राजीनामा लिपा नेकपा माओवादीया नेतां थः कार्यकर्तातय्त शक्तिखोरय् बिउगु प्रशिक्षणया भिडिओ सार्वजनिक जुइवं थ्व योजना फुक्कं भताभुंङ्ग जूवंगु खः । सार्वजनिक जूगु भिडिओ बारे न्ह्याक्व हे स्पष्टिकरण बीगु ज्या जूसां थुकिया सत्यतायात नकारे याये फइ मखु । आः तक नेकपा माओवादी गुगु नं ज्या याःगु खः थ्व फुक्कं २०५८ सालय् जूगु निक्वःगु अधिवेशनं पारित याःगु कार्य नीति अन्तर्गत हे जुयाच्वंगु खँ खः धका २०६५ सालय् तक स्वीकार यानाच्वंगु दुसा आः थ्व खँ पुलां जुइधुंकल धयागु खँय् सुनां नं विश्वास यायेफइगु स्थिति दइ मखु । भिडिओ टेप सार्वजनिक जूगु प्रकरणं एनेकपा माओवादीयात इन्तु न चिन्तु यानाहःगु दु । थ्व हे कारणं आः हाकनं सत्ताय् थ्यंकेगु िनंितं अनेक प्रपाच यानाच्वंगु दु । सतक व सदन कब्जा यानाः सरकार निर्माणया प्रजातान्त्रिक पद्धतियात तकं पनाच्वंगु दु । थुिकं आम नेपाःमियात हित मयाइगु व स्वयम् एनेकपा माओवादीया छबी थप घाः लाकीगु निश्चित जुयाच्वंगु दु । जनताया सर्वोच्चताया नाराय् थःपिनिगु सर्वसत्तावादी नीति सफल मजुइगु निश्चित खः । nshakya@gmail.com,http://www.nepalmandal.com/content/1445.html
नेपाःयात माःगु क्रान्ति ,"Posted on Thu Jan 8, 2009  6:08 pm NST","- थौं नेपाःयात न्हूगु संविधान नापं आर्थिक, सामाजिक व सांस्कृतिक क्रान्तिया जरुरत दु । उकिं थुगु लँय् सरकारया नीति कार्यक्रम वये मालाच्वंगु दु । नकतिनि प्यला दुम्ह सरकारयात असफल जुल धका मूल्यांकन यायेगु धाःसा हथाय्गु ज्या जुइफु । सरकारया मिभंगु पक्षयात कुलाः भिंगु लँपुइ यंकेगु लँपु क्यना बीगु नं विपक्षया दायित्व खः । सरकारयात कुं जक खिनाः छुं ज्या हे याके मबीगु विपक्षीया ज्या जुइ मजिउ । धाथें धायेगु खःसा आःयागु माओवादी सरकारं छुं ठोस ज्या याये फुगु मदुनि । छखे सरकारं आर्थिक स्थिति बांलाके मफुनिसा मेखे राजनीतिक कलह झंझं स्वत्तुमतु स्वया वनाच्वंगु दु । खास यानाः सेना समायोजन स्वायत्त राज्य व तराई समस्याया खँय् तःधंगु विवाद कायम जुयाच्वंगु दु । क्रान्ति आशा यानातःगु दिशाय् न्ह्यानाच्वनीगु सामाजिक परिवर्तनया चाहना खः । गुकियात समय सापेक्ष बहुआयामिक याये फत धाःसा थुकिं हे न्हून्हूगु व चमत्कारिक श्रृजनात जुया वइ । नेपालय् नं न्हूगु सिर्जनायात निरन्तरता बियावनेगु खःसा माओवादीय राजनीतिक क्रान्ति नं सफल मजुइ मखु । थुगु हाथ्या पार यायेत नं माओवादीं राजनीतिक क्रान्तियात संयम जुयाः न्ह्याके माःगु दु । नेपाःया आर्थिक सामाजिक व राजनीतिक क्षेत्रया विकासय् राजनीतिक उद्देश्य प्राप्ति नापं नेपाःया उज्वल भविष्य नं थुकी दुने हे सुलाच्वंगु दु । नेपाःयात न्हूगु दिशाय् न्ह्याकेत न्हूगु बिचाःया आवश्यकता दु । उकिं आः सरकारं पगः खनाः ग्यानाः लिचिलेगु मखु वरु ईयात स्वयाः अझ ितंन्हुयाः क्रान्तिकारी लँपु ज्वनेमाःगु दु । थौं नेपाःमितय्त सामाजिक न्याय प्रशासनिक सरलता व आर्थिक सबलता माःगु दु । न्हियान्हिथंयात माःगु नयेगु पुनेगु च्वनेगु वस्तुया आवश्यकता दु । आर्थिक रुपं कमजोर जुयाच्वंपिंत गरिबीया धलखं थकायेत सरकारपाखें बांलाःगु नीति हयेमाःगु दु । बेरोजगारी समस्या म्हो उत्पादन परम्परागत कृषि शैली सामाजिक विभेद लैंगिक विभेद जातीय शेाषण कुसंस्कारअन्धविश्वास नैतिकशिक्षाया म्हति आदि कारणं यानाः विकास यायेत थाकुयाच्वंगु दु । मेगु खँ प्रशासन तन्त्र तसकं स्यनाच्वंगु दु । जनताया चीधंगु ज्या तकं इलय् जुयाच्वंगु मदु । न्हापाया प्रशासनिक क्षेत्रय् दुगु कमिसनखोर घूस नातावाद कृपावाद आदि थेंज्याःगु विकृतिं सरकारयात न्ह्यःने न्ह्याकेत ग्वाहालि यानाच्वंगु मदु । उकिं नं जनता हारे चायाच्वंगु खः । थज्याःगु हे खँय् सर्वसाधारण जनतां सरकारया मूल्यांकन यानाच्वंगु दइ । सरकारया पुलांगु हे नीति व परम्परा कथं देय् न्ह्याकेगु खःसा नेपाःयात न्हू दयेकेगु म्हगस गबलें पूवनी मखु । राजनीतिक चेतनाया खँ ल्हायेबलय् बहुदलीय प्रजातान्त्रिक ब्यवस्थाय् यक्व दल दइगु कारणं राजनीतिक बिचाः नं बिस्कं बिस्कं दइगु जुल । उकिं छगू हे विचारधारा ज्वनाः सकलें न्ह्यायेत थाकुइ । सकसिगुं बिचाःयात कःघासें उकियात संश्लेषण यानाः दथुया बिचाः ज्वनाः न्ह्याः वनेगु पाय्छि जुइ । सरकार न्हूगु कार्यदिशा निर्धारण यायेगु क्षमताय् जक टिके जुइ फइ । गुलि नं न्हून्हूगु परिवर्तन व न्हूगु सिर्जनाया निर्णय जुइ शुरुइ सरकारया आलोचना नं उलि हे अप्वः जुयावनी । उकिं सरकारं मानवीय हितयात ध्यानय् तयाः सामाजिक राजनीतिक व प्रशासनिक क्षेत्रय् । विकास यायेमाः । चिचीधंगु खँय् राजनीतिक ल्वापु यायेगु बखेडा पिकायेगु व असहयोग यायेगु ज्यां सरकार जक मखु देय् हे न्ह्यःने न्ह्याये फइ मखु । गुगुं नं सरकार वइगु इलय् जनतां म्हया च्वनीगु धइगु शान्ति सुरक्षा व सुविधा खः । सरकार जनताप्रति अनुत्तरदायी जुल धाःसा उकिं प्रति क्रान्तियात जन्म बी । सामाजिक विकृति आर्थिक मन्दी कुसंस्कार व अशान्तिन्हापा ई स्वयाः विकास मजूगु अवस्थाय् जनतायाविरोधया सः थ्वइगु स्वाभाविक हे खः । आः नेपाःमिं शान्तिपूर्ण रुपं राजनीतिक रुपान्तरणया चाहना यानाच्वंगु दु । विगतया द्वन्द्व लडाइँ ल्वापु व अशान्तिं वाक्क जुयाः थुगु न्हूगु व्यवस्था छ्यलेगु ह्वःताः बिउगु दु । विगतया खराब राजनीतिक स्वरुपयात आः गुगु कथं म्वयेथ्यायेगु खः व आः सरकार हे ल्हातिइ दु । उलिमिछ संघर्ष व बलिदानं लुयावःगु थुगु संघीय गणतान्त्रिक स्वरुपयात आः गथे विकास याये फइ मुख्य सोच थुकी हे जुइमाः । यदि थुगु ज्याखँय् सुनानं पंगलः थनेत स्वत धाःसा कडा पलाः ल्ह्वनेमाः । तर थ्व फुक्कं जनताया चाहना अनुरुप सामाजिक न्याय नापं लक्ष प्राप्तिया निंतिं जुइमाः । मात्र राजनीतिक स्वार्थया निंतिं जुइ  मजिउ । पुलांगु राजनीतिक चेतनां ग्रस्त जुयाच्वंगु सोचयात परिवर्तन याकेत छुं ई काइतिनि पुँजिवादी, साम्राज्यवादी व अवसरवादी राजनीति व विदेशी दलालमुखी राजनीतिपाखें आःयाम्ह सरकार मुक्त जुइमाः । थमिगु जालय् तक्यन धाःसा सरकारयात अझं पुलांगु हे विकृत लँपुपाखें घ्वानायंकी । अवसरवादीतय्सं नं  उलि हे मौका स्वयाच्वंगु दनि । थःपिनिगु अनुकुलगु अवस्था हयेत थुमिसं कुतः यानाच्वंगु हे दनि । वंगु इलय् प्रधानमन्त्री पुष्पकमल दाहाल 'प्रचण्ड' राजनैतिक असहज घटनाक्रमया कारणं थःपिंसं सरकार त्वःतेमालीगु चेतावनी बियादीगु खः । राजनीतिक समस्या खनाः ग्यायेगु वा थज्याःगु अभिव्यक्ति बीगु धइगु छम्ह वीर पुरुषया निंतिं छगू कथंया कायरता जुइ । उकिं समस्या खनाः ग्यायेगु मखु साहस तयाः समस्याया सामना यानाः न्ह्याःवनेमाः । जि हे मजिल धाःसा सेना समायोजनया खँय् अन्तिम इलय् तकं खँ मिले मजुल धाःसा जनमत संग्रहया लँपु ज्वनेमाःसां ग्यायेम्वाः । समस्या खनाः ग्यानाः बिसिउँ वनेगु मखु असहज वातावरणया दथुइ नं साहस यानाः न्ह्याः वनेगु हे जक क्रान्तिकारीतय्त ल्वःगु खँ जुइ ।",http://www.nepalmandal.com/content/615.html
बुद्ध धर्मं हे झीगु ल्वय् लंकी ,"Posted on Wed Jan 7, 2009  6:55 pm NST","- 'होस् वयेकि केहेँ मय्जु…' थुगु खँ भगवान बुद्धं पटाचारायात धयाबिज्याःगु खः । पटाचारा बुद्ध शासनय् विनयधरय् अग्रश्राविका खःसा वयात छम्ह उइँ कथं नं म्हसीकेफु । उइँ धायेवं झीसं सिउ समाजय् वया थाय् मदु । वया चहपह बिस्कं जुइगुलिं समाजं वयात स्वइगु दृष्टिकोण नं पाइ । थुकथं हे समाजं उइँया संज्ञा बियातःम्ह पटाचारा न्हापा ला उइँ मखु । जब वया जहान मचाखाचा मां बौ मंत । वं थःगु मनयात ची मफुत । अनंलि व पचिनांगा जुयाः उखेंथुखें चाःहिउ जुल । याकःचा हे न्हिला जुल ख्वया जुल । अथे ला थौंकन्हय् नं लँय्लँय् गल्लि गल्लिइ थुकथं याकःचा हाला जुईपं न्हिला जुईपं ख्वया जुईपं उइँ पह वयेका जुईपं खंकेफु । थौंकन्हय् थुकथं उइँसू वल कि वा मानसिक स्थिति ठीक मजुल कि वासः यायेत अस्पताल दु । अस्पतालय् डाक्टर दु । तर बुद्धकालय् थुकथंया अस्पताल वा डाक्टर गनं न्ह्यथनातःगु मदु । उगु इलय् मानसिक ल्वचं कयाः सकसिनं छि छि धायेकाः च्वनेधुंकूम्ह पटाचारायात भगवान बुद्धया खँ न्यनाः होश वल । अथे हे अर्हत तकं जुल । थौं डाक्टरतय्सं ल्वगिया स्थिति व अवस्था स्वयाः वासः बी । वयात गुकथं वासः याःसा पाय्छि जुइ नापं वनाप गुकथं खँ ल्हाःसा बांलाइ धइगु सकतां खँ डाक्टरं मनन याइ । ल्वगिया मानसिक स्थिति थुइकाः व्यवहार याइ । यदि छुं जुयाः ल्वगियात धाये मजिउगु खँ जूसा उगु खँ वयात गोप्य हे यानातइ । बुद्धकालय् नं थुकथं घटना न्ह्यथनातःगु दु । थन कृषा गौतमीया खँ न्ह्यथनेबहः जू । थः काय सीवं सीम्ह काययात म्वाका बिउ धाः वःम्ह कृषा गौतमीयात भगवान बुद्धं 'छिमि काय् म्वाइ मखुत' धकाः तप्यंक लिसः बिउसां जिउगु खः छाय्कि सीधुंकूम्ह म्वाइ मखु धइगु धु्रव सत्य हे खः । तर भगवान बुद्धं थुकथं लिसः बियाबिज्याःगु जूसा वया मानसिक सन्तुलन स्यनेफु । वं भगवान बुद्धयात नं नानाकथं ब्वः बीफु । भगवान बुद्धं कृषा गौतमीयात स्वयम हे सीगु धइगु ध्रुव सत्यखः धइगु खँ थुइके बियाः वयात मानसिक ल्वचं कइगुपाखें बचे यानाबिज्यात । बुद्धकालय् भगवान बुद्धं मनूतय्त मानसिक ल्वय्पाखें जक बचे याना बिउगु मखुसें ल्वचं कयाः वाथावाथा कनाच्वंपिंत नं अर्हत यानाबिज्याःगु दु । पुतिगत्ततिस्स भिक्षु बुद्धकालय् थः सने हे मफयेक ल्वचं कयाः लासाय् ग्वतुलेधुंकूम्ह भिक्षु खः । वया म्हय् कै वयाः कै दक्व तज्यानाः ध्वगिनाः नवयाः सुनां हे वास्ता मयात । तर भगवान बुद्धं थःस्वयम् अन बिज्यानाः छम्ह डाक्टर वा नस्रं यायेमाःगु सुसाकुसा याकाबिज्यात । भगवान बुद्धया उपदेश न्यनाः भिक्षुं थःगु म्हया स्याःचाः दक्वं ल्वःमंकल । अनंलि अर्हत तकं जुल । थौं नं थुकथं सी नं मफु म्वाये नं मफु जुयाः ल्वचं कयेकाः वाथावाथा कनाच्वंपिं यक्व हे दु । इमित यक्व दुःख सियाः धन फुकाः वासः नं याकी । तर बुद्धकालय् वासः यायेगु थाय् मदुसां आधुनिक वासः मदुसां भगवान बुद्ध स्वयमं हे छम्ह चिकित्सक वा डाक्टर जुयाः ल्वचं कःपिनि ल्वय् लंकाबिज्याःगु दु । थन हाकनं मेगु छगू घटना न्ह्यब्वये । बुद्धकालय् कोलिय कन्या सुप्रवासया मचा बुइ मफयाः प्रसुति व्यथां कयाच्वंगु इलय् वया भाःत भगवान बुद्धयाथाय् वल । वं थः कलाःया बृतान्त भगवान बुद्धयात कन । भगवान बुद्धं 'जिं गृहत्याग यासेंनिसें बहुजन हिताय बहुजन सुखाय बिचाः यानागु दु । सुयागुं हानि यानागु मदु । थुगु सत्य वचनं कोलिय कन्या सुप्रवासया गर्भ मंगल जुइमा' धकाः अधिष्ठान यायेवं सुप्रवासं अःपुक हे मचा बुइकूगु खँ बौद्ध साहित्यय् न्ह्यथनातःगु दु । खय्त ला थौंया इलय् नं झीसं प्रसुति व्यथां कया मां व मचा सीगु यक्व हे घटना खंकेफु । बुद्धकालय् बुद्धया सत्य वचनं यानाःसुप्रवास व वया मचा म्वात । थ्व ला जुल बुद्ध कालय् छुं छुं घटना । आः हाकनं छकः थौंया परिवेसय् बुद्धया धर्म देशना शील व उपदेशयात दुवाला स्वये । थौं झीसं खनाच्वनागु दु गुलिसियां नये मखनाच्वंगु दुसा गुलिसियां छुं हे नये मजिउगु ल्वचं कयाच्वंगु दु । थौं झीसं नयाच्वनागु नसां नं झीत ल्वगि याना बिउगु दु । थुगु इलय् धम्मपदया यमकवग्गो लुमंकेबह जू । उकी धयातःगु दु 'इन्द्रीय संयम मयासे बांलाःगु जक स्वयेगु भोजनया मात्रा मथुयाः वीर्यहिन जुइम्हेसित फसं सिमा क्वःथः थें मारं क्वःथली ।'अथे हे भगवान बुद्धं धयाबिज्याःगु दु 'झी नयेगु लागिं म्वायेगु मखु, म्वायेगु लागिं नयेगु खः ।' यदि थुगु झ्वःयात झीसं थुइका काये फःसा थःगु म्हया लागिं गुलिं नसा नःसा पाय्छि जुइ धइगु खँ नं थइके फइ । मात्रा कथं मिले यानाः नसा नये सःसा झी सदां ल्वय्पाखें तापानाच्वने फइ । थौं मचांनिसें बुराबुरी थ्यंक हे मानसिक तनाव दु । सुयां हे मनय् शान्ति मदु । थौं ल्वय्या ल्याः न्हियान्हिथं अप्वयाच्वंगु दु । ल्वय् कथं थाय्थाय् न्हून्हू अस्पताल चायेकूसां ल्वचं कःपिं म्हो जूगु खने मदु । थौं सकसितं शान्ति व शान्तगु लकस मालाच्वंगु दु । धम्मपदया यमकवग्गोय् थुकथं न्ह्यथनातःगु दु 'तम्वः वैरिभाव शान्त जुइ मखु प्रेमभावं जक वैरिभाव शान्त जुइ ।' उकिं थौं ल्वय्पाखें तापानाच्वनेया लागिं सकसियां मनय् शान्ति दयेके लागिं थवंथवय् पे्रमभाव दयेमाःगु दु । वैरिभावयात हांनिसें लिनाः वांछ्वये माःगु दु । अथे हे बुद्धधर्मय् पंचशीलया बिस्कं हे मू दु । पंचशील पालना यायेगु धइगु हे साधारण कथं जीवन हनेगु खः । यदि सकसिनं पंचशील पालना यानाः जीवन हने फःसा थुकिं यक्व हे ल्वय् जुइगुपाखें झीत बचे याइ । भगवान बुद्धं थःगु जीवनकाःछि सकल प्राणीया हित यानाबिज्याःगु दु । वसपोल परिनिर्वाण जुयाबिज्याःगु नं २६०० दँ दये धुंकल । थौं नं वसपोलं देसना यानाबिज्याःगु वसपोलं थुइकाबिज्याःगु धर्म झीगु न्ह्यःने दु । थुगु धर्मं झीत सदां सतमार्ग क्यनाच्वंगु दु । उिकं थौं नं झीसं सत्मार्ग म्हसीकाः थःगु जीवनयात सफल छाय् मयायेगु ?",http://www.nepalmandal.com/content/601.html
न्यू नेपाल खिउँ नेपाल ,"Posted on Thu Jan 8, 2009  5:52 pm NST","- जलश्रोतया दोश्रो धनी देश धाःगु नेपाल लोडशेडिङय् पहिला हे जुइ । जलश्रोतय् जक मखु 'जालश्रोत' चालश्रोतय् नं धनी जूगुलिं न्हि दश घण्टा अठार घण्टा तक मत स्यानाः रेकर्ड बे्रक यायेत्यंगु दु । थुलिं अप्वः गुलि भाग्यमानि नयाँ नेपालया झी जनतात । आः विजुलीया स्वीच स्याये च्याये यायेगु झन्झट पाखें मुक्त जुइत्यंगु दु । देशयात स्वीट्जरल्याण्ड दयेके मफुसां स्वीचअफ ल्याण्ड दयेका बिउगु दु । विद्युत् प्राधिकरणं विद्युत् पुरा अधिग्रहण यायेधुंकूगु दु । न्यू नेपाल ला खिउँ नेपाल ला का मतच्याः थलया लाइटय् छुं हे सीमदु । खिउँक पचिपचि यानाः देशय् विकास यायेमाःगु दु । खिउँथाय् गोली कयेकाः भाग्य चम्के यानादिसँ । दशौं हजार मनूया ज्यान वंक झिदँया जनयुद्ध याना वःपिंसं दश वर्षं हे दशहजार मेघावाट विजुली पिकायेगु धाःगु दश दिन हे मदुनिबलय् न्हि दश घण्टा लोडशेडिङ यायेमाःगु थ्व दश नम्बर हे नेपालीतय्गु लागि दशा जुल । सत्यया सराप धायेगुला मती हे खराब धाये प्रधानमन्त्रीं मस्र्याङदी जलविद्युत् उद्घाटन याये सातिक हे देशय् लोडशेडिङ बढे जुल । मस्र्याङदी मखु 'मतस्याना ति' जलविद्युत् धाःगु लात थें । लःया लेभल कम जुयाः विद्युत् उत्पादन कम जूगु धयाच्वंगु दु । लः कम मजुइगु नं गन खुसि फुक्क मिया नये धुंकल । न्ह्याम्हेस्यां न्ह्यागु याःसां जिउगु देशय् 'ल' कानून हे मरु । उत्पादन सिबें माग बढे जुयाः जक लोडसेडिङ याये माःगु मखु नेता हाकिमतय् खल्तीयागु भाग बढे जुयाः नं लोडसेडिङ बढे जूगु खने दु । देशय् थज्याःगु खल्ती याःगु लोडसेडिङ यायेमाःगु दु । देशय् थज्याःगु नक्सां उर्जायागु संकट वःसां नेतातय्सं दुरुजा नयेगु त्वःतूगु मखु । सत्ताया पुर्जा चले जुयां तुं च्वंगु दु । उद्योग धन्दा, कलाकारखाना, व्यवसाय चले यायेत जक विजुली माः का घूस कमिशन नयेत विजुली ला म्वाः । अझ च्यानाच्वंगु विजुली नापं स्यायेमाः । सरकारी ज्या ढिला-सुस्ति, आलताल याये नं जिल । मत हे मवः धकाः । लोडसेडिङला नेतातय्त सोर् हय् सत्र का । नेतातय्त ल्वःगु सेडिङ । नेतात मस्त जनता अस्त व्यस्त । मेगु खँ खिउँगु जंगलं वःपिंत विजुली मा हे माः धइगु नं मदु । जिपिं गुलितक खिउँक च्वनावया धकाः क्यनेत नं लोडसेडिङ याःगु खः लाकि  ईपं उलिमछि वर्ष तकला खिउँक च्वनेफु धाःसा झी नं छकः खिउँक हे च्वना स्वयेगु ला?  प्रचण्डं खिउँ नेपालयात हे संकेत याःगु खःला ? छथ्वः मनूतय्सं धायेगु याना वयाच्वंगु दु थ्व चिम कम्पनित इनभर्टरवालातय्सं झी नेतातय्त चार्ज याना बिउगुलिं लोडसेडिङ बढे जूगु खः । नेतातय्सं धाइगु न्हापायागु सरकारं याना वंगु गल्तिं यानाः थौं थज्याःगु दुर्गति जूगु । स्वनिगलय् पिनें वःपिं मनूतय्गु लोडं यानाः नं लोडसेडिङ बढे जूगु खः । नत्र सा न्हापा न्हापा थपाय्सकं बढे मजू । तर दोष सुयांगु मखु सुद्र्यो याःगु खः । वं छाय् चान्हय् निभाः त्वइ मबी माल ?… थुकथं लोडसेडिङया ई थपेजूगु जुलं जुयाच्वंगु दु । न्हूगु नेपालय् तुरुन्त तुरुन्त न्हू न्हूगु शेड्युल पिहां वयाच्वंगु दु । न्हिं बाह्र घण्टां हप्ताय् चौरासि घण्टा चौरासि व्याजन ?  पुरे याये हयाच्वंगु दु । आः छिकिपिनि मस्तय्त आखः ब्वंकादी म्वाःल । वर्तमान नं अन्धकार भविष्य नं अन्धकार । नयां नेपाल न्ह्याः वन लाकि लिहां वन मतच्याःथल च्याकाः स्वयादिसँ । कलकारखाना बन्द व्यापार व्यवसाय बन्द । सरकार खनाः कुनुकुनु तं पिकानाः च्वनागु दु । थुपिं फुकं तं छथाय् मुंकाः लाखौं मेगावाट विजुली पिकानाः देशयात झलमल यायेमाल ।",http://www.nepalmandal.com/content/614.html
नेपाःयात माःगु क्रान्ति ,"Posted on Thu Jan 8, 2009  6:10 pm NST","- थौं नेपाःयात न्हूगु संविधान नापं आर्थिक, सामाजिक व सांस्कृतिक क्रान्तिया जरुरत दु । उकिं थुगु लँय् सरकारया नीति कार्यक्रम वये मालाच्वंगु दु । नकतिनि प्यला दुम्ह सरकारयात असफल जुल धका मूल्यांकन यायेगु धाःसा हथाय्गु ज्या जुइफु । सरकारया मिभंगु पक्षयात कुलाः भिंगु लँपुइ यंकेगु लँपु क्यना बीगु नं विपक्षया दायित्व खः । सरकारयात कुं जक खिनाः छुं ज्या हे याके मबीगु विपक्षीया ज्या जुइ मजिउ । धाथें धायेगु खःसा आःयागु माओवादी सरकारं छुं ठोस ज्या याये फुगु मदुनि । छखे सरकारं आर्थिक स्थिति बांलाके मफुनिसा मेखे राजनीतिक कलह झंझं स्वत्तुमतु स्वया वनाच्वंगु दु । खास यानाः सेना समायोजन स्वायत्त राज्य व तराई समस्याया खँय् तःधंगु विवाद कायम जुयाच्वंगु दु । क्रान्ति आशा यानातःगु दिशाय् न्ह्यानाच्वनीगु सामाजिक परिवर्तनया चाहना खः । गुकियात समय सापेक्ष बहुआयामिक याये फत धाःसा थुकिं हे न्हून्हूगु व चमत्कारिक श्रृजनात जुया वइ । नेपालय् नं न्हूगु सिर्जनायात निरन्तरता बियावनेगु खःसा माओवादीय राजनीतिक क्रान्ति नं सफल मजुइ मखु । थुगु हाथ्या पार यायेत नं माओवादीं राजनीतिक क्रान्तियात संयम जुयाः न्ह्याके माःगु दु । नेपाःया आर्थिक सामाजिक व राजनीतिक क्षेत्रया विकासय् राजनीतिक उद्देश्य प्राप्ति नापं नेपाःया उज्वल भविष्य नं थुकी दुने हे सुलाच्वंगु दु । नेपाःयात न्हूगु दिशाय् न्ह्याकेत न्हूगु बिचाःया आवश्यकता दु । उकिं आः सरकारं पगः खनाः ग्यानाः लिचिलेगु मखु वरु ईयात स्वयाः अझ ितंन्हुयाः क्रान्तिकारी लँपु ज्वनेमाःगु दु । थौं नेपाःमितय्त सामाजिक न्याय प्रशासनिक सरलता व आर्थिक सबलता माःगु दु । न्हियान्हिथंयात माःगु नयेगु पुनेगु च्वनेगु वस्तुया आवश्यकता दु । आर्थिक रुपं कमजोर जुयाच्वंपिंत गरिबीया धलखं थकायेत सरकारपाखें बांलाःगु नीति हयेमाःगु दु । बेरोजगारी समस्या म्हो उत्पादन परम्परागत कृषि शैली सामाजिक विभेद लैंगिक विभेद जातीय शेाषण कुसंस्कारअन्धविश्वास नैतिकशिक्षाया म्हति आदि कारणं यानाः विकास यायेत थाकुयाच्वंगु दु । मेगु खँ प्रशासन तन्त्र तसकं स्यनाच्वंगु दु । जनताया चीधंगु ज्या तकं इलय् जुयाच्वंगु मदु । न्हापाया प्रशासनिक क्षेत्रय् दुगु कमिसनखोर घूस नातावाद कृपावाद आदि थेंज्याःगु विकृतिं सरकारयात न्ह्यःने न्ह्याकेत ग्वाहालि यानाच्वंगु मदु । उकिं नं जनता हारे चायाच्वंगु खः । थज्याःगु हे खँय् सर्वसाधारण जनतां सरकारया मूल्यांकन यानाच्वंगु दइ । सरकारया पुलांगु हे नीति व परम्परा कथं देय् न्ह्याकेगु खःसा नेपाःयात न्हू दयेकेगु म्हगस गबलें पूवनी मखु । राजनीतिक चेतनाया खँ ल्हायेबलय् बहुदलीय प्रजातान्त्रिक ब्यवस्थाय् यक्व दल दइगु कारणं राजनीतिक बिचाः नं बिस्कं बिस्कं दइगु जुल । उकिं छगू हे विचारधारा ज्वनाः सकलें न्ह्यायेत थाकुइ । सकसिगुं बिचाःयात कःघासें उकियात संश्लेषण यानाः दथुया बिचाः ज्वनाः न्ह्याः वनेगु पाय्छि जुइ । सरकार न्हूगु कार्यदिशा निर्धारण यायेगु क्षमताय् जक टिके जुइ फइ । गुलि नं न्हून्हूगु परिवर्तन व न्हूगु सिर्जनाया निर्णय जुइ शुरुइ सरकारया आलोचना नं उलि हे अप्वः जुयावनी । उकिं सरकारं मानवीय हितयात ध्यानय् तयाः सामाजिक राजनीतिक व प्रशासनिक क्षेत्रय् । विकास यायेमाः । चिचीधंगु खँय् राजनीतिक ल्वापु यायेगु बखेडा पिकायेगु व असहयोग यायेगु ज्यां सरकार जक मखु देय् हे न्ह्यःने न्ह्याये फइ मख",http://www.nepalmandal.com/content/616.html
सुयागु लागिं सेना बल्लाकेगु ? ,"Posted on Fri Jan 9, 2009  8:28 pm NST","- अन्ततः राजनीतिक पार्टीतय् दथुइ जुयाच्वंगु ताःहाकःगु खिंचातानी व कचवं लिपा सेना समायोजन सम्बन्धी समिति गठन यायेगु समस्या समाधान जूगु दु । थ्व सेना समायोजनया समिति जक गठनया समस्या समाधान जूगु खः । सेना समायोजनया हे समस्या समाधान जूगु मखु । सेना समायोजनया मुख्य समस्या ला आः शुरु जुइत्यंगु दु । समितिइ प्रमुख प्रतिपक्षी नेपाली कांग्रेसयात नं दुथ्याकूगु दु । कांग्रेसं माओवादी सेनायात नेपाली सेनाय् ल्वाकछ्याके बी मखु भिष्मप्रतिज्ञा हे यानातःगु दु । उकिं आः सेना समायोजन याइगु समितिइ च्वनाः सेना समायोजन मयाकेगु लागिं कांग्रेसं गज्याःगु ताण्डव क्यनी व अवश्य नं स्वये लायक जुइ । वर्तमान नेपाली सेना प्रति नेपाली कांग्रेस व उकिया 'आजीवन' सभापति गिरिजाप्रसाद कोइराला याके गज्याःगु मोह खने दुगु खः व स्वयमय् छगू आश्चर्य धाःसां जिउ । थ्व सेनां आः तक नेपाली जनता, नेपाली कांग्रेस व स्वयम् गिरिजाप्रसाद कोइरालाया गबलें नं सेवा याःगु इतिहास मदु । थ्व सेनाया मुख्य लक्ष्य धइगु हे जुजुया सेवा यायेगु खः । थ्वं आः तक जुजु बाहेक मेपिनि सेवा याःगु मदुसा जुजुया सेवा यायेमाः धइगु मुख्य ढाँचाय् हे थ्व सेनाया संरचना निर्माण जुयाच्वंगु दु । थ्व सेनाया गठन नं जुजुं हे (पृथ्वीनारायण शाहं) याःगु खः । आः न्ह्यसः वइ गुगु सेनाया सम्पूर्ण संरचना हे राजतन्त्रय् आधारित जुयाच्वंगु दु व सेनां गणतान्त्रिक संरचनाया रक्षा गय् यानाः याइ देशय् गणतान्त्रिक आन्दोलन जूबलय् उकियात दबे यायेगु लागिं थ्व सेनां जुजुलिसे कार्यगत एकता याःगु खः । आः देशय् राजतन्त्र मदु गणतन्त्र दु । थ्व गणतन्त्रया रक्षा नेपाली सेनाया वर्तमान स्वरुप संरचना व सोचं याइ धकाः भलसा कायेगु स्थिति कम से कम नं आःयात मदुनि । थज्याःगु यथार्थयात कांग्रेसं ल्वःमंकूगु खः वा लुमंकेगु कुतः मयाःगु खः ? देशय् जनयुद्ध न्ह्यानाच्वंगु इलय् थ्व सेनां माओवादीया जनमुक्ति सेनालिसे ल्वाःगु खः । यद्यपि सैन्य युद्धय् सु त्यात सु बुत धइगु क्वःछी मलावं हे युद्ध क्वचाल । तर उगु युद्धय् भौतिक रुपं त्याः-बू सी मदुसां वैचारिक रुपं धाःसा जनमुक्ति सेना विजयी जूगु हे खः । विचारया ल्याखं उगु युद्धय् तत्कालिन शाही नेपाली सेना पराजित जूगु हे खः । वर्तमान नेपाली सेना गुगु दु व थौंया न्हूगु परिस्थितिइ विचाःया ल्याखं पराजित सेना खः । लडाइँया इलय् शाही नेपाली सेना राजतन्त्रया लागिं ल्वाःगु खःसा जनमुक्ति सेना गणतन्त्रया निंतिं ल्वाःगु खः । थौं राजतन्त्रया पराजय जुयाः गणतन्त्र त्याःगु दु । थ्व धइगु हे शाही नेपाली सेनाया पराजय व जनमुक्ति सेनाया विजय खः । थ्व सेना पराजित जूगु कारणं हे विजयी पुचलं थ्व सेनाया छ्यनय् कल्की थें छुनातःगु 'शाही' धाःगु खँग्वः लिकयाः धुलय् वांछ्वया बिउगु खः । यदि थुपिं विजयी जूगु खःसा थ्वं कदापी अज्याःगु ज्या याके मबीगु खइ । थज्याःगु  पराजित सेनाया क्वय् विजयी सेना च्वनेमाः अथवा विजयी सेनां पराजित सेनां धाःगु खँ   न्यनेमाः धकाः फर्मान जारी यायेगु गुलि तक पाय्छि जुइ यदि धाथें धायेगु खःसा वर्तमान न्हूगु नेपाःया सकली 'नेपाली सेना' धइगु म्हिगःया शाही नेपाली सेना मखु बरु म्हिगःया जनमुक्ति सेना जुइमाःगु खः । देशय् लागू जूगु गणतन्त्रयात जनमुक्ति सेनां गुलि रक्षा याइ उलि आःया नेपाली सेनां याइ धकाः आशा यायेगु भविष्य जुइफुगु धोकाया पुसा पीगु जक जुइ । थ्व सेनापाखें गणतन्त्रया रक्षा याकेगु खःसा थ्वयात पूर्ण रुपं हे रुपान्तरण याये माःगु आवश्यकता दु । थ्व रुपान्तरणया ज्या थुमित जनमुक्ति सेनालिसेतयाः हे जक याये फइ । माओवादीया सेनायात नेपाली सेनाय् समायोजन याये मखु धायेगु धइगु नेपाली सेनायात न्हापाया हे स्वरुप व सोचय् लिकुंका तयेगु जुइ । नेपाली कांग्रेस व उकिया सभापित गिरिजाप्रसाद कोइरालायात नेपाली सेना कमजोर जुइ धकाः नं तःधंगु चिन्ता दु । उकिं वय्कःपिंसं नेपाली सेनायात कमजोर यायेगु ज्या सुनां नं याये मजिउ धकाः बरोबर धायेगु यानाच्वंगु दु । थन नं छगू न्ह्यसः दु, नेपाली सेनायात यदि कमजोर याये मजिउसा थ्वयात बल्लाकेमाःगु नं छाय् ? सुलिसे ल्वायेगु लागिं नेपाली सेनायात बल्लाकेमाःगु ? नेपाःया जःलाखःला देय् धइगु चीन व भारत खः । नेपाःयात न चीन व भारतलिसे ल्वाये माःगु आवश्यकता दु, न उपिंलिसे ल्वानाः थ्वं त्याका हे नये फइ । भविष्यय् नेपाली सेनाया प्रयोग गनं जुइसा नेपाः दुने हे छुं कथंया विद्रोह जुल धाःसा जक खः । न्हापा नं थ्व सेनायात नेपाली जनतायात हे दमन यायेत सतकय् क्वत हइगु खः । आः नं वहे अवस्थाय् जक थ्व सेनाया प्रयोग जुइगु खः । आः नेपालय् हानं मेगु विद्रोह सुनां याइ ? माओवादी ला विद्रोह दिकाः सत्ताय् हे वनेधुंकल । विद्रोह जुइगु छगू सम्भावना कन्हय् संविधान निर्माण जुइधुंकाः वयेफु । संविधान प्रति चित्त बुझे मजूपिंसं संविधान विरुद्ध विद्रोह याइगु खतरा दु । आः संविधान प्रित चित्त सुयात बुझे जुइ मखु ? आःया अवस्थायात स्वयाः धायेगु खःसा आः दयेकीगु न्हूगु संविधानय् जातीय स्वशासनया खँ दुथ्याइगु संकेत मदु । अज्याःगु इलय् नेपाःया आदिवासी जनजातितय्सं विद्रोह याइगु सम्भावना दु । जातीय विद्रोह म्हिगःया राजनीतिक विद्रोह स्वयां ग्यानापुइगु स्वाभाविक खः । सम्भवतः थ्व सेनायात सरकारं अबलय् सतकय् क्वत हइगु सम्भावना दु । अय्सा छु कन्हय् जनजातितय्सं याइगु विद्रोह दमन यायेत हे थौंया नेपाली सेनायात बल्लाकेमाःगु खः ? जातीय स्वशासनया पक्षधरतय्सं थौं ठण्डा दिमागं बिचाः यायेमाःगु ई वयाच्वंगु दु । नेपाली कांग्रेस व गिरिजाप्रसाद कोइरालां छु बिचाः याइ व वय्कःपिंत हे त्वःते ।",http://www.nepalmandal.com/content/628.html
पशुपतिया भट्ट विवाद ,"Posted on Sun Jan 11, 2009  7:36 pm NST",- पशुपति महाद्यःया देगलय् पुलांपिं भट्टिपंसं राजीनामा बी धुंकाः सरकारं मूल भट्ट नियुक्ति यायेगु खँय् निम्ह राजोपाध्याय ब्रम्हूत तयेगु पलेसा खँय् ब्रम्हूतय्त तःगु कारणं पिहां वःगु विवाद तच्वयाः सर्वाच्चय् थ्यंसेलि सर्वोच्चं पुलांपिं भारतीय भट्टतय्त हे आःयात तयाः पुजाआजा न्ह्याकेगु आदेश बिउगु दु । पशुपित महाद्यः व उगु लागाय् छुं कथंया स्वापू तकं मदुपिं निम्ह ब्रम्हूतय्त मूल भट्ट दयेकूगुलिं थ्व विवाद तच्वया वंगु खः । विवादया कारणं थौंतक गबलें मजू कथं अनया नित्य पुजा तकं प्रभावित जुल । धर्म संस्कृति धइगु अथें नं संवेदनशील क्षेत्र खः । उकिं धार्मिक आस्थाय् लिच्वः लाइगु ज्या सुनानं याये मजिउ । मेमेगु क्षेत्रय् थें राजनीतिक नियुक्ति थन मान्य जुइ मखु । उकिं सरकारं स्थानीय निकाय व थ्व नापं सम्बन्धित क्षेत्र नापं सहलह ब्याकाः जक नियुक्तिया ज्या यायेमाःगु खः । थन बिचाः यायेमाःगु खँ छु धाःसां पशुपतिया नित्यकर्म यानाच्वंपिं भारतया पुजारी (भट्ट) तय्सं राजीनामा छाय् बिल ? धायेत ला राजनीतिक दबावया कारणं उमिसं राजीनामा बिउगु खः धकाः धायेगु यानाच्वंगु दु । तर खँ मेकथं नं जुइफु । पशुपति विकास कोष व पशुपतिइ पुजा याईपं भट्टतय् दथुइ पशुपतिया धन सम्पत्ति भेटी व दक्षिणाया खँय् तःक्वः हे विवाद जुयाच्वंगु खः । इलय् ब्यलय् भट्टतय्सं थनया धन थःगु छेँ भारतय् यंकूगु खँ नं पिहां वः । आः सरकारं थन नं निगरानी तयाः हःगुलिं जकं उमित मिछंगु खःला ? यक्व न्ह्यवं निसें थन नेवाः ब्रम्हूतय्त पुजारी यायेमाः धका थनया राजोपाध्यायतय्सं पशुपति विकास कोष मार्पुत माग यानाच्वंगु वा नेपालयात धर्मनिरपेक्ष याःगु खँय् चित्त बुझे मजूपिंसं हाकनं 'हिन्दू अधिराज्य हे' दयेकेमाः धकाः थुगु पलाः ल्ह्वंगु खःला खँ न्ह्यागु हे जूसां पुलांपिं भारतीय भट्टतय्गु राजीनामा व राजोपाध्याय नेवाः ब्रम्हूत नियुक्त मयाकेगु ज्याया दथुइ छुं स्वापू जकं दुला  सर्वोच्चया आदेशं थुगु ल्वापु चाःचाः हिलाः हाकनं पुलांगु थासय् लाःवंगु दु । थ्व खँ थनं जक नं क्वमचाः । थुकी पुलांम्ह जुजु ज्ञानेन्द्र शाहं तकं चिउताः काःगु दु । भारतया नेतातय्सं नापं चिउताः कया हःगुलिं नं थुगु ज्याय् भारतया चाल दये फुगु शंका याये थाय् दु । भारतयात पशुपतिया भेटी कथं दइगु रकमय् म्हति जुइगु खनाः जकं थथे भट्टतय्त राजीनामा बीकूगु खःला ? पशुपतिइ द. भारतीय पुजारीया राजीनामा व थन नेपाली हे पुजारी तयेगु खँय् पशुपति विकास कोषं स्वीकृत जुयाः हे प्रधानमन्त्रीं अन नेपाली पुजारी नियुक्त याःगु खःसा थुकथंया विवाद मवये माःगु खः । थुकियात माओवादीं थःगु शक्ति छ्यःगु कथं थुइकाः विवाद ब्वलंकेगु उचित मखु । अथे ला पशुपतिनाथ सुधार व मन्दिरया खँय् संस्कृति तथा राज्य पुनस्रंरचना मन्त्री व कोषया अध्यक्ष गोपाल किराँतीं जानकारी बियादी कथं थुगु ज्या भारतीय पुजारीया राजीनामा व नेपाली पुजारीया नियुक्ति लिपा खनेदुगु थीथी भ्रमयात निवारणया निंतिं नं खः । हिन्दू मात्रया आराध्यदेव श्री पशुपतिनाथया पुजारी नेपाली हे जुइमाःगु खँय् निगू मत मदु । अथे खःसां थुकी आस्था परम्परा धार्मिक विधिया खँ जक मखु नेपाः व भारतया धार्मिक स्वापू तकं स्वानाच्वंगु कारणं थुकियात हचुवा कथं काये मजिउ । थुगु ज्यां नेपाः वा भारतया धार्मिक स्वापू स्यन धाःसा नेपाःया धार्मिक सहिष्णुताय् नं लिच्वः लाकी । किरातकालंनिसें पशुपति महाद्यःयाथाय् भट्ट जुयाः पुजा आजा याना वयाच्वंगु धइगु छुं कारण हे मदयेकं खइ मखु । थुकिं निगू देय्या स्वापूयात तकं धार्मिक आस्थां बल्लाका च्वंगु दु । हाकनं धार्मिक आस्थायात सुनानं काचाक्क त्वःते फइ नं मखु । उकिं थुखे पाखे नं सकसियां बिचाः यायेमाः । भगवान पशुपतिनाथया पुजारी आः उप्रान्त नेपाली ब्राम्हण हे जुइ धकाः पशुपति विकास कोषं निर्णय याःबलय् थुकियात विश्व हिन्दू महासंघं नं 'ईयात ल्वःगु निर्णय' धकाः धन्यवाद ज्ञापन याःगु खः । समितिया अध्यक्ष दामोदर गौतमं धयादी कथं पशुपतिइ नेपाली पुरोहित तयेमाः धकाः २०४८ सालपाखे हे तत्कालिन प्रधानमन्त्री गिरिजा प्रसाद कोइरालायाथाय् प्रस्ताव यंकूगु खः । उकी कोइराला नं सहमत जुयादी धुंकूगु खः । तर उगु इलय् पशुपति विकास कोषया अध्यक्ष जुयाच्वंम्ह लानि ऐश्वर्यं राज्यलक्ष्मी देवीं उगु खँयात स्वीकृति मबीवं उगु प्रस्ताव थातिं लाःवन । आः नं पुलांम्ह जुजु ज्ञानेन्द्रं छगू वक्तब्य हे पिकासें हिन्दू मात्रया आस्थाया क्षेत्र जुयाच्वंगु पशुपतिनाथया पुजारी नियुक्तया खँय् विवाद न्यंके मजिउ धकाः राय बियादीगु दु । खय्त ला पशुपति देगलय् दुने नेपाली पुजारी तल धाःसा पशुपित महाद्यःयात भेटी वइगु व अन्य धनद्रब्य नेपालय् हे च्वनीगु खँय् विवाद मदु । अथे खःसां थन मात्र पुजा आजा व भेटीया जक खँ  मखुसें पशुपति क्षेत्र व पशुपति महाद्यःनापं स्वानाच्वंगु फुक्कं खँत धार्मिक आस्था संस्कृति नापं नं स्वापू दुगु खँ जुल । उकिं द्यः देवीया पुजा आजाया खँय् सः सिउपिं व ‌योग्यिपं ब्यक्ति हे लाना च्वने माःगु खँय् नं ध्यान तयेमाः । पशुपित महाद्यःया पुजा मेमेगु पुजा थें साधारण कथं काये मजिउ । थुगु पुजा न्हिथं हे नीसी यासें पूर्ण धार्मिक विधि कथं सम्पन्न यायेमाः । थनया पुजारी धइम्ह ब्रम्हनिष्ठम्ह योग्य व्यक्ति नापं आगम व निगमया निगुलिं शास्त्र सिउम्ह शैव शास्त्रीय ज्ञान दुम्ह कर्मकाण्डय् पूर्ण ज्ञान व निष्ठा दुम्ह जुइमाः । पशुपित देगलय् दुने दुहां वइगु आम्दानी सुरक्षित जुइमाः । थुकी पशुपित विकास कोषं पुजारीपिंत माःगु ब्यवस्था याना बीमाः । नापं लिपा थज्याःगु विवादं नं मुक्त जइमाः ।<,http://www.nepalmandal.com/content/642.html
थ्व इलय् नेवाःतय् भूमिका ,"Posted on Mon May 18, 2009  3:01 pm NST",माओवादीं थुगुसी सरकार त्वःतूगु धइगु सैद्धान्तिक अडानया लिधंसाय् खः । देशय् जुइत्यंगु सैनिकीकरण व उकियात राष्ट्र-पितं बिउगु असंवैधानिक मान्यतां यानाः माओवादी सरकारं पिहां वःगु खः । प्रधानसेनापति रुक्मांगद कटवालयात चीकेत्यंगु खँयात मात्र छम्ह व्यक्तियात चीकेत्यन धकाः कायेगु पाय्छि मखु । संविधानसभां संविधान च्वयेत सुझाव काःबलय् सेनां नं थःगु संविधानया छगू खाका दयेकाः पेश याःगु दु । उकी संघीय संरचनाय् वने मजिउ धयातःगु दु देशयात हिन्दू राष्ट्र यायेमाः धयातःगु दु । सेनाया मनोविज्ञानं अनं थुइका कायेफु । हानं थ्व सेना धइगु ला २४० दँ निसें कायम जुयाच्वंगु राजतन्त्र-यात तिबः बियाच्वंगु निकाय खः नि । उिकं थ्व इलय् नेपालं थःगु देशय् नागरिक सर्वोच्चता गय् यानाः कायम याइ धकाः सारा विश्वं स्वयाच्वंगु दु । थज्याःगु इलय् झीसं बांलाःगु भूमिका म्हिताः विश्वयात हे क्यनेमाःगु दु । अथे धकाः झीसं पूरा सेनाया हे दोष बियागु मखु । अन दुने थज्याःगु सोच तईपं छथ्वः दु । उमित जक झीगु आरोप खः । तर सरकार त्वःतूसां देशयात अनिर्णयया बन्दी ला दयेका तये मजिल । उिकं पार्टीं हाकनं सरकारय् वनेगु निर्णय याःगु खः । तर सरकारय् पार्टी थःहे वनेमाः धइगु मदु । पार्टीया सिद्धान्तयात सुनां स्वीकार याइ वयात समर्थन यायेगु नं उचित हे खँ खः । सरकारय् माओवादी मवनेगु खःसा फोरमयात जूसां छ्वये धइगु नं सैद्धान्तिक लिधंसाय् हे खः । संघीय स्वरुपया खँ ल्हायेगु खःसा माओवादीलिसे कांग्रेस एमाले सिबें फोरम सती । फोरमं सेनाया खँय् क्वातुक अडान काःगु दु । सेनायात लोकतान्त्रीकरण याये हे माः धाःगु दु । अन्तरिम संविधानय् ुसंघीयु धइगु खँग्वः थपे याकूम्ह ला फोरम हे खः नि । वास्तवय् कांग्रेस व एमाले दुने संघीय व्यवस्थायात थाय् मबिउगु कारणं हे फोरमया जन्म जूगु खः । गन तक फोरमं हयाच्वंगु ुछगू मधेश छगू प्रदेशु या खँ दु जिमिसं ला व स्वयां नं छगू स्टेप न्ह्यःने वनाः ुछगू मधेश बहु प्रदेशु या अवधारणा न्ह्यःने हयागु दु । जिमिगु अवधारणां मधेश जक मखु फुक्क हे जातियात थाय् बियातःगु दु । जाति भाषा क्षेत्र फुक्क अवधारणा उकी दु । हानं चुनावय् बूम्ह माधव नेपाल सिबें संघीयताया िनंितं अपाय्धंगु आन्दोलन याःम्ह उपेन्द्र यादव छाय् मजिउ झीसं स्वयेबलय् ला मुद्दायात नं स्वयाः समर्थन यायेमाल नि । नेवाः धईपं ला फोरम स्वयां नं न्ह्यवंनिसें आन्दोलन याना वयाच्वंिपं खः । संघीयताया खँय् नेवाःत अझ क्वातु । उिकं नेवाः-तय्सं थौंया मुद्दायात अझ बांलाक थू धइगु जिगु विश्वास खः । प्रधानसेनापति प्रकरणयात खाली सेनाया खँ धकाः जक नेवाःतय्सं थुइके मजिउ । आःया मुद्दा धइगु सैनिकीकरण जुइगु खतरालिसे सम्बन्धित खँ खः । सैनिकीकरण धइगु खँयात केवल सेनालिसे जक स्वानाः स्वये मजिउ । सैनिकीकरणया खँ धइगु संघीय संरचनालिसे नं सम्बन्धित विषय खः । सैनिकी- करणपाखें देशय् वयेत्यंगु संघीय संरचनायात नं खतराय् लाकी । यदि झीिपं संघीय संरचनाया पक्षधर धाःसा सेनाया थज्याःगु प्रपाचयात बुके हे माः । केवल संघीय संरचना धकाः जक हालां व वइ मखु । संघीय संरचनाया लँपुइ आपालं अवरोधत दु । सैनिकीकरणया खतरा नं अज्याःगु हे छगू अवरोध खः । अज्याःगु अवरोधयात समर्थन यानाः संघीय संरचना वये फइ मखु । नेवाः थेंज्याःगु सचेत समुदायं थज्याःगु खँयात थुइकेमाःगु आवश्यकता दु । भौतिक योजना मन्त्रालयं हयेत्यंगु उपत्यका शहरीकरण विधेयकयात कयाः नेवाः समुदाय तम्वयाच्वंगु खँ नं िजं सिउ । उगु विधेयक न्हापा जि भौतिक योजना मन्त्री जुयाच्वनागु इलय् हे हयेत ठिक्क जुयाच्वंगु खः । उकियात सदनय् हयेगु धकाः छलफल नं जुइधुंकूगु खः । उगु इलय् िजं हे उकी हस्तक्षेप याना । थ्व नेवाः लागा विकास यायेगु सम्बन्धित विधेयक जूगुिलं नेवाःतलिसे नं छक्वः सहलह याये धकाः िजं धयागु खः । अझ िजं ला नेवाः इन्जि-नीयरत हे सःताः उमिगु समेत बिचाः कायेमाः धयागु खः । विकास लिसे सम्बन्धित खँ जूगुिलं उकियात हयेमाः धइगु खँय् ला जि नं दु तर व नेवाः लागाया विकास जूगुिलं नेवाःतय् मातहत जुइमाः । न्हूदिल्लीइ नं न्हापा दिल्ली डेभेलप-मेन्ट अथोरिटी धइगु निकाय दयेकाः दिल्लीया विकास याःगु खः। वहे विकासं यानाः लिपा दिल्लीयात अलग्ग राज्यया मान्यता बिल । तर गन तक जितः ताः व विधेयक धइगु छगू टुक्रा जक खः । नेवाः स्वशासन वल कि व अथें हे मदया वनी । झीसं ल्वायेमाःगु नेवाः स्वशासनया िनंितं खः । नेवाःतय्सं थज्याःगु टुक्रा टुक्रा खँय् आन्दोलन यानाः ई सितिकं छ्वयेगु सिबें मुख्य खँय् आन्दोलन यानाः उपलब्धी चूलाकेमाः थें च्वं । नेपाः राष्ट्रिय पार्टी नेवाःतय्गु हे हक हितया खँ ज्वनाः गठन याःगु पार्टी खः । नेवाःतय्सं थ्व इलय् छु यायेमाः धइगु खँ थ्व पार्टीं मसीगु खँ हे मदु । यदि थ्व पार्टी संघीय संरचनाय् विश्वास याइगु पार्टी खःसा संघीयताया लािगं हे ल्वानाच्वंगु फोरमयात थ्वं समर्थन मयाइगु खँ हे मदु । यदि एमाले-कांग्रेस गठबन्धनयात समर्थन याः वन धाःसा थुिकं ला सैनिकीकरणयात हे तिबः बिउगु जू वनी ।,http://www.nepalmandal.com/content/1467.html
"कटवाल, खड्का व गुरुङ्ग ","Posted on Mon May 18, 2009  3:24 pm NST",वर्तमान नेपाःया राजनीतिया निगू मू मुद्दात खः - शान्ति प्रकृया सेना समायोजन व संविधान च्वयेगु । निगुिलं मुद्दात उतिकं हे जटिल । संविधान च्वयेगु ज्या धिकििहं न्ह्यानाच्वंगु दुसा शान्ति प्रकृया दुर्घटनाय् लाःगु दु । सेना समायोजनया ज्या सहज व स्वाभाविक कथं मन्ह्यासे राष्ट्रिय सुरक्षा तकं खतरा व संकटय् लाःवःगु दु । प्रधानसेनापति बर्खास्त प्रकरण राष्ट्रपति माओवादी सरकारया राजीनामा न्हूगु सरकार दयेकेगु ज्याय् वयाच्वंगु अवरोध माओवादी टेपं उला बिउगु अभिष्ट विदेशी चलखेल अनमिनया व्रेुडिबिलीटी न्हिंन्हिं न्हून्हूगु घटनां देश दिशाहीन जुजुं वनाच्वंगु दु । राजनैतिक असफलताय् देश थ्यनाच्वंगु दु । आम नेपाली नागरिक निराश जुजुं वनाच्वंगु दु । माओवादी छगू न्हूगु शक्ति व देशय् हिउपाः हइ धकाः जनतां यक्व आशा याःगु खः । तर दछि हे मदुवं तसकं घटिया स्तरया कलाविहिन नाटक क्यनाः संविधानसभाय् थ्यंिपं राजनैतिक पार्टीतय्त दुब्र्यवहार याःगु जुल । देशय् संकट उत्पन्न जूगु दु । थ्व महाभारतया निमित्त नायकत खः - कटवाल खड्का व गुरुङ्ग । माओवादीतय्गु सत्ता क्याप्चर यायेगु अभीष्ट पूरा यायेगु योजना कथं अदालत सेना व प्रशासनय् थः धइथें दुिपं मनूतय्त स्वःगु खः । उकी मध्यय् सेना थःगु ल्हातय् लाकेगु रणनीति दकलय् महत्वपूर्ण जुल । क्यान्टोनमेण्टय् माअेावादी लडाकु १९ हजार दु । उमित सेना समायोजन यानाः राष्ट्रिय सेनाय् हिलेगु उद्देश्य खः । नापं राष्ट्रिय सेनाया दक्व जर्नेलत लिकयाः माओवादीत तयेगु अभीष्ट पूवंकेत न्हापांनिसंे हे ग्वसाः ग्वयाच्वंगु खँ सीदत । पुष्पकमल दाहालया काय् अय्लाः त्वनाः डाउन जूगु फोटो संचारय् छापे जूबलय् धुलिखेलय् माओवादी शीर्षस्थ नेतात व कुल बहादुर खड्का व वया सहयोगी निम्ह स्वम्ह जर्नेलत च्वनाः कटवाल चीकेगु षडयन्त्रया ग्वसाः ग्वःगु खः । व हे ग्वसाः कथं कटवालयात स्पष्टीकरण काःगु जुयाच्वन । उगु षडयन्त्र कथं कटवालयात चीकाः खड्कायात प्रधानसेनापति यायेगु व पासाङ- यात मेजर जर्नेल यायेगु न्हापांगु चरणया ज्या खःसा निगूगु चरण कथं ५८ दँ व ३० दँया सेवा अवधिया नियम दयेकाः कुल बहादुर खड्का लगायत आः दुिपं दक्व जर्नेलत लिकयाः माओवादी व माओवादीया ुहुन्छ मालिकु तय्त नियुक्ति यायेगु खः । स्वंगूगु चरणय् जनसेनातय्त राष्ट्रिय सेनाय् समायेाजन यायेगु । थुिपं चरणत धइगु सी हे मदयेक माअेावादीं कू यायेगु खः । थ्व ज्याय् कटवालं लँ पनातःगुिलं वइत चीकेगु न्हापांगु चरण कार्यान्वयन याःगु खः । माओवादीं ग्वसाः ग्वःगु थःगु सर्वोच्चता व सर्वसत्तावादया न्हापांगु चरण हे असफल जुल । कटवालयात बिउगु अवकास कार्यान्वयन मयाकेत एमाले सहितया १८ गू दलं राष्ट्रपतियात लिखित पौ च्वयेवं संविधानया संरक्षक व परमाधिपतिया हैसियतं प्रधानमन्त्रीया ठाडो अवकास पत्र कार्यान्वयन मयासे कटवालयात प्रधानसेनापति हे जुयाच्वनेत उजं जुल । संविधानया प्रकृया कथं मन्त्रिपरिषदं निर्णय यानाः कार्यान्वयन याना बीत राष्ट्रपतियात सिफारिस पत्र च्वयेमाःगुली राष्ट्रपतिया कार्याधिकारयात उल्लंघन यानाः प्रधानमन्त्रीं ठाडो अवकासपत्र कटवालयात च्वःगुिलं संविधानया संरक्षक व परमाधिपतिया हैसियतं राष्ट्रपितं राष्ट्रिय सुरक्षाय् वयेत्यंगु खतरायात बचावट याःगु खः । राष्ट्रपतिया थ्व पलाः संविधान कथं व राजनैतिक ल्याखं नं सही पलाः खः । थम्हं चाहे जुल धाःसा न्ह्यागु नं यायेफु धइगु घमण्डं कां जुयाच्वंम्ह प्रचण्डं राष्ट्रपतिया थ्व ज्या सह याये मफुत व नापं प्रधानमन्त्रीं थःत अपमानित जूगु अनुभूति याइगु नं स्वाभाविक खः । उिकं राजीनामा बीगु भाय्प्वः मेगु लँपु मदु । न्हापां मन्त्रिपरिषद्या सहयात्रीिपं एमाले फोरम सद्भावना संयुक्तिपंसं नं सरकार परित्याग यायेधुंकाः माओवादी याकःचां सरकार चले यानाच्वनेगु संवैधानिक आधार नं मन्त । राजीनामा मबिउगु खःसा संसदय् अविश्वासया प्रस्ताव तयाः प्रचण्डयात प्रधानमन्त्रीया मेचं क्वफाइगु खः । थ्व झन हे मछालापुगु ज्या जुइगु खः । सरकारं राजीनामा बीधुंकाः कुल बहादुर खड्काया प्रधानसेनापति जुइगु म्हगस नं चंुचुंं जुल । नेपाली कांगे्रसया पार्टी कार्यालयय् जूगु १७ पार्टीया बैठकय् नेपाः राष्ट्रिय पार्टीपाखें कटवालया थःगु अवधि फुत कि नेपाःया इतिहासय् दकलय् न्हापांम्ह जनजातिपाखें सेनापति जुइगु अहोभाग्य चूलाःम्ह छत्रमान गुरुङयात प्रधानसेनापति यायेमाःगुिलं माओ- वादीया कटवाल बर्खास्त यानाः कुल बहादुर खड्कायात अनियमित कथं प्रधानसेनापति यानाः माओवादी अभीष्ट पूवंकेगु ज्याया विरोध यानागु खः । नापं प्रधानमन्त्री प्रचण्डं सःतूगु सर्वदलीय बैठकय् नं थ्व दक्व ज्या माओवादीया ुहाफ रिभोलुशनंु ब्वलंकूगु प्रचण्डपथ व ºयूजन सिद्धान्तया असफलतायात त्वपुइत झेल्लाः यानाच्वंगु खः । नापं माओवादीया असक्षमता व कुटनैतिक असफलतायात समर्थन याये फइ मखु धकाः नं धयागु खः । माओवादीतय्सं शत्रु व मित्रु छुटे याये मफुगुया परिणति नं खः थ्व । नेपाः राष्ट्रिय पार्टी ला प्रचण्डया सरकार दयेकेगु ज्याय् घोषित व लिखित समर्थक च्वनागु खः । तर माओवादीं गबलें नं नेपाः राष्ट्रिय पार्टीयात सहयात्री भाः मपिउ । अःखतं प्रहार व शत्रुयात थें ब्यवहार यात । दकलय् न्हापां नेपाः राष्ट्रिय पार्टीया अध्यक्षयात लुम्बिनी विकास कोषया उपाध्यक्ष पदं अपमानजनक ढंगं लिकाल । थ्व लिकायेगु ज्या नेवाः मुक्ति मोर्चाया महासचिव व माओवादीया केन्द्रीय दुजः पवनमान श्रेष्ठ लगे जूगुिलं खः धकाः संस्कृति मन्त्री गोपाल किरातीं स्पष्टीकरण बिल । अले नेवाः मुक्ति मोर्चाया सल्लाहकार व माओवादी समावेशी सभासदया सूचीइ दुथ्याःम्ह डा। महेशमान श्रेष्ठपाखें नेपाः राष्ट्रिय पार्टीयात निरन्तर आव्रुमण भाषण व लेख पिदनां च्वन । प्रधानसेनापति अवकाश प्रकरणय् माओवादीयात समर्थन यायेमाल धकाः सःतूगु बैठकय् नारायणकाजी श्रेष्ठयात थुिपं दक्व वृत्तान्त कनाबलय् ुमाफी ºवने जिमिगु पाखें तःध।गु गल्ती जुल । गल्ती सचे यायेगु मौका बियादिसँु धकाः नेपाः पार्टीया सभासद बुद्ध साय्मि व उपाध्यक्ष डा। रमेश श्रेष्ठयात अनुनय याःगु खः । थुिपं दक्व खँत प्रधानमन्त्री प्रचण्डयात नेपाः पार्टीया अध्यक्षया नातां सतर्क यानागु खः । न्ह्याबलें व न्ह्याथाय् न्ववाये थें ुिजं छिगु खँ गम्भीर रुपं कया । गल्ती सुधार यायेगु प्रतिबद्धता नं व्यक्त यायेु धाल । तर ुमिस्टर हुन्छ बहादुरुया पगडी पुनेधुंकूम्ह प्रचण्डयाके ल्वःमंकेगु ल्वय् दुबी धुंकूगु खँ सत्य जुयाच्वन । प्रधानसेनापति अवकास प्रकरण न्ह्यः नेपाः राष्ट्रिय पार्टीं माओवादीयात न्ह्यागु मुद्दाय् नं समर्थन यानाच्वंगु हे खः । नेपाः राष्ट्रिय पार्टीपाखें माओवादीयात स्यंकेगु छुं नं ज्या खँ जूगु मदु । तर माओवादीपाखें नेपाः राष्ट्रिय पार्टीयात निरन्तर प्रहार जुयाच्वन । प्रचण्डं राजीनामा बीधुंकाः देशय् सरकार- विहिन परिस्थिति ब्वलन । छगू जिम्मेवार पार्टीया हैसियतं देशय् छगू सरकार बीगु ज्याय् लगे जुइ हे माल । माओवादीं सरकारं राजीनामा बियाः राष्ट्रपतिपाखें प्रधानसेनापति बर्खास्त मयाःसा थः हानं सरकारय् वने मखु बरु राष्ट्रपति- यात हे राजीनामा बीकेगु दबाबमूलक सडक आन्दोलन व सदन अवरुद्ध यानाच्वन । थ्व सरकारविहिन अवस्था ज्यंकेत कांगे्रस-एमाले जानाः माधव नेपालया प्रधानमन्त्रीत्वय् न्हूगु सरकार दयेकेगु प्रस्ताव न्ह्यःने वल । राष्ट्रपितं थःगु निर्णय लित काये मखु बरु म्येय् जःवने धासेंलि माअेावादी लिपा सरकार दयेकेगु नैतिक दायित्व धइगु कांगे्रस-एमालेगु याःगु खः । माओवादीं लिउने ग्वाकाः फोरमं नं सरकार दयेकेगु खँ न्ह्यःने हःगु धइगु बांलाःगु मखु । नेपाः राष्ट्रिय पार्टीं फोरमया प्रधानमन्त्रीयात समर्थन याये फइ मखु । उिकं नेपाः राष्ट्रिय पार्टीं माधव नेपालयात समर्थन याःगु खः । एमालेयात माधव नेपालयात समर्थन यायेत छगू शर्त नं च्वया बिउगु दु नेपाः राष्ट्रिय पार्टीं । व खः नेवाः स्वशासित राज्य पनेत हःगु केन्द्र शासित राजधानी प्रदेश दयेकीगु काठमाडौं उपत्यका शहरी विकास विधेयकया खारेजी । नापं नेपाः राष्ट्रिय पार्टीं चिचीधंगु न्यागू पार्टी जानाः माधव नेपालयात समर्थन यानाया पलेसा खुगू बुँदाया ज्ञापनपत्र बियागु दु । उिपं खुगू बुँदाया मू खँत थथे खः - १ राष्ट्रिय सहमतिया सर्वदलीय सरकार २ सरकारया नीति व कार्यव्रुमय् समर्थक दलतय्गु सहमति ३ सर्वदलीय उच्चस्तरीय संयन्त्र ४ राज्य पुनःसंरचनाया ज्याखँ संविधानसभापाखें यायेगु ५ स्थानीय निकायय् चीधंगु पार्टी दुथ्यायेमाःगु व ६ मन्त्रिपरिषद÷राजनीतिक नियुक्तिइ समर्थक दलतय्त नं थाय् बीमाःगु । न्हूगु संविधानय् संघीय लोकतान्त्रिक गणतन्त्र नेपालय् जाति भाषा व क्षेत्रया आधारय् संघीय राज्यत नीस्वनेगु उद्देश्य तयाः आदिवासी जनजाति पार्टी विकास यायेगु मू तातुनाः नेपाः राष्ट्रिय पार्टी नीस्वनागु खः । आःयात नेवाःतय्गु पार्टी कथं नेपाः राष्ट्रिय पार्टी स्थापित जूगु दु । नेवाःतय् आत्मसम्मान व गौरव थहां वःगु दु । नेवाःतय्गु थःगु हे पार्टी मदुबलय् नेवाःतय्गु राजनैतिक मुद्दा ल्ह्वनेत एमाले कांगे्रस माओवादीया चाकडी यानाच्वनेमाःगु बाध्यता खः । तर थौं नेपाः राष्ट्रिय पार्टी मार्पुत तप्यंक हे थासय् संसद व सरकारय् नेवाःत थ्यंगु दु । तर बर्मूतय्गु पार्टीया एजेण्ट वा दलाल जुयाः नेवाःतय्त भ्रमय् लाकाः छकू निकू ज्याला नयेगुली अध्यस्त जुइधुंकूिपं नेवाः नेता धाःपिनि धाःसा तसकं मछिना वःगु खँ सत्य खः । थौं माओवादी शक्तिशाली जूगु व सत्ताय् थ्यंगु इलय् नेवाः आन्दोलनय् सँसं माओवादी जूवंपिके ुनयाँ मुल्लाह प्याज ज्यादा खाता हैु चरितार्थ जुयाच्वंिपं पासापिनिगुपाखें नेपाः राष्ट्रिय पार्टीयात विरोध व असहयोग जुयाच्वंगु खँ नं स्पष्ट हे जू । दबू गुथि माच संघर्ष समिति न्ह्यागु नामं जूसां यानाच्वंगु आन्दोलनं उकिया नेतातय् अभीष्ट पारदर्शी मजूसां अप्रत्यक्ष रुपं नेपाः पार्टीयात फायदा हे जुइ । उिकं नेवाः राष्ट्रिय पार्टीपाखें सुभाय् देछायेमाः । एमालें तःगु प्रस्तावय् कटवाल व खड्का निम्हेसितं सम्मानजनक ढंगं अवकाश बियाः छत्रमान गुरुङयात प्रधानसेनापति दयेकेगु खँ पितहःगु व नेपाः राष्ट्रिय पार्टीया छत्रमान गुरुङयात प्रधानसेनापनि जुइगु अवसरं बंचित यायेगु ज्या जनजाति हकहित व अधिकार हनन खः धइगु मान्यता ज्वःलाःगुिलं माधव नेपालयात प्रधानमन्त्री पदय् समर्थन यानागु खँ थन ध्वाथुइकागु जुल । माओवादी पार्टीं न्हूिपं नेवाः कार्य- कर्तातय्त गथे न्ववायेगु वा च्वयेगु बारे प्रशिक्षण बीमाल । उमिसं नेपाः राष्ट्रिय पार्टीयात गैर जिम्मेवार ढंगं आव्रुमण यानाच्वनेगु अले प्रचण्ड व प्रकाशं माफी ºवनाच्वनेगु परिपाटी हिसि दुगु खँ मखु । सही मुद्दाय् नेपाः राष्ट्रिय पार्टीं हानं नं माओवादीलिसे सहमति व सहकार्य यायेफु । ज्वज्वलपा ।,http://www.nepalmandal.com/content/1468.html
दोल्खाया बुंगद्यः जात्रा ,"Posted on Tue May 19, 2009  5:22 pm NST",,http://www.nepalmandal.com/content/1493.html
एमाले दुने नेवाः नेतृत्व बूगु खः कि षडयन्त्र ,"Posted on Mon May 18, 2009  2:57 pm NST",एमालेया नीति निर्माण तहलय् पुलांिपं शीर्ष नेवाः एमाले नेतात थुगुसीया महाधिवेशनं लिउने लात । एमालेया च्याक्वःगु महाधिवेशनय् न्वकु पदय् दनादीम्ह सहाना प्रधान व केन्द्रीय सदस्य वरिष्ठ नेता सिद्धिलाल िसंह व गोपाल शाक्य बुत । थ्वय्कःिपं स्वम्हं नेपाःया कम्युनिष्ट आन्दोलनय् ज्वः मदुगु योगदान दुिपं खः । वय्कःपिनिगु जीवन कम्युनिष्ट आन्दोलनया िनंितं हे नमूना खः । तर वय्कःिपं त्याये मफुत । नेकपा एमाले दुने वैचा- रिक नेतृत्व यायेफुम्ह धकाः च्वछायातःम्ह राजेन्द्र श्रेष्ठ नं छ्यााजे पदय् बुत । थ्व श्रृंखला नकतिनि क्वचाःगु पोलिटब्युरोया चुनावय् एमालेय् स्वनिगलं प्रति- निधित्व याईपं निम्ह नेवाः हस्ती राजेन्द्र श्रेष्ठ व कृष्णगोपाल श्रेष्ठ निम्हं बूगु घटनां एमाले दुने ज्या यानाच्वंिपं नेवाः कार्यकर्तात चिन्तित जुयाच्वंगु दु । एमालेया नीति निर्माणया गुगु तहं यक्व खँया निर्णय याइगु खः स्थायी कमिटीइ सुं हे नेवाः नेतृत्व थ्यने मफुत । पोलिटब्युरोय् नं उपस्थिति कमजोर जूगु अवस्थाय् एमाले दुने नेवाः सः ल्ह्वनेगु जिम्मा रविन्द्र श्रेष्ठ व अष्टलक्ष्मी शाक्यया जक जूवंगु दु । खय्त ला वैकल्पिक केन्द्रीय कमिटीइ गंगालाल श्रेष्ठ व केन्द्रीय कमिटीइ विनोद श्रेष्ठ व जीवनराम श्रेष्ठ नं दुथ्यायेत सफल जुल । तर थःगु जागीरयात हाकुतिनाः पार्टी जीवनय् पाःवःिपं राजेन्द्र श्रेष्ठ व कृष्णगोपाल श्रेष्ठ निम्हं पोलिटब्युरोय् थ्यने मपुूगु अवस्थां एमालेया निितं वय्कःिपंसं बिउगु योगदानया मूल्यांकन गनथाय् लात धकाः न्ह्यसः नं मदंगु मखु । एमाले दुने थौंकन्हय् स्वंगू धारया संघर्ष जुयाच्वंगु स्वीकार हे जुयाच्वंगु दु । छगू धार एमालेया अध्यक्ष झलनाथ खनाल मेगु धार खड्ग ओली व माधव नेपालया मध्यमार्गीया रुपय् कायेगु याः । थ्व स्वंगू धार वैचारिक स्वयां गुटया रुपय् प्रतिस्पर्धा जुयाच्वंगु खनेदु । थुगसीया महाधिवेशनय् माधव नेपाल पुचःपाखें खड्ग ओली गुटयात ग्वाहालि याःगुिलं खड्ग ओली थः अध्यक्ष बूगु खःसां केन्द्रीय कमिटी निसें स्थायी कमिटी तक प्रभाव दयेकेत सफल जूगु खने दत । एमालेय् दुिपं नेवाः नेतृत्व मध्यय् सहाना सिद्धिलाल राजेन्द्र सीदयेक झलनाथया पक्षधरत खः । अथे हे कृष्णगोपाल व विनोद श्रेष्ठ खड्ग ओलीनाप यक्व सतीिपं नेतात खः । माओवादीं एमालेय् दुहां वःम्ह रविन्द्र श्रेष्ठयात माधव नेपालया क्वातुगु समर्थन दु । वय्कःयात खड्ग ओली व झलनाथ निगुिलं पुचलं स्वीकार्य जूम्ह नेताकथं कायेगु याः । माओवादीं दुहां वःम्ह छम्ह वैचारिक सशक्तता दुम्ह नेता जूगुिलं वय्कःयात लिउने लाकेगु पक्षय् सुं मदु गुिकं यानाः वय्कः केन्द्रीय कमिटी व पोलिट-ब्युरोय् दकलय् अप्वः मत काःिपं मध्यय् लाः । वय्कःया सम्बन्ध स्वनिगःया नेवाः नेतातनाप तुलना यानाः स्वयेबलय् वैचारिक रुपं राजेन्द्र श्रेष्ठनाप सःतीसा कृष्णगोपालनाप नं उलि हे क्वातु । विशेष यानाः स्वनिगःया स्थानीय नेतृत्वया हिनू सिउिपं एमालेया निम्ह नेता राजेन्द्र श्रेष्ठ व कृष्णगोपाल श्रेष्ठ निम्ह निगू पुचःया विश्वासपात्र नेतृत्व खयां नं पोलिटब्युरोय् वय्कःिपं निम्हेसितं बुका बिउगुयात षडयन्त्र कथं एमालेया नेवाः कार्यकर्तातसें कयाच्वंगु दु । स्वनिगलं नेवाः नेतृत्व विस्थापित यायेगु निितं क्वंनिसें विकास यानाः थनया कार्यकर्तातनाप परिचित निम्ह नेतृत्वयात पितिनाः स्वनिगलय् गैरनेवाः नेतातय्त स्थापित यायेगु षडयन्त्र कथं थुकियात काः । एमालेयात अति ब्राम्हणवादी पार्टी जुल धइगु द्वपं मेिपंसं मबियाच्वंगु मखु । नेपालय् हे एमाले पार्टीयात दकलय् तःधंगु पार्टीया रुपय् विकास यायेगु िनंितं स्वनिगःया नेवाःतसें यक्व तिबः बिउगु इतिहास साक्षी दु । एमाले पार्टीया विकासय् पद्मरत्न दुर्गालालया नापनापं थनया नेवाः आन्दोलनया शतप्रतिशतं ग्वाहालि याःगुिलं एमाले पार्टी देय्न्यंकं थ्यने फुगु खः । थ्व योगदानयात एमाले पार्टीं उच्च मुल्यांकन यात धकाः न्यने खंगु मदु । अःखतं थनया नेतृत्वय् नेवाःत विस्थापित जुयावंगुयात लोकतान्त्रिक व सक्षमिपं न्ह्यःने वइ धकाः एमाले दुने नेवाःतय्त विस्थापित यायेगु झ्वलय् हे गनं राजेन्द्र व कृष्णगोपालया राजनीतिक इतिहासयात पनेत स्वयाच्वंगु जकं खः ला म्हिगः नेवाः आन्दोलनं एमालेयात ग्वाहालि याःिपं यक्व नेवाःत थौं एमालेय् मदु । गुकिया कारणं वंगु संविधानसभाय् एमाले स्वनिगलं छगू सीट नं त्याके मफुगु यथार्थयात सुधार यायेगु ज्याय् एमाले सफल मजूनि । थौं नेवाः आन्दोलनया यक्व ग्वाहालिमित गुम्हं माओ- वादीइ गुम्हं नेपाः पार्टीइ थ्यने धुंकल । थ्व अवस्थायात सुधार यायेगु खःसा एमालंे वैचारिक व नेतृत्व विकासय् थनया नेवाःतय्त विशेष महत्व बी हथाय् जुइधुंकल । तर येँ व यलया जिल्ला कमिटीइ सम्भावित नेवाः उपसचिव कथं विद्यासुन्दर शाक्य व हरिकृष्ण व्याजनकारयात ल्यये माली धकाः थौंतक उपसचिव तकं मल्यः । व्यक्ति मखु विचारयात च्वछायेगु खःसां नं एमालें आदिवासी जनजातिया सवालयात क्वातुक ज्वने ला मज्वने ला यानाच्वंगु वास्तविकता खः । आदिवासी जनजाितं ल्ह्वनाच्वंगु स्वशासन स्वायत्त प्रदेश व पहिचान सहितया प्रदेशया मागयात एमालें अझं छु यायेगु धकाः निर्णय मयाःनि । एमालें थः कार्यकर्ता दथुइ छलफलया िनंितं हःगु मस्यौदा संविधानय् आदिवासी जनजातितसें ल्ह्वनाच्वंगु मुद्दायात प्राथमिकताय् तयातःगु मदु धकाः न्वायेत मछाले माःगु मदु । स्वनिगलय् एमालेया स्थानीय राजनीतिया नेतृत्व याइगु तह धइगु उपत्यका समन्वय कमिटी खः । थ्व कमिटीं महाधिवेशन न्ह्यः तक राजेन्द्र श्रेष्ठ इन्चार्ज व कृष्णगोपाल श्रेष्ठ सहइन्चार्ज जुयाः ज्या यानाच्वंगु खः । एमालेया महाधिवेशन धुंकाः कार्यविभाजन मजूनि । तर वय्कःिपं निम्हं पोलिटब्युरोय् मथ्यंगुिलं सायद स्वनिगःया नेतृत्वय् रविन्द्र श्रेष्ठया विकल्प मदु । तर वय्कःयात नेतृत्वया अवसर मबिसे स्वनिगःया नेतृत्व सुं गैरनेवाः हल धाःसा निश्चित दु स्वनिगःया नेवाःतय् दथुइ एमालेया राजनीति भज्यंंक स्यनी ।,http://www.nepalmandal.com/content/1466.html
सशस्त्र क्रान्ति यायेगु पाय्छि ई ,"Posted on Tue May 19, 2009  5:09 pm NST",,http://www.nepalmandal.com/content/1492.html
शिकार जुयाच्वंगु दु… ,"Posted on Tue May 19, 2009  5:38 pm NST",रत्नपार्क । माइक्रो बस । च्वने । न्ह्याकी । ब्वाकी । तसकं ब्वाकी । दुने च्वंिपं इई पनी । नागबिलि कयाः न्ह्याइ । नामुद फुटबल कासामि पेलें छले यायां वँवं फुटबल न्ह्याकी थें । माइक्रो बस गबलें जवय् । गबलें खवय् । लेन हिहिउँ मेमेगु बहानयात ओभरटेक याना वनी । चालकया ख्वालय् करामतया लु खनेदइ । जितः चिन्ता जुइ । पीर जुइ । गनं थ्व माइक्रो बस न्याकीगु खः ला स्वइतं क्ययेका वनीगु खः ला । छुं न छुं दुर्घटना जुइ । पक्का । ड्राइभर थःगु सुरय् माइक्रो बस ब्वाकाच्वनी । मतिइ लुइ । माइक्रो बसय् च्वनीपिं म्हुतु दुगु ला मदु ला । उकथं ग्यानापुक्क ब्वाकलं नं सुनां नं न्ववाःगु मखु । फुक्क सुम्क । फुकस्यां ख्वालय् भय् दु । मोटर असामान्य गितं न्ह्याः वनाच्वंगु दु । सकस्यां चाः । तर सुयां वक् फुटे मजू । करिपंत छु धाये । जि थः हे नं मूक । मोटर ब्वाका- च्वंम्हेसित स्वये । अनसं दिकाः दाये ला । खँ हे जक । छुं याये फुगु मखु । मनय् त्रास । मोटर रफ्तारं ब्वाकाच्वनी । अय्लाखं कयाः पलाः थातय् मलाःम्ह मनू थें । माइक्रो बसया गति थासय् मलाः । छु यानाः ब्वाकागु मोटर चले याये नं मसः ला छम्ह मय्जु हाला हइ । बल्ल जिगु नुगः याउँइ । जिं धायेमाःगु खँ सुनां नं धयाबिउ थें । जिगु नुगः हलुका जुइ । लिफः स्वये । न्ववाःम्ह मय्जु नीदँ ति जक दुम्ह जुयाच्वन । शायद कथुं पिकाये मफुगु जक खयेमाः । बस दुने च्वंपिं सकलें ड्राइभर खनाः चिन्तित खनेदु । अथे हे खः । नुगलय् खँ दयां जक मजिउ । खँ तछ्यानाः धाये फयेकेत आँट माः । लिउने झी सः तसः जुइ । क्वथाय् झी क्रान्तिकारी जुइ । न्ववायेमाःथाय् छुं धाये फइ मखु । लाटा जुइ । वाक्कु छिनाः सह यायेगु थःगु महानता तायेकी । खुल्ला थासय् छाय् मब्वाकी… माइक्रो बसय् च्वंम्ह खलासी हाला हइ । छाय् ब्वाकागु धाःम्ह मय्जुयात वं हाथ्या बी । नागःतुगः याना हइ । चालकया ग्वाहालि काइ । मिसा मचायात कयाः टिकाटिप्पणी याना हइ । मिसा मचां खःगु धाःगु खः । लाःलाःथे मोटर न्ह्याकायन । छु न छुं जुइ ला अनसं । यक्व सम्भावना दु । मय्जुं पाय्छि धाःगु खः । सुनां न्ववाये मफु । मय्जुं धया बिल । तर धयां छु याये । मय्जुया खँ न्यनाः माइक्रो बसया गतिइ छुं संयम खने मदु । मिखा तिसिनाः ब्वाकाच्वंगु दु । अःखः मय्जुयात कयाः खलासीं ब्यङ्ग नकी । मजाक याइ । बसयात म्हो गितं यंकी । मय्जुं धाःगु खँ उमित ब्वः बिउगु खः । अपमान जुइ । खलासीं न्ववानाच्वंगु अपशब्द जिं ताः । बस दुने सकस्यां ताः जुइ । तर …। । मय्जुं नं लिपा छुं मधाः । न्ववायेथाय् मखु । अःखः न्ववाःम्हेसित हे चिच्चाः वइ । मनय् जितः नं गाक्कं तं वइ । तर छु याये थःगु तं थःत हे । छुं धाये फुगु मखु । जिं मतिइ तये । थौं झी निरिह नागरिक । छगू बस स्टप वइ । न्हाचः न्ववाःम्ह मय्जु कुहां वनी । कुहां वंम्ह मय्जुयात खलासी व चालक निम्हं जानाः खिसि याइ । ह्वारह्वार न्हिलाः टिका टिप्पणी याइ । ब्वाके मते धाःम्ह मय्जु मानौ छम्ह चरित्र मदुम्ह मिसायात थें वयात उमिसं उपहास याइ । वाकुछिनाः सह याये । म्ह्याय्नं बरोबर खलासीं याइगु दुव्र्यवहारयात कयाः खँ ल्हानाच्वनी । जिमिसं धाये हालेमते । बसय् वादविवाद यानच्वने मते । थौकन्हय् ग्यानापु । खःगु खँ धयां छु याये । स्वयातं न्ववाये जिउगु मखु । खँ मामुली जुयाच्वनी । इखय् मनूतय्सं ज्यान नं कया बी । थौंकन्हय् स्यायेगु पालेगु छुं नं मखय् धुंकल । हानं सुनां नं स्यायेत स्वःसां बचे सुनां नं याइ मखु । मखुगु ई वयेधुंकल । मस्तय्त बीगु मन्त्र थौकन्हय् थ्वहे जुइ । खःगु खँय् ल्वायेमाः धायेफुगु ई मखय्धुंकल । माइक्रो बसं थौंकन्हय् चालक व खलासीतय्त मचायेक शोषण यानाच्वंगु दु । माइक्रो बसया थुवाः साहुत जुइ । आर्जन जूगु ध्यबा साहुतय् जुइ । तलब छुं भति चालक व खलासीयात बी । माइक्रो बसं अप्वः आम्दानी यात धाःसा खलासी व ड्राइभरं मोज याये दइ मखु । थ्व वास्तविकता खः । मोटरथुवाःतसेँ यात्रु शोषण यायेत खलासी व ड्राइभर छ्यली । साहुत पर्दां किकाच्वनी । जनतायात खलासी ड्राइभरत लिसे ल्वाकी । पूच्वं रत्नपार्क तकया भाडा १० तका खः । आधिकारिक भाः । तर व्यवहारय् खलासीतय्सं ११ तका कायेत स्वइ । १० तका बिल कि ल्वायेत स्वइ । दुव्र्यवहार याइ । बामलाःगु म्हुतु छय्ली । खँ छतकाया मखु । सरकार यातायात संघया सम्झौतां छगू भाः क्वःछी । कायेबलय् मेगु जुइ । थ्व छु थ्व देशय् सरकार मदुला थनया जनता लाश ला थुमित न्ह्याथे याःसां जिउ ला उपभोक्ता संघ गन वन बस माइक्रो बस जनतां गइ । सर्वसाधारण जनताया थ्व प्रतिक जुइ । नियमत दयेकी । दयेकातःगु नियमयात कार्यान्वयन मयासे खलासी व जनता ल्वाकी । सरकार मुकदर्शक जुइ । साहुत पोसे याइ । जनतायात दमन शोषण यायेगु जाबा माइक्रो बसयात निश्चित भाडा क्वःछी मफुसा कार्यान्वयन याये मफुसा देशय् व सरकारं छु यानाः नये फइ दुःखपूर्ण न्ह्यसः जुइ । खलासीं अप्वः ध्यबाया नितिं यात्रुतनाप हाली ल्वाइ । तर सुया नितिं मात्र साहुया नितिं । जनतायात भार बियाः साहु पोसे यायेगु ज्याभः खलासी व ड्राइभर जुयाबी । खलासी व ड्राइभरं थ्व खँ चाइ मखु । साहुतय्सं उमित अन्धकारय् लाकी । ट्राफिक सप्ताहया खँ वइ । मन्त्रीं लँय् वयाः ट्राफिक नियमया पर्चा इनी । थ्व गाइजात्रा मखु ला ओभरटेक याये मजिउ । तीव्रगितं मोटर न्ह्याके मजिउ । माइक्रो बसय् क्तल तयाः ट्राफिक सप्ताह भव्यरुपं न्यायेकी । तर अनसं मोटरतसें मिखा तिसिनाः ओभरटेक यानाच्वनी । अनियन्त्रित गतिं मोटर ब्वाकी । ट्राफिक पुलिसतय्त छुं मतलव दुगु मखु । तमासा स्वयाच्वनी । लाइसेन्स चेक यायेगु । मौकाय् ध्यबा नयेगु । ट्राफिकया ज्या थुलिं अप्वः छु देश स्वय्म थौं अय्लाखं काःगु माइक्रो बस थें बेढंगं न्ह्यानाच्वंगु दु । झी जनता यात्रु । देशया ड्राइभर खलासीतय् शिकार जुयाच्वंगु दु ।,http://www.nepalmandal.com/content/1495.html
छिं छु सिउ दुःख छु खः ,"Posted on Wed May 20, 2009  5:32 pm NST",छिं छु सिउ दुःख धइगु छु खः यदि छितः सुनानं थ्व वाक्य धाःगु खःसा छिगु प्रतिवि्रुया शायद छं हे जक सिउ जुइ का मखुला दुःख छु धइगु जुइफु अथवा गपाय्सकं च्वापुकाःम्ह नं धयादीफु । तर जिं अथे छुं कथंया प्रतिवि्रुया बीमफुत उगु इलय् । दुःख छु खः किताबी ज्ञानं जिं थुइकागु खः - जन्म जुइमाःगु दुःख बुराबुरी जुइगु दुःख ल्वय् जुइगु दुःख भेदभावया ज्या दुःख यःम्हनाप बायेमाःगु दुःख मयःम्हनाप ह्वनेमाःगु दुःख । सफुती ब्वनागु थुपिं फुक्क खँत थौंतकं जिगु नुगलय् म्वानाच्वंगु दु । अय्नं वं धाःगु 'छिं छु सिउ दुःख धइगु छु' या लिसः जिं  बी मफु ।' च्वय् न्ह्यथनागु घटना ग्लोबल पैगोडाय् झिद्वः मनू दथुइ ध्यान यायेगु झ्वलय् ब्वति काःवनागु इलय् मुम्बईया छगू थासय् जूगु खः । मचा ल्यासेया बैंशय् थ्यंम्ह मचां म्ये हालाः ध्यबा फ्वँफ्वं जिगु न्ह्यःने थ्यनेव न्यार्का वंगु नोट छपाः वयागु बार्चाय् तयाः जिं गर्वया अनुभव याना । वं हाःगु म्यें धाथेंया पीडा न्ववानाच्वंगु तायेकागुिलं वयागु म्ये न्यनां च्वना । वं म्ये हालेगु दिकेव छम्ह-छम्ह यायां मनूत वन । अन जि व मचा अले ख्वाः स्याप्प च्वंम्ह बुरा गुम्हसिनं मचां हाःगु म्येयात बाजंया तालं साथ बियाच्वंम्ह खः स्वम्ह हे जक ल्यन । िजं व बुरायात धया ुथौंया िदं ला बां हे लात जुइ मखुला छिगु ु जिगु ख्वालय् विरक्तगु भावं स्वयाः बुरां धाल ुहम गरीबों के नसिब में कहां अच्छा दिन देखना ु ुछाय् अथे धयादियागु थौंया िदंया शुरुवात हे थुलिमछि ध्यबां जुल अय्नं…।ु ुबाबु आप क्या जाने गरीबों के पीडा । पैसों से अगर गमों को निजात पाना होते तो…ु अनं लिपा वं मेगु खँ धाये मफुत । बुरां थःगु हलंज्वलं मुन मचां बुरायात ग्वाहालि यात । जिगु नुगलय् जिज्ञासा दन - बुरां छाय् अथे धाल थःगु जिज्ञासा शान्त यायेत िजं कुत्तुकुलाः न्यना । व छुं न्वमवासे दन । वया लिउलिउ मचा नं वन । छुं ई जि िठंग दनाच्वना । भचा लिपा जि नं इमि लिउलिउ वना । छगू पार्कय् थ्यंकाः गन उिपं झासुलंगु खः जि नं उमिगु न्ह्यःने दं वना । अन नं जि खं ल्ह्वना ुछिगु खँ न्यनाः जिगु मन दुने च्वंम्ह मनूयात झातापाता यानाः थना बिल हुँ वइगु दुःखया खँ न्यँ हुँ धाल । उिकं जि छिगु न्ह्यःने वयाच्वना । यदि छितः थःगु नुगःखँ कने थाकु जुइ मखुसा िजं न्यने-िछं छाय् अथे धयादियागु ु न्हापाथें विरक्तगु भाव ब्वया वं जिगु ख्वाः स्वत । िजं पुनातयागु चीवरया कारणं खः वा मेगु छुिकं यानाः खः मसिउ वं धाल - बैठिए । वइगु आग्रह स्वीकार यानाः जि ºयतुना । वं कन ुख सन् दुइ हजारपाखेया खः । गामय् थःगु हे बुँइ ज्या यानाः म्वानाच्वनागु । स्वीदँया काय मचायात क्यनाः थ्व छय् उबलय् न्यादँ खुदँ ति जक दत जुइ वया मां जिमि प्यम्हेसिगु न्ह्याइपुसेच्वंगु जीवन हनाच्वनागु । थ्व मचा बुगु दँय् हे जिमि जहानं थ्व संसार त्वःता वंगु । बांलाःगु दिन धइगु ताःई मच्वं धाइ धात्थें हे जिमिगु जीवनय् नं अथे हे जुल । छन्हु शहरं गामय् वयाच्वंम्ह थ्वया अबुयात छगः गाडीं क्यला बिल । खंिपं मनूतय्सं धाः कथं सरकारी जिप चले यानावःम्ह मनूया उगु इलय् पलाः हे थातय् मलाः । हस्पिटलय् थ्यनेव डाक्टरं आः वासः यायेम्वाःल धाल । जि काय् सित ।ु सीम्ह ला सिनावन म्वानाच्वनािपं जिमिगु जीवन सी नं मफु म्वाये नं मफु जुल । अदालतय् मुद्दा ल्वाये ध्यबा मदुगुिलं छम्ह वकिलनाप सम्झौता याना क्षतिपूर्तिया दां वयेव वयागु फीस बीगु । मनूत धईपं संकटया इलय् जक म्हसी धाइ । वकिलं क्षतिपूर्तिया ध्यबाय् २५ प्रतिशत फीस कायेगु धाःसां थःिपंके ध्यबा मदुगुिलं जिउ धया । वकिलं धाःधाःथाय् वना धाःधाःगु ज्या याना तर मुद्दा सिधःगु मखु । दच्छि-निदँ यायां च्यादँ फुइ- धुंकल । कमे याइम्ह काय मदुगुिलं बँुइ बांलाक ज्या याये नं मफुत । काययागु हे पीरं भमचा उसाँय् मंत । जि बुरां छु जक यायेगु बुँइ नं पापीतय्सं मिखा तल । थः कमजोर जुइव संसारं ख्याइगु जुयाच्वन । नये-त्वने यायेत भमचित वासः यायेत दुगु बुँ नं मीमाल । आः थन शहरय् थुकथं म्वानाच्वना । बाबु आः िछं हे धयादिसँ थुकथंया दुःख िछं भोगे यानागु दु ला ु वयागु खँ न्यनेधुनेवं जिगु मिखाय् जनयुद्धया झ्वलय् सीिपं घाःपाः जूिपं मनूत झ्वः छू वल । गुलिसिगु छेँ-बुँ झौ जुल थुकिया ल्याःचाः थःगु कथं तःगु दइ सरकारं । थः मनू सीिपंसं भोगे याःगु कष्ट फयाच्वन ेमाःपिनिगु ब्यथाया ल्याःचाः न त सरकार- याके दइ न समाजं उज्वःपिनिगु अवस्थाय् च्यूताः हे तइ । थुज्वःगु अवस्थाय् म्वाना- च्वंिपंसं फयाच्वंगु दुःखयात पूर्वजन्मया संस्कार धायेगु खः वा झी म्वानाच्वनागु समाजयाके ब्वलनावःगु अवसरवादी चरित्र धायेगु न्ह्यागु धाःसां उमिसं वर्तमानय् कयाच्वंगु दुःख ला दुःख हे खः । व दुःखया कारण झी च्वंच्वनागु समाज दुने हे दु तर समाधान ग्व थुखेपाखे न त सामाजिक संस्थाया ध्यान वंगु खनेदु न त धार्मिक ख्यलं हे चिउताः तः । राजनीतिक ख्यलय् लाल कया- च्वंिपं सत्ता समीकरणया कासाय् ब्वाँय् जुजुं हे लिमलाःसा छम्ह नागरिकया जीवनय् छु जुयाच्वन धइगु ल्याःचाः तइगु गबलय् जितः थःहे खनाः मछाला वल । मध्यमवर्गीय समाजय् म्वनाच्वनाम्ह जि िजं गुलि नं खँ ल्हानाच्वना फगत ग्रन्थया बः कयाः जक ल्हानाच्वना । मनूया जीवनं भोगे यानाच्वंगु यथार्थं तापानाच्वनाम्ह िजं जिगु व्यक्तिगत शान्तिया िनंितं जक कुतः यानाच्वनागु खः । थःथःगु पीडा ज्वनाः अल्याख मनूत म्वानाच्वंगु दु् जिके नं थःगु कथंया पीडा दु । कतःया पीडायात थःगु हे दुःख-पीडा तायेकेगु क्षमता दयेके मफुम्ह िजं स्वइतं छुं खँ कनेगु गुकथं दुःखी-पीडितपिनि तुतां जुइमफुम्ह िजं कनेगु खँ फगत खँ हे जक जुयाच्वंगु थ्व इलय् िजं स्वइतं दोष बीगु थम्हं यायेमाःगु कर्तब्यं तापायेगु त्वह माले थें जक मखा † अहो † थ्व गुज्वःगु दुःख छु धाथें हे िजं दुःख धइगु छुं सीके मफुनिगु हे खः अथे मखुगु जूसा जि गथे न्हिलेफुगु जिके न्हिलासू गुकथं पिहां वःगु शायद िछं थू जुइ दुःख धइगु छु यदि धाथें हे िछं दुःखयात थुइकादियागु दु धइगु खःसा थुज्वःगु अवस्थाय् म्वानाच्वंिपं मनूतय्गु जीवनय् िछं छुं कथंया ग्वाहालि यानादीगु दइ । संकटय् म्वानाच्वंपिनिगु जीवनय् छुं कथं ग्वाहालि यायेगु चेतना मवःगु जीवनं दुःखयात थुइ धकाः धायेगु गुकथं उिकं हे िजं उगु इलय् छुं न्ववाये मफुगु खः । जिके दुगु किताबी ज्ञानं जितः ग्वाहालि याये मफुगु खः । धाथें हे खः-दुःख धइगु छु मसिउनिगु हे जुयाच्वन िजं ।,http://www.nepalmandal.com/content/1518.html
सडकछाप ,"Posted on Wed May 20, 2009  5:33 pm NST",,http://www.nepalmandal.com/content/1519.html
स्वनिगःयात केन्द्रीय शासित राज्य दयेकेत हःगु विधेयक ,"Posted on Fri Apr 24, 2009  11:29 pm NST","- मुलुक राजनैतिक संक्रमणकालं वनाच्वंगु कारणं परिस्थिति तसकं तरल जुयाच्वंगु दु । गणतन्त्र नेपाःया न्हू संविधान च्वयाः देशय् संघीय लोकतान्त्रिक गणतन्त्र संस्थागत यायेमाःगु दायित्व छखे दुसा मेखे ई दुने संविधान च्वयेगु ज्या क्वमचाइगु आशंका नं दनि । इलय् हे संविधान च्वज्या क्वमचाइगु निश्चित थें हे जुइधुंकूगु कारणं सविधान निर्माण तालिका तिथि हाकनं  हेरफेर जुइधुंकूगु दु । आःया संविधानय् जनता सार्वभौम जूगु आभास ब्वलंके कथं सलंसःदँ उत्पीडनय् लानाच्वंपिं मनूतय्गु भाषा जातिया लिधंसाय् संघीयता निर्माण जुइमाःगु व अग्राधिकारया लिधंसाय् स्वायत्त शासन कायम जुइमाःगु माग जुयाच्वंगु दु । तर न्हापांनिसें सत्ता कब्जा यानाच्वंपिं ब्रम्हू जातिया मनूतसें आः नं उमिगु हे  जातिया वर्चश्व ल्यंकेमाः धयागु मानसिकतां स्वशासनया विरोध यानाच्वंगु दु । न्ह्यागु हे राजनैतिक पार्टीया नेता कार्यकता जूसां ब्रम्हूत छथाय् हे च्वनाः छगू हे सः ज्वनाः देय्या मेमेगु जातिया मनूतय्त शोषण यायेगु व शासक जुइगु म्हगस खंकाच्वंगु दु । मुलुकय् क्वचाःगु संविधानसभाया चुनाव धुंकाः आः थीथी राजनैतिक पार्टीतय्गु मंकाः सरकार न्ह्यानाच्वंगु खःसां थुकिया नेतृत्व आः एकीकृत माओवादीं यानाच्वंगु दु । थ्व माओवादी पुचलं जातीय स्वशासनया निंतिं जनयुद्ध यानाः द्वलंद्वः मनूतय्गु प्राण आहुति यानाः मुलुकय् क्रान्तिकारी हिउपाः हयेत सफल जूगु खः । हिउपाःया लिच्वः कथं हे थुपिं राज्यसत्ताय् नं थ्यकेत सफल जूगु खः । तर आः थःपिं सत्ताय् थ्यनेधुंकाः हाकनं जातीय स्वशासनया विरोधय् पलाः न्ह्याका हयाच्वंगु खँ थुमिगु थीथी ज्यां प्रस्ट यानाहःगु दु । नेपाःया अनेक आदिवासी जनजाति मध्यय् नेवाः छगू प्रमुख खः । नेवाः आदिभूमि नेपालमण्डलया कला कौशल भाषा संस्कृतिया कारणं हे नेपाः राष्ट्रं थःगु अलग म्हसीका विश्व न्ह्यःने ब्वये फयाच्वंगु खः । तर नेवाःतय्त राज्यशक्तिं न्ह्याबलें हे दमन यानाः उत्पीडनय् म्वायेत बाध्य हे यानातःगु दु । नेवाःतय्गु लागायात अनेककथं थःपिनिगु अधिनय् तयाः नेवाःतय्त थ्व लागां विस्थापित यायेगु ज्या राज्यस्तरं हे नं न्ह्याका वयाच्वंगु दु । नेवाः लागा स्वतन्त्र मयायेगु नेवाःतय्त जातीय स्वायत्तता मबीगु षडयन्त्र आः हे नं न्ह्यानाच्वंगु दु । नेवाःतय्गु आदिभूमि नेपाल मण्डल दुने देय्न्यंकंया मनूत दुकयाः थनया आदिवासीतय्त अल्पमतय् लाकाः थ्व लागायात केन्द्रीय शासित राज्य दयेकेगु मनसाय एकीकृत नेकपा माओवादीया अध्यक्ष व आःया सरकार प्रमुख प्रधानमन्त्री पुष्पकमल दाहालं सार्वजनिक अभिब्यक्ति नं बीधुंकूगु दु । आः उकिया हे कार्यान्वयन कथं ब्यवस्थापिका संसदय् 'स्वनिगः शहरी विकास सम्बन्धी ब्यवस्था यायेगु' निंतिं विधेयक हयेत्यंगु दु । थ्व विधेयक लागू जुल कि नेवाःतय्गु लागा जातीय स्वशासन नेवाः भाषा, संस्कृति, जात्रा नखःचखः फुक्कं प्रभावित जुयाः नेवाःतय्गु अस्तित्व नष्ट जुइगु खतरा दु । नेवाःतय््त जातीय स्वशासन व स्वायत्त राज्य मबीगु निंतिं अनेक षडयन्त्र जुयाच्वंगु दु । नेवाःतय्त दमन यायेमाः थुमित थकाये मजिउ धयागु मान्यता सत्ताय् थ्यंपिं मनूतय्सं न्ह्याबलें हे यानाच्वंगु दु । नेवाःतय्गु सम्पदा सभ्यता हे थुमिगु आकर्षणया विषय खः । थुकियात नष्ट यायेफत धाःसा नेवाःत नष्ट जुया वनीगु थुमिगु बिचाः खः । नेवाःतय्गु अस्तित्व हे न्हंकेगु निंतिं राज्यं हाकनं नेवाःतय्गु विरोधय् षडयन्त्र न्ह्याकाहःगुया दसु थ्व आःया प्रस्तावित विधेयक खः । थ्व विधेयक कथं आः स्वनिगःया लागा येँ, यल व ख्वपया लागाया शहरी विकासया नामय् 'उपत्यका शहरी विकास परिषद' नीस्वनाः थन दुने लाःगु फुक्कं जमिनयात थःपिनिगु नियन्त्रणय् तयेगु अले परिषद्या तजबिजं जग्गा अधिग्रहण यायेगु मुआब्जा बीगु वा मबीगु परिषदं बस्ति विकास याइगु थासय् परिषद्या स्वीकृति बेगर छुं कथंया निर्माण वा परियोजना लागू याये मदइगु थौंकन्हय् नगरपालिका छेँ निर्माणया नक्सा पास यानाच्वंगु फुक्कं ज्या थुगु परिषदं याइगु अले येँ यल व ख्वपया नगर विकास समिति योजना कार्यान्वयन समिति फुक्कं भंग जुइ धयातःगु दु । आःया थ्व परिषदं स्वनिगः दुनेया न्ह्यागु थासय् नं वस्ति विकासया नामय् थःगु योजना कार्यान्वयन याये फइगु व थुकिया निंतिं स्थानीय वासिन्दाया स्वीकृति आवश्यक मजूगु खँ नं क्यनातःगु दु । निश्चित परिवार संख्यां थःपिनि वस्ति विकास यायेत निवेदन बीवं थ्व परिषदं ज्या न्ह्याके फइ धयातःगु कारणं थनया आदिवासीतय्गु जग्गाय् थःपिनि स्वामित्व कमजोर जूवनीगु खनेदु । उकथं हे न्हापा स्थानीय स्वायत्त शासन ऐनं बियातःगु फुक्कं अधिकार लित कयाः थ्व परिषद्यात सर्वेसर्वा याना तःगु दु । अले परिषद गठनया न्ह्यसलय् सरकारी निकाय प्रमुख व अधिकार सम्पन्न जुइगु कारणं स्थानीय मनूतय्गु अधिकार गौण जुइगु निश्चित दु । मुलुक आः संघीय लोकतान्त्रिक गणतन्त्र दुने संघीयताय् दुहां वनेगु खँ संविधानं हे क्वःछिनातयेधुंकाः आः हाकनं स्वनिगःया जग्गा जमिन थःपिनिगु नियन्त्रणय् तयेगु निंतिं परिषद गठन यायेगु धयागु थनया आदिवासी जनजातितय्गु स्वायत्त अधिकारयात हनन यायेगु व थन जातीय स्वायत्तता मन्ह्याकेगु षडयन्त्र खः धयागु बिचाः स्वनिगःया आदिवासी जनतां यानाच्वंगु दु । संघीयता दुने दुहां वने धुंकाः थनया जल जमिन कला संस्कृतिया नीति नियम व ब्यवस्थापन यायेगु ज्या संघं याइगु निश्चित जुइधुंकाः नं आः हाकनं स्वनिगःयात केन्द्रीय शासित राज्य दयेकेकथं थ्व विधेयक वःगु निश्चित दु । नेवाः राज्य निर्माण यानाः जातीय स्वायत्त स्वशासित राज्य निर्माण यायेगु आज्जु ज्वनाः थीथी राजनैतिक संघसंस्थाया भातृ संगठन लिसें आपालं खलः पुचः संस्था कार्यरत जुयाच्वंगु सन्दर्भय् थुज्वःगु आत्मघाती विधेयक ब्यवस्थापिका संसद दुने पेश जुइधुंकाः नं छुं कथंया थःपिनिगु चिन्तन मक्यनेगु धयागु थुमिसं नेवाःतय्गु नामय् पार्टीगत राजनीति जकं यानाच्वंगु मखुला धयागु न्ह्यसः ब्वलना वःगु दु ।",http://www.nepalmandal.com/content/1036.html
पांगाय् जुजु वयाः अनर्थ (जिमि बाज्यां मुलय् तयाः कनातःगु बाखं) ,"Posted on Sun Apr 26, 2009  8:53 pm NST",जिगु जन्म पांगाया धोकासि त्वालय् जूगु खः । जि मचाबलय् बाकूचा ह्वानाः थ्याक्क थ्याक्क यानाः म्हितः वनेगु । सकलें पासािपंनाप यंकधाला नं म्हिता । द्यः खिउँखिउँ धाःलिसे सकलें थःथःगु छेँय् वनी । जिगु छेँय् सुं दइ मखु । जि याकःचा लुखाय् च्वनाः ख्वयाच्वनेगु जितः थौंतले झलझल लुमं । न्हापा थौंकन्हय् थें मस्तय्त गन बिचाः याइ । जि खुला दुबलय् जिमि मां मंत । उकिं मचांनिसें जितः त्वालय् सकलें दुथाय् पिने तये हइ । सकसियां थःथःगु ज्या यानाच्वनी । जि उखेंथुखें जुल कि खंपिंसं बुयाः थासय् तया बी । अनं हे जि ब्वलन हं । जि लः थल छगः ज्वने फसांनिसें वसिबँ पुनाः छेँज्या यायेमाः । न्हापा छेँय् ज्या यानाः नये दइ आखः ब्वनाः नये दइ ला धाइगु । आखः ब्वंपिं हे मदु । अबलय् देशय् दक्वं हे नेवाःत जक जूगुलिं जिं खँय् भाय् नं मसः । न्हापा उलि तापाक बिया छ्वयेगु व ब्याहा यायेगु चलन नं मदु । जि १२ दँ ति दुबलय् लिमं छम्ह मिजं क्यनाः 'व छंत यःला' धाल । जिं यः धायेवं जितः ब्वना यंकल । लच्छि लिपा मोहनिबलय् जितः थःछेँय् दुकाल । जिगु छेँ पांगाया हे पाहुत्वालय् तुं जूगुलिं तापाः नं मजू । नापसं च्वंगु त्वालय् हे जूगुिलं जि न्हियान्हिथं थःछेँय् लः कयाः लः तः वनेमाः । लः तः वनेबलय् जिमि अबु व दाजुं जा नका हइ । गबलें गबलें जा मनसें नं वयेगु । तर अथे जूसां थःछेँय् वनाः वल कि थःगु छेँय् जा नये मजिउ धकाः द्यां लानाः द्यनेगु । कन्हय् द्यः तुइवं नये का धकाः सुम्क द्यने । न्हापा जिमि छेँय् फै म्येय् लहिना तयागु दु । इमित नकेत भारी भारी घाँय् पुयाः क्वबिया हयेगु । जात्रा मोहनिबलय् खुथाय् न्हय्थाय् पालंपाः बजि ल्हू वनेगु । छ्व ह्वल कि न्हिछि छ्वमाय् खः दाः वनेमाः । बाचा बाचा इलय् तक बजि ल्हुया जुइगु । मिसा जूसां कं काः वनेमाः । उगु इलय् कं काः वंबलय् ल्हानाः सित धाईपं नं आपाः हे दु । न्हापा जिमि छेँय् नं कुति दुगु खः । छन्हु नापसं च्वंिपंसं इमित कुति मवायेकू धकाः जिमि छेँया कुति हे खुया यंकल । तःभुखाय् ब्वःबलय् जि बुँइ च्वंच्वनागु । घाँय् पुइत वनाम्ह जि छत्थुं बुँ सनाः जि ला च्वय् क्वय् जुल । छचाःखेरंया छेँ दुनाः स्वःस्वःथाय् धू ब्वल । सर्गः छगुलिं बँ पू थें धुफ्वः दनाः छुं हे खने मदु । भुखाचं जिमि छेँ ला दुन तर सुं हे मलाः । उगु इलय् छेँ दुपिंत सरकारं त्यासा बियाः छेँ दँ धाल । न्हापा त्यासा पुलेमाः धाःगुलिं पुले थाकुइ थें च्वंपिं सुनां हे मकाः । त्यासा कयाः नं पुलेगु गथे यानाः छतका दां कमे यायेत हे थाकु । लिपा त्यासा कयाः छेँ दंपिंत त्यासा मिनाहा जुल धायेवं न्हापा त्यासा मकाःपिं सकलें वाताहां जुल । न्हापा मिजंपिं सकलें झारु वनेमाः । झारु मवन धाःसा सरकारं खापा लिनाः खुसिइ चुइका बी । झारु वंिपंत सिन्ता नं बी । बिजुलि मत मदुगुिलं सिन्ता फायाः च्याकेगु । सिन्तायात बौला प्वाकः वंगु ल्वहं य् धंकाः मत थें च्याका तयेगु । निगः ध्यबा पूसा निगू बट्टा देसलाइ वः । दकलय् न्हापा वःगु देसलाइया छ्यों ह्याउँसे च्वं । थुगु देसलाइ न्ह्याथाय् किउसां च्याः । लिपा ज्ञां दया वःलिसे उगु देसलाइ बन्द यानाः हाकुगु छ्यं दुगु देसलाइ जक मीगु यात । हाकुगु छ्यं दुगु देसलाइइ बट्टाय् मकीकं मच्याः । न्हापा बुँज्या यानाः छु वल व हे नयेगु । दाल्चा दाल्चाय् कःनि सियाः तया तयेगु । कःनि क्यलेत लः घतय् थ्यंक यंकेमाः । कःनि क्यलाः धेरो दयेकाः नयेगु । चुंया मरि छुनाः नयेगु । छ्व क्यलाः ग्वार्चा नयेगु । छगू दँय् वा मवयाः गनं हे वा पी मफुत । अथे हे कःनि छ्वमा नं लः मदयाः सिना वन । उगु दँय् तकं सरकारं कुत कयाः अन्याय याःगु जितः लुमं । जिमिसं नं लिपा तसकं दुःख सियाः छपीया छमुरी दरं कुत पुला । उगु इलय् ध्यबा कमे याये तसकं थाकु । झिंनिकु थाइ थात कि न्याःना निसें ग्वाःना दां बी । देशय् लः मदइबलय् तरकारी न्यानाः नयेमाः । प्यंगःया न्याथु पाछै लाबा बिउ । जुल्फि प्यंगःया न्यापा । जाकि फछिया छम्वह पाँय्म्वः काः । ला छधानीया झ्याःनां बिउ । ला छकः नयेत नखलं नखः वयेमाः । ला मीपिनि भुजिं ख्याना च्वनी । थःपिंसं छेँय् हे बजि ल्हुइमाः- गुलिं न्हियान्हिथं बजि नं नये मदु । बजि नयेत नं नखः वयेमाः । हाम्वः संल्हूबलय् घ्यः चाकु लिसे बजि नकीगु तसकं साः । गुंपुन्हि वःसा जात्रा स्वःवःिपंत धकाः चाया कसिचाय् छथल जा थुयाः लैं तरकारी दयेकाः तइ । ब्याहा भ्वय् जूसा म्हू म्हू लप्ते हयाः जिलाजंपिंत तप्ले त्वका तइ । छेँजःपिं सकलें जानाः लप्ते सुइ । न्हापा पासापिं भ्वय् सःतेमाः धइगु नं मदु । छेँजः व थःथितिं ब्याहाभ्वय् क्वचाः । थःछेँय् जुछि क्वसः बिउसां भ्वय् वःिपंसं क्वसः बीमाः धइगु मदु । क्वसः बिउसां न्हाय्कं छपाः बी । जिं नं न्याःना ध्यबा बियाः भ्वय् नये लं । न्हापा हाकु पतासि भम्चित सिंकी । हाकु पतासि हे सगं ज्वलं देछाइ । भान्तांलं छपाः सुया बिउसा मगूतले व हे छपाः । हिलं हिलासा लं माः धइगु नं मदु । पुखुली वनाः वसः हिउ वनेगु इलय् न्हापां गां हिनाः थम्हं फिनातःगु लं हीगु व गन कि हाकनं थम्हं हिनातयागु गा हीगु । छखे हे प्यकू न्याकू स्वानातःगु गां न्यइ । न्हापा थसिमितसें नालु लाकां थानाः मी हइ । छजु लाकांया झ्याःना काइ । लुँ छतोलाया न्यय्तका काःसां थिके धकाः न्याःपिं मदु । जिमि काय्या कमाइ दयेवं लच्छिया स्वसः तलबं जितः छतोला लुँया न्हाय्पं जायेक तुकि सुइकल । थःपिं आखः मसःसां जहानं मस्तय्त आखः ब्वंकल । न्हापा पांगाय् आखः ब्वंतले ध्यबा पुलेम्वाः । लिपा येँय् डेरा कयाः आखः ब्वं वल । जिमि जहान मस्त च्वंच्वंगु डेराय् थ्यंक न्यासि वनाः जाकि तः वनी । जि याकःचा उखेंथुखें गनं जुइ मसः । जहान पासापिं नाप वंसा जक खः । न्ह्याथाय् वंसां न्यासि हे जुइगु । जिं झिंनिफा जाकि क्वबियाः येँया कालधाराय् तःसिंतय्थाय् बालि तः वया । न्हापा ब्वलसायाः वा पीगु खःसां अनं लिपा न्हिछि वा पिल कि छसुका दां बीगु यात । नारांहितिइ बाज्यापिनि सिँ फाः वंसां न्हिं छम्वह ज्याला बीगु । अन दुहां वनेत न्हूगु तकः तपुलि पुना वनेमाः । न्हापा पांगाय् जुजु वःगु इलय् आः अनर्थ जुइगु जुल का धाःगु थौं धात्थें हे जुजुया अनर्थ हे जुल । न्हापा लाय्कू मदुथाय् जुजु दुहां वने मजिउ धाइगु । लाय्कू मदुथाय् जुजु दुहां वल अनर्थ हे जुल । न्हापा विरामी जूसा वासः नयाः आराम कायेगु चलन मदु । मचा बूसां छेँय् हे बुइकी । जि न्हापां काय्पिं बूगुलिं म्ह्याय् बूगु इलय् जिमि ससःअबु तसकं लय्ताःगु जितः थौंतले लुमं । थौं देशय् फोहोर जुयाः बँ पुईपं तयेमाः । न्हापा थःगु छेँ छकू बाहेक मेथाय् नापसं च्वंपिनि छेँ क्वय् बँ पू वन कि ल्वापु जुइगु । थःगु छेँय् बँ पुनाः वःगु धू साः दयेके माःगुलिं साः दयेकेत धू मगाइ धकाः फयांफक्व फोहोर मुनेत स्वइगु ।,http://www.nepalmandal.com/content/1061.html
लिपि विकासय् लिपि गुथि ,"Posted on Wed May 20, 2009  5:35 pm NST",नेपाल लिपि गुथि छगू नेपाल लिपि विकास यायेगु ताः तयाः स्वीदँ न्ह्यः पलिस्था जूगु संस्था खः । जः विकाशानन्दया अग्रसरताय् शुरु याःगु थुगु संस्थां थौंकन्हय् देश विदेशय् तकं नेपाल लिपिया प्रचार प्रसार यायेगु ज्या न्ह्याकाच्वंगु दु । आः हे नं कालिम्पोङ दार्जिलिङ सिक्किम नापं उत्तर भारतया थीथी थासय् नेपाल लिपि स्यनेगु ज्या न्ह्याकाः गुिथं लिपिया विस्तार यानाच्वंगु दु । नेपाल लिपि गुथिया स्वीदँ बुिदं हनाच्वंगु पाः लाक्क हे छम्ह लिपि गुरु सुर्खेत वंगु दु । थुकथं देशया थीथी जिल्लाय् नेवाः व गैर नेवाःतय्त नेपाल लिपि स्यनाः थ्व लिपि नेपाःया गौरवं जाःगु मौलिक लिपि खः धइगु खँ जनमानसय् थ्यंकेत नेपाल लिपि गुिथं माक्व ज्या यानाच्वंगु दु । लिपि गुिथं थःगु हे प्यतँजाःगु छेँ धस्वाकाः छगू ल्याखं सम्पन्न संस्थाया धलखय् थःत दुथ्याकूगु दु । गुथिया नामय् च्यागू लाख तकाया ला अक्षय कोष हे दु गुिकं लिपि सम्बन्धी थीथी सिरपाः बीगु व लिपि च्वज्या कासात याना वयाच्वंगु दु । लिपि गुथिया पुलांम्ह नायः व प्राज्ञ शरद कसाःया कथं थ्व छगू न्ह्यानाच्वंगु खुसि खः । भाषा- थुवाः प्रेमबहादुर कसाःया प्याःछ्यिलं शुरु जूगु गुथिया आः येँया त्यःर साःननीइ प्यतँजाःगु थःगु हे भवन दु । उकियात आः गुिथं लिपि अनुसन्धान यायेगु पिनें वईपं पाहांिपं च्वनेगु गेष्ट हाउस दयेकेगु लिपि बारे स्यनेकने यायेगु पूर्ण स्वरुप बीगु ताः तयातःगु दु । गुिथं स्वनिगः दुने लछि तकया लिपि कक्षा कयाः ग्वाहालि याईपंत द्वःछि स्वनिगलं पिने लिपि कक्षा चले याईपंत अन हे नये त्वने व च्वनेगु व्यवस्था यानाः न्याद्वः व देशं पिने वनीिपंत वये-वने यातायात खर्च अन च्वंतलेया लािगं माःगु व्यवस्था नापं झिद्वः तका पारिश्रमिक तकं बीगु व्यवस्था यानातःगु दु । थ्व ल्याखं लिपि सम्बन्धी ज्यायात छगू कथंया व्यावसायिक रुप बीगु अभियानय् लिपि गुथि दु ।,http://www.nepalmandal.com/content/1521.html
मांबौ व जन्मभूमिया त्यासां मुक्त जुइगु अवसर ,"Posted on Fri Apr 24, 2009  11:28 pm NST",- औशीं नखः कथं कन्हय् झीगु न्ह्यःने छगू तःधंगु नखः वःगु दु । देय् समाजय् थीथी इलय् थीथी जात जातिं नखःचखः हना वयाच्वंगु दु । अज्याःगु नखःचखः गुगुं बालाःगु दुसा गुगुं बामलाःगु नं दु । अथे हे गुगुं नखःचखःत समयक्रमय् बन्द नं जुयावनी । समाज देय्या म्हसीका धइगु झीगु थज्याःगु हे नखःचखः व्यक्तिया कर्म आदि खःसा थौं देय् समाजया अवस्था बांलाः धकाः धायेफुगु अवस्था मदु । झीसं थीथी नखः चखः न्यायेका वयाच्वनागु झ्वलय् कन्हय् वइगु मांया ख्वाः स्वयेगु दिंयात मेमेगु नखः थें जक भाःपी मजिउ । थ्व नखःयात मेगु नखः सिबें बिस्कं व विशेष मू बीमाः । भगवान् बुद्धं कनाबिज्याः कथं खुगू दिशा मध्यय् मां बौ छगू दिशा खःसा मां बौया गुणया पलेसा पुले तसकं हे थाकु । झीसं ध्यबा दु धायेवं तुं मां बौया त्यासा पुले फइ मखु । थ्व त्यासा पुलेत मां बौया निंतिं माःगु दक्व ज्या यायेगु धर्मया लँपुइ लाका बीगु आदि यानाः खः । थौ देय् समाज बांमलाःगु अवस्थाय् दु । समाजया गज्याःगु शिक्षा झीसं नाला कायेगु  गज्याःगु उदाहरण नाला कायेगु  स्कुल कलेजय् आधुनिक शिक्षाया नामय् बियातःगु शिक्षां गज्याःम्ह व्यक्ति तयार जुइ  उकियात दुवाला स्वयेगु वा मस्वयेगु  देय् समाजया कर्णधार धाईपं मस्तय्त  मां बौ प्रति यायेमाःगु दायित्व पूवंकेगु शिक्षाया आवश्यकता महसुस यायेगु वा मयायेगु  मस्तय्त समाज प्रति जिम्मेवार उत्तरदायी कर्तव्यबोध जुइगु शिक्षा बीगु वा मबीगु  थ्व दक्व बिचाः यायेबलय् थज्याःगु शिक्षा उकी दुगु पाठ्यक्रम दक्वयात पुनर्विचार यायेगु खः लाकि मयायेगु थौं देय् समाज बांमलानाच्वन धइगु खँय् सुयां विवाद मदुसा स्कुल कलेजया पाठ्यक्रम परिमार्जन परिवर्तन यायेमाःगु खँय् नं विवाद मदयेमाःगु खः । यदि देय् समाजयात बांलाकेगु खःसा बांलाःगु जनमत तयार यायेमाःगु निर्विवाद खः । तर बांलाःगु जनमत तयार यायेगु झ्वलय् थौंकन्हय् बियातःगु शिक्षां गज्याःगु जनमत तयार याइ  थ्व शिक्षां समाजय् गज्याःगु लिच्वः लाकल उकियात मूल्यांकन यायेमाःगु थौया आवश्यकता जूवंगु दु । थौं झी गुगु समाजय् म्वानाच्वना उकी पुर्खातय्गु योगदान दु । अथे हे झीसं थांै गुगु प्रचलन उदाहरण स्यनेकने याना उकिं हे भविष्यया पुस्तातय्गु जीवनया लिधंसा जूवनी । थौं देय्या अवस्था बांमलाःगु अवस्थाय् लानाच्वंगु दु । देय्या थीथी ख्यलय् लगे जुयाच्वंपिं मनूतय्सं थीथी ख्यलं देय् समाजयात भिंकेगु भिंके मफुसा मस्यंकेगु हे सां यायेमाः । झीस पुर्खापिंसं बिया थकूगु धरोहर ल्यंका तये फयेकेमाः । अले थज्याःगु समृद्धि मेगु पुस्तायात लःल्हाना थके फयेमाः । थुकिं हे पुर्खाया त्यासां मुक्त जुइगु समाज देश प्रति थःगु कर्तव्य पूवंकेगु भविष्यया पुस्तापिनिगु दायित्वपाखें मुक्त जुइगु खः । कन्हय्  मांया ख्वाः स्वयेगु दिंयात झीसं छगू कथंया महान अवसर कथं नाला कयाः थःगु ज्या यायेगु थाय् वा धाये सरकारी अड्डा अफिस लगायत निजी उद्योग व्यापारया क्षेत्रया मनूतय्सं व्यक्तिगत स्वार्थया पलेसा समाजयात बांलाःगु मौका बीगु कथं ज्या यायेगु अवसर कथं छ्यलाः पुर्खाया त्यासां मुक्ति जन्मभूमि राष्ट्रया त्यासां मुक्त जुइगु नापं थःगु थीथी ज्याख्यःया त्यासां मुक्त जुइगु मौका कथं कायेफुसा थ्व नखःया मू अझ अप्वइ । मखु देय् समाज प्रति उत्तरदायित्व मदु खालि नखःया नामय् नखः जक माने यायेगु खःसा देय् समाज झंझं स्यनीगुपाखे सुनान पने फइ मखु ।,http://www.nepalmandal.com/content/1035.html
पसः चीकेगु पाखे ध्यान वनीला थें ,"Posted on Mon Apr 27, 2009  6:06 pm NST","थौं कन्हय् थनया न्हूसतक, वसन्तपू, वंघः लगायत आपालं व्यस्तय् गाडाय् तयाः मी हइगु 'फास्ट फुड' पसलं थाय् कयाच्वंगु दु । थज्याःगु पसःत चीकेगु निंतिं छुं ई न्ह्यः प्रहरी तकं परिचालन यायेमायेक ल्वापु जूगु खः । थ्व ल्वापुं यानाः उगु लागा छझा: आन्दोलनमय थें जुल । अन्ततः मेमेगु थासं मखुसां विश्व सम्पदा क्षेत्रय् लानाच्वंगु वसन्तपू लाय्कू लागां पसः चीकेत सफल जुल । तर मेमेथाय् धाःसा निर्वाध रुपं पसः तयेगु ज्या जुयाच्वंगु दु । वसन्तपूया हे दशवतार क्यनेगु देगः क्वसं मरु गणेद्यः चाःहिलाः प्याफः वनेगु लँपुइ न्हूसतक वंघलय् तयातःगु थुकथंया पसलं उगु लागा जाम जुइगु जक मखसे तसकं दुर्गन्धित नं याना बिउगु दु । पसः बन्द याये धुंकाः उगु लँपु जुयाः वने जिउगु ला खः हे मखु नापं कन्हय् कुन्हु सुथ न्हापां वनेबलय् नं उतिकं हे नवः । उगु लागाय् च्वंपिंत जक गथे नमवःगु थें उगु लागाय् स्थानीय क्लबतसें छु स्वया च्वंगु ।  खालि ध्यबा जक म्हयेगु ज्या खःला वा सुरक्षा व लँजुवाया स्वास्थ्ययात नं ध्यानय् तयेगु । अथे हे उगु लागाय् जुइगु जाम व न्ह्यःने लाःथे मोटरसाइकल दिकीगुलिं यानाः छुं आकस्मिक घटना जुल धाःसा वा दमकल एम्बुलेन्स थें जाःगु सवारी हयेमाल धाःसा गज्याःगु दुःख जुइ धइगु छकः नुगः मिखा चायेकाः बिचाः यानादिसँ । मेपिंत घटना जुइबलय् तमासा स्वयेगुयात धाःसा थःत लाइबलय् नं सुनां चिउताः तइ मखु । होश यानादिसँ । - विमल सागर, येँ ।",http://www.nepalmandal.com/content/1078.html
प्रधानसेनापति स्पष्टीकरण प्रकरणय् नेपाः पार्टीपाखें तयागु धारणा ,"Posted on Mon Apr 27, 2009  6:27 pm NST","- खँचु : वर्तमान नेपाल सरकारया माओवादी प्रधानमन्त्रीपाखें प्रधानसेनापति कटवालयात २४ घण्टॆ स्पष्टीकरण कयाः बर्खास्त यायेगु कुतः विफल जूगु दु । थ्व कुतः विफल जूगुलिं देशय् छगू तःधंगु दुर्घटना कोटपर्व जुइगु सम्भावना तरे जूगु दु । थुगु दुर्घटनां देशयात बचे यायेगु व देशय् शान्ति कायम यायेगु ज्याय् नेपाः राष्ट्रिय पार्टीं नं अहम् भूमिका म्हितूगु दु । उगु खँ उजागर यायेत थुगु च्वसु च्वयागु जुल । नेपाली कांग्रेसया सर्वदलीय बैठक : वैशाख ८ मंगलबाः कुन्हु सुथय् नेपाः राष्ट्रिय पार्टीया सभासद् बुद्ध साय्मिजुया फोन वल 'डाक्टर साहेब नेपाली कांगे्रस पार्टी थौं ११ बजे सर्वदलीय बैठक सःताहल । जिं पार्टीया अध्यक्षयात नं ब्वना हये धायेधुन । ११ बजे झी निम्हं नापं सानेपाय् कांगे्रस ज्याकुथी थ्यंकः वने ।' जिं जिउ धया । नेपाली कांगे्रस पार्टीया केन्द्रीय ज्याकुथी १७ गू पार्टीया नेतात मुनाच्वन । कांगे्रस पार्टीं बैठक सःतूगुलिं उमिसं हे खँ तल 'सरकारं प्रधानसेनापतियाके २४ घण्टे स्पष्टीकरण काःगु विषय सामान्य प्रशासनिक प्रकृयाया जक खँ मखसें देशया सैनिक संयन्त्रयात माओवादीकरण यायेगु कुतः खः । प्रधानसेनापतियात बर्खास्त यायेगु योजना खः । थुकी छिकपिनिगु छु राय दु  प्रधानसेनापति बर्खास्त यानाः माओवादीया सत्ता क्याप्चर यायेगु थ्व षडयन्त्र सफल जुल धाःसा नेपालय् लोकतन्त्र व दलीय स्वतन्त्रता नं ल्यनी मखु ।' अले छसिकथं पार्टीया  नेतातय्सं न्वयायेगु शुरु जुल । अचम्म ! १७ गू पार्टीया दक्वस्यां छप्वाः हे म्हुतु । - थ्व माओवादीतय् सैनिक कब्जा यायेगु अभिष्ट खः । - थ्व उमिगु तःन्हुंनिसें ग्वसाः ग्वया वयाच्वंगु सर्वसत्तावादया ग्राय्ण्ड डिजाइन खः । - कटवाल अटेरि जूगु धायेथाय् मदु । सेना भर्ना व च्याम्ह जर्नेलया मुद्दा अदालतया हे अधिनय् लाकातःगु दु । राष्ट्रिय खेलकूदय् ब्वति मकाःगु खँ जायज हे खः । - लांलां न्ह्यःया थुपिं घटनायात कयाः आः वयाः २४ घण्टे स्पष्टीकरण कायेगु  न्यायोचित मखु । राष्ट्रघात ज्या याःसा जक २४ घण्टाया स्पष्टीकरण कायेगु व कारवाही यायेगु जुइ । - कटवालं नेपालय् लोकतन्त्र व गणतन्त्र हयेगुली ग्वाहालि याःगु दु । बरु सरकारं वयात तक्मा बीमाःगु खः । - प्रधानसेनापतियात कारवाही यायेत सफल जुल धाःसां माओवादीं लोकतन्त्र नुना छ्वइ । झी सुइतं नं बाँकी तइ मखु । - प्रधानसेनापतियात कारवाही यात कि सेना 'डिमोरालाइज्ड' जुइ व राजनीतिकरण जुइ । अन्तर्राष्ट्रिय रुपय् दुगु छबी कुहां वनी । - प्रधानसेनापतियात कारवाही यानाः माओवादीया पक्षधर सेनापति हयाः सेनाया लोकतान्त्रीकरण मखु माओवादीकरण जुइ । - स्वला लिपा स्वतः अवकास जुइम्ह कटवालयात आः हे लिकाये माःगुया अभिष्ट माओवादी पक्षधर कुलबहादुर खड्कायात प्रधानसेनापति हयाः रोलावाला छत्रमान गुरुङयात अवसरं बिाचत यायेगु खः । - सेना धइगु राष्ट्रया संवेदनशील अंग खः । वयात राजनीतीकरण याये मजिउ । - थ्व माओवादीया नियमपूर्वक मखु नियत-पूर्वकया ज्या खः । - राष्ट्रिय सेना राष्ट्रया सेवक खः । माओवादीया थः यथे मखु । - सेनायात माओवादीं थःगु नं सेना खः धकाः भाःमपिउ । जनसेना जक थःगु भाःपियाः राष्ट्रिय सेनायात चिरिमांया काय तायेकूगु खः । - झीसं थ्व राष्ट्रिय सेनायात बचे यायेमाः । जनसेनां झीगु सुरक्षा याइ मखु । - राष्ट्रिय सेना माओवादीकरण यायेगु ज्यां सुरक्षाया संकट ब्वलंकी । थथे हे थीथी खँ तयेगु झ्वलय् नेपाः राष्ट्रिय पार्टीपाखें जिं खँ तया - नेपाः राष्ट्रिय पार्टी धइगु जनजातियात सशक्तीकरण यायेगु उद्देश्य तयाः स्वनागु पार्टी खः । आःयात थ्व पार्टी नेवाःतय्गु सकि्रयताय् न्ह्यानाच्वंगु दु । जनजातिया अधिकार व अवसरयात धकाः लगे जुइगु गुगुं नं ज्याय् थ्व पार्टी थःगु सरोकार क्यनी । कटवालयात बर्खास्त यायेगु धइगु निला लिपा स्वतः अवकास जुइम्ह कुलबहादुर खड्कायात स्वदँया निंतिं प्रधानसेनापति दयेकेगु व रोलक्रमय् दुम्ह छम्ह जनजाति छत्रमान गुरुङयात इतिहासय् दकलय् न्हापांम्ह जनजाति प्रधानसेनापति जुइगु अधिकार व अवसरं बिचात यायेगु खः । थ्व माओवादीं म्हिताच्वंगु जनजातिया विरोधय् छगू घृणित षडयन्त्र खः । उकिं नेपाः पार्टी कटवाल बर्खास्त यायेगु ज्याय् सहमत जुइ फइ मखु । कटवाल स्वला लिपा स्वतः अवकास जुइ । अले छत्रमान गुरुङ प्रधानसेनापति जुइमाः । मेगु खँ युद्ध नं छगू नियमपूर्वक ल्वाइ । जिं निदँ न्ह्यः 'हाफ रिभोलुशन इज् डान्जरस' धकाः च्वयागु खः । माओवादीं बछि जक युद्ध ल्वानाः दिकूगु खः । सेनायात बुकूगु मदु । तर थौं माओवादीं युद्धय् परास्त यानागु सेनाया प्रमुखयात थः यथे सजाँय बी थें कारवाही यानाच्वंगु दु । थ्व युक्तिसंगत मजूगु ज्या दिकेगु जिम्मेवारी थौं संविधानसभाय् थ्यंगु दक्व पार्टीया जिम्मेवारी खः । कासाया नियम कथं कासा मम्हितल धाःसा मर्का परे जूिपंसं नं नियम त्वाःथलाः कासा म्हितेत बाध्य जुइ । थज्याःगु वातावरण वयेके मजिउ । माओवादीयात अधिनायक जुइगु ज्यां पनेमाः । राष्ट्रपतियाथाय् डेलिगेशन : दक्वस्यां थःथःगु खँ तयेधुंकाः निगू ज्या यायेगु क्वःछित । उकुन्हु जुइगु संसद अवरुद्ध यानाः सरकारयात कारवाही मयाकेत दवाव बीगु । कारवाही पनेत राष्ट्रपतियाथाय् डेलिगेशन वनेगु । राष्ट्रपतियात फोन जुल । अनं तप्यंक १७ गू पार्टीया नेतात राष्ट्रपति भवन शीतल निवास थ्यन । राष्ट्रपतियात दक्वस्यां प्रधानसेनापतियात कारवाही पनेफुम्ह राष्ट्रपति हे छम्ह जक जूगुलिं परमाधिपतिया हैसियतं प्रम प्रचण्डयात ध्यानाकर्षण यायेमाल धकाः अपील यात । उबलय् जिं न्वमवासे च्वंच्वनागु खः । तर कांगे्रसया अर्जुन नरिसंह केसीं जितः नं छुं न्ववायेत अनुरोध यात । 'जि ला छगू चीधंगु पार्टीयाम्ह जूगुलिं दक्वस्यां न्ववायेधुंकाः न्ववाये माःगु मंत धकाः सुम्क च्वनागु । तर महामहिम सम्माननीय राष्ट्रपतिया न्ह्यःने हे न्ववायेत अनुरोध जूगुलिं जिं नं छत्वाःचा थःगु खँ तयेु धया । जिं थःगु खँ थुकथं तया 'गुगुं नं कासा म्हितेगु नियम दइ । थन माओवादीं झेल्लाः यायेत्यंगु खनेदत । नियम कथं कासा मम्हितल कि रेर्प्री‌ पनेत स्वइ । थ्व सेना प्रकरणया कासाय् राष्ट्रपतिया संस्था रेप्रुी खः । यदि रेर्प्रीं नं न्याय बी मफुत धाःसा पीडित खेलाडीं थःगु रक्षा थम्हं याये माली । सेनां 'सेल्फ-डिफेन्स' याये माल धाःसा अपि्रय घटना जुइफु । थज्याःगु अपि्रय घटना पनेगु जिम्मेवारी झी सकसिगुं खः । उकिं जिपिं थन वयाः थ्व अपील याः वयेमाःगु खः ।' राष्ट्रपतिया थाय् पार्टीया शीर्षस्थ नेतात जक थ्यंगु खः । सभासद्त संसद अवरुद्ध यायेत न्हू वानेश्वर वंगु खः । बहनी नेपाः पार्टीया सेक्रेटेरियट व संस्थापक केन्द्रीय दुजःतय्त उकुन्हुया घटनाया बिपि्रुङ्ग यानागु जुल । कन्हय् बुधवाः कुन्हु 'सन्ध्या टाइम्सं' बुखँ च्वल - 'सेनायात अपमान याये मजिउ : डा. शाक्य' । शुक्रवाः कुन्हु डा। महेशमान नेवाःया चिठ्ठी छापे जुल 'डा। केशवमानया छु पहः ?' प्रधानमन्त्रीया सर्वदलीय बैठक : कन्हय् कुन्हु नेपाली कांगे्रस पार्टी ज्याकुथी हानं १७ गू पार्टीया बैठक च्वन । अन मेगु छगू पार्टी नं थपे जुयाः १८ गू  पार्टी थ्यन । बुद्ध साय्मि व जि बैठकय् वना । उकुन्हु हे माओवादी पार्टीं नं सर्वदलीय बैठक सःतूगु जुयाच्वन । अन छु खँ तयेगु धइगु विषय सहलह जुल । प्रधानसेनापतियाके स्पष्टीकरण कायेधुंकल । उकी छुं नं कारवाही यायेत २५ दलया सहमति माः धइगु खँ तयेगु क्वःजित । अनं तुं जिपिं सिंहदरवार दुने माओवादीया संसदीय दलया ज्याकुथी थ्यन । अन प्रम प्रचण्ड, डा. बाबुराम भट्टराई, नारायणकाजी श्रेष्ठ, देवेन्द्र पौडेल, दीनानाथ शर्मा, देव गुरुङ, तोपबहादुर रायमाझीपिं पियाच्वन । प्रचण्डं थःगु खँ तल 'प्रधानसेनापति कटवालं पटक पटक सरकारया आदेश माने मयासे अटेरी जूगुलिं बर्खास्त यायेत २४ घण्टे स्पष्टीकरण कयागु खः । सेनां सरकारया खँ मन्यँसे नागरिक सर्वोच्चतायात माने मयाःगुलिं थ्व कारवाही न्ह्याकागु खः । थ्व कारवाही यायेबलय् चिकिचाधंगु तरंग छगू ला वइ धइगु अन्दाज यानागु खः तर थपाय्धंगु 'भाइबे्रशन' वइगु मतायेकागु खः । छिकिपंसं म्हिगः राष्ट्रपतियाथाय् वनाः नं खँ न्ह्यथनादिल । थौं सुथय् राष्ट्रपतिपाखें नं कारवाही दिकेत सुझाव वल । भारत व अमेरिकां नं चिउताः काल । उकिं सहलहया निंतिं छिकिपंत सःतागु खः । सेनायात लोकतान्त्रीकरण यायेगु लागिं नागरिक सर्वोच्चता माने याकेमाः । अन नेपाली कांगे्रस एमाले व तमलोपां न्हापां खँ तल - नागरिक सर्वोच्चता छुकियात धायेगु  संविधानं शक्ति सन्तुलनया लागिं व्यवस्थापिका न्यायपालिका व कार्यपालिकायात जिम्मा बियातःगु दु । कार्यापालिकाय् संयुक्त सरकार दु । माओवादी छगू बाहेक एमाले व फोरम तकं थ्व कारवाही बारे सहमत खनेमदु । व्यवस्थापिकाया ल्याखं २५ गू पार्टीपाखें नं सहमति काःगु मदु । न्यायपालिकापाखें ला स्पष्टीकरणया निगू मुद्दाय् रोक तकं लगे यायेधुंकूगु दु । माओवादीया सर्वोच्चतायात हे नागरिक सर्वोच्चता माने याये फइ मखु । - स्पष्टीकरण कायेगु अधिकार सरकारयाके दु । स्पष्टीकरण कायेगु हे नं छगू सजाँय खः । थुलिं हे गात । बर्खास्त यायेगु वा मेगु कारवाही यायेगु ज्या दिकेमाल । - सेना धइगु राष्ट्रिय सरोकारया विषय खः । थ्व बारे तःधंगु निर्णय कायेत संसदया दुई तिहाई मत कायेमाः । उकिं सर्वदलीय सहमतिया आधारय् न्ह्यायेगु बांलाइ । स्वंगू पार्टीं न्ववायेधुंकाः छझाः सहलह सिधःगु थें जुल । तर प्रचण्डं मालेया सिपी मैनालीयात न्ववायेत ईशारा यायेवं जिं नं न्ववायेत ल्हाः ल्ह्वना । सिपी मैनालीं न्ववाये- धुंकाः जिं माइक कयाः न्ववाना - 'थन दुगु २० दलया खँ कांगे्रस, एमाले व तमलोपां तयेधुंकल । छता खँ जिं नं ध्यानाकर्षण यायेत थ्व माईक कया । निदँ न्ह्यः जिं 'हाफ रिभोलुशन इज् डान्जरस' धइगु लेख 'सन्ध्या टाइम्स'य् च्वयागु दु । उगु लेखय् माओवादीया जनयुद्ध 'हाफ रिभोलुशन'य् क्वचाल । सेनायात बुकूगु मखु । युद्धया नियम कथं मबूगु सेनायात पराजित सेनायात थें ब्वलासायेगु ज्या न्यायसंगत मखु । थ्व हे 'हाफ रिभोलुशन'या परिणती थौं थन दक्वस्यां भोगे यानाच्वना । युद्धयात 'हाफ रिभोलुशन'य् दिकूबलय् माओवादीयाके थ्व सेनायात गुकथं ह्याण्डल यायेगु धइगु कन्सेप्ट मदु । फ्यूजनु व 'प्रचण्डपथ'या नामय् न्ह्यःने छु वल जिउ जिउ थें न्ह्याः वनेगु थ्यौरी नाला काःगु खः । सेनायात ह्याण्डल यायेगु सिद्धान्त मदुगु फ्यूजनु व 'प्रचण्डपथ'या फेलरं थौं राष्ट्रय् सुरक्षा संकट व पोलिटिकल फेलरया स्थिति ब्वलन । प्रधानसेनापतियात स्पष्टीकरण प्रकरण माओवादीया असक्षमता व अदक्षताया लिच्वः खः । थुकी  थन दक्वसितं थुकथं सालाहःगु दुर्भाग्यया खँ खः । माओवादीया फेलरय् २३ गू पार्टी नं जिम्मेवार जुइ फइ मखु । माओवादीं थ्व कारवाहीयात स्थगित यायेगु हे राष्ट्रय् संकट मवयेकेगु लँपु खः ।' लिपा मेमेगु पार्टीतय्सं नं न्ववायेगु शुरु यायेवं बुद्ध साय्मि व जि दना वयेत स्वया । बहनी ७:३० थायेधुंकल । बसन्तपूया पार्टी अफिसय् बि्रफिङ्ग न्यनेत पासापिं पियाच्वंगु दु । तर जिपिं वनेत्यंगु खनाः प्रचण्डं पन 'केशवजी तपाई एकछिन नजानु होला । तपाईको कुराको जवाफ दिनुछ ।' उकिं अन हे फ्यतुना । फोन यानाः पासापिंत थःगु छेँ लिहां वनेत सुचं बिया । बहनी ९ ताः तक खँल्हाबल्हा न्ह्यात । प्रचण्डं थःगु लिसः बिल 'छिकपिनिगु खँ न्यनाः जिं थःगु निर्णय भचा हिला । सहमतिया आधारय् जक कारवाही न्ह्याकेगुली जि नं सहमत जुया । मेगु छता खँ थौंया थ्व घटना सामान्य मखु । बर्खास्तया निर्णय जिं काल धाःसा 'कू' तकं जुइफु । हानं १७ साल लिहां वयेफु । थ्व खँया सम्भावना मवयेकेत नं जिं कारवाही दिकागु जुल । तर सेनायात लोकतान्त्रीकरण यायेगु ज्याय् छिकिपं सकसिगुं ग्वाहालि मदयेक मगाः ।' बैठक क्वचाल । जिपिं लिहां वया । जिगु खँया लिसलय् प्रचण्डं धाल 'छिं हाफ रिभोलुशन'या खँ च्वयादीगु उगु इलय् सही हे खः । जिं नं माने याये । तर थौंया इलय् थ्यंकाः जिमिसं 'रिभोलुशन'या खँ ल्वःमंकाः बहुदलीय लोकतन्त्रया व्यवस्थाय् वयेधुन । उकिं उबलय्या खँ हयाः जिमित गिजे यायेगु ज्या यानादी मजिल ।' शुक्रवाः कुन्हु जमलय् नेपाः राष्ट्रिय पार्टीया ग्वसालय् जूगु खुल्ला सहलह ज्याझ्वलय् सभासद् बुद्ध साय्मिं छकूचा बाखं कन 'छम्ह ज्यापुं थःगु न्वःयात दुःख बिल धकाः भ्वाःभ्वाः प्यंकल । मेपिंसं छाय् धकाः न्यंबलय् थ्व न्वःयात न्ह्याबलें पाछाया जुइमाः दुःख जुल । तर ज्यापुं न्वः ला क्वबिया हे जुइमाः । सरकारयात सेना नं ब्वहलय् कुबीमाःगु न्वः थें खः । दुःख बिल धकाः न्वःयात भ्वाःभ्वाः प्यंकाः पार लगे जुइ मखु ।' सबैलाइ चेतना भया । डा. महेशमानयात लिसः नं थ्व हे जुल ।",http://www.nepalmandal.com/content/1081.html
गुकथं ज्यनी थें सेनाया सवाल ? ,"Posted on Mon Apr 27, 2009  6:16 pm NST",- नेपाली राजनीतिया प्राथमिकता छु धइगु हे सी मदया वन । न्हूगु संविधान दयेकेगु हे सरकारंनिसें चीधंगु दलया प्राथमिकता जुइमाःगु खः । तर संविधान च्वयेगु कार्यतालिका बारबार हिलाच्वंगु स्वयेबलय् इलय् संविधान मवइगु खःला धइगु आशंका यायेगु थाय् यक्व दु । तर नेपाःया राजनीति दिग्भ्रमित जुयाः सेना विवादय् तःमतः क्यनाच्वन । सेना विवादया कारणं हे शान्ति प्रकि्रया अवरुद्ध जुइगु संकेत अप्वः दु । प्रधानसेनापति रुक्मांगद कटवालयात माओवादीं शुरुंनिसें हे खःम्ह मनू मतायेकू । अथेहे कटवालं नं सरकारं याःगु निर्णययात पालना मयासे माओवादी- प्रति नीतिगत असहमति क्यनाच्वंगु दु । थ्व हे कारणं प्रम प्रचण्ड व प्रधान- सेनापति दथुया राजनीतिक खेलं फुक्क दलतय्त साला यंकल । प्रधानमन्त्री प्रचण्डं प्रधानसेनापतियात लिकया छ्वयेगु नियतं स्पष्टीकरण न्यंगु विरोधय् सेनापति हिले दइमखु धकाः कांग्रेस लगायत १७ दलं राष्ट्रपतियाथाय् वनाः सरकारया विरोधय् मोर्चाबन्दी शुरु यात । सेना विवादया खँय् नं न्ह्याबलें थें एमाले उखे न थुखे जुयाः स्पष्ट अडान बी मफुत । एमालेया छथ्वः नेतात प्रधानसेनापतियात स्पष्टीकरण कयाः सरकारं गल्ती यात धकाः कांग्रेस लगायतया दलनाप राष्ट्रपतियाथाय् वनाच्वनसा उखे सरकारय् दुथ्याःपिं एमाले नेतात धाःसा सरकारया निर्णय पार्टीया नं निर्णय खः धयाच्वन । थुकथं थःगु छगू हे अडान मदुगु द्वपं फये मालाच्वंगु दल एमाले हानं नं ढुलमुले निर्णय यानाः स्पष्टीकरण कायेगु सरकारया अधिकार खः तर प्रधानसेनापतियात चीका हे छ्वयेगु धाःसा ठीक मखु धइकथंया निर्णय वःगु दु । खय्त ला थ्व निर्णयया कारणं प्रधानसेनापति तत्काल बहिर्गमन जुइ म्वाःल तर थुकिं विवादया कारणं ब्वलंगु अस्थिरता क्वपालेगु ज्या धाःसा मजू । माओवादी लगायत राजनीतिक दलतय्गु अदूरदर्शिताया कारणं शान्ति प्रकि्रया न्हूगु संविधान वये न्ह्यः क्वमचाइगु जूगु दु । विशेष यानाः क्यान्टोनमेन्टय् च्वनाच्वंपिं माओवादी लडाकुत नेपाली सेनानाप पुनस्र्थापित जुइगु सम्भावना सेना विवादया कारणं बन्द जुल धाःसां जिल । थ्वया दथुइ नेपाली सेना माओवादी सरकारनाप सहकार्य यायेगु सवालय् विभाजित जूगु स्पष्ट खने दत । प्रधानसेनापति लगायत अदालतं पुनवर्हाली याःपिं च्याम्ह जर्नेलतसें गुगुं नं हालतय् सरकारया निर्देशनयात पालना याइ धकाः विश्वास कायेथाय् मंत । माओवादीं नेपाली सेना दुने विभाजनया ध्वः ला किया बिल तर उकिया लिच्वः देसं गुकथं फयेमाली आः हे धाये थाकु । वर्तमान प्रधानसेनापति व रक्षामन्त्री वहाल जुत्तले सेना विवाद थथें ज्यनी मखु । गुकिया कारणं क्यान्टोनमेन्टय् च्वंिपं लडाकुतय्त सरकारी भत्ता बियाच्वनेगु बाहेक माओवादी सरकारं आः थथें सेना समायोजनाया ज्या याये फइ मखु । सेना विवादया दथुइ हे सेनापाखें 'कू' याइगु तकया हल्ला वल । नेपाःया वर्तमान तरल राजनीतिक अवस्थाय् नेपाली सेनां 'कू' याये हे फइ मखु धइगु भ्रम मतःसां जिउ । नेपाःया राजनीतिक गतिविधि प्रति नेपाली जनताया असन्तोष क्वलाःगु मदुनि । राजतन्त्र न्हनाः गणतन्त्र पलिस्था जूगु जक मखु क्रान्तिकारी धारया माओवादी नेतृत्वय् सरकार गठन जूगु नं च्याला फुनाः गुलाय् क्यनाच्वंगु दु । तर जनताया अपेक्षा कथं छुं हे चीजय् सुधार मजू । लोडसेडिङ क्वपालेत विद्युत संकटकाल लगे यानाः थ्व थ्व यायेगु धाःगु नं छुं हे मजू । न्हियान्हिथं थहां वनाच्वंगु बेसाः भाः क्वकाये मफुसां थाका तयेत नं सक्षम मजू । शैक्षिक क्षेत्रया अस्तव्यस्तता नं उतिकं हे दु । निजी विद्यालयय् अभिभावकयात मारय मलाकुसे विद्यालयपाखें म्हयेगु धाःगु शैक्षिक कर आखिरय् अर्थमन्त्रीं नं अभिभावकया छ्यनय् हे दिकाः थःगु पुरुषार्थ क्यना बिल । इन्धनया भाः कुहां वःसां सार्वजनिक यातायातया भाः समायोजन यायेत असफल जूगु दु । समग्र राजस्व संकलनय् बाहेक शान्ति सुरक्षाय् खने दुगु असुरक्षा व वर्तमान सरकारय् च्वंिपं मन्त्रीतय्गु ज्याय् खनेदुगु असफलतां जनताय् न्यनाच्वंगु निराशाया लबः कयाः सेनां 'कू' याइगु सम्भावना मदु धकाः धायेमिछं । थुकिया निंतिं राजनीतिक दलतय् दथुइ ब्वलनाच्वंगु द्वन्द्व दथुइ हे थुज्वःगु 'कू'या सम्भावना अप्वइगु खः । झी दथुइ नं सरकारप्रति असन्तोषया सः मदुगु मखु । सरकार प्रति जक मखु राजनीतिक दलत प्रति हे असन्तोष निरन्तर अप्वया वनाच्वंगु दु । छखे देय् संघीयताय् वनीगु पक्का जुयाच्वंगु इलय् सरकारया गतिविधि धाःसा केन्द्रीयतापाखे हे अप्वः केन्द्रीकृत जुयाच्वंगु दु । सरकारं सेवा केन्द्र दयेकेगु निसें कयाः संसदय् सरकारपाखें न्ह्यब्वःगु काठमाण्डौ उपत्यका शहरी विकास सम्बन्धी विधयेक नं केन्द्रीकृत सोचं हे वःगु दु । उपत्यका लगायत कन्हय्या प्रदेशयात गुकथं विकास यायेगु धइगु जिम्मा केन्द्रीय सरकारं कायेगु स्वयां प्रादेशिक सरकारयात त्वःतेगु हे संघीयताया मर्म खः । तर आउटर रिंगरोडं निसें कयाः एकीकृत उपत्यकाया विधयेक हयाः माओवादीया प्रस्तावित संवि- धानय् दुगु नेवाः प्रदेशयात केन्द्र शासित प्रदेश दयेकेत स्वयाच्वन धइगु द्वपं पुष्टि जू वनी । थ्व विधयेकया विरोधय् तराईलय् सेवा केन्द्र दयेकूबलय् थें जूगु विरोधया रुप बीगु स्वनिगःया आदिवासी नेवाःतय्गु भाला खः तर झीसं नेवाःतय्त उकथंया न्ह्यलं चायेका बीगु ज्या धाःसा याये मफयाच्वन तिनि । संसदय् थ्यंपिं थीथी पार्टीया नेवाः सभासद्त मध्ये म्हो हे जक नेवाःतय्त लिच्वः लाइगु सवालय् चिन्तित खनेदुसा अप्वः थें नेवाः सभासद्त नां जक नेवाः ज्यां गैर नेवाः धाःसां जिउ । थुकी मध्ये नं स्वनिगः पिनं प्रतिनिधित्व यानाच्वंपिं नेवाःसभासदतसें स्वनिगः दुनेया नेवाःतय् भावना थुइका बिइगु मेकानिज्नम मदुगुलिं नं थुज्वःगु खँयात 'कम्युनियल' जुल धकाः चिला वनीगु खः ।,http://www.nepalmandal.com/content/1080.html
न्हापां नेतात परिवर्तन जुइमाल ,"Posted on Sun Apr 26, 2009  8:59 pm NST",राजसंस्था सामन्तीया नाइके खः । थ्व संस्थां गबलें देश विकासया कुतः याइ मखु अथे जूगुलिं थ्व संस्थायात ध्वस्त याये माल धकाः माओवादी व न्हय्गू दल मिले जुयाः आन्दोलन मार्फत राजसंस्था ध्वस्त नं यात । राजसंस्था मदुगु दछि दइन आः नं बांलाःगु राजनैतिक लाइन धाःसा छुं नं पार्टीं बी मफु । जनतां सामन्ती व्यवस्था अन्त जूगु अनुभूति मयाःनि । छाय्धाःसां छम्ह सामन्तीया अन्त जूसां मेम्ह सामन्ती उदय जुयाः जनतायात शोषण यानां तु च्वंगु दनि । जनता- यात अति आवश्यक बस्तु नये-त्वनेगु ब्यवस्था मयासे दुःख कष्ट बीगु जक यानाच्वंगु मखु जनतायात लजगाः बियाच्वंगु उद्योग ब्यापार बन्द यायेगु हिसाबं चांन्हि हे लोडसेडिङ्ग यानाः देय्यात हे मध्ययुगिन अवस्थाय् यंकाच्वंगु दु । साधारण जनतां नं सामन्ती खँग्वःया अर्थ थथे खः धकाः थुइकाच्वंगु दु । सामन्त- तय्सं म्हुतुं ततःधंगु विकासया खँ ल्हानाः जनतायात झंगः लायेगु ज्या याइ । थौंकन्हय्या नेतात नं सुं सामन्त सिबें कम मजू । नेतातय्सं नं म्हुतुं ततःधंगु आश क्यनाः जनतायात दुःख कष्ट बियाच्वंगु जक मखु देय्या सार्वभौमिकता व अखण्डताय् हे लिच्वः लाकीगु ज्या तकं यानाच्वंगु दु । केन्द्रिकृत राजतन्त्रं समानुपातिक ढंगं विकास मयायेगु ल्याखं राज्यया साधनश्रोत गलत ढंगं छ्यलाः मस्ती याना वन । थुलि जक मखु जनताया अधिकार फुक्क हनन यानाः शोषण यानाच्वंगुलिं देशीविदेशी शक्तिया समेत ग्वाहालि कयाः थ्व संस्थायात ध्वस्त याना बिल । राजसंस्था पतन जुइधुंकाः उकिया विकल्पय् संघीय शासनया माध्यमं देय्यात न्हूगु ढंगं यंकेगु धकाः अन्तरिम संविधानय् संघीय पद्धतिइ वनेगु प्रतिबद्धता यात । तर गज्याःगु स्वरुप व ढाँचाया संघीय राज्य जुइ धइगु खँ धाःसा राजनैतिक पार्टीतय्सं स्पष्ट मयाः । माओवादी जातीय राज्यया पक्षय् खने दुसां मेमेगु पार्टीतय्सं जातीय आधारय् संघ दयेकेगु ज्याया विरोध यानाच्वंगु दु । न्हय्गू दलया छगू घटक मधेशवादी पार्टीं नं जातीय राज्यया विरोध यानाच्वंगु दु । मधेशवादी पार्टी मधेशी जनअधिकार फोरमं हयाच्वंगु 'छगू प्रदेश छगू मधेश' धइगु राजनैतिक लाइन अति हे खतरनाक खनेदु । मधेशी दलतय्गु दुनेया मनसाय खः तराइलय् च्वनाच्वंिपं विहारी मूलया मधेशी बाहेक मेिपं नेपाःमितय्त अनं विस्थापित याना छ्वयेगु । मधेशी फोरमं मेगु छगू नं राजनैतिक लाइन बियातःगु दु निगू स्वंगू जिल्ला मिले यानाः संघीय राज्यया  ब्यवस्थाय् वनेगु । मधेशी जन अधिकार फोरम जनआन्दोलन-२ लिपा तिनि स्वंगु पार्टी खः । थ्व पार्टी स्थापना जुइ स्वयां छुं ला न्ह्यः तिनि अमेरिका व भारतया राजदूततय्सं तराईया भ्रमण याःगु खःसा वयां तुरुन्त हे लिपा थ्व पार्टीं सशक्त आन्दोलन शुरु याःगु खः । विदेशी शक्ति विशेष यानाः भारत व अमेरिकां नेपाःया राजनीतिइ अति हे ध्यान तयाच्वंगु खनेदु । थ्व देशतय्सं ध्यान तयाच्वंगुया मुख्य कारण खः नेपाःया वामपन्थी शक्तिया कमजोर यायेगु । सच्चा कम्युनिष्ट कमजोर जुल कि समाजवादी देश चीनयात टेन्सन बीत अःपुइ । विदेशी शक्तिं आः नं तिब्बती शरणार्थीतय्त क्वकयाः चीन विरुद्ध गडबडी न्ह्याका हे च्वंगु दु । विदेशी शक्तिं तराईया विदेशी मूलया मधेशीतय्त राजनैतिक रुपं शक्तिशाली यायेत भूमिका म्हिताच्वंगु कारण खः । नेपाःया राष्ट्रवादी शक्ति व सच्चा कम्युनिष्ट शक्ति कमजोर यायेगु हिसाबं मधेशीतय्त सहयोग व समर्थन यानाच्वंगु खः । मधेशवादी शक्तितय्त क्वातुकेत दिल्ली दरबारं बहुदलवादी नेतातय्त अतिकं दबाव बियाहःगु खः । अज्याःगु दवावया कारणं मधेशी हतियारधारी पुचःतय्सं तराईलय् न्ह्यागु किसिमया अपराध यानाच्वंसां प्रशासनं तमाशा स्वये थें जक स्वयाच्वंगु दु । विदेशी मूलया विहारीतय्सं राजनीतिया नामय् न्ह्यागु कथंया अपराध याःसां नेतात सुम्क च्वनाच्वंगु थ्वहे कारणं यानाः खः । दिल्ली दरवारं नेतातय् म्हुतुप्वाः तिकातःगु दु मधेशीबादीं हतियार ल्ह्वंसां सेना प्रयोग याये दइ मखु धकाः कबुल याका तःगु नं दु । तराइलय् यक्व गैर मधेशीतय् हत्या हिंसा अपहरण यानाच्वंसां प्रशासनं पनेगु कुतः तकं मयाःगुया कारण नं थ्वहे खः । तराइया आपराधिक ज्याया लिउने बिहारी गुण्डातय् ल्हाः दु । वास्तविक तराइवासी ला सिदासादा सोझापिं खः । उिपं हत्या हिंसायात घृणा याईपं खः । खालि तराइ जक मखु मेमेगु थासय् नं हत्या हिंसा जुयाच्वंगु दु । बन्द हडताल नं जुयाच्वनी । थ्व फुक्क ज्या व्यक्ति व पार्टीया फाइदाया लागिं जनतायात कष्ट बियाःसां जुयाच्वनी । थज्याःगु गलत ढंगया ज्यायात नं अप्रत्यक्ष रुपं मानव अधिकारवादीतय्सं समर्थन याना- च्वनी । बन्द हडताल याईपंत कारवाही यात धाःसा मानव अधिकारवादीत हालेधुंकी स्वतन्त्रता हनन जुल धकाः । झीसं मानव अधिकारवादीया विरोध यायेत्यनागु मखु खालि मानव अधिकारवादीतय्सं नं जनता व देशया हितया पक्षय् संघर्ष याईपंत समर्थन व सहयोग यायेमाल जक धयागु खः । न्हूगु नेपाः संघीयताय् वनीगु पक्का जुइधुंकल धकाः नेतातय्सं धयाच्वंगु दु । जनता लय्तायाच्वंगु दु संघीय ब्यवस्थां भाषा संस्कृति जातिया विकास जुइगु जुल धकाः । विकास यायेत न्हापां नेतात परिवर्तित जुयाः सक्षम विवेकी व सकारात्मक जुइमाः । अले तिनि जनतायात सही 'भिजन' बियाः ज्या याकेगु हौसला बी फइ । तर थनया नेतात थः परिवर्तन जुइ मफुनि । नेता लोभी व सुविधाभोगी जुयाच्वंगुलिं विदेशी शक्तिं प्याखं हुइकातःगु दु । जनतां धायेगु नं यानाच्वंगु दु संघीयताया लाइन नं विदेशी शक्तिं हे बिउगुलिं जक नेतात संघीयताय् वनेत तयार जूगु खः । विदेशी शक्तिं संघीयताया लाइन बिउगुया लिउने वयागु थःगु हे स्वार्थ दयेफु । उकिं नेपालय् संघीयतां झन हे राजनैतिक संकट पिकायेफु । विशेष यानाः संघीयतां लोकफुगु लिच्वःत थथे खः क) जिल्ला जिल्ला व जाति जाति दथुइ द्वन्द्व पिकायेफु ख) जाति व क्षेत्रया लिधंसाय् न्हूगु राज्यया माग यायेफु ग) बिस्कं प्रदेशया लागि संघर्ष यायेफु घ) जातीय व क्षेत्रीय राजनीति तच्वः जुइफु ङ) हानं सामन्तीत बल्लानाः जनतायात अति शोषण याकेगु विदेशीतय् चाहना जुइफु ।,http://www.nepalmandal.com/content/1062.html
नेवाः चेम्बर अफ कमर्स ,"Posted on Thu Apr 30, 2009  7:45 pm NST",- नेवाःत संस्कृति लिपि भासाय् च्वजाःगु खँ ला फुक्कसियां सिउगु हे जुल । नेवाःत ब्यापार व पेशाय् नं यक्व ब्यवस्थितपूर्वक च्वन्ह्यानाच्वंपिं खः । हरेक नेवाः जातिया थःथःगु हे सीपमुलक पेसा दु । गथे कि इन्जिनियरिङ ज्याय् नकःमि कौ डाक्टरी ज्याय् बैद्य लुँज्याय् बरे चित्रकलाय् पुं लगायत जाति अनुसार थीथी सीप दइगु नं नेवाःतय्गु विशेषता हे खः । थौंकन्हय् चेतनाया कमि खःला वा समय परिस्थिति खः मसिउ थःथःगु परम्परागत ज्यायात निरन्तरता बी फयाच्वंगु मदु । उकिं नेवाःतय्गु पेसा व ब्यापारयात आधुनिक ई नापं न्ह्याः वने फइकथं संगठित यायेमाःगु दु । मखुसा थुकिं यानाः नेवाःत थःगु पेशा व ब्यापारं तापाना वनाः थःगु थासं हे नं विस्थापित जुया वनीगु सम्भावना दु । दसुया लागिं कँय्या थलबलया ब्यापार याईपं कसाःतय्गु बसजाः पसः थौंकन्हय् जनबहाःया कसाः बस्ती केलत्वालय् हे  खने मदयेधुंकल । सिंगिंग बाउलया नामय् टन का टन कँय् बाता विदेशय् एक्पोर्ट जुयाच्वंगु दु तर कसाःतय्सं कँय्या ज्याय् निरन्तरता बीफुगु खने मदु । न्हापा न्हापा बैंक मदुगु इलय् नेवाःतय्सं त्वालय् त्वालय् मिनि बैंकया रुपय् सराफी पसः चायेका तःगु खः । थौंकन्हय्या सहकारी व फाइनान्स नं सराफीया न्हूगु रुप खः तर झी सराफीतय्सं थुकियात निरन्तरता बी मफुत । येँदेय्या ज्यापु जाितं बुँज्याय् लगे जुयाच्वंगु इलय् येँदेय् छगुलिं हराभरा जुयाः बांलानाच्वंगु खः । आः झीसं येँया खेतीयोग्य बुँ फुक्कं कर्पिंत मिया नयेधुन अले स्वनिगलय् नेवाःत नं म्हो जुल धकाः चिन्ता कयाच्वना । आः स्वनिगलं पिने च्वंगु नेवाः बस्तीया जग्गा मीगु ज्या जुयाच्वंगु दु । थुकिं यानाः नेवाःतय्त विस्थापित याइगु जक मखु वातावरण नं स्यंकी । उिकं वैज्ञानिक प्रविधि छ्यलाः बुँज्याय् आकर्षित यायेमाःगु दु । मखुसा पिने च्वंगु नेवाःतय्गु बुँ नं कन्क्रिट जंगलय् परिणत जुइ । थौंकन्हय् ग्लोबलाइज्डया जमाना खः । यक्व हे ज्याय् देशविदेश नाप स्वापू दयाच्वनी । नेवाःत विशेष यानाः उराय् जाति न्हापांनिसें हे ल्हासा कालिंपोङ कलकत्ता गान्तोक लगायत थीथी अन्तर्राष्ट्रिय थासय् ब्यापार याना वयाच्वंपिं खः । आईटी लगायत न्हून्हूगु प्रविधि सीकाः थज्याःगु ज्यायात अझ विस्तार याना यंके माःगु दु । न्हापा न्हापा असं त्वालय् मरुत्वालय् सिसाबुसा मीपिं फुक्कं खड्गी जातिया नेवाःत खः । थौंकन्हय् सिसाबुसा व तरकारी मीपिं नेवाःत माले थाकुइधुंकल । थौंकन्हय् ऊन व कापतय् रंग छीगु ततःधंगु कारखानात दु । तर परम्परांनिसें रंग छीगु ज्या याना वयाच्वंपिं छिपा जातित थुकी उलि संलग्न जूगु थें मताः । स्वन्ति नखःबलय् ट्रकं जाय्क स्वां मीमाः तर न्हापांनिसें स्वां मिया वयाच्वंपिं नेवाः गथुत हासाय् स्वां मीगुली सीमित जुयाच्वंगु दु । न्हूगु प्रविधि बजार व ब्यवस्थापन सयेकेया निंतिं नं नेवाःतय्गु पेशा व ब्यापारयात संगठित यायेमाःगु दु । लुँया तिसा पसलय् साहुत ला नेवाः बरेत हे खनेदु तर दयेकीपिं धाःसा नेवाः कालिगढत उलि खने मदु । नेवाःतय्गु सीप व कलाया संरक्षण यायेया लागिं नं नेवाः ब्यवसायिक संगठन आवश्यक जू । थौंकन्हय् आधुनिक युग धकाः हाउजिंग व अपार्टमेन्टया चलन वयाच्वंगु दु । नेवाःतय्गु लागिं थ्व खास हे न्हूगु खँ मखु । झीगु बहाः चुक आदि नं हाउजिंग कोलोनि हे खः । दसुया निंतिं झ्वाःबहाः तेबहाः यतखा बहाः आदि फुक्कं हाउजिंग कोलोनि हे खः । बहाः चुकय् दुहां वनेगु छगू हे जक लुखा दइ । अले दथुइ मस्त म्हितेत भ्वय् व सभा यायेत तःकुगु खाली थाय् दइ । थज्याःगु थाय् सुरक्षित नं जुइसा दथुइ खाली थाय् दइगुलिं निभाः जः व फय् नं दइ । तर झीसं थज्याःगु थाय्या महत्व थुइके मफयाः थःगु बहाः चुकयात हेला यानाः त्वःता वनाच्वनागु दु । बहाः चुक ब्यवस्थित यायेगु नितिं नेवाः रियल इस्टेटया ब्यवस्था जुइमाःगु दु । समग्र रुपं धायेगु खःसा नेवाःतय्गु लजगाः व बनेज्याया महत्व व विशेषतायात ध्यानय् तयाः संगठित व सुचारु यायेगु निंतिं सम्पूर्ण ब्यापारी व पेशाकर्मित छथाय् मुनेगु नेवाः चेम्बर अफ कमस्र एण्ड प्रोफेसनल्स नीस्वनेमाःगु दु । थुकिं नेवाःत जक मखु समग्र नेपाः देय्या आर्थिक विकासय् तिबः जूवनी । आर्थिक विकास बिना देय् व समाजया उन्नति जुइ मखु ।,http://www.nepalmandal.com/content/1123.html
सीधुंकाः जक च्वये माल ,"Posted on Tue Apr 28, 2009  8:55 pm NST",- गुभाजु बरे उराय्तय् दथु नां रत्न राज वइ स्यस्यःतय् लाल मान प्रसाद वः थें साय्मितय् अप्वः नारायण वः । उकिसनं सत्यनारायण नां यक्व हे दु । तःदँ न्ह्यः सन्ध्या टाइम्सय् सत्यनारायण मानन्धर मदुगु बुखँ पिहां वल । मदुम्ह सत्यनारायण मानन्धर ख्वपय्याम्ह लानाच्वन । नेपालभाषा साहित्य ख्यलय् ख्वपय् हे निम्ह सत्यनारायण मानन्धर दु । छम्ह भाषा साहित्यय् लगे जूम्ह मेम्ह म्ये ख्यलय् लगे जूम्ह । उगु बुखँ ब्वनाः थ्व गुम्हपति सत्यनारायण मानन्धर धयागु खँ जुयाच्वंबलय् तुपुलुक्क म्ये हालीम्ह सत्यनारायण मानन्धर थ्यंकः वल । वैशाख ५ गते शनिवाः जोशी दाइ प्रेमनाथ जोशीयागु फोन वल । खँ ल्हाल्हां वय्कलं सत्यनारायण मदुगु खँ ल्हाना हल । सत्यनारायण मदुगु खँ धयादीगुलिं अजूचाल । सत्यनारायण मानन्धर नापलाःगु ताः मदुनि । छकलं मदुगु खँ न्यनाबलय् पत्याः मजुल । उकिं जिं गुम्हपति सत्यनारायण  साय्मितय् सत्यनारायण धयािपं यक्व दु धया । वय्कलं 'वहे खः' धकाः झोछेँय् छेँ दुम्ह वीरगंजगय् च्वनीम्ह सत्यनारायण मानन्धर धयादिल । बसुवाः मदुगु बुखँ शुक्रवाःया सन्ध्या टाइम्सय् मदु । सन्ध्या टाइम्सया ज्याकू व सत्यनारायण मानन्धरया छेँ अपाय्सकं तापाःगु मखु । झोछेँय् च्वंम्ह कर्मचारी छम्ह सन्ध्या टाइम्सय् हे दु । हानं सन्ध्या टाइम्सया सम्पादक हे मानन्धर खः । उकिसनं सत्य नारायण मानन्धर सकि्रयम्ह कार्यकर्ता खः अज्याःम्ह मनूयागु बुखँ पिहां मवःगुलिं छु जूगु धयाथें बिचाः जुल । आइतवाःयागु सन्ध्या टाइम्स जिथाय् मवःगुिलं मंगलवाःया पतिइ च्वया तःगु च्वसु ब्वनाबलय् वय्कः वीरगंजय् थःगु हे छेँय् आकाझाकां हर्ट आटाय्क जुयाः मदुगु जुयाच्वन । सत्यनारायण मानन्धर मदुगु खँ न्यनेधुंकाः जितः नातिवज्रया पसलय् च्वनाः गफ यानाच्वनीगु लु लुमंसे वल । थौंकन्हय् नातिदाइया पसलय् नेवाः सफू न्याः वईपं जक मदुगु मखु न्हापा थें गफ याः वईपं नं मदु । अय्सां सत्यनारायण दाइ छम्ह अन वयेगु त्वःमफिउनि । आशा सफू कुथी वनेबलय् वय्कः अन दुगु नेपालभाषाया किलं नयेधुंकूगु पुलांगु पत्रपत्रिका पुइकाः माःमाःगु खँ थःगु नोटबुकय् ल्ह्ययाच्वनी । छुं इलंनिसें वय्कलं नेपालभाषां च्वइपिनिगु किपा इमिगु विवरण मुंकाच्वंगु खः । थ्व मुंकाः थाय्थासय् ब्वज्या नं याना वयाच्वंगु खः । लिपा नेपालभाषाया दक्व च्वमिपिनिगु धलः मुंकाः फणिन्द्ररत्न वज्राचार्यजुं सम्पादन यानाबिज्याःगु 'म्हसिका धलः' थें ज्याःगु सपुू पिकायेगु ग्वसाः ग्वयाच्वंगु खः । आः वय्कः आकाझाकां मदुगुलिं व सपु' पिहां वइ मवइ धाये फुगु अवस्था मंत । छुं ई न्ह्यः सत्यनारायण दाइया तिरिमय्जु मंत । अनं लिपा वय्कः हे नुगःचुया ल्वगि जुल । थ्व हे कारणं वय्कः उसाँय् मंत । लिपा नाप लाःबलय् हर्ट आटाय्क जूगु कि छु धकाः न्यना । वय्कलं तछ्यानाः थथे हे जूगु धकाः धयामदीगु खःला वय्कलं धाःगु खँ जिं मथूगु खः ला धाये मफु । पासा गंगालाल श्रेष्ठया तिरिमय्जु मदयाः वय्कः तसकं डिप्रेशनय् लात । गंगालालजुयात 'सत्यनारायण दाइया नं जहान मंत । अय्सां वय्कः छि थें निराश मजू' धकाः मन तयेगु कुतः यानागु लुमं । लिपा गंगालालजु नं मंत । अथे हे थौं सत्यनारायण दाइ नं मंत । सत्यनारायण दाइ नेपालभाषायात दुनें निसें माया याइम्ह मनू खः । वय्कः निराश जुइ धयागु मसः । थःगु मतापय् भाषा साहित्यया लागिं जुयाच्वनी । नेपालभाषा व नेवाः जातिया चिउताः कयाः खँ ल्हानाच्वनी । नेपालभाषाया न्ह्यागुं ज्याझ्वलय् वय्कः थ्यनाच्वनी । न्हापा न्हापा वय्कलं नेपालभाषां च्वसु च्वयादीगु मखं । छुं इलंनिसें वय्कलं बुलुहुँ च्वयेगु न्ह्याकादिल । साय्मितय्गु बारे नं च्वयादीगु दु । साय्मि जात प्रति वय्कःयाके गर्व दु । छकः वय्कःयात साय्मितय् दथु नां अप्वः हे नारायण वः धका धया । वय्कलं नारायणयात हिन्दू कथं कया तःगु मखु बुद्धया प्रतिक कया तःगु धयादिल । वय्कः बुद्ध धर्म प्रति नं उलि हे गर्व दुम्ह साय्मि खः । नेवाः जुयां नं थः मस्तय्त नेवाः भाय् मल्हाकीगु वय्कःया लुइ मखाः । झन नेवाः भाय्या भाषण बिया जुईपं नेवाः नायःतय्सं थः मस्तय्त नेवाः भाय् मल्हाकूगु खनाः वय्कःया झन तं पिहां वः । छकः वय्कलं नेपालभाषाया छम्ह साय्मि कवयित्रीं थः मस्तय्त नेवाः भाय् ल्हाका मतःगुलिं वया मस्तय्त 'छिमि मां नेवाः भाय्या नांजाःम्ह कवयित्री खः । मस्तय्त खय् भाय् मल्हाकल कि मस्त चलाख जुइ मखु धकाः छिमि मामं छिमित खय् भाय् ल्हाका तल । ग्व छििपं छिमि मां थें नां मजाः । खय् भाय् ल्हात कि सःसिउ जुइगु खःसा छिमिसं नं छिमि मांनं थें कविता च्वये माःगु खः । तर छिमिसं कविता च्वये मसः' धकाः धया हं । वय्कःया खँ न्यनाः मस्तय्सं 'खः धया जिमि मां धाःसा नेवाः भाय्या कवि । जिमित धाःसा नेवाः भाय् ल्हाका मतः' धाल धकाः कन । वय्कलं थः वीरगंजय् च्वनादीबलय् पाचायतकालय् हे अन नेपालभाषा खलः वीरगंज नामं खलः चायेकादिल । थःगु भाषाया भ्याःभचा जक लुमंपिं नेवाःत मुंकाः वय्कलं उगु खलः न्ह्याकादिल । उगु इलय् थ्व खलः चर्चाय् वःगुलिं खलःयात येँनं बीगु छगू सिरपा नं बिउगु दु । उगु सिरपाः कायेत वय्कः तपाःलं फिनाः सभागृहया हलय् दं झाःगु लुमंनि । उबलय् वय्कःया बारे च्वसु पिकयागु नं लुमनाच्वंगु दु । छकः आशा सफूकुथी वय्कलं धयादिल - 'छिसं सी धुंकूपिनिगु बारे च्वया वल । आः म्वाःपिनिगु नं च्वयादिसँ ।' वय्कःया धापू जिं थू । जि मतिइ नं वनां च्वंगु खः । सत्यनारायण दाइ नं नेपालभाषाया च्वमिपिनिगु धलः मुंकाच्वंगु दु । वय्कःया थ्व हे खँ कयाः छकः च्वयाबी दःसा गुलिखे मसिउपिंसं सीकाः थःपिनिगु धलः वय्कःयात उपलव्ध याकी धयागु मतिइ वयाच्वंगु खः । तर वय्कः थुलि याकनं मदइ धकाः मतिइ वँ हे मवं । वय्कःया म्ह धुंसिँ थें धिसिलाः । गबलें ल्वय्या समस्या मकं । उकिं छुं जुइ धयागु मतिइ मदु । आखिर वय्कलं 'छिसं सी धुंकूपिनिगु बारे च्वया वल । आः म्वाःपिनिगु नं च्वयादिसँ ।' धाःसां वय्कः सीधुंकाः हे जक वय्कःयागु बारे च्वये माल ।,http://www.nepalmandal.com/content/1107.html
रक्षा मामिलाय् विदेशी हस्तक्षेप ,"Posted on Tue Apr 28, 2009  8:55 pm NST",- देशय् चर्चाय् वयाच्वंगु प्रधानसेनापति रुक्मांगद कटवालयात चीकेगु व थातं तयेगु मामिलाय् विदेशीतय्सं नं चिउताः प्वंकाहःगु दु । थीथी देशया राजदूत व अन्तर्राष्ट्रिय निकायतय्सं थुगु मामिलाय् थःपिनि बिचाः प्वंकाः नेपाःया आन्तरिक मामिलाय् हस्तक्षेप यानाहःगु खनेदु । अथे जुयाः विदेश भ्रमणय् वनाच्वंम्ह एमालेया अध्यक्ष झलनाथ खनाल चीन भ्रमण चीहाकः यानाः लिहांवःगु दु । अले एयरपोर्ट थ्यंसांनिसें हे सरकार भक्त जुया प्रधानसेनापतियात स्पष्टीकरण काःगु पाय्छि खः धइगु कथंया अभिब्यक्ति नं बियादीगु दु । तर एमाले अध्यक्षया खँ थज्याःगु दोधारे जूवन कि स्पष्टीकरण काःगु धाःसा पाय्छि तर स्पष्टीकरण चित्त बुझे मजू धकाः चीकेगु धाःसा पाय्छि मखु धयादीगु दु । थथे धायेवं सरकारं तकं थुगु हे कथंया धार ज्वने फुगु सम्भावना जुयाच्वंगु इलय् माओवादीं प्रधानसेनापति रुक्मांगद कटवालयात चीके हे माःगु अडान हाकनं लिसा कयाच्वंगु दु । नेपाली कांग्रेसं न्ह्याकाच्वंगु प्रधानसेनापति रुक्मांगद कटवालया बचाऊ अभियानयात ग्वाहालि यायेकथं भारतीय विदेशमन्त्री प्रणव मुखर्जीं चीन भ्रमणय् वनाच्वंम्ह एमाले अध्यक्ष झलनाथ खनालयात थम्हं हे तप्यंक फोन यानाः सेनाय् हस्तक्षेप मयायेत इनाप यानादीगु खँ सार्वजनिक जूगु खः । भारतं सेनापाखें रुक्मांगद कटवालयात अवकास बीगु खँयात स्वीकार याये मखु धया हयेवं नेपाःया रक्षा मामिलाय् भारतीय हस्तक्षेप जूगु दु । अथे जुयाः नं खइ रक्षा मन्त्री रामबहादुर थापा बादलं न्ह्याथे यानाः नं रुक्मांगद कटवालयात अवकास बियां हे त्वःतेगु धापू न्ह्यब्वयादीगु । आः थ्व नेपाली कांग्रेस व माओवादीया थःथःगु प्रतिष्ठाया विषय जूवनेधुंकूगु दु । उकिं सत्ता हे बर् हः तयाः जूसां माओवादीं कटवालयात चीकेगु रणनीति दयेकेधुंकूगु दु । भारतं सत्ता साझेदारी दल एमालेयात सेनापतियात मचीकेत इनाप यासें यदि चीकल धाःसा देशय् छुं कथंया दुर्घटना जुइफु धकाः ख्याच्वः तकं बीगु यानाहःगु कारणं नं भारतं तप्यंक हे नेपाःया रक्षा मामिलाय् हस्तक्षेप यानाच्वंगु खने दयावःगु खः । सेना तयेगु मतयेगु व सुयात तयेगु धइगु ला नेपाःया आन्तरिक मामिला खः । आन्तरिक मामिलाय् हस्तक्षेप यायेगु गुगूं नं स्वतन्त्र देशया लागिं ल्वःगु खँ मखु । उकिं झीगु देशं नं थ्व सह याना जक च्वनेगु पाय्छि मजू । म्हिगः तक नेपालय् सुयात प्रधानमन्त्री दयेकेगु व सुयात सभासद् त्याकेगु धइगु खँय् जक भारतं हस्तक्षेप यानाच्वंगु खः । आः देशय् गणतन्त्र वयेधुंकाः प्रधानसेनापति तकं थ्व ति व ति धकाः फोन याना हयाच्वंगु दु । नेपाःया आन्तरिक मामिलाय् बरोबर भारतं हस्तक्षेप यानाच्वंगु खने दयावःगु खः । आः वयाः झन रक्षा मामिलाय् हे थुकथं हस्तक्षेप जूगु धइगु नेपाःया अस्तित्वया लागिं तकं खतरा जुइफु । छाय्धाःसां सेना प्रहरी व सुरक्षा धइगु तसकं हे संवेदनशील अंगत खः । विदेशीया दवावं यानाः सरकार स्वयमं अवकास बीगु निर्णययात आःया लागिं लिछ्याःगु खः । तर सत्ताया प्रमुख घटक माओवादीं हाकनं पुलांगु हे अडान कयाः रुक्मांगद कटवालयात चीकां त्वःतेगु प्रतिवद्धता प्वंका हयेवं हाकनं छक्वः सामसुम जुइधुंकूगु विषय दना वःगु दु । अमेरिकां तकं भारतं गज्याःगु दवाव बिउगु खः पाय्छि अज्याःगु हे दबाव बियाच्वंगु सीदु । धायेबलय् नेपाः म्हिगः लोकतन्त्र स्थापना मजूगु इलय् गथे भारत व अमेरिकाया रिमोट कन्ट्रोलं चले जुयाच्वंगु खः आः लोकतन्त्र व गणतन्त्र स्थापना जुइधुंकाः नं उगु कुसंस्कारं तापाये मफुनि धइगु क्यनाच्वंगु दु । अमेरिका व भारतं धाःथे जक देश चले जुइगु खःसा नेपाःया अस्तित्व हे छु दइ  नेपाः नेपाःमि जनतां धाःथे जुइमाःगु खः । सुयागुं ख्याच्वः व आश्वासनया भरय् थन राजनीतिक निर्णय यायेगु पायछि मजुइफु । रुग्मांगद कटवाल छगू विशेष मामिला जुयाः पिहां वयाच्वंगु इलय् हे देशया आन्तरिक मामिलाय् अझ रक्षा मामिलाय् थज्याःगु विदेशी हस्तक्षेप गुलि पाय्छि धकाः मूल्यांकन यायेमाः । सरकार गुलि निरीह धइगु खँ थुगु मामिलां नं क्यना बिउगु दु । देशय् समस्या वइगु इलय् न्हापा न्हापा जक नेता दिल्ली दरवारय् ब्वाँय् जुइगु खः । कटवालयात प्रधानसेनापति पदं चीकेगु मामलाय् ब्वलंगु विवाद ज्यंकेगु निंतिं नं देशया प्रधानमन्त्री पुष्पकमल दाहाल प्रचण्डं भारत चीन अमेरिका जापान जर्मनी नापं युरोपियन युनियनया राजदूतत बालुवा- टारय् हे सःताः खँल्हाबल्हा यानादीगु दु । उकिं नं नेपालय् विदेशी हस्तक्षेप याकेत नेपाली नेतातय्सं हे जकं स्वयाच्वंगु मखुला धकाः खँ पिहां वयाच्वंगु दु । अज्याःगु वार्ताय् विदेशी राजदूततय्सं नेपाःया आन्तरिक मामिलाय् हस्तक्षेप यायेगु थःपिनि बिचाः मदु धयाच्वंगु कारणं छुं हद तकया लािगं समस्या ज्यंगु दु । तर भारतीय राजदूतया चित्त धाःसा उिलं बुझे मजू । राजनीतिक पार्टी सरकार व सत्तापक्षया दथुइ नं तसकं हे संवेदनशील विषय जुइधुंकूगु थुगु मामलाय् यदि गलत तरिकां निर्णय जूवन धाःसा उकिं यानाः देशयात हे तःधंगु द्यापं लायेफुगु नं सम्भावना दु । प्रधानसेनापति बचे यायेत विदेशं तच्वःगु दवाव जुयाच्वंगु इलय् राष्ट्रभक्त शक्ति कथं माओवादीं नं थःगु अडान धाःसा त्वःतूगु मदुनि । माओवादी व एमाले समग्र रुपं कारवाही यायेगु हे पक्षय् खःसां एमाले दुने मतभिन्नता खने दयावःगु दु । आः वयाः सत्तापक्ष व प्रमुख प्रतिपक्षी दथुइ थुगु मामला तसकं संवेदनशील जुयाः प्रतिष्ठाया विषय जुइधुंकूगुलिं यानाः नं देशय् द्वहं ल्वानाः घाँय् चुंदनिगु स्थिति वयेफुगु खने दु । सत्ता कब्जाय् काये मफुगु मामिला छुं दइ मखु धाइ । तर नागरिक शासनया पालना मजूगु तायेकाः यायेत्यंगु कारवाहीयात हाथ्या बियाहःगु कारणं यानाः थौं देशय् छम्ह संवैधानिक निकायया प्रमुख ब्यक्ति चीकेगु व मचीकेगु मामिला नं राष्ट्रिय मामिला जुइधुंकूगु दु । उकियात राष्ट्रं हे समाधान याये । विदेशी हस्तक्षेपाखें बचे याये ।,http://www.nepalmandal.com/content/1108.html
हानं सतक व सरकारया खँ ,"Posted on Thu Oct 23, 2008  2:41 pm NST",सतक पसः चीकूगु खँय् थौंकन्हय् व्यापक चर्चा परिचर्चा जुयाच्वंगु दु । थ्व ज्याखँया समर्थन व विरोध नितां जुयाच्वंगु दु । समर्थन यानाच्वंपिसं थ्व ज्यां स्वनिगःया सतक व्यवस्थित जुइगु ट्राफिक जाम मजुइगु लँजुवाःतय्त वये वने यायेत अःपुइगु दुर्घटना मजुइगु आदि कथं कयाच्वंगु खनेदुसाः विरोध यानाच्वंपिसं सतक पसः तयाच्वंिपं गरिव निमुखातय्गु रोजीरोटीया हरण जूइगुलिं वैकल्पिक रोजगारीया व्यवस्था याना बीमाःगु वा उचित बजाःया व्यवस्था यानाः बीमाःगु सः थ्वयेकाच्वंगु खनेदु । अथे हे सतक पसः चिकूगु खँ तःमि चिमि दथुया लडाईं नं धयाच्वंगु खनेदु । अर्थात् विरोध याइपिसं थ्व ज्या तमिपिनिगु पक्षय् जुयाच्वंगु खः नं धायेगु याः । सकस्यां सिउगु खँ खः फुटपाथ मूलतः लँजुवाःतय्त वये वने यायेत दयेकातःगु लँ खः । अथे हे अप्वःया वंगु सवारी साधनया ल्याःखं मनूतय्त लँ काते यायेत थाकूगुलिं आकाशे ताँया निर्माण जूगु खः । उिकं न्ह्यागु हे दृष्टिं स्वसां फुटपाथ व आकाशे ताः लँजुवाःतय्गु निंतिं हे खः । अन सुनानं अतिक्रमण याये मजिउ । अतिक्रमण यानाः लँजुवाःतय्त थाकूका बीगु धइगु लँजुवाःतय्गु मौलिक हक अधिकार हनन यायेगु खः । नापं लँजुवाःतय्त सतक दुर्घटना क्वफायेगु ज्या नं खः । उिकं फुटपाथं न्यासी वने मछिनां सतक प्रयोग याःगु अवस्थाय् सुं नं लँजुवाः घाःपाः जुल वा सीत धाःसा उकिया जिम्मेवारी सुना कायेगु उिकं हे जुइ सतक पसः चिकूगु ज्याखँयात कयाः गृह प्रशासनया विरोध यानाच्वंपिसं नं सतक अतिक्रमण यानाः पस तःगुया वकालत यानाच्वंगु खनेमदु । उिकं नं सीदु सतक पसः तये मजिउ । तर उमिसं नं गरिबीया हवाला बियाः सतक पसल्यातय्गु समर्थनय् न्ववानाच्वंगु दु । विरोधाभासपूर्ण खने दयाच्वंगु थ्व खँ यानाः सतक पसःया समस्या ज्यनेगु स्वयां नं थ्व समस्या अझ तब्याः जुइगु सम्भावना ब्वलना वयाच्वंगु खनेदु । वास्तवय् लँय् जुइमाःपिं धईपिं अप्वः याना निम्न निम्न मध्यम व मध्यम वर्गया मनूत हे खः । उच्च वर्गया कर्मचारी राजनीतिक नेता वा उच्च वर्गया मनूतय्सं छुं न्यायेमाःसा जक फुटपाथ छ्यलीगु खः । वास्तवय् सतक अतिक्रमण याना पसः तइपिनिगु पक्षय् वकालत याइपिसं निम्न वर्गया कर्मचारी न्हि खानाः न्हि नयेमाःपिं मजदूर किसान श्रमिक आदितय्गु वेवास्ता यानाच्वंगु दु । इलय् ज्याकुथी थ्यंके मफया वा ज्या पूवंके मफया थीथी समस्या फये मालाच्वंपिं लखौंलख मनूतय्गु वेवास्ता यानाच्वंगु खनेदु । अथे ला लँजुवाःतय्गु चहलपहल दतकि हे अज्याःगु लँ सतक थें च्वनीगु खः । यात्रुतय्गु चहलपहल मदुगु लँ न्ह्याक्वः हे तब्याः वा सफा जूसां तवि अज्याःगु लँ सतक थें च्वनी मखु । उपयोगय् मवःगु वा चहलपहल मदुगु लँया छुं महत्व दइ मखु । उिकं हे चहलपहल दुगु लँया महत्व हे बिस्कं जुइ । अले थज्याःगु लँय् हे सतक अतिक्रमण याइपिनिगुं मिखा अझ अप्वः वनाच्वनीगु खः । चाहे तासया खेल म्हितिका ध्यबा ठगे याना च्वनिपिनिगु जुइमाः वा फ्वना नइपिनिगु निंतिं जुइमाः । उिकं सतक अतिक्रमण यानाः पसः तइपिनिगु मिखा नं न्हापां अज्याःगु हे लँपुइ वनिगु खः । गन मनूतय्गु चहलपहल अप्वः दु अन हे उमिसं पसः तः वइगु खः । वास्तवय् अज्याःगु थासय् न्ह्यागु हे व्यापार व्यवसाय थःजुइमाः अप्वः जुइ । आम्दानी नं अप्वः हे जुइ । बहाः मपुसे छुं छथ्व मनूतय्त छुं अनियमित दां बियाः व्यापार व्यवसाय याना वयाच्वंिपंसं थज्याःगु थाय् त्वःताः वनेमालिगु खँय् उिपं तम्वइगु स्वाभाविक खः । तर उिपं तँचाल वा तम्वल धकाः फुटपाथया अतिक्रमण तच्वयेकाः यंकेगु खःसा थुकें कन्हय् वयाः गज्याःगु विकराल समस्या ब्वलनी व खँय् सकस्यां ध्याना बीमाःगु दु । वास्तवय् चिब्याः जुयावंगु लँ न्ह्याबलेंया ट्राफिक जाम लँजुवाःतय्त जूगु सास्तियात ध्यानय् तयाः छुं दँ न्ह्यः जक रानीपुखुया दक्षिणय् च्वंगु अनियमित छेँ व पेट्रोल पम्प थुनाः दयेकूगु शान्तिपार्क व तब्याःयागु लँपु थौं आराम कायेगु पार्क व लँजुवातय्गु लँपु मजुसे सतक अतिक्रमण यानाः पसः तइपिनिगु व्यावसायिक केन्द्र जुइधुंकूगु दु । न्हि लखौं लँजुवाःत वये वने याइगु उगु लँपु मानौं थौंकन्हय् गांया हाटबजार थें जुइधुंकूगु दु । गामय् लगे जुइगु हाटबजारया नं छगू ई वा वार दइ तर स्वनिगःया मू मू थासय्या सतकय् थौंकन्हय् पिने वःपिनिगु निंतिं न्ह्याबलें हाटबजार जुयाच्वंगु दु । कनि छुयाः मीगु निसें शारीरिक क्रयविक्रयया मूल्य नापं क्वःछिनाः च्वनीगु थज्याःगु थासय् वये वने याइपिनिगु निंतिं दुइ फिटया लँपु नापं चुलानाच्वंगु मदु । निश्चय नं रोजगारीया अभाव नये त्वनेया समस्या जुयाः फुटपाथय् पसः तःवःगु जुइफु । तर फुटपाथे पसल्याःतय् जक नये त्वनेगुया समस्या रोजगारीया समस्या दुगु खःला वास्तवय् वेरोजगारीया सन्दर्भय् खँ ल्हायेगु खःसा थौं नेपालय् ५० प्रतिशत स्वयां अप्वः जनतात पूर्ण तथा अर्धवेरोजगार जुयाच्वंगु दु । उिपं दक्वसितं शहरया मू भागय् वये वने यायेगु थासय् पसः तयेकाः थ्व वेरोजगार समस्या हल जुइगु खः ला वास्तवय् थ्व खँय् गम्भिर जुइमाःगु खः । खः रोजगारीया व्यवस्था यानाः बीमाःगु सरकारया कर्तव्य खः । अले भूमिहीन किसानतय्त भूमि सुकुम्बासीतय्त छेँ बुँ इना बीमाःगु नं सरकारया कर्तव्य जुइफू । तर सुकुम्बासीतय्त तीनकुनेया खाली जग्गा वा खुसि सिथय्या जग्गा माःगु सतक पसल्याः तय्त स्वनिगःया फुटपाथ लगायतया मू मू थाय् हे माःगु खँय् धाःसा बिचाः यायेमाःगु खनेदु । सतक पसःया निरन्तरता बीगु खःसा थ्व समस्या गबलें ज्यनी मखु उिकं सतक अतिक्रमण विरुद्धया थ्व पलाःयात लसकुस यायेमाः । तर थ्व प्रतिबद्धता न्ह्याबलेंया निंतिं जुइमाः ।,http://www.nepalmandal.com/content/430.html
लोडशेडिङ्गया मारय् नेपाली जनता ,"Posted on Tue Dec 23, 2008  6:59 pm NST",- कृष्ण प्रजापित धाइ नेपाः जलश्रोतय् विश्वय् हे निगूगु तःमि देश खः । ब्राजिल लिपा नेपाःयात जलश्रोतया तःमि देश कथं काइ । तर थन दँय्दसं लोडशेडिङ्ग धाःसा अप्वया वनाच्वंगु दु । जनसंख्या बृद्धिया अनुपातय् जलविद्युतया उत्पादन अप्वयेके मफुगुलिं खपत अप्वः व उत्पादन म्हो जुजुं वनाच्वंगु कारणं नं जलविद्युतया माक्व पूर्ति याये मफइगु स्थिति ब्वलनाः थुकथं लोडशेडिङ्ग  अप्वया वनाच्वंगु खः । तर वास्तविकता थ्व जक नं मखु । सरकारं माःगु व्यवस्था याये हे मफुगु कारणं नं आपालं जलविद्युतया चुहावत जुयाः लोडशेडिङ्गया मार फये मालाच्वंगु खः । देश जलश्रोतय् तःमि धायेधुंकूगु कारणं सरकारं थुकिया प्रवद्र्धनया निंतिं माःगु उपाय लुइकेमाःगु खः । अध्ययन अनुसन्धान याईपंत विद्वत भत्ताया व्यवस्था यानाः जूसां गन गुलि जलविद्युत उत्पादन जुइ धइगु एकीन याये फयेकेमाः । थ्व सरकारया दीर्घकालीन रुपं लोडशेडिङ्ग  मदयेकेगु उपाय नं जुइफु । छुं छुं इलय् अन्तर्राष्ट्रिय दातृ संस्थातय्सं दान वइगु इलय् उकथंया अध्ययन अनुसन्धान याना नं वयाच्वंगु दु । तर थुकियात भचा अप्वः क्वातुका यंके फुसा आः थें उद्योगधन्दां निसें कयाः सर्वसाधारणं थौंकन्हय् फयाच्वंगु लोडशेडिङ्गया मार छुं भचा जूसां म्हो याये फइगु खइ । अन्तर्राष्ट्रिय जगतयात क्यनेगु निंतिं जक नेपाःयात जलश्रोतया तःमि देश धयाया छुं अर्थ हे मदु । जलश्रोत मन्त्री जुयँच्वंपिं पशुपति शमशेर राणांनिसें गणतान्त्रिक नेतात तकं झनझन तःमि जुया वइगु अले नेपाःया जलविद्युत उत्पादन नीदँ न्ह्यः गथे खः अथेहे जक ल्यनाच्वनीगु समस्यां यानाः नं भार फये मफयाः लोडशेडिङ्ग याये मालाच्वंगु खः । उकिं नं श्रोतयात परिचालन यायेगु मू ज्या जुइमाः । दुगु श्रोतयात अथें तयाः उत्पादन याये फइगु सम्भावनायात वास्ता मयासे खालि जनतां भोग चलन याना वयाच्वंगु जलविद्युत जक कटौती यायेगु इलय् प्रत्यक्ष रुपं हे नेपाली जनतायात मार लाइगु जुल । उकिया विरोधय् जनता दना वइगु नं स्वाभाविक हे खः । येँया जनता थःिपंत जुयाच्वंगु लोडशेडिङ्गया मारया विरोधय् दना नं वयाच्वंगु दु । राजधानीइ कारखाना अप्वः दुगु नापं थीथी कथं विद्युतीय सामग्रीया प्रयोग अप्वः जुयाच्वंगु कारणं लोडशेडिङ्गया दकलय् अप्वः मार राजधानीवासीतय्त हे लाइगु स्वाभाविक खः । उकिं मेमेगु थासय् थें राजधानीइ लोड शेडिङ याये मजिउ धइगु राजधानीबासीतय् तर्क खः । जलविद्युतया समान वितरण जुइ मफयाच्वंगु व भार अप्वइगु थासय् अप्वः विद्युत प्रभाह याये माःगुिलं अथे यानामच्वंगु कारणं नं समस्या ब्वलनाच्वंगु दु । ततःधंगु कारखानाया मालिकतय्सं माःगु कथं विद्युतया भाः मपुलीगु व गरीब व न्हियान्हिथं ज्याला मजदुरी यानाः निप्वाः प्यप्वाः मत च्याकीिपं साधारण नेपाली जनतायाके धाःसा फि तिसिनाः लः पिकाये थें यानाः लय् चय्तका दां अनिवार्य रुपं म्हयेगु सरकारी प्रवृतिं यानाः नं थप मेमेगु ततःधंगु जलविद्युत उत्पादन यायेगु क्षमता बृद्धि यायेत नेपाल सरकार असफल जुयँच्वंगु खः । सरकारं थःगु क्षमता अभिबृद्धिया लागिं थीथी कथंया उपायत माले माःगु खः । तर अथे जुयाच्वंगु मदु । अनावश्यक रुपं विदेशय् करेन्ट मियाच्वंगु दु । उत्पादनयात थःगु देशय् अधिकतम उपभोग यानाच्वंगु मदु । अझ दरवारियातय्सं चले यानाच्वंगु ततःधंगु होटेल रेष्टुरेन्टतय्सं छगू निगू प्रतिशत जक दां पुला ९०-९५ प्रतिशत बिजुली खुयाः छ्यलाच्वंगु दु । वितरण प्रणाली नं उकथं हे स्यंकाच्वंगु दु । दसुया लागिं ख्वपया छालिँ गामय् स्वसःखा परिवारयात गनं गुकथं हे विद्युत वितरण मयासे तापाःगु थासंनिसें छगू डाँडाय् लट्ठा थनाः छम्ह दरवारलिसे सतीम्ह कालेबाबाया कुटीइ चांन्हि मत च्याकेगु व्यवस्था यानातःगु दु । आः नं थ्व कायम हे दनि । थथे म्हिगःया बिजुली खुयाः नयेगु तःधंपिनि प्रवृत्तिइ हिउपाः हये फुगु मदुनि । सामन्तवाद व जुजु मंत धाःसां नं तबि पुलांगु संस्कार ल्यना हे च्वंगु दनि । सामान्य जनतां हिटर छप्वाः च्याकेत स्वःसां बिजुली खुयाः हिटर च्याकल धकाः ज्वना यंकूगु उदाहरण दु । तर न्हिं हे द्वलंद्वः दां पुलेमाःपिं लय् लखौं करोडौं बिजुलीया दां जक पुलेमाःपिं कारखानाया मालिक व होटेल रेष्टुरेण्ट ब्यवसायीतय्सं धाःसा आः तक नं पूवंक दां पुलाच्वंगु मदु । उमिसं ला विद्युत प्राधिकरणया हाकिम व कर्मचारीतय्त हप्ता बुझे याये थें इलय् ब्यलय् भ्वय् नकेगु द्वःबद्वः दां घूस कथं बक्सिस बीगु नापं थः मनू छ्वयाः ख्यायेगु जक यानाच्वंगु दु । म्हिगःया थ्व प्रवृत्तिया श्रृंखला गणतान्त्रिक नेपालय् नं क्वचाःगु मदुनि । सरकार गरीब जुइगु व्यक्ति तःमि जुइगु थ्व म्वाः मदुगु झंझटय् सरकार व सरकारी निकाय फँसे जुयाच्वंगुलिं हे खः । यदि तःमिपिं कारखाना मालिकतय्सं याइगु विद्युत चुहावत जक पने फुसां थन थुलिमछि लोडशेडिङ्ग यायेमाःगु स्थिति वइ मखु । इलय् इलय् जक कारखाना चले यानाः मेगु इलय् मत सुलभ रुपं च्याकेगु बन्दोबस्त याये फुसा समस्या ज्यनी । वास्तवय् व्यवस्थापन बांलाक याये मफुगु कारणं हे जक थौं न्हिं झिघौ लोडशेडिङ्गया मार फयेत नेपाली जनता बाध्य जुयाच्वंगु खः । देय्न्यंकं खनेदुगु थुगु लोडशेडिङ्गया समस्यां सुयात गुलि बांमलाःगु लिच्वः लानाच्वंगु दु धइगु धाये मालीगु खँ मखु । अझ परीक्षाया तयारी यानाच्वंपिं न्हू पुस्तां आखः बांलाक ब्वने मखनाः कन्हय्या देशया भविष्य हे अन्धकार थें जुइगु खँय् नं सरकारं ध्यान तये फयेकेमाः । पक्षपातपूर्ण जलविद्युत वितरण दां म्हयेगु खँय् लापर्वाही व बिजुली खुइगु पल्के थूपिंसं यानाः आपालं आपाः नोक्सान जुजुं वनाच्वंगु दु । सामान्य जनतां बिचाः हे याये मफइ कथंया विद्युत चुहावत झीथाय् अप्वयाच्वंगु दु । थौं स्वयाः कन्हय् विद्युतया माग अप्वइगु स्वाभाविक खः । जनसंख्या बृद्धि व विद्युत खपत झन झन अप्वया वनीगुयात सुनानं पने मफइगु कारणं झन झन पावर हाउसत अप्वयेका यंकेमाःगु आवश्यकता दु । मखुसा कन्हय् हाकनं समस्या ब्वलनीगु स्वाभाविक खः । उकिं सरकारं इलय् हे मागयात ध्यानय् तयाः पूर्व तयारी याना च्वनेमाःगु दु । नेपाली जनतायात अन्धकारं तापाक छ्वयेमाःगु दु,http://www.nepalmandal.com/content/472.html
मौलिक संस्कृतिइ सरकारं याःगु असह्य प्रहार ,"Posted on Fri Dec 26, 2008  3:22 pm NST","- नरेशवीर शाक्य नेपाल सरकारं नेपाःया मौलिक संस्कृतिइ प्रहार यायेकथं थनया जात्रा पर्वय् बियाच्वंगु फुक्कं अनुदान बन्दया निर्णय याःगु दु । थ्व निर्णयकथं आः राज्यं बिया वयाच्वंगु कुमारी माजुया भत्ता वसपोलया शिक्षाया निंतिं बियातःगु आर्थिक अनुदान फुक्कं बन्द जुइगु जूगु दु । नेपाःया मौलिक संस्कृतिइ प्रहार यानाः देशय् सांस्कृतिक क्रान्ति यायेगु म्हगस सरकारं खंकाच्वंगु दु । विश्वय् नेपाःयाया नां छगू सुसंस्कृत व थःगु हे मौलिक म्हसीका दुगु देय् कथं च्वजाः । आः तकया इतिहासय् गबलें नं कर्पिनि उपनिवेश मजुसे स्वतन्त्र जुयाच्वंगु थ्व देय्या थःगु हे विशेषता दु । थनया आदिवासी नेवाःतय्सं थःगु शिल्प क्यनेत अनेक विधि छ्यलाच्वंगु दु । थ्व हे कारणं विश्व सम्पदाया धलखय् नेपाःया आपालं सम्पदा सूचीकृत जुयाच्वंगु दु । देय्या दकलय् ताःहाकःगु बुंगद्यःया रथ जात्रा समेत विश्व सम्पदाय् लानाः नेपाःया गरिमा थहां वनाच्वंगु दु । थनया सभ्यता जात्रा नखः मानव सभ्यताया हे शुरुकालीन सभ्यता जुयाच्वंगु अनेक दसुत आः तकं दनि । तर थ्व सभ्यतायात प्रतिघात यायेत थनया राज्यसत्तां न्ह्याबलें नं कुतः यानाच्वंगु दु । नेवाःतय्गु खने दुगु व खने मदुगु सम्पदा नष्ट यायेगु निंतिं शाह जुजुत न्ह्यःने लानाच्वंगु खःसां आः थुमिगु अन्त लिपा नेवाः संस्कृतिइ प्रहार मजुइगु विश्वास थनया आदिवासीतय्सं यानाच्वंगु खःसां राज्य सत्ताय् थ्यनाच्वंपिं ब्राम्हणबादी नेतातय्सं थुकियात अझं निरन्तर यानाच्वंगु हे दनि । मुलुकय् आः माओवादी बिचालं निर्देशित जुयाच्वंिपं वामपन्थीतय्सं राज्यया नेतृत्व यानाच्वंगु दु । थुमिसं थःपिनि पार्टीया नीति अन्तर्गत राज्य शासन न्ह्याकेगु निंतिं जनगणतन्त्रया बहस न्ह्याकाच्वंगु दु । उकथं हे थनया सांस्कृतिक सम्पदा नष्ट यानाः सांस्कृतिक क्रान्ति यायेत न्ह्यचिलाच्वंगुया छगू दसु वंगु यँेयाःया इलय् मितब्ययिताया नामय् नेपाःया मौलिक जात्रापर्वयात अवरुद्ध यायेकथं बीमाःगु अनुदान रोक्का याःगु खः । जनताया ब्यापक विरोध जुइवं हाकनं सरकारं माफी फ्वनाः थुकथंया ज्या मयायेगु प्रतिबद्धता प्वंकूगु खः । अर्थमन्त्रीस्तरया उगु निर्णय लिपा आः हाकनं थनया संस्कृतिइ लिच्वः लाइ कथं आःया पालय् मन्त्रिपरिषदं हे निर्णय यानाः जात्रा पर्वयात अनुदान मबीगु घोषणा जूगु दु । विश्वय् थौं नेपाःया म्हसीका धयागु हे थनया मौलिक संस्कृति, जात्रापर्व, नखःचखः खः । देय्या प्रमुख आय आर्जन जुयाच्वंगु पर्यटन उद्योगया दुगःक्वँय् थ्वहे खः । थुकियात संरक्षण व विस्तृत यायेमाःथाय् अःखतं थनया आदिवासी जनजातितय्गु म्हसीका हे नष्ट याये कथं थज्याःगु नीति ज्वंगु अजूचायापुगु खँ खः । हरेक राज्यया थःगु सांस्कृतिक नीति दयेमाः । तर नेपाःया सांस्कृतिक नीति मदुगु कारणं छु पार्टी सत्ताय् थ्यन उगु हे पार्टीया नीतियात राज्य नीति दयेकेगु परम्परा न्हापांनिसें न्ह्याना वयाच्वंगु खनेदु । थ्वहे सन्दर्भय् आः नेकपा माओवादी या सरकारं थुकथंया नीति न्ह्यचिकाच्वंगु खनेदु । नेपाःया आपालं जात्रा पर्व हनीपिं थनया आदिवासी नेवाःत खः । थुमिसं हरेक जात्रा पर्व गुथि नीस्वनीगु इलय् थुज्वःगु सुकिर्ती ताः ई तक न्ह्यायेमा धयागु मान्यतां उज्वःगु जात्रा पर्व संचालनया निंतिं आय आयस्था नापं तयाः ब्यवस्थित याना तइगु खः । थुज्वःगु आयस्तायात छगू इलय् राज्यं गुथि संस्थानया नामं राज्य कोषय् दुकयाः अज्याःगु जात्रा पर्वया निंतिं खर्च ब्यवस्था यानातःगु खः । गुथि संस्थानं बीगु खर्च न्यून यदि नेपाःया मौलिक सम्पदा परम्परा व जात्रापर्वयात सरकारं संरक्षण मयायेगु खःसा संस्कृति मन्त्रालयया आवश्यकताया औचित्यय् नं न्ह्यसः थने फइ । जनतां पुलातःगु राजस्व सुयात जागीरया नामय् तलब नकेत जक मखु धयागु खँ स्पष्ट खः । मुलुक आः संघीय गणतन्त्र दुने दुहां वनाच्वंगु इलय् सम्बन्धित मनूतय्गु सहभागिता बिना जूगु छुं नं निर्णय जनतायात स्वीकार्य मजुइगु खँ सम्बन्धित मनूतय्सं थुइकेमाःगु दु । जुयाः आपालं जात्रा पर्व न्हना हे वंगु दु । उकी मध्यय् नं सचेत नेवाःतय्सं थःगु हे स्रोतं दां मुकाः मगाःगु छुं भचा अनुदान राज्यकोषं कायेगु याना वयाच्वंगु खः । तर थुकियात अन्यथा कथं विवेचना यानाः सरकारी दामं जक जात्रा पर्व हनाच्वन धयाकथंया बिज्ञप्ति सरकारं पिथनेगु ज्या याःगु दु । सरकारं थुकथं बजेट विनियोजन यानाः बिया वयाच्वंगु ६ लाख तका स्वयां अप्वः मजूगु खँ स्वयम् संस्कृति मन्त्रालयं धयाच्वंगु दु । ६ लाख तकां नेपाःया मौलिक पर्व जात्रा हनाः थःपिनि संस्कृति प्रति गर्व यानाच्वंिपं नेपाःमितय्त आः थ्व अनुदान मबीगु निर्णय जूगु नेपाःया संस्कृति न्हंकेगु कुचाल मखु धाये फइ मखु । थनया मौलिक सम्पदा व सांस्कृतिक परम्परागत जात्रा नखःयात छुं कथंया हस्तक्षेप मयायेगु न्हापांनिसें न्ह्याना वयाच्वंगु परम्परायात निरन्तरता बीगु बचं थुगु सरकारया शक्तिशाली अर्थमन्त्री डा। बाबुराम भट्टराईनं येँयाः आन्दोलन जूगु इलय् सार्वजनिक कथं न्ववानाः उगु इलय् जूगु घटनायात कयाः सार्वजनिक माफी तकं फ्वंगु खः । अले जात्रा पर्वयात ब्यवस्थित यायेगु निंतिं अधिकार सम्पन्न आयोग नीस्वनेगु खँ नं धाःगु खः । तर सरकारया आःया पलाखं उगु इलय् नेवाःत लिसे याःगु वास्तवय् छगू सम्झौता धोखा जक खः धयागु खँ स्पष्ट याना बिउगु दु ।",http://www.nepalmandal.com/content/505.html
मृत्यु लिपाया संपत्ति निता : सुख्याति व कुख्याति ,"Posted on Wed Dec 24, 2008  4:53 pm NST","- लोक बहादुर शाक्य मृत्यु निश्चित : समय अनिश्चित : जन्म जुलकि सिनावनेमाःगु प्रकृतिया नियम खः । मरणयात सुनानं पने फइ मखु । किन्तु थ्वया तरिका धाःसा पानाच्वनीगु जुल । विशेषत आयु फुत कि बुराबुरि जुयाः थःगु कर्म क्वचाल कि गबलें अकालपाखें नं मरण जुइगु जुयाच्वन । अकाल मृत्युया बोध याये मफइगु थीथी न्यागू कारण दु धयातल : १. गुगु दँ अथवा गुलि आयु दत कि मदया वनी धकाः यकिन याये फइ मखु । २. तःधंगु चीधंगु यानाः ९९ प्रकारया ल्वय्त दु धकाः वर्णन यानातःगु खनेदु । छु रोगं मरण जुइ धकाः धाये फइ मखु । ३. गुगु इलय् सिना वनी धकाः नं धाये मफइगु जुयाच्वन । ४. गनं मरण जुइ धकाः थाय् नं यकिन याये फइ मखु । उकिं ई दनिबलय् हे चित्त शुद्ध यानाः ज्याखँ यायेमाःगु जुयाच्वन । कुशल ज्या यात कि तःधंगु अकुशलपाखें बचे जुइगु जुल । ५. मरण जुल कि गन जन्म काःवने माली धकाः अथवा जन्म हे काये माली मखु ला धइगु खँ सीके फइ मखु । तर बांलाःगु ज्याखँ याःसा बांलाःगु थासय् जन्म काःवने फु । अकुशल ज्याखँ याःसां नं कुथासय् जन्म जुइफु धकाः अनुमान यायेफु निश्चित स्थल सीके फइ मखु । छन्हु सीमानि धकाः जक धाये फइगु जुल । सद्धर्म चर्याकारी मृत्युपाखें निर्भय : जीव पदार्थ बस्तु दक्व अनित्य खः धकाः ध्वाथुइकाः जीवन दत्तले अकुशल ज्या मयासे कुशल ज्या यायेत धर्म चित्त उत्पन्न यायेमाःगु खँ ल्वःमंके मजिल धर्म रुपी अध्यात्म ब्वलंकेत कल्याणमित्रपिनिगु सत्संग यानाः धर्म गुरु गुरुमांपिनिगु धर्म देशना न्यनां थुइकाः चर्या यायेमाःगु जुल । थ्व झ्वलय् चतुब्रुम्ह विहार मैत्री-करुणा-मुदिता-उपेक्षा अर्थात् सद्भाव ब्वलंकाः ब्यवहारय् छ्यलेगु अतिकं महत्वपूर्ण जू । मनूया छगू स्वभाव खः मैत्री भावना प्रकट यायेगु । मैत्रीपाखें मनू मनूया दथुइ सद्भाव पिदनी । अले प्राणिपिनि हित सुख जुइमा धकाः भाःपीगु शुद्धगु मनोकांक्षा खः । मैत्रीया अभावं वैमनस्यता कायम जुयाः इष्र्या ल्वापु जुइ । मैत्रीपाखें हे शान्ति तथा स्थिरता कायम जुइ । करुणा मनूया तिसा खः । मैत्री भावं करुणा उत्पन्न जुइ । करुणा मंत कि मनू नं दानवया रुपय् परिणत जुइफु । शान्ति महानायक बुद्धयाके असीम करुणाया श्रोत दुगुलिं शास्तायात महाकारुणिक धयातल । कर्पिनिगु उन्नति जूगु सम्पन्न जूगु खनाः हर्ष जुइगुयात मुदिता धयातल । मान-सम्मान व अपमानपाखें तापाक च्वनाः सन्तोषया चिन्तन ब्वलंकेगु मुदिता भाव खः । यःमयः जिउ मजिउ धइगु छुं भाव मतसे मध्यस्थ जुइगु उपेक्षा खः । हानं थ्व जगत प्रति आशक्त मजुइगु भावया चिन्तन-मनन यायेगु नं उपेक्षा खः । अले दुःख सुख गुगंु नं लकसय् समान दृष्टिकोण तायेकाच्वनेगु जुल । धर्म चित्त उत्पन्न यानाः निर्वाणया लँपुपाखे न्ह्यज्यानाच्वंपिं महानुभाविपं सीत मग्यासे सदां तयार जुया च्वने फयेके माःगु नं ल्वःमंके मजिउ । त्यागी निर्भय :सत्तालोलुप भयभीत : डा. अनोजा गुरुमांया 'शान्ति अभिप्रेरणा' सफुली न्ह्यथनातःगु धर्म दर्शन कथं सकल प्राणीिपं जन्म जुलकि सीमाःगु मौलिक सिद्धान्त मनूतय्सं दुनुगलं निसें मथुइकुसें मगाःगु खँ जुल । सीमालीगु थीथी कारणत मध्यय् नं थौंकन्हय् अकाल मरणया अतिकं ग्यानापुगु छगू आतंककारी कारणपाखें सीमालीगु अप्वः जुयाच्वन । देय्या वर्तमान अवस्थाया मूल्यांकन यायेबलय् संविधानसभाया निर्वाचन क्वचायेकाः जुजुं याउँक गद्दि त्याग यानाः गणतान्त्रिक राज्य जुइधुंकूगु लकसं विश्वय् नेपाःया प्रतिष्ठा अभिवृद्धि जुल । तर राजनैतिक न्ह्यलुवाःतय्गु अविवेक कचवं स्वार्थ अहंकार तथा मेलमिलापया अभावं यानाः राज्यया शासन सुथांलाक्क न्ह्याके मफयाः अशान्त लकस ल्यना हे च्वन । गुलिखे देय्या नागरिकत अपहरण लिपा हत्या जूगु घटना नं खने दयाच्वन । थ्व धइगु उमिगु कमजोर मनस्थिति बर्बर व अमानवीय ज्या खः धकाः मधासें मगात । वंगु कछलागा बालाचह्रे कुन्हु मित्रराष्ट्र ‌ भारतया मुम्बई नगरय् विदेशीत च्वनाच्वंगु ततःधंगु होटलय् सशस्त्र आव्रुमणपाखें हयेकाःगु  झ्वलय् १६९ म्ह निर्दोषिपं मनूत १५ म्ह सुरक्षाकर्मी व ११ म्ह आतंककारीया मरण जुल धइगु अतिकं दुःख-दायी खँ न्यनेमाल । आतंककारीतय्त ला न्ह्याक्व निन्दा याःसां गाइ मखु । मानव इतिहासय् थ्व छगू तःधंगु कलंक खः धकाः धायेमाल । ल राजनीतिक व सामाजिक कार्यकर्तायाके अध्यात्मचेत जरुरी : अकाल मत्युया झ्वलय् गबलें निगू देय्या दथुइ ल्वापु जुयाः आपालं मनूत सीगु घटनात दु । भूकम्पपाखें मरण जुइगु ला प्राकृतिक प्रकोप धायेमाल । थौंकन्हय् मोटर, बस, ट्रक, मोटरसाइकल आदि यातायातया साधनपाखें नं निरन्तर घटना जुयाः मनूत सी मालाच्वन । थ्वया कारण वालास्वयेबलय् विशेष यानाः चालकं याइगु मद्यपान नापं लापर्वाही नं धायेमाल । वर्तमान वैज्ञानिक युगय् भौतिक विकास यक्व जूसां आध्यात्मिक प्रगति सन्तोषजनक मजूगुलिं नं मनूत अकालं सीगु घटना बृद्धि जुयाच्वन धाये माल । उकिं धर्मया पदाधिकारीतय्सं नं राजनीतिक विषयय् चिउताः कयाः दलया पदाधिकारी दुजःिपंत इलय् ब्यलय् धर्मया ज्याझ्वः ग्वसाः ग्वयाः धर्मचित्त पिदंके मालाच्वंगु दुसा राजनैतिक दल समाज वा नागरिक समाजया पदाधिकारी तथा दुजःतय्सं नं धर्म चित्त ब्वलंकाः नापं ध्यान भावनापाखें मन सन्तुलित अवस्थाय् तयाः सद्धर्म अनुरुप शासन चले यायेत क्वातुक पलाः छी मालाच्वंगु दु ।",http://www.nepalmandal.com/content/482.html
दलित मुक्तिया सः ,"Posted on Thu Dec 25, 2008  6:56 pm NST","- उत्तम राज शिलाकार 'इशावाश्य मिदं सर्वमु' - अथे धइगु फुक्क जीवात्माय् इश्वरया बास दइ । यजुर्वेदया पीगूगु अध्यायया थ्व न्हापांगु मन्त्र खः । थ्व मन्त्र मनन यायेगु खःसा इश्वरयात सकलें प्राणी उथें खः, सुयातं भेदभाव तइ मखु धइगु खँ क्यनी । उकिं समाजय् विद्यमान थीत्यःमत्यः आदि भेद समाजया छगू कलंक खः । थ्व कलंकया सैद्धान्तिक श्रोत धर्मशास्त्र मखु धाःसां पुराणय् थज्याःगु भेदत यक्वं खंकेफु । यजुर्वेदया इलय् तक खने मदुगु मनू-मनू दथुया भेद समाजय् सामन्तवादं थाय् कायेवं दास प्रथा मिसायात तुच्छ खंकेगु मनू मनू तःधं चीधं खंकेगु प्रथा नं शुरु जुया बिल । न्यानाहःपिं दासदासीयात बुँज्या नापं मिया न्ह्यःने च्वनाः यायेमाःगु ज्या लं सुइगु लाकां सुइगु फोहर सफा यायेगु आदि ज्या याकीगु । लिपा थुमित हे जातया वर्गीकरण याना यंकूबलय् क्वय्या जाति दयेकाबिल । छथ्वः धूर्ततय्सं जातपातया सामाजिक धारणायात न्यायोचित धासें उकिया हे लिधंसाय् शासन न्ह्याकेगु शुरु यात । उमिसं 'मनु साहित्य'या बः कयाः धाइ ब्रम्हाया म्हुतुं (ब्रम्ह वाक्यं) ब्राम्हण पिहांवल । ब्वहलं क्षेत्री दत म्हं वैश्यया शुत्रपात जुलसा पालिं शुद्र । थुकथं थःपिंत तःधं दयेकेत छिं कथंया ग्रन्थ दयेकाः उकियात देववाक्य कथं मान्यता बीकेत स्वत । लिपा राज्य सत्तां थुकियात मान्यता बीकेगु ज्या यात । ने.सं. ५१० पाखे जुजु जयस्थिति मल्लं सामाजिक श्रम विभाजन कथं ज्या कायेत दयेकूगु जातीय मान्यता लिपा वनाः मनुखं मनूयात भेदभाव यायेगु नीतिइ हिला वन । अझ देशय् राज्यशक्ति बल्लाकेत छगू जातिं मेगु जातियात, छगू वर्गं मेगु वर्गयात जक मखु छगू हे जातिइ दुने नं छम्हेस्यां मेम्हेसित क्वत्यलेगु ज्या शुरु जुया बिल । थुगु अवधारणा थौंया नीछगूगु सदीइ तकं नेपाः भारत बंगलादेश आदि देशय् निर्मूल यायेफुगु मदुनि । थुगु मनोधारणां यानाः मनू-मनूया नातां समाजय् सकलें छगू हे धारणा तयाः छथाय् मिले जुयाः च्वने मफयाच्वन । र्मया नामय् जातजातिया नामय् छम्ह मनुखं मेम्ह मनूयात भेदभाव तयेगु थौंया युगयात ल्वःगु खँ मखु । भगवान बुद्धं धयाबिज्याःगु दु - न जटाहि न गोत्तेहि - न जच्चा होति ब्राम्हणो । यम्हि सच्चा धम्मोय सो सुची सो च ब्राम्हणो ॥१॥ अथे धइगु जटाधारी जुइवं तुं गोत्र मात्रं नं जाति मात्रं नं ब्राम्हण जुइ मखु । गुम्हेसिके सत्य व धर्म दइ वहे पवित्रम्ह खः, वहे ब्राम्हण खः । - धम्मपद (३९३) उकिं जातं जक सुं नं ब्राम्हण जुइ मखु ज्यां हे जक ब्राम्हण जुइ । भिंगु ज्यां हे जक मनू तःधं जुइ । जात धइगु मनूया पहिचान मखु जीवन म्वायेगु आधार जक खः । अथे खयां नं थन धर्मया नामय् ज्याया लिधंसाय् जातजातिया नामय् थःत तःधं यानाः क्यनेगु चलन अझं दनि । हिन्दू संस्कृति कथं थुकियात कायम यायेगु कुतः जुयाच्वंगु दु । नेपाःयात अन्तरिम संविधानय् तकं धर्म निरपेक्ष मुलुक धकाः च्वयेधुंकाः नं नेपाःयात हिन्दू अधिराज्य हे दयेकेमाः धकाः छथ्वः कट्टर हिन्दूवादीत हालाच्वंगु दनि । थ्व नं ब्राम्हणवादी सोचया हे लिच्वः खः । ब्राम्हण जातिं पूजापाठ याना बीवं देशय् शान्ति वइगु व 'तग्वः छ्यं'या सुरक्षा जुइगु । पितृ तरे जुइगु आदि धार्मिक अवधारणात नं उमिसं थः तःधं जुइकेत हे दयेकातःगु खः । थज्याःगु विश्वासं यानाः हे उमित तिबः जू वनाच्वंगु दु । उपिं अज्याःगु ज्या सःगु व राज्यशक्तिं नं उमित थज्याःगु ज्या यायेत मान्यता बियातःगुलिं उपिं च्वय्या जाति कथं स्थापित जुयाच्वंगु खः । थौं थज्याःगु सयेके सीकेगु ज्याय् सकस्यां अधिकार दयेधुंकल । अथे धइगु पूजा पाठया विद्या सयेकेगु सीकेगु थाय् व सफुत नं गाक्कं न्यायेगु ब्वनेगु दु । उकिं सकस्यां ब्वनाः हरेक खँय् सयेका सीका कायेफु । थज्याःगु इलय् नं फलाना जातिं जक याइगु ज्या धकाः च्वनेगु गनं तक पाय्छि जुइ  न्हापा थें फलाना जाितं थ्व याये दु थ्व याये मदु धायेगु आः गलत जुइ । न्हापा थें तःधंिपंसं कयाच्वंगु शिक्षादीक्षा काये मखनीगु व सामाजिक नियमं क्वत्ययेका च्वनेमाःगु ई थौं मखयेधुंकल । उकिं अथे क्वत्ययेका च्वनेमाःपिं दलित धाःपिंसं हीन मानसिकतां थहां वयाः क्यने माःगु दु । न्हापा सामाजिक नियमं क्वत्ययेका च्वनेमाःगु नापं 'जिपिं चीधंगु जाति' धकाः अलग च्वनाः थःपिनिगु जीवन हना वयाच्वंगुलिं नं दलित जाति थःगु हकहित व सामान्य मान्यताया खँय् सयेके सीके मखंगु खः । आः ई हिले धुंकूगु दु । जनमानसय् शिक्षाया प्रभाव दया वःलिसे मनुखं खः मखु सीकेगु ज्ञान दयावःगु दु । थुगु चेतनायात दलित मुक्तिया बांलाःगु शुरुवात धायेफु । थुकियात निरन्तरता यिबा वनेमाः । आः देशय् जातीय समानताया हक प्रत्याभूति जुइधुंकाः जिपिं तःधं जिपिं चीधं धायेगु हक सुयातं मदु । देशय् हा कयाच्वंगु सामाजिक व आर्थिक पक्षया रुढीवादयात रुपान्तरण यानाः हे सकल वर्गया हितया पक्षय् गणतन्त्रयात स्थापित यायेमाः अन्तर्राष्ट्रिय क्षेत्रं मान्यता बियातःगु मानव अधिकारयात छ्यलाबुलाय् हयाः संसारया सकलें मनू उथें खः धइगु भाइचाराया भावना विकास याना यंकेमाः । थौं नं गांगामय् दलित धाःपिंत तुं मथीकेगु देगलय् दुत मछ्वयेगु च्वय्या जातिपिं नापं तयाः सामाजिक ज्याखँय् दुमथ्याकेगु थेंज्याःगु अभद्र ब्यवहार कायम जुयाच्वंगु दनि । थौंया नीछगूगु सदीइ छम्हं मेम्हेसित ग्वाहालि बियाः सकसितं समान हक अधिकार दयाः समान हक हितया ज्याखँय् सकस्यां समान उपभोग याये दयेमाः । थुगु अन्तर्राष्ट्रिय मान्यतायात न्हूगु संविधानय् दुथ्याकेमाः । आः न्ह्यानाच्वंगु संविधान सभाया बैठकं मुलुकयात न्हू कथं न्ह्याकीगु खँय् सकलें एकमत जुइगु खःसा सकल आदिवासी जनजाति मिसा मधेसी व दलितया हकहित अधिकारया खँय् नं क्वातुक सः तयेमाः । थुगु खँय् पुलांगु अवधारणा तयाः जनजाति व दलिततय्गु प्रति संवेदनशील मजूपिं सभासदतय्त पीडिततय्सं नं सदनय् सः तयेमाःगु दु । दलित भोटं त्यानावंपिं सभासदतय्सं नं संविधानसभाय् थःपिनि हकहितया खँय् बः बीमाःगु दु । यदि अथे मजूसा आः दलितया कोटा क्वपाला बिउ थें कन्हय् नं उमित हेपे यायेगु थ्व सामाजिक प्रथा कायम तुं जुयाच्वनीगु खतरा दु ।",http://www.nepalmandal.com/content/494.html
धुन्या देशया - सुरक्षाया प्रतीक व प्राचीन साँस्कृतिक धरोहर ,"Posted on Sun Dec 28, 2008  3:51 am NST","नेपालमण्डलया प्राचीन महानगर कान्तिपुरया मानवसभ्यताया छगू मौलिक साँस्कृतिक अस्तित्व खः- धुन्या । मानवसभ्यता विकास, अनया वास्तुकला व साँस्कृतिक गतिविधिं हे क्यनाच्वंगु दइ । येँया प्राचीन स्वीनिगू त्वालं ज्यापु त्वाः नामं प्रशिद्धि कयाच्वंगु दु । देय्या सभ्यताया प्रतीक संस्कृति नं ज्यापुतय्सं हे म्वाका वयाच्वंगु दु । थुकी नेपाःया सम्पर्ूण्ा नेवाः समाजया प्रतिनिधित्व नं साँस्कृतिक रुपं ज्यापुतय्सं हे यानावयाच्वंगु दु । थथे नेवातय्गु हे इज्जत धस्वाइगु साँस्कृतिक अस्तित्व मध्ये छगू खः - धुन्या । धुन्या भतिचा चाःतूगु चिपुगु तारुजातया पंकथिइ थीथी न्याता रंगया कापः, निगू च्वाम्वः, घंगलां छाय्पियाः दयेकातःगु जुइ । देशय् सुनानं आक्रमण याःवःसा थ्व हे धुन्याया न्ह्यःने तयाः माधिमे, भुस्या, कयपु, घौ बाजं नापं थानाः त्वाःत्वालं ल्याय्म्हत देश सुरक्षाया निंतिं पिहां वइगु खः । धुन्या भैरव व अजिमाया प्रतीक नापं पंचतत्वया प्रतीक खः । थुकियात चाःहिकल धाःसा पञ्चमहाभयपाखंे देशया सुरक्षा जुइ धकाः आतक नं आदिवासी ज्यापुतय्सं परम्परा न्ह्याका वयाच्वंगु दु । राष्ट्रिय पर्व, जात्रा, साँस्कृतिक व सामाजिक गतिविधिइ धुन्या चाःहीकेमाः । दैवीशक्तिया प्रतीक जूगुलिं धुन्याया च्वाम्वया रंग न थीथी कथं दु । झिंनिदँय् छकः जक धुन्या चाःहिकेगु स्यनी । धुन्या चाःहिकेगु वा धिमे थायेगु ज्या वलातय्गु झवलय् ज्यापुया काय्मचातय्त जक स्यनी । 'धु'या अर्थ ताःहाकःगु 'न्या'या अर्थ न्याता -न्याता रंगया झल्लर) जुयाः धुन्या जूगु धायेगु याःसां धुन्याया बारे विस्तृत अध्ययन याये ल्यं हे दनी । धुन्याया अर्थ प्राचीन नेपालया राष्ट्रिय ध्वाँय् कथं नं ब्वयेका वयाच्वंगु दु । धुन्या स्वीनिगू ज्यापुत्वाः दक्व थासय् मदु । आतकया धुन्या चाःहिका वयाच्वंगु ज्यापु त्वाः कथं झिंन्हय्थाय् जक धुन्या दु । थुपिं दक्वं थःने भेगय् लाः, क्वने भेगय् धुन्या मदु । थुकी मध्ये मरुबही, ओमबहाः, न्यत, वंघः व वंतुया धुन्याया च्वाम्वः छगू हे कथं ज्वःमलाः । गनं गनं त्वा बाया वनाः धुन्या नं थपे जूगु दु । उकिं यानाः आः झिंगुथाय् धुन्या चाःहिकेगु याः । धुन्या प्राचीन नेपालया राष्ट्रिय ध्वाँय् खः । राष्ट्रिय साँस्कृतिक धरोहर ख । नेवाःतय्गु अस्तित्व खः । ज्यापुतय्गु म्हसीका खः । ऐतिहासिक महत्व दुगु थ्व धुन्यायात म्वाका तयेत नेपाःया दक्व जाति, आदिवासी, जनजाति नापं नेपाल सरकारं देशया गौरवकथं नाला संरक्षण यायेमाः ।",http://www.nepalmandal.com/content/507.html
नारां मखु ब्यवहारं क्रान्ति यायेमाः ,"Posted on Mon Dec 29, 2008  3:09 pm NST",- झिदँ तक सशक्त संघर्ष यानाः गामं शहरय् वयाः बहुलदलवादी पार्टीत नाप सम्झौता यानाः चुनाव त्याकाः सत्ताय् वःम्ह नेकपा (माओवादी) पार्टीं सत्ता संचालन यानाः पार्टीया नीति सिद्धान्त व जनताया चाहना कथं ज्या यायेगु प्रतिबद्धता यानावःम्ह क्रान्तिकारी नेता प्रचण्ड आः वयाः आक्रोशित व निराश जुयावःगु खनेदु धइगु अनुमान जुयाच्वंगु दु । वंगु मंसीर २२ गते चितवन व धनगढीया विशाल जनसभाय् माओवादी पार्टीं नं जनताया भावना व चाहना अनुसारया ज्या यायेगु बातावरण मदुगुलिं सत्ताय् च्वनेगु वा मच्वनेगु धइगु खँय् दुविधा जुयाच्वंगु खँ प्रचण्डं जनताया न्ह्यःने हे सार्वजनिक रुपं धयादिल । विशाल सभाय् थ्व नं धयादिल कि न्हापा न्हापा देय् स्यंकाच्वंिपं सामन्ती व विदेशी शक्ति तत्वत खः । थ्व निगू शक्तियात ध्वस्त याये मफुतले देश विकास व जनताया कल्याण जुइ मखु धकाः धयाः जनताया सहानुभूति कयाच्वंम्ह माओवादी कम्युनिष्ट पार्टी खः । न्हापा एमाले नं झापाय् सशक्त संघर्ष यानाः चर्चाय् वःगु पार्टी खः । एमाले पार्टी नं संघर्षया नीतियात त्याग यानाः बहुदलीय पद्धितं देय् व जनताया कल्याण यायेगु धइगु नीति ज्वनाः चुनाव हे त्याकाः सत्ताय् थ्यनेधुंकूगु पार्टी खः । तर लिपा वनाः थ्व पार्टी नं जनताया इच्छा व आकांक्षायात पुरा यायेगु हिसाबं न्ह्याः मवँसे कुसी मोहलय् जक अप्वः फँसे जूगुलिं जनता केन्द्रित राजनीति यायेगु त्वःताः विदेशी शक्तियात लय्तायेकेगु राजनीति शुरु याःगु कारणं जनतां नं एमालेयात विश्वास यायेगु धमाधम म्हो हयाच्वंगु दु । तर एमाले पार्टीं धाःसा जनताया इच्छा व चाहना कथं थःिपंसं ज्या याये मफुगुया मू कारण नोकरशाहीतन्त्र विपक्षी पार्टीतय् घृणित राजनीति व विदेशी शक्तितय् षडयन्त्र खः धकाः द्वपं बीगु मयाः । उकिया अःखः माओवादी पार्टीं धाःसा थम्हं ज्या याये मफुगुया कारण नोकरशाहीतन्त्र सत्ताय् सहभागी जुयाच्वंपिं पार्टी व विपक्षी पार्टीया कुराजनीति खः धकाः सावर्जनिक रुपं हे स्पष्ट भासं धायेधुंकल । अझ ला ज्या याके मबिउपिं बिदेशी तत्व नं खः धकाः खुलस्त रुपं द्वपंबीगु ज्या नं थ्व पार्टीया नेतातय्सं यानाच्वंगु दु । झीगु धापू प्रचण्डया बिचाः गलत खः धइगु मखु । प्रचण्डया खँय् यक्व सत्यता दु । तर खँ छु धाःसां साधारण जनतां तकं मसिउगु खँ मखु कि थ्व देय्या पुलांपिं कर्मचारीतन्त्र धईपं विकासप्रेमी मखु । विपक्षी पाटीया ला धर्म हे जुल सत्तायात असफल यानाः थः न्ह्याः वनेगु । गन तक विदेशी सामन्ती शक्तिया खँ दु उपिं लाअथें हे देश विकासय् पंगः जुईपं जुल । थ्वया अर्थ विदेशीनाप स्वापू क्वातुके हे मजिउ धइगु मखु क्वातुकेमाः तर देय्यात घातक यायेगु हिसाबं स्वापू तयेगु ज्या धाःसा याये मजिउ । झीगु धापू थुलि जक खः । थनया नेतातय्गु संस्कृति हे जुइधुंकल विदेशी शक्ति नाप सम्झौता यानाः देय्यात घात यायेगु व थःगु स्वार्थ पूवंकेगु । थज्याःगु हे नीतियात सामन्ती अथवा दलाल राजनीति धाइ । थज्याःगु घातक सोचं मुक्त मजूतले देय् अन्धकारय् लानाच्वनी । जनतां तःधंगु आशा याःगु खः माओवादी पार्टीं देय् व जनताया कल्याण याइ ला धकाः । तर माओवादी नेतात नं ऐश आराम व सुविधाभोगी जुयावःगु खनाः धाःसा जनता अति हे निराश जुयाच्वंगु दु । माओवादी पार्टीं नं जनता व देशया उन्नति प्रगति याये थाकुल धयागु खँ स्वयम् उकिया अध्यक्ष प्रचण्डया म्हुतुं पिहां वयेधुंकल । शाहवंशीय जुजुयात वांछ्वयाः न्हूगु नेपाः दयेकेगु धकाः फुक्क पार्टी छप्पँ जुयाः आन्दोलन मार्पुत राजतन्त्र चीका छ्वत । तर जुजु मदुगु न्हूगु नेपाःया कल्पना धाःसा अःखः जुयाच्वंगु दु । अथे धयागु छम्ह तानाशाहीवंसां मेम्ह तानाशाही जुइगु म्हगसय् ब्वाँय् वनाः जनतायात अति दुःख कष्ट बीगु कासा जुयाच्वंगु दु । नेतातय्के सामन्ती अवशेष ल्यनाच्वंगु कारणं विचार भावना व प्रतिवद्धता याःसा थ्व फुक्क फय्गं आश्वासन जक जुयाच्वंगु दु । यदि नेतात इमान्दार व नैतिकता दुपिं खःसा नेतातय्सं विचार व नारा प्रचार याये न्ह्यः अति चिन्तन मनन व संवेदनशील जुयाः समग्र पक्ष व ब्यवहारिकतायात ध्यान बियाः जक नारा सार्वजनिक याइ । छाय् धाःसां सकली नेतां म्हुतुं छु धाइ व पूवंकां तुं त्वती । नेतातय्के इमान्दारी व नैतिकताया अभावं यानाः दंगु नारा बियाः जनतायात आकर्षित यायेगु कुतः जक यानाच्वनी । थज्याःगु गलत सोचयात हे सामन्ती सोच धाइ प्रचण्डया आक्रोशित व निराशाया भाषणं जनताया मन त्याके मफयाच्वंगु दु । जनता खालि सिद्धान्तनिष्ठ कर्तब्यनिष्ठ जनताप्रति जिम्मेवारी बहन याईपं नेतायात जक ययेकाच्वनी । भिंगु गुण दुपिं नेतातय्सं जक देशय् शान्ति विकास अमन चयन हयेगु कुतः याइ । आन्दोलन-२ पाखें वःपिं नेतातय्सं नं जनतायात प्रतिकुल जुइगु ज्या यानाच्वंगु खनेदु । शान्ति मखु अशान्ति विकास मखु विनाश जनतायात सेवा बीगु मखु पीडा बीगु जक राजनीतिक खेल जुयाच्वंगु खनेदु । यदि धाथें सच्चा क्रान्तिकारी खःसा क्रान्तिया शुरुवात थःगु छेँनिसें शुरु याना यंके फयेकेमाः । छेँया परिवारयात सामन्ती शैलीया जीवन त्याग याकाः साधारण जीवन पद्धति नाला कायेकेमाः । विश्वया ततःधंपिं नेतातय्सं साधारण जीवन उच्च विचारया विकास यानाः देय्या विकासं जनतायात सभ्य याना यंकी । झीथाय्या नेतात धाःसा सत्ता प्राप्त मजूतले क्रान्तिकारी जुयाच्वनी । जब सत्ता प्राप्त जुइ न्हापाया बचनयात ल्वःमंकाः सामन्ती स्टाइलया जीवन बिते यानाच्वनी । थज्याःगु शैलीं यानाः हे विदेशी शक्ति प्रलोभन क्यनाः फँस यायेगु खः । थथे जुयाः हे विपक्षी पार्टी जक मखु जनतां नं असहयोग याइगु खः ।,http://www.nepalmandal.com/content/525.html
मंकाः आन्दोलनया पंगः ,"Posted on Mon Dec 29, 2008  3:30 pm NST","- प्यक्वः न्याक्वःया गृहकार्य लिपा नेपाल संवत् ११२९ थिंलाथ्व ६ विहीवाः कुन्हु नेवाःतय् थीथी खलः पुचःत जानाः नेवाः स्वायत्त प्रदेश हयेगु निंतिं नेवाः स्वायत्त राज्य संघर्ष समिति नीस्वंगु सकसिनं हे सिउगु हे खँ खः । नेवाःतसें थुकथं संघर्ष समिति नीस्वनाः संघर्षया ज्याझ्वः पित बिउगु निक्वःगुखुसी जुइमाः । न्हापा २०५५ सालय् तत्कालिन येँ महानगरपालिकाय् केशव स्थापितया मेयरया नेतृत्वय् नेकपा एमालेया बहुमत सहित टिमं नेपालभाषायात नं नगरपालिकाया छ्यलाबुलाया भाय्क थं हानं मान्यता बिउगु निर्णयया विरुद्ध सर्वोच्च अदालतय् मुद्दा तयेवं नेपालभाषाया अधिकारया नितिं नेपालभाषा संघर्ष समिति नीस्वंगु खः । तर नेपालभाषा संघर्ष समिति व आःया नेवाः स्वायत्त राज्य मंकाः संघर्ष समितिया उद्देश्य व उकी दुथ्याःगु संघसंस्थाया संरचना अवश्य नं पाः । आः नकतिनि नीस्वंगु संघर्ष समितिया उद्देश्य नेवाःतय्गु स्वायत्त प्रदेश दयेकेगु खः । नेवाःतय्गु थासय् नेवाःतसें हे शासन याये दयेमाः धकाः नेवाः स्वायत्त प्रदेशया वकालत जुयाच्वंगु खः । थ्व सवाल नेवाःतय्गु राजनीतिनाप प्रत्यक्ष सम्बन्ध दइगुलिं नेवाः राजनीतिक इस्यु ल्ह्वनेत सक्रिय जुयाच्वंगु नेवाः देय् दबू, नेवाः देय्गुथि नेपालमण्डल व नेवाः जागरण माच स्वतन्त्र नेवाः पुचःत जक मखु राजनीतिक पार्टीया भातृ संगठन कथं नेवाः समुदाय दुने क्रियाशिल नेकपा (एमाले)या जातीय संगठन नेपाल लोकतान्त्रिक नेवाः संघ, नेकपा (माओवादी)या जातीय मोर्चा नेवाः राष्ट्रिय मुक्ति मोर्चा व जनमोर्चाया नेवाः मुक्ति मंकाः दबू नं दुथ्याः । नेवाःत जक जानाः नेवाः सः ल्ह्वनेत क्रियाशील नेपाः राष्ट्रिय पार्टी नं थ्व संघर्ष समितिइ दुथ्यानाच्वंगु दु । थुकथं नेवाः राजनीतिइ क्रियाशील फुक्क धइथें संघ-संस्थात जानाः थ्व संघर्ष समितिं तत्कालिन मू ज्या धइगु न्हूगु संविधान च्वयेगु ज्या शुरु जुइबलय् नेवाःतय्गु चाहना कथं नेवाः राज्य सुनिश्चित यायेगु नितिं संविधानसभायात दवाव बीगु खः । थ्व हे सन्दर्भय् वंगु थिंलागा दशमि पुस ७ गते कुन्हु येँया राष्ट्रिय सभागृहय् संघर्ष समितिपाखें थःगु अवधारणा सार्वजनिक यायेगु घोषणासभाया ज्या जुल । छगू कथं थ्व सभा संघर्ष समितिया मूल्यांकनय् सफल नं जुल जुइ । वंगु येँयाः पुन्हिबलय् कुमारी खः जात्राया इलय् जूगु नेवाः प्रदर्शनय् संघर्षया नेतृत्व यायेत मथ्यंपिं खलः पुचःत जानाः नेवाः स्वायत्त प्रदेश दयेकेत संघर्ष समिति स्वंगु ज्याया अविश्वासपूर्वक चर्चा इन्टरनेटय् जुयाच्वंगु नं खना । तर संघर्षयात निश्चित उचाइलय् तक थ्यंकेत संघर्ष समितिपाखें मंकाः ज्याझ्वः यायेबलय् पूर्व होशियारी क्यनेमाःगु खनेदु । थ्वया न्ह्यः थ्व संघर्ष समिति हे दुथ्याःगु खलः पुचःत जानाः स्वशासनया नितिं गणतान्त्रिक मोर्चा नीस्वंगु खः । थुगु मोर्चाया उद्देश्य नेवाःतय्गु स्वशासन व गणतन्त्र पलिस्था यायेगु खः तर छगू निगू ज्याझवः यानाः थ्व मोर्चा सक्रिय जुइ मफुत । गणतन्त्र पलिस्था जुइधुंकाः थ्व मोर्चाया बच्छि ज्या क्वचाःगु खः ला धइथें च्वंक थ्व मोर्चा तनावन । थ्व संघर्ष समितिइ दुथ्याःगु फुक्क खलः पुचःत मध्यय् स्वंगू खलःत राजनीतिक पार्टीया भातृ संगठन कथं ब्वति कयाच्वंगु दुसा छगू राजनीतिक पार्टी व स्वंगू स्वतन्त्र संगठनत खः । वाम विचारधाराया पुचःतय्गु बाहुल्यता दुसां प्रजातान्त्रिक कांग्रेस नेवाःतय्त कःघायेगु नितिं कांग्रेसया जातीय संगठन मदुगुलिं गणतन्त्र व नेवाः प्रदेशया सार्वजनिक रुपं वकालत याना वयाच्वंम्ह कांग्रेसी नेता भीमसेनदास प्रधानयात छम्ह सल्लाहकार कथं घोषणासभाय् न्ववाकेगु ज्या जूगु खः । उकिं थ्व फुक्क खलः पुचःया राजनीतिक संस्कार चरित्र ज्वःमलाःसां नेवाः इस्यूया निंतिं मंकाः संघर्ष यायेगु प्रतिवद्धता ज्वनाः छप्पँ जुइगु निंतिं संघर्ष समिति नीस्वंगु खः । स्पष्ट खँ ला थ्व खः कि छगू जक राजनीतिक दल वा छगू जक नेवाः संगठनं जक नं नेवाः स्वायत्त प्रदेश हये मफइगु खंगुलिं हे थुकथंया थीथी नेवाः संगठनत छप्पँ जुयाः संघर्ष समिति नीस्वने माःगु खः । उलि जक मखु कि नेवाः स्वायत्त प्रदेश हयेत संघर्ष समितिइ दुथ्याःगु संगठन व उगु संगठनया कार्यकर्तात जानाः जक नं थौंया अवस्थाय् नेवाः स्वायत्त प्रदेश हयेगु खँ तापाःनि । गबलय् तक बहुसंख्यक स्वनिगःया नेवाःतसें झीत झीसं हे शासन याइगु व्यवस्था कथं संघीयताय् आधारित नेवाः स्वायत्त प्रदेशया महसुस यानाः सतकय् वयेगु नितिं थः थम्हं तुं प्रोत्साहित जुइ मखु । नेवाः जनता जाःसा जक नेवाः प्रदेश हये फइगु थौंया वास्ताविकता खः । नेवाः जनतायात जायेत क्वाकेगु वातावरण दयेकेगु ज्या जक थ्व संघर्ष समितिं याइगु खः । थुगु संघर्ष समितिं गुलि नं संघर्षया ज्या याइ उगु संघर्षया ज्या तिप्यंकेगु निंतिं संघर्ष समितिइ दुथ्याःगु संगठनतय् दथुइ धेंधेंबल्लाः यानाः ज्या यायेगु ला बांलाःगु हे खँ खः तर थुगु मंकाः संघर्ष समितियात छ्यलाः थःगु संगठन विस्तार यायेगु मतिइ तल धाःसा नेवाः गणतान्त्रिक मोर्चा दथुइ हे दुर्घटनाय् लाः थें थ्व नं लाइ । उकुन्हु सभागृहय् जूगु ज्याझ्वलय् न्ववाःपिं संघर्ष समितिइ दुथ्याःगु संगठनया नेतातसें नेवाः आन्दोलन यात उर्जा बीगु खँ तयेगु स्वयां थःथःगु संगठनया भजन हालेगु माच कथं छ्यःगु नं खने दत । थ्व छगू कथं मंकाः रुपं संघर्ष यायेगु अनुभवया कमी वा मनय् पाप मतसे थःगु खँ तयेगु झ्वलय् जूवंगु गल्ती नं जुइफु । थुज्वःगु खँय् मंकाः संघर्ष समितिया घटक पुचःतय्सं लिपा लिपाया ज्याझ्वलय् बिचाः तःसा मंकाः संघर्ष समिति गुगुं दुर्घटनाय् मलासे न्ह्याः वने फइ ।",http://www.nepalmandal.com/content/526.html
हाकनं प्रेसयात हे प्रहार ,"Posted on Tue Dec 30, 2008  2:54 pm NST",- तानाशाही ब्यवस्थां जक प्रेसयात थीथी कथं दमन यानाच्वनीगु खँ वयाच्वंगु खः । तर आः वयाः अथे जक मखुसें गणतान्त्रिक ब्यवस्थाय् नं प्रेस स्वतन्त्रतायात कुण्ठित यायेत स्वइगु जुयाच्वन धइगु खँ थौं थःपिनि ल्हातय् सत्ता दुगु आधारय् गुण्डागर्दी क्यना जुईपं छुं मनूतय्गु गतिविधिं क्यना बिउगु दु । सत्तासीन माओवादीया हे मजदूर यूनियनपाखें मजदूरतय्त शोषण जुल धकाः आः नकतिनि हिमाल मिडियाया ज्याकुथी याःगु आक्रमण थुकिया लिपांगु दसु खः । हिमाल मिडियाय् जूगु आक्रमण विरुद्ध पत्रकार जगत निरन्तर आन्दोलनय् लगे जुयाच्वंगु हे इलय् कान्तिपुरया पूर्वात्र्चल क्षेत्रीय प्रकाशन नं प्यन्हु न्ह्यवंनिसें बन्द याना बिउगु दु । वास्तवय् प्रजातन्त्र व स्वतन्त्र प्रेस धइगु छगुलिं मेगु पुरक हे धाःसां जिउ । गन प्रेस स्वतन्त्रता दइ मखु अन प्रजातन्त्र नं दु धाये फइ मखु । तर समाचार प्रकाशनयात कयाः वा थःपिनि स्वार्थ पूमवंगु खँयात कयाः थुकथं मिडिया हाउसय् आक्रमण यायेगु श्रमजीवी पत्रकारतय्त दुत तकं मछ्वसे पिने हे तया तयेगु व प्रेस लिसें सम्बन्धित मनूतय्त तकं ज्याय् दुमछ्वसें दुःख बीगु धइगु छगू ल्याखं अराजनीतिक गतिविधि ला खः नापं उच्छृंखल व तानाशाही प्रवृत्ति नं खः । खः अन दुने च्वंपिं छुं मजदूरत पीडित जूगु दु । अन दुने पत्रकारतय् ज्याला मगानाः थीथी कथंया संघर्ष यानाः असन्तोष ब्यक्त यानाच्वंगु नं खः । तर मिडियापाखें पिहां वयेमाःगु प्रकाशनयात हे बन्द याना बीवं समस्या धाःसा ज्यनी मखु । अज्याःगु समस्या ज्यंकेगु निंतिं थीथी कथंया वैकल्पिक उपाय नं मालेफु । तर थन माओवादीया भातृ संगठनं सरकारयात हे मिछंके कथं ज्या यानाः क्यनाच्वंगु दु । पत्रकार जगतयात जुयाच्वंगु थीथी कथंया समस्यायात पत्रकार जगत स्वयमं हे समाधान यायेमाःगु खः । पत्रकार वा प्रेस जगत धइगु तसकं मर्यादित पेशा खः । प्रेसं गबलें ल्वाभः ल्ह्वनी मखु । प्रेसं कुस्ती नं म्हिती मखु । गलत विचार प्रचार यात धाःसा उकिया खण्डन नं प्रेसं यायेमाः । हिमाल मिडियाय् माओवादीया भातृ संगठनं हेआक्रमण याःगु खँयात कयाः प्रधानमन्त्री नं जुयाच्वनादीम्ह माओवादी अध्यक्ष प्रचण्डं थ्व ज्याय् संलग्न अपराधीतय्त कारवाही यायेगु जुइ धकाः ला आश्वासन बियादीगु दु । तर व्यवहारय् धाःसा उकथंया गतिविधि क्यनादीगु मदुनि । बरु उमित गथे जिल अथे यानाः बिसिके छ्वयेगु कथं यल जिल्ला प्रशासनय् हाजिर याये हयाः नं आः वयाः उपिं उगु इलय् छुं छगू अमूर्त होटेलय् उद्योगपतितनाप वार्ताय् दुगु व उगु आक्रमणय् थःपिं संलग्न मदु धइ कथंया नक्कली स्पष्टीकरण बीगु ज्या यानाच्वंगु दु । थ्व ल्याखं वर्तमान प्रेस जगतयात जूगु आक्रमण प्रति प्रधानमन्त्री पुष्पकमल दाहाल प्रचण्डं हे छु यायेगु धकाः धाये मफुगु अवस्थाय् लानाच्वंगु दु । थज्याःगु इलय् प्रधानमन्त्री थेंज्याःगु मर्यादित पदय् च्वनाच्वंम्ह मनुखं यदि थम्हं धयागु खँ पूवंके मफइगु खःसा प्रधानमन्त्री पदं राजीनामा बीमाः । जिम्मेवार ब्यक्तितय्सं कि बचन हे बी मजिउ कि त बचन बीधुंकाः उकियात पूवंकेमाः । थौं हिमाल मिडियाया यलय् च्वंगु ज्याकुथी माओवादी मजदूरतय्सं हिंसात्मक तरिकां याःगु आक्रमण विरुद्ध नेपाल पत्रकार महासंघ सतक आन्दोलनय् सरिक जुयाच्वंगु ई खः । सरकारं छझाः वार्ता यानाः नेपाली पत्रकार जगतया माग प्रति तालतुल यायेत नं स्वयाच्वंगु दु । तर सतक आन्दोलनय् कुहां वयेधुंकूपिं पत्रकारत आः थःपिनि संस्थाय् थुकथं गबलें हे आक्रमण जुइ मखुत धइगु ग्यारेन्टी मदुतलेया लागिं निरन्तर संघर्ष व वार्ता न्ह्याकां तुं च्वनेमाः । हडताल यानाः कान्तिपुरया पूर्वात्र्चल संस्करण पिहां वये मफुगुलिं लाखौं पाठक विज्ञापनदाता नापं सूचनाया अधिकारकाये मखंिपं सर्वसाधारण तम्वयाच्वंगु दु । तर सरकारं वार्ता यानाः नं पत्रिका पिकायेकेगु व्यवस्था याना बीमफु । छगू त्वह दयेवं प्रेस हे बन्द यायेगु प्रवृत्ति बांलाःगु मखु । थौं माओवादीं अथे हे यानँच्वंगु दु । म्हिगः जंगलय् च्वनाः जनयुद्ध यानाच्वंगु इलय् उमिके खने दुगु जंगली प्रवृत्ति थौं नं कायम दनि । सत्ताय् थ्यनेधुंकाः नं पुलांगु संस्कार त्याग याये मफुनि । अथे जुयाः हे थःगु गतिविधिं थः हे लज्जास्पद जुइमाःगु स्थिति ब्वलनाच्वंगु खः । पत्रकार ख्यलय् जूगु प्रहार विरुद्ध थौं सतकंनिसें सदन तकं क्वानाच्वंगु दु । सभासद्तय्सं हिमाल व कान्तिपुर पब्लिकेशनय् जुयाच्वंगु आक्रमणया विरोध यानाच्वंगु दु । सरकारया ध्यानाकर्षण यानाच्वंगु दु । तर न्हाय्पं मताःम्ह सरकार वा मिखां मखंम्ह सरकार जुयाच्वंगु कारणं खइ सदनय् थ्वःगु सः नं तायाच्वंगु मदु । ततःधंगु राजनीतिक पार्टीत म्हिगः गथे खः अथेहे भागबन्दाया राजनीतिइ जक तक्यनाच्वंगु कारणं थौं न राजनीति स्पष्ट ढंगं न्ह्यायेफुगु दु न त जनजीविकाया सवालय् हे मौलिक परिवर्तन हयेफुगु दु । झिंप्यंगू संसदीय समिति नीस्वनाः नं उकिया नेतृत्व याईपं सभापतितय्गु ल्यज्या याये फयाच्वंगु मदुनि । देय्या हीतय् ज्या यायेगु खःसा सरकारं थज्याःगु हाथ्यात सामना याना वने फयेकेमाःगु खः । खाली विदेशीया इसाराय् चले जुइगु प्रवृत्तिं नेपाःयात ताः ई तक सार्वभौमसत्ता सम्पन्न याना तइ मखु । छन्हु छन्हु यानाः बुलुहुँ थ्व देश परमुखापक्षी जुइ मालेफुगु खँयात ध्यानय् तयाः थःगु देश दुने खने दुगु सेना समायोजन नापं थीथी समस्यायात उचित ढंगं सरकारं समाधान याये फयेकेमाः । मखुत धाःसा आः थें थीथी राजनीतिक पार्टीं सेना दयेका हयेवं समस्या नं ब्वलनेफु । उकिं प्रेस जगतयात खनेदुगु थुगु मारयात सकल राजनीतिक पार्टी व मानव अधिकारवादीतय्सं नं गम्भीर जुयाः स्वयाः क्यनेमाः ।,http://www.nepalmandal.com/content/538.html
बिदा देय् नेपाः ,"Posted on Tue Jan 13, 2009  2:49 pm NST","- याः हू… । थौं बिदा हं ह्वाउ क्या मज्जा ! धाधां मचा तिंतिं न्हुयाः प्याखं हुली । थौं छुकिया बिदा हं आम्थे तिंतिं न्हुयाः प्याखं हुलेत ? थौं यःमरी पुन्हिया बिदा, कन्हय् शनिवारया, कंस फष्ट शन डेया बिदा, उखुन्हु मुस्मांतय्गु ईदया बिदा, हाकनं निन्हु स्वन्हु स्कुल वनेमानि हाकनं (छ्यं उसिउसि यानाः लुमंके भनं) सँय्तय्गु नखः तमु ल्होछारया बिदा क्या मज्जा ह्वाउ !  धाधां हानं प्याखं हुली । जि पक्क मचाया पहः खनाः । घौछि वाताहां च्वना । थ्व छु जूगु हां झीथाय् ? न्ह्याबलें बिदा न्ह्याबलें बिदा । निन्हु मपाः बिदा । मोहनि नखः, स्वन्ति नखः, घ्यःचाकु संल्हू, यःमरी पुन्हि, ल्हुति पुन्हि, येँयाःपुन्हि, यलय् मतयाः, बुंगद्यः जात्रा, शिवरात्री मेला, बुढानीलकण्ठ मेला, ऋषिपंचमि, तिज, श्री कृष्ण मेला, माघे संव्रुान्ति, श्रीपंचमि, गाई जात्रा, शहिद दिवस, गौरा पर्व, कुशे औशी, फागु पूर्णिमा, प्रजातन्त्र दिवस, नारी दिवस, तमु ल्होछार, सोनम ल्होछार, बकर इद, वि्रुशमश छू छु का । हाकनं गबलें मास्टर सीगुया बिदा गबलें विद्यार्थी सीगु, अपहरण याःगु मोटरसाइकल आक्सीडेन्ट जुयाः मनू सीगुलिं चक्का जामया बिदा । क्या मज्जा का मास्टरतय् नं । छगू छगू त्वहः चिनाः बिदा बिल । थन मौबौपिनि कमाई मदयाः प्यनय् आफ्वःस्वां ह्वःगु सुनां खंगु मखु । छि आमथे हालां छु याये… । कलातं खँ त्वाःथलेत स्वइ । महालां छु याये ले  ? कमाई दुगु मखु न्हिं हे उलिमछि खर्च माः । हाकनं स्कुल बिदा जूगुया ध्यबा मकाइगु नं मखु । लछिया द्वलंद्वः ध्यबा पुलेमाः । मस्तय्त खर्च उतिकं हे माः । बिदा जुल कि ला झन थ्व माल व माल धकाः दुःख बीगु । गबलें नये माल, गबलें व न्यायेमाल थ्व न्यायेमाल अले म्वाःल ला ध्यबा गन काः वनेगु ? ख ला खः… । कलातं छ्यं संकाः सहमति क्यनी । अय्सां छि छम्ह हालां छु याये । थन नेता धाःपिं फुक्कं खुँया खँ लात । अले छु माल दक्वं धुँ जुइत ? मखु थ्व लोकतन्त्र धइगु छु खः हां ? लोक… धइगु समाज मखु ला ? तन्त्र धइगु छु ? थःपिनि यत्थे यायेगु मनपरी तन्त्र लाकि छु हां ? न्ह्याम्हेस्यां न्ह्यागु नं याये जिउ ला ? गुम्हेस्यां मोटरं क्यलाः सीम्ह मनूयात शहिद घोषणा यायेमाल, क्षतिपूर्ति बीमाल धकाः चक्का जाम याइगु । गुम्हं तलब बढे यायेमाल, मत स्याःगुया विरोध, लः मवःगुया विरोध लँय् बँपसः मतयेकूगुया विरोध आदि इत्यादि न्ह्याग्गु याःसां बन्द अले बिदा जुइ, स्कुल नं बन्द ! लोककल्याणया निंतिं भिंगु ज्या यायेगु वा समाजया निंतिं छुं नं तःधंगु ज्या यायेया निंतिं छन्हु बिदा बीगु बांलाःगु खः धाये । छम्ह व्यक्तिया छगू छगू मागयात कार्यान्वयन याये माल धकाः हाल धायेवं बिदा बीगु गन तक उचित खः ? झीगु देय् प्यंगू जात स्वीखुता वर्णया जनता दुगु देय् धाइ । हाकनं थन मेमेगु देय्या जनता नं वयाच्वंगु दु । व फुक्कसिया छगू छगू जक माग याःसां न्हिं छन्हु छगू छगू उत्सव, पर्व लाना हे च्वनी । अले न्हिंन्हिं हे बिदा बिया वनेगु खःसा छु जुइ ? ३६५ दिनय् ३६५ दिन हे बिदा बीगु ला ? अले झीगु देय् बिदाया हे बिदां जाःगु देय् मजुइ ला हमिलय् गनं मदुगु देय् 'बिदा देय् नेपाः' धइगु नां तये माल लाकि छु ? का थिनंनिसें धाये 'बिदा देय् नेपाः !' थनिनिसें बिदा काये मदुपिंत नं बिदा माल धकाः जोडदार माग तये । थिनंनिसें जिमित नं बिदा माल मखुसा आन्दोलन याये । 'जय् बिदा देय् नेपाः ! दक्वसितं बिदा दये हे माः ।' मखुसा नेपाल बन्द ।",http://www.nepalmandal.com/content/658.html
थिमिया बिस्काः जात्रा ,"Posted on Wed Apr 22, 2009  8:04 pm NST","- येँ, यल व ख्वपलिसे स्वाःगु थिमि देय् सलसः दँ पुलांगु ऐतिहासिक परम्परागत जात्रा नखः चखः संरक्षण याना तयेगु ज्याय् न्ह्यःने लानाच्वंगु दु । स्यंगु आधुनिकता सिबें मस्यंगु पुलांगु जीवन शैली जात्रा व नखःचखः तसकं यइपुसे व न्ह्याइपुसे च्वं धयागु मान्यतां थिमि पिनेया मनूतय्सं तकं थिमिया बिस्काः जात्रा अतिकं यः । थ्व जात्रा दँय्दसं चैत्र ३० गते निसें शुरु जुयाः बैशाख २ गते क्वचाइ । जात्रा चैत्र ३० गते निसें शुरु जुइगु खःसां छवाः न्ह्यः हे थुकिया तयारी शुरु जुइ । मध्यपुर थिमिया स्वीनिखः द्यःया बिस्काः जात्राया नामं नांजाःगु थुगु जात्रायात थिमिया सिन्हः जात्रा नं धाइ । थिमिया थ्व बिस्काः जात्राय् द्यः जात्रा याईपं द्यःत थिमि नगदेश व बोडेया त्वाःत्वालय् दयेकातःगु देगःया द्यःपिनिगु नं जात्रा याइगु चलन दु । चैत्र ३० गते जात्रा शुरु जुइगु दिंकुन्हु गुसिं छ्वयेकेगु दिं धाइ । थुकुन्हु त्वाःत्वालय् च्वंगु देगः न्ह्यःने सिँ च्याकाः द्यःयात पुजा याइ । थुकुन्हु विशेष यानाः थिमिया लाय्कू न्ह्यःने नगदेशया गुथियािपं मनूत वयाः गुसिँ छ्वयेकेगु ज्या याइ । सिद्धिकालीइ नं थथे हे याइ । थुकिया निंतिं माःगु सिँ न्हापा लाय्कुलिं छ्वया हइगु खः । थ्व हे दिनय् थिमिया ज्याथम्ह मनूया छेँय् बालकुमारी द्यःया तिसा जात्रा यानाः  देगलय् तिसां छाय्पी । अथे हे त्वाःत्वाःया देगलय् मूलम्ह द्यः ब्वइ । थुकुन्हु सुगांद्यः विष्णुवीरया द्यः ब्वये यंकीगु जात्रा नं उतिकं न्ह्याइपुसे च्वं । चान्हसिया जात्रा : बैशाख १ गते याइगु जात्रायात चान्हसिया जात्रा नं धाइ । थुकुन्हु थिमिया लाय्कुली दुने मूलम्ह द्यः बालकुमारीयात तलेजुं पिकयाः जात्रा याइगु जूगुलिं थुकियात चान्हसिया जात्रा धायेगु याः । थुबलय् बाल कुमारी कुहां बिज्याकी । अनंलि क्वाछेँ द्यः हिचु द्यः व अजिमा द्यःयात नं जात्रा यानाः क्वाछेँय् हयाः चाःहीकाः लिहां वइ । थुगु जात्रायात चान्हसिया जात्रा धाइ । थ्व चान्हसिया जात्रा स्वयेत स्थानीय मनूतय्सं थःथःगु छेँनं चिलाख च्याका वइ । थ्व जात्रा सिधयेधुंकाः बहनीसिया जात्रा शुरु जुइ । बहनी करीब ५ बजे निसें जात्रा शुरु जुइसा दकलय् न्हापां विष्णुवीर सुगा द्यः या जात्रा जुइ । विष्णुवीरया गामय् थीथी द्यःखःत दु । १ गाता गणेश २ वामुने गणेश ३ थासमा गणेश ४ पतसिको गणेश ५ दथुत्वाःया गणेशया विशेष रुपं जात्रा याइ । विष्णुवीरया जात्राया विशेषता धइगु कय्कु वाचा धइगु थासं यंकेत थानाच्वंगु बाजं दिनाः सी बाजं थानाः यंकेगु चलन खः । थ्वया दथुइ सिद्धिकालीया जात्राय् थीथी द्यःखःत ल्ह्वनाः जात्रा याइ । सिद्धिकालीया जात्राय् विशेष यानाः १ राज गणेश २ सिद्धि गणेश ३ गाचा गणेश ४ दिगु गणेश ५ क्वोसिन्हा गणेश ६ दुइन्हा गणेश त्वाःत्वालं ल्ह्वना हइ । थुबलय् थवंथवय् भुइ सिन्हः ह्वलाः न्ह्यइपुकी । सुथसिया जात्रा : कन्हय् कुन्हु बैशाख २ गते सुथय् याइगु जात्रायात सुथसिया जात्रा धाइ । मध्यपुर थिमिया बिस्काः जात्राया मू न्हि थ्व हे खः । थुकुन्हु लाय्कू तलेजुया पःमाःत स्वंगः पालाय् मत च्याकाः नगदेशया सिद्धि गणेशयात इलय् हयेत ब्वनापौ बिउ वनी । नगदेशया सिद्धि गणेशयात बालकुमारीया बिखालखु नं धाइ । थुकुन्हु बैशाख २ गते जात्रा याःिपं द्यःखः दक्व बैशाख २ गते सुथन्हापां थःथःगु त्वालं ल्ह्वनाः चाःहुइकाः बालकुमारीइ थ्यंकी । उगु इलय् बालकुमारी द्यःयात बिउगु बलीया सी दक्व द्यःयात लःल्हाइ । अनं लिपा लाय्कू तलेजुया पःमाःतसें द्यः ल्ह्वंकेत हःपाः बीगु याइ । थुगु हःपाः कथं बालकुमारी द्यः नापनापं मध्यपुर थिमि देय्या दक्व द्यः जात्रा याइ । उगु जात्राय् थःथः हे जक सिन्हः छ्वाकाः वनेगु याइ । थुकी बालकुमारीनिसें धिमे बाजं थानाः दिगुत्वाः तक स्वकः चाःहुइकाः जात्रा याइ । थुगु जात्रायात बालकुमारी थहां बिज्याइगु नं धाइ । अथे हे पुलांगु थिति कथं द्यः जात्रा याइगु जूगुलिं थ्व जात्रा तसकं न्ह्यइपुसे च्वनी ।",http://www.nepalmandal.com/content/1000.html
माघ ३ गते येँय् वने ,"Posted on Tue Jan 13, 2009  3:12 pm NST",- ‌‌आन्दोलन व संघर्षया रुप व रंग थीथी कथं निर्माण जुइगु जुयाच्वन । थौं नेवाः समाजयात जुयाच्वंगु थीथी उत्पीडन व पीडायात कयाः नेवाःत स्वयम् आन्दोलित जुयाच्वंगु ई खः । थ्व झ्वलय् वइगु माघ ३ गते शुक्रवाः नेवाःतय् छगू शक्ति प्रदर्शन कथं राजधानीइ तःजिगु प्रदर्शन यायेत्यंगु दु । थ्व स्वनिगःया आदिवासी नेवाःतय्गु भूमिइ झी नेवाःतय्सं हे शासन याये दयेमाः झीत मेपिं वयाः शासन याइगु स्वीकार्य मजू धइगु स्पष्ट जुयाः थःपिनि मत ब्वयेगु बांलाःगु ई नं खः । थःगु थासय् थःपिंसं हे शासन याये खनीगु गुलि पाय्छिगु खः उलि हे झीत थौं हाथ्या नं वयाच्वंगु दु । आः नकतिनि हे जक परम्परागत रुपं यक्ष मल्लया शासन कालंनिसें पशुपतिइ चले जुयाच्वंगु नेवाःतय् पुजाय् विदेशीं अतिक्रमण याना तःगु विरुद्ध विदेशीयात चीकाः नेवाःतय्त हे पुजा पाठ याकेमाः धइगु माग यानाः न्ह्यानाच्वंगु आन्दोलनं यानाः पुलांम्ह हे भारतीय पुजारीयात प्रतिस्थापन यानाः आन्दोलन थामथुम यायेगु ज्या जूसां नं दीर्घकालीन समाधानया लागिं धाःसा अझ नं नेवाःत स्पष्ट ढंगं दने मालीगु जुयाच्वंगु दु । मेखे न्हियान्हिथं झिंखुघौ लोडशेडिगं सह यानाः अन्धकारय् च्वनेमाःपिं नेपाली जनता नापनापं स्वनिगःया नेवाःत आन्दोलित जुयाच्वंगु दु । उमिगु न्हियान्हिथंया नयेगु त्वनेगु पुनेगु नापं थीथी कथंया समस्या तरे यायेत तकं थाकुइगु स्थिति जुयाच्वंगु दु । अथे जुयाः आः सम्पूर्ण नेपाःमि जनता नापं राजधानीबासी नेवाःतय्सं नं लोडशेडिगं विरुद्ध आन्दोलित जुइमाःगु स्थिति दु । थौं देशय् थीथी कथंया अघोषित संकट ब्वलनाच्वंगु दु । सरकारं विद्युत संकट ला घोषणा यात । तर थन विद्युत नापनापं पत्रपत्रिका व थीथी साचार माध्यमतय्सं समाचार संकलन प्रकाशन व प्रशारण याये मफइगु स्थिति ब्वलनाः साचार संकटया स्थिति वयाच्वंगु दु । तःधंगु व चीधंगु कारखानाय् अलग्ग विद्युत ब्यवस्था याये मफयाच्वंगु कारणं औद्योगिक संकटया स्थिति नं दु । देशय् न्हूगु संविधान निर्माण यायेगु कुतः यानाच्वंपिं सभासद्तय्सं थीथी कथंया माग तयाः सदन अवरुद्ध यायेगु व तराईया पुचःतय्सं आन्दोलन यानाच्वंगु कारणं आः नं देशय् राजनीतिक संकट यथावत दु धाःसां छुं पाइ मखु । थथे थीथी कथं संकट ब्वलनाच्वंगु इलय् हे सत्तारुढ राजनीतिक दलतय्सं धाःसाः स्थानीय निकायया चुनाव याकेगु वा स्थानीय शासनयात क्वातुकेगु निंतिं स्थानीय निकाय गठन यायेगु स्वयां नं थःपिनि पार्टी तःधंकेगु नामय् पार्टी एकीकरण यानाः मेपिंत ध्याकुनय् लाकेगु कासा म्हिताच्वंगु दु । तर तःधंगुपार्टीं तःधंगु गल्ती यात धाःसा देय्यात तःधंगु हे नोक्सान जुइगु कारणं यानाः नं थौं नेपाली जनतां तःधंगु पार्टीया थज्याःगु थीथी कथंया गतिविधि खनाः सशंकित जुया वनाच्वंगु दु । म्हिगः नेकपा (एमाले) नं अथे हे तःधंकेगु नामय् थःगु मौलिक कम्युनिष्ट सिद्धान्तयात तकं त्वःता वंगु कारणं जनविश्वास तनाः वंगु खः । आः नेकपा (माओवादी) नं सरकारय् दुगु हे ल्याखं न्ह्यागु याःसां जीगु कथं थःपिं हे जक तःधं जुइत स्वयाच्वंगु दु । आः नेपाली जनतां तःधंगु सत्ताय् वनेफुगु शक्ति जक चाहे जुयाच्वंगु मखु । गुम्हेस्यां जनजीविकाय् सुधार यायेफइ गुम्हेस्यां नये त्वने खनीगु व नेपाली जनतायात सुरक्षा बी फइगु शासन सत्ता कायम याये फइ अज्याःगु हे जक राजनीतिक शक्ति नेपाली जनतां फ्वनाच्वंगु खः । अथे जुयाः थःगु शासन थःपिंसं हे याये खनीगु स्वशासन झीत मालाच्वंगु खः । यदि राजनीतिक दलतय्सं गथे देशय् आन्दोलन मार्फत प्रतिनिधिसभाया पुनस्र्थापना याःगु खः अथेहे स्थानीय निकाय नं पुनस्र्थापना वा संविधानसभाया निर्वाचन क्वचायेकूथें यानाः निर्वाचन यायेफुगु जूसा नेपाली जनतायात आपालं राहत चूलाइगु खः । थथे थःगु थासय् थःपिंसं हे शासन याये खनीगु स्थानीय स्वशासन कायम यायेगु निंतिं धाःसा स्थानीय जनता मदँसें मगाः । नेवाः जाति दनाः संघर्ष समिति हे स्वनाः आन्दोलन शुरु याःगुयात मेमेगु राजनीतिक पार्टी व जातीय संगठनतय्सं नं अनुकरण यानाः स्वयेमाःगु दु । तर आः तक नं अथे जुयाच्वंगु खने मदु । संघर्ष समितिपाखें प्रधानमन्त्रीयात थःपिनि संघर्षया जानकारी बीगु व थीथी कथंया माग यानाः ज्ञापनपत्र लःल्हायेगु झ्वलय् प्रधानमन्त्री प्रचण्डं अज्याःगु संघर्ष समिति स्वनाः जातीय स्वशासन कायम याकेगु ज्याय् नेवाःत न्ह्यचिउगु खँय् थः सकारात्मक जुयागु खँ ला धयादिल तर अथे स्वशासन कायम यायेगु ज्याय् सदनय् अप्वः सीट दुपिं माओवादी सभासद्तय्त ह्वीप जारी याइ मयाइ धइगु धाःसा आः तकं धाये फइगु स्थिति मदुनि । खय्त ला जातीय स्वशानया खँ न्हापां माओवादीं हे ल्ह्वनागु खः नं धायेगु याः । तर माओवादीं जातीय स्वशासन कायम याये धाःसां आः वयाः जातीय स्वशासनं वइगु विकृतित नं वाःचायेका हःगु दु । तराई आन्दोलन पने हे मफइगु स्थितिइ वनाच्वंगु व चिचीधंगु जातीय संगठनत नं आन्दोलिन जुइवं गथे उमित राज्य निर्धारण याये धकाः विचार विमर्श शुरु जूगु दु । येँया स्थानीय जनता धईपं मदंतले हे जक खः उपिं दनावल धायेवं गबलें हे अधिकार चूमलाकं शान्त जुइ मखु । अथे जुयाः नं उमित थनेत भचा ई काःसां तबि नं दनेफुपिं खः धइगु सीदु । पृथ्वीनारायण शाहलिसें ल्वायेत नं स्वनिगःया थीथी थासय्या नेवाःत हे न्ह्यचिउगु खः । राणा शासन अन्त्य यायेगु निंतिं नेवाःत दंगु इतिहासं क्यं । थीथी जनआन्दोलनया इलय् नं नेवाःतय्सं निर्णायक भूमिका म्हिताक्यंगु खः । आः वयाः धाःसा नेवाःतय्सं थःगु शासन थःपिंसं हे याये खनेमा धइगु विशेष माग न्ह्यब्वयाः आन्दोलन यानाच्वंगु दु । सुयागुं विरोधय् मखुसें खस ब्रम्हूतय्सं ताः ई न्ह्यवंनिसें याना वयाच्वंगु एकाधिकारया विरोधय् न्ह्यानाच्वंगु थुगु आन्दोलनयात सफल यायेगु निंतिं नं नेवाःतय्सं साथ बीमाःगु दु । बरु कन्हय् छु समस्या वइ धइगु थौं हे वाःचायेकाः ज्या यायेमाः । अथे जुयाः तार्किक संघर्षयात खुल्ला यानाः नं थःगु थासय् थःपिंसं हे शासन यायेगु बांलाःगु परम्परायात धाःसा कायम यायेमाः ।,http://www.nepalmandal.com/content/668.html
खिउँया वंगु देश व भविष्यया कर्णधारत ,"Posted on Thu Jan 1, 2009  10:19 pm NST",- नेपाः न्हियान्हिथं खिउँया वनाच्वंगु दु । खय्त ला वंगु छुं दँय् नं देश खिउँगु खः । अशान्ति राजनीतिक अस्थिरता देशया श्रीसम्पत्तिइ जनताया प्रतिनिधितय्गु लुछाचुँडी वा अन्य थीथी कारणं यानाः देश खिउँगु खः । तर मतया जः मदयाः थौंकन्हय् देश धात्थें हे खिउँयाच्वंगु दु । थौंकन्हय् मत मदयेकं मगाः । मत मदयेक छुं ज्या जुइ मखु । आधुनिक युगया थ्व इलय् मत मदयेका च्वनेगु धइगु निगु शताव्दी लिउने लाः वनेगु बरोबर खः । यद्यिप थौंकन्हय् देशय् मत मदु । अले कलकारखाना उद्योगं निसें कयाः छापाखानाया ज्या तकं इलय् जुइ मफुगु अवस्था दु । अथेहे फोटोकपी तयाः जीविकोपार्जन यानाच्वंपिं आम मनूतनिसें कयाः सःमिल फर्निचर ब्यूटी पार्लर थेंज्याःगु स्वरोजगारीया ज्या यानाः ज्यूताछि कमे यानाः नयाच्वंपिं मनूतय्त नापं थुकिं बांमलाक प्रभावित यानाच्वंगु दु । छगू कथं धायेगु हे खःसा मत अर्थात विद्युतय् लोडशेडिङ्ग जूगुलिं छुं नं लजगाः यानाः नया वयाच्वंपिं जनताया जीवनय् तःधंगु लिच्वः लाः वनाच्वंगु दु । अर्थात उमिगु जीवनयापन यानाः सामान्य जीवन हने दइगु मानव अधिकार नापं हनन जुयाच्वंगु दु । नेपाःया लागि मतया लोडशेडिङ्ग विडम्वना जुयाच्वंगु दु । लखय् राजनीति जुयाच्वनीगुलिं हे नेपालय् न्ह्याबलें विद्युत व त्वनेगु लःया कमी जुयाच्वनीगु खः धायेगु नं मयाःगु मखु । थुगुसी हे जक स्वयेगु खःसां लोडशेडिङ्ग नेपाःमिपिनिगु लागि विडम्बना जुयाः वया बिउगु दु । मध्य मस्र्याङ्दी जलविद्युत परियोजना पूरा जूगु लसताय् हतरपतर उकिया उद्घाटन यानाः आः लोडशेडिङ्ग म्हो जुइ मखुत धइगु प्रधानमन्त्री पुष्पकमल दाहाल प्रचण्डया संवोधन वःगु स्वन्हु प्यन्हु लिपा हे लोडशेडिङ्ग अप्वयेकल अझ ला लछिया दुने हे लोडशेडिङ्गया ई स्वक्वः तक बढे यानाः क्यना बिल । निश्चित रुपं थज्याःगु ज्याखँपाखें सर्वसाधारणआमजनताय् नकारात्मक सन्देश वनीगु निश्चित दु । नेपाःमितय्सं लोकतान्त्रिक आन्दोलनया सफलता लिपा न्हूगु नेपाःया स्वरुप स्वयेगु आशा याःगु खः । थःपिनिगु जीवनय् राजनीतिक रुपं जक मखु आर्थिक रुपं नं छुं परिवर्तन वइगु भलसा काःगु खः । अथेहे लोकतान्त्रिक आन्दोलनया नेतृत्व वर्गयापिंसं नं थ्व हे आश्वासन बिउगुखः । न्हूगु नेपाःया निर्माण नं मजूगु मखु परिवर्तन नं जूगु खः तर आमजनतां आशा याः थें छुं परिवर्तन मवल । देशय् महंगी अभाव जक अप्वया वन । अःखःबतं थौंकन्हय् लोडशेडिङ्गया कारणं आमजनताया जीवन झंझं कष्टकर जुजुं वंगु दु । छखे विश्वय् वःगु आर्थिक मन्दी मेखे नेपाःया वर्तमान अवस्था थुकिं वइगु दिनय् नेपाःमिपिनिगु जीवनय् छु गज्याःगु लिच्वः लाकीगु खः नेपाःमिपिनिगु जीवन छु गज्याःगु अवस्थाय् थ्यनीगु खः कल्पना बाहेक मेगु याये थाकुका बिउगु दु । वास्तवय् धायेगु हे खःसा वइगु दिनय् नेपाःमिपिनिगु जीवन अझ कष्टकर जुइगु निश्चित दु । छाय्धाःसां थ्व लोडशेडिङ्ग बढे जुयाः १८ घण्टा थ्यनीगु सरकारी पक्षया हे धापू दु । खय्त ला नेपाःयात जलसम्पदाया दृष्टिं विश्वय् निगूगु समृद्ध राष्ट्र व एशियाय् न्हापांगु समृद्ध राष्ट्रया रुपय् नं माने याना वयाच्वंगु खनेदु । थ्व अथें धाःगु नं मखु । नेपालय् दुगु ६ हजार स्वयां अप्वः खुसिया कारणं खः । थ्व थीथी खुसिं न्ह्यानाच्वंगु जल सम्पदापाखें नेपालय् ४२ हजार मेगावाट जलविद्युत उत्पादन यायेत माःगु आर्थिकतथा प्राविधिक सम्भाव्यता दु धायेगु नं याः । अथे हे थुकी मध्यय् नं करिब २७ हजार मेगावाट जलविद्युत जक नेपाःया लागि लाभप्रद जू धायेगु याः । तर थ्व खँत थीथी सफू कार्यपत्र वा लेखय् जक अभिव्यक्ति जुयाच्वंगु दु । छाय्धाःसां नेपालय् आःतक क्षमताया करिब ० दशमलव ३ प्रतिशत जक उत्पादन जूगु खनेदु । उकिं जलसम्पदाया दृष्टिं तःमिगु राष्ट्र माने यानाच्वंसां नेपाःमिपिंसं न्ह्याबलें विद्युत व त्वनेगु लःया अभाव फये मालाच्वंगु दु । विद्युत विकासया इतिहास स्वयेगु खःसा नेपालय् विद्युत विकासया प्रारम्भ जूगु नं थ्यंमथ्यं सच्छिदँ दत । वि.सं. १९६८ स निर्मित जूगु ५०० किलोवाट क्षमताया 'फर्पिङ्ग पावर हाउस' नेपाःया न्हापांगु जलविद्युत योजना खः । थुगु योजनां उत्पादन जूगु विद्युतयात 'चन्द्रज्योति' नं धाइगु खः । थथे जलसम्पदाय् तःमि देय् व करिब सच्छिदँया दुने नं १ प्रतिशत हे विद्युत उत्पादन याये मफुगु वा उत्पादन मजूगु धइगु निश्चित रुपं देश विकासया खँय् लिउने लानाच्वंगु खनेदु । अले थ्व देशया लागि लज्जास्पद स्थिति नं खः वास्तवय् मत बिना छुं नं ज्या मजुइगु थौंया आधुनिक इलय् विद्युत आपूर्तियात सहज व सरल याये मफयेकं देश विकास जुइ धइगु कल्पना यायेगु हे व्यर्थ जुइ । तर विद्युतया तसकं अभाव जुयाच्वंगु थ्व इलय् नं सरकारं विकासया नारा थ्वयेकाः आमजनतायात हाकनं न्हूगु म्हगस इनाच्वंगु दु । अझ विद्युत संकटया घोषणा जुयाच्वंगु थ्व इलय् थ्व गुलि सार्थक जुइ व उपयुक्त खः  जब कि वइगु दिनय् थप लोडशेडिङ्ग जुइगु निश्चित जुइधुंकल । अले थ्वहे इलय् नँया ध्वाखा कथं कयातःगु एसएलसी जाँच नं वयाच्वंगु दु । मेपिं थीथी विद्यार्थीतय्गु परीक्षा ला द हे दनि । युवा भविष्यया कर्णधारत खः । भविष्यया कर्णधारिपं युवा विद्यार्थीतय्गु जाँचय् लाकीगु लोडशेडिङ्गया लिच्वलं उमिगु जीवनय् छु गज्याःगु लिच्वः लाकीगु खः  थ्व नं थौंया मू न्ह्यसः जुयाच्वंगु दु ।,http://www.nepalmandal.com/content/567.html
संघीय गणतन्त्रय् नेवाः राज्य ,"Posted on Fri Jan 16, 2009  9:18 pm NST","- संघीय लोकतान्त्रिक गणतन्त्र पलिस्था जुइधुंकाः दइगु स्वशासनया प्रत्याभूतिं आदिवासी जनजातिया निंतिं राजनीतिक निकास लुइ । नेवाः प्रादेशिक स्वायत्तता जातीय आधारय् जुइमाः । दिग्गजतय्गु ब्याख्या कथं जाति भाषा धर्म संस्कृति आदि छगू हे राष्ट्र दुनेया आम जनताया मंकाः  संरचनायात समृद्ध व शक्तिशाली याइगु हे जातीय संघात्मक प्रणालीं खः । संघीय संरचनाय् हे सरकारी शासन कि्रयाशील जुइ । राज्यया उत्पत्ति कालंनिसें हे अहंकारवादी सामन्ती अधिनायकवादी प्रवृत्तिं थाय् कया वयाच्वंगु दु । प्रान्सया शासक लुइ १४ औं धाःगु खः - सर्वसत्तावादी राज्य जि हे खः । युग न्ह्यानावं थें मानवताया बौद्धिक चेतनाय् हिउपाः वल । मनन यायेबह जू राज्य सरकारया स्वरुप राजतन्त्रात्मक एकात्मक अधिनायकवादी संसदीय अध्यक्षात्मक साम्यवादी संघात्मक लोकतान्त्रिक गणतन्त्रात्मक थीथी कथंया दु । तर चिन्तन यायेमाःगु यथार्थ छु धाःसां शक्ति जक परिचालन यानां दिगो शान्ति बहाली जुइ मखु । अथे नं केन्द्रीय एकात्मक ढाँचाया राज्यसत्ता । संघीय गणतन्त्र नेपाःया विकल्प मखु । उकी सामन्ती प्रवृत्ति नं हावी जुयाच्वंगु दइ । क्वँय् मदुगु म्ये पुइके अःपु धाः थें उकुन्हु माओवादी अध्यक्षं 'हार्नेको छेर्ने बानी' धयादीगुलिं उकिया प्रतिवाद नं जुल । माओवादीं मेमेपि‌ स्वयां अप्वः जनमत कायेफु धइगु नं जनतां काःगु परीक्षण खः । थःवंथःया सभाव सहकार्य समझदारी व सहमतिपाखें विश्वासएकता आदर्श व अनुशासन ब्वलनी धाइ । महेन्द्र जुजुया शासनकालय् डा. डिल्लीरमण रेग्मीं तीनधारा पाठशाला चौरय् भाषण याःबलय् न्ववाःगु खँ लुमना वल । रेग्मीजुं जोशं 'व जुजु धइम्ह भगवान बिष्णु खःला' धकाः न्ह्यसः तयादिल । वयां कन्हय् कंस कुन्हुया न्हूगु मन्त्रिमण्डलय् वय्कः शिक्षामन्त्री नियुक्त जुयाच्वन । अथेहे तुं छगू ज्याझ्वलय् टंकप्रसाद आचार्यं याःगु भाषण न्यनाः जुजु महेन्द्र तसकं इतिइति न्हिउगु खः । अनं लिपा टंकप्रसादजु नं प्रधानमन्त्री हे जुल । राजनीतिक नेतायाके अभिनेताया गुण नं दयेकेमाःगु खःला ? आः थुथाय् स्वनिगःया नेवाःतय्सं थःथःगु क्षमतां थःगु उर्जायात छ्यले फयेकेगु हे नेवाः इतिहास निर्माण यायेगु जुइ । नेपाः राष्ट्रिय पार्टीं राष्ट्रिय एकताया आधार जातीय स्वशासन झीगु थःगु शासन नेवाः स्वशासन धइगु अवधारणा ज्वनाः सशक्त पलाः न्ह्याके माःगु दु । जाति भाषा धर्म संस्कृतिया ख्वालं नेपालमण्डलया नेवाः बाहुल्ययात परापूर्ब युगंनिसें संरक्षण यानातःगु खः । नेवाः स्वायत्त संघीय गणराज्यया स्रोत म्हसीकेगु व छ्यलेगु रणनीति डा. पुष्पराज राजकर्णिकारया ज्यापौपाखें सयेकेगु औचित्यपूर्ण जुइ । वर्तमान सरकारया केन्द्रीयकृत बागडोर सिंहदरवार धाये थें नेवाः स्वशासनया कार्यप्रणाली स्थल नं अनिवार्य रुपं आवश्यक जू । अग्राधिकारया पक्षय् न्हापां नेवाः समुदाय निं कि्रयाशील जुयाः न्ह्याः वनेमाः । उकिया लागिं क्वय् बिया थेंज्याःगु शर्त ताःलाकेमाः । १. जातिया लिधंसाय् मिश्रित संघात्मक राज्यप्रणाली, २. लोकतान्त्रिक व्यवस्थायात यथार्थय् हयेया लागिं कार्यपालिकाया भूमिकां तःधं दु । समन्वयात्मक ब्यवस्थापिका व न्यायपालिकां नं थःथःगु लागां पूवंक गति काइ । संघीय लोकतान्त्रिक गणतन्त्रया घोषणा नेपालय् जुइधंकुल । स्यल्लाक पलिस्था यायेगु मार्गचित्र स्वनिगःया आदिवासी नेवाःतय्गु कुतलं सारगर्भित जुइ फयेकेमाःगु दु । १. प्यम्ह वा खुम्ह वा च्याम्ह व झिम्ह दुजः दुगु छगू संघीय परिषद् गठन जुइमाः । उपिं संघीय सभां प्यदँया लागिं निर्वाचित जुयावःपिं जुइमाः । निर्वाचित जुया वये धुंकाः ईपं हानं सभाया सदस्य जुयाच्वने दइ मखु । २. संघीय सभासद थःत यःकथं हानं हानं जुइ फइगु प्रावधा दयेमाः । सत्ता साचालन याये फइगु क्षमता उमिगु गैर दलीय हैसियतय् नं दयेमाः । संघीय ब्यवस्थापिका दुइ सदनात्मक जुइमाः । प्रादेशिक प्रतिनिधिया राज्यसभा जुइ । राष्ट्रिय सभा जनप्रतिनिधि कक्ष खः । निगुलिं कक्षयात राष्ट्रिय सभा कथं संवोधन जुइ । थुकिया दुजःपिं प्रादेशिक कानून अनुरुप निर्वाचित जुइमाः । नेपालमण्डल लागाया जिल्ला जिल्लाय् बिस्कं चुनावी कानून छ्यलेमाः । थ्व अंगया संघीय प्रणालीइ स्वम्ह जज दइगु संघात्मक ब्यवस्था जुइमाः । थुकी प्रादेशिक स्वायत्त सरकारयात सर्वोच्च अदालतया कार्यक्षेत्रय् लाकी । संघीय त्रिकोणात्मक अंग संविधानया संरक्षक व विश्लेषक जुइ फइ मखु । संविधानसभां जारी यँइगु छुं नं अध्यादेशयात निष्क्रिय यायेगु हैसियत थ्वयाके दइ । संघीय स्वायत्त शासनया लागिं च्वय्या सैद्धान्तिक ब्याख्या छगू राजनीतिक बिचाः खः । नेवाः स्वायत्त प्रदेश नेपालमण्डलया १२ गू जिल्लानिर्धारण जूसा प्रादेशिक राज्य सरकारया लागिं च्वय्या अवधारण उपयुक्त जुइ । स्वनिगःया आम नेवाः जातिया क्वःछिना हे नेवाः स्वायत्त प्रदेश खः । हा जक हालां आःया सत्तां बी मखु स्वशासन । रणनीति म्हिताः थ्व अधिकार काये फयेके माःगु दु । नेवाः स्वायत्त प्रदेशया पूर्वाधार दयेकेत क्वय् बिया कथंया ज्याझ्वःत झीसं आवंनिसें हे अभ्यास याना वनेमाःगु आवश्यकता दु । १. पत्रकारिता ख्यलय् नेवाः स्वशासन बारे विशेष चर्चा याके बीमाः । २. स्वनिगःया भूमिपूत्रतय् अचल सम्पत्तिइ अतिव्रुमण याके मबीगु । ३. नेवाः सांस्कृतिक इतिहासयात निरन्तरता बिया यंकेगु । ४. सांस्कृतिक पर्वत नेवाः न्ह्यलुवां उलेज्या याके बीगु । ५. सुं नं नेवालं थःगु छेँबुँ स्वेच्छां मी माल धाःसा थः हे जाति समुदाययात जक मीगु । ६. पिनेया जिल्लां विस्थापित जुयाः स्वनिगलय् वयाच्वंपिं नेवाःतय्त नेवाः परिवेशय् दुथ्याकेगु । ७. स्वनिगःया नुगःचु येँया सतीगु स्वापू बागमति लिकरोड व महानगरया फोहर ट्राफिक जामया समस्या ज्यंकेगु । ८. स्वनिगलय् आप्रवासी जनसंख्याया चाप अप्वः जुइके  मबीगु । यदि कन्हय्या स्वशासित नेवाः लागा सुरक्षित यायेगु खःसा थौं थुलि पलाः मन्ह्याकुसें मगाः ।",http://www.nepalmandal.com/content/691.html
नेवाः मानसिकता व पशुपति पुजारी प्रकरण ,"Posted on Fri Jan 16, 2009  8:41 pm NST","- धर्म व संस्कृतिया खँयात कयाः मुलुकय् छकः हाकनं आम जनताया दथुइ असन्तुष्टि ब्वलनाः धर्म व संस्कृतिया परम्पराय् विचलन वःगु दु । मुलुक अशान्त तकं जुयाः सर्वसाधारण जनताया आस्थाय् घाः लाःगु दु । सरकारया गलत रवैया व आम जनताया धर्म प्रतिया भावनायात म्हो आंकलन यानाः सरकारं काःगु पलाः बाध्यात्मक स्थितिइ हाकनं लित कायेत बाध्य जुया बिउगु दु । राजनीति व सांस्कृतिक नीतिया समन्वय जुइ मफुत धाःसा सरकार असफल तकं जुइगु दृष्टान्त विश्वया राजनीतिइ अनेक दु । सरकार असफल जक मखु मुलुक नापं विवेकहिन जुयाः परम्परा व संस्कृतिया नाश जुयावंगु नं आपालं दसुत दु । तर सत्ताया मादय् थःपिंत सर्वेसर्वा तायेकीपिं न्ह्याबलें हे थज्याःगु परिस्थितिया शिकार जुइगु याः । नेकपा (माओवादी) सत्ता प्रमुख जुइवं थःपिनिगु नीति व सिद्धान्तया लिधंसाय् सत्ता न्ह्याकेगु कुतलय् मुलुकय् सांस्कृतिक क्रान्ति हयेगु म्हगस खंकाच्वंगु दु । मुलुकय् शदिऔं निसें न्ह्याना वयाच्वंगु धार्मिक व सांस्कृतिक मूल्य व मान्यताया हीकेगु कुतः सत्ताया लिधंसाय् न्ह्याकाच्वंगु दु । वंगु दँया क्वचाःगु येँयाः व आः नकतिनि राजनैतिक प्रभुत्व कायम यायेत पशुपतिइ पुजारीया नियुक्ति थुकिया हे लिच्वः खः । सरकारया थ्व निगुलिं कुतः असफल जूगु दु । मुलुकय् शदिऔं निसें न्ह्याना वयाच्वंगु परम्पराय् अवरोध वःगु दु । येँयाः प्रकरणय् राष्ट्र प्रमुखं कुमारीया ल्हातं सिन्हः ती मखंगु खः । पशुपित पुजारीया प्रकरणय् अविछिन्न रुपं न्ह्याना वयाच्वंगु पशुपतिनाथया नित्य पुजा तःन्हु तक अवरुद्ध जूगू दु । छुं नं जातियात न्हंकेगु खःसा उमिगु भाषा संस्कृतिइ प्रहार यायेमाः धइगु मान्यता राजनैतिक ख्यलय् दु । पाचायत कालय् 'छगू भाषा छगू जाति-संस्कृति'या नारा बियाः मेमेगु फुक्क हे भाषा संस्कृतियात न्हंकेगु कुतः जुल । राज्य सत्तां पूर्णरुपं न्हंकेत सफल जुइ मफुतसां थनया आदिवासी जनजातितय्गु आपालं सम्पदा नष्ट जुल । गुलि भाषा संस्कृतिया लोप प्रायः हे जुल । थुकिं दकलय् प्रभाव लाकूगु लागा धयागु दायित्वबोधया भावना जुया बिल । संस्कृति सम्पदा प्रति थःपिनि गौरवया दायित्वयात न्हंका बिल । थुकी दकलय् अप्वः प्रभावित जूपिं नेवाःत खः । थ्व खँयात आःया पशुपित पुजारी प्रकरणं झन हे स्पष्ट याना बिउगु दु । नेपाःया मूल बासिन्दा नेवाःत खः धइगु खँय् गनं हे विवाद मदु । थनया कला, संस्कृति, जात्रा, पर्व, नखःचखःया शुत्रधारत फुक्कं हे नेवाःत हे खः । थन अनेक जाति व वंशयापिं मनूत जुजु जुल तर जातिं न्ह्यागु हे जूसां उपिं नेवाः जुया वन । थनया जनता जक मखु जुजुत नापं नेवाः जुया वंगु खः । नेवाः जुयागु नातां थनया हरेक सम्पदाय् नेवाः तय्गु अधिकार दयेमाःगु स्वाभाविक हे खः । नेपाःया पुलांगु धार्मिक सम्पदा धइगु थनया स्वयम्भू, पशुपतिनाथ खः । पशुपतिनाथया अस्तित्व किरातकालय् हे दयेधुंकूगु खँ इतिहासं कनाच्वंगु दु । अनेक मल्ल जुजुपिंसं पशुपति देगःयात छाये पिउगु व लुँया गजू छानातःगु शिलापत्र दु । थन न्हापांनिसें हे पुजा याईपं मनूत दु । मेपिं पुजारी वये न्ह्यः थुपिं नेवाःत खः धइगु खँय् विवाद मदु । अझ पशुपति देगः बौद्ध सम्पदा स्यंकाः दयेकूगु व पशुपित निर्माणया शुरु इलय् थनया पुजारी शाक्यत खः धयागु खँ नं गनं उल्लेख दु । थुकथं थ्व सम्पदा नेवाःतय्गु खः धयागु अनेक ऐतिहासिक पृष्ठभूमि दयाः नं आः जूगु पशुपति पुजारी विवादय् थनया पुजारी नेवाःत हे जुइमाः धयागु माग सशक्त रुपं पिदने मफुत । थन पुस्तौंनिसें पुजा न्ह्याका वयाच्वंपिं छथ्वः पुजारीतय्सं नेवाः पुजारी हे नियुक्त जुइमाः धयागु माग तयाः संघर्ष समिति तकं दयेकूगु समाचार पिदंगु दु । तर पशुपतिया पुजारी नियुक्ति बारे गथे मेमेगु जातियापिं मनूत थःपिनिगु अधिकारया निंतिं अग्रसर जुयावःगु खने दत नेवाःतय्गु संघर्ष समितिया निमार्ण जुलं नं नेवाःत आन्दोलित जूगु खने मंत । पशुपतिया पुजारी प्रकरण नेवाःतय्गु निंतिं छगू अलग्ग हे मुद्दा थें च्वना बिल । नेवाःत थनया न्हापाया पुजारी खःसां थ्व मुद्दा नेवाःत नाप स्वापू हे मदुगु थें नेवाःतय्सं कयाच्वंगु खने दत । पशुपित पुजारी प्रकरण केवल ब्रम्हू भट्टतय्गु थें तायेकाः थुकी थःपिनिगु सरोकार क्यनेत नेवाःत न्ह्यमचिल । थ्व दास मानसिकताया लिच्वः खः । पशुपित धयागु हिन्दूतय्गु खःसां ब्रम्हूतय्गु जक खः धयागु मान्यता ब्वलंकेत राज्यं नेवाःतय्त स्वसःदँ तक धार्मिक सामाजिक ख्यलय् दमन यानातःगुया लिच्वः खः । थ्व पुजारी पदय् दावी याये मफइ कथं नेवाःतय्त नपुंशक दयेकातःगुया चिं खः । मखु धयागु खःसा थन पशुपति लागाय् जक पशुपति द्यःनाप स्वानाच्वंगु दँय्दसं न्यायेका वयाच्वंगु झिंखुगुलिं मल्याक जात्रापात्राया इतिहास छु खः ? पशुपति विकास कोषया नामं थ्व लागां नेवाःतय्गु प्रभूत्व न्हंकेत यानाच्वंगु षडयन्त्रया लिच्वः खः । नेवाःत थनया आदिवासी व पशुपति लागाया फुक्कं सांस्कृतिक जात्राया प्रणेता खःसा थुपिं मू पुजारी जुइ मजिउ धयागु खँ नेवाःतय्त दास मानसिकताय् हे ल्यकां तयेगु बाहेक मेता छुं मखु । उकिं पशुपति लागाय् जुयाच्वंगु नेवाः वस्तिया विस्थापन पुजा संस्कृतिइ हयाच्वंगु विचलन फुक्कं पनेगु निंतिं सकल नेवाःतय्सं थःपिनिगु दास मानसिकतायात हुया छ्वयेगु न्हू नेपाः निर्माणया पूर्वाधार जुइगु खँय् चिन्तन जुइमाः ।",http://www.nepalmandal.com/content/690.html
सेनायात छाय् कांग्रेसं साथ बियाच्वन ,"Posted on Wed Apr 22, 2009  8:05 pm NST",नेपाली सेनाया प्रधानसेनापति रुक्मांगत कटवालयात चीकेगु लागिं सरकारं ल्ह्वंगु पलाःयात कयाः देय्या पूरा राजनीतिक ख्यः हे निगू ध्रुवय् विभाजित जूगु दु । थुकी छगू पुचलं नेपाली सेनां नागरिक सर्वोच्चतायात हाथ्या बिउगु कारणं वयात चीके हे माः धयाच्वंगु दुसा मेगु पुचलं धाःसा नेपाली सेना देय्या दकलय् संवेदनशील अंग जूगु कारणं वयात हायेकेगु वा थीगु ज्या याये मजिउ धयाच्वंगु दु । निगुलिं बिचाःलय् थःथःगु कडा तर्क दुगु कारणं निगुलिंयात नकारे याये फइगु अवस्था आः थथेंयात मदुनि । थ्व झ्वलय् देय्या दकलय् तःधंगु प्रजातान्त्रिक धाःगु पार्टी नेपाली कांग्रेसं छाय् सेना थेंज्याःगु निकाययात साथ बियाच्वन खः व धाःसा बिचाः यायेबहःगु विषय जुयाच्वंगु दु । राजनीतिक पार्टीत जानाः गठन यानातःगु सरकार व न्हापांनिसें जुजुया तावेदारी याना वयाच्वंगु सेनाया दथुइ ब्वलंगु थ्व तनावया इलय् कांग्रेसं छाय् राजनीतिक पार्टीया नागरिक सरकारयात साथ मबिसे जुजुया भक्ति याइगु सेनायात साथ बियाच्वन कांग्रेसया बुद्धिजीवीतय्सं थ्व बारे बिउगु बिचाः नं मनन यायेबहः हे जू । नेपाली सेना धइगु नं गुगुं बः कायेबहःगु निकाय अवश्य नं मखु । थ्वं न्हापांनिसें जुजुयात ग्वाहालि याना वयाच्वंगु कारणं थ्व नं छगू कथंया अधिनायकवादी सोचं हे न्ह्यानाच्वंगु निकाय खः । पाय्छि उकथं हे नेकपा माओवादी नं छगू अधिनायकवादी राजनीतिक पार्टी खः । कन्हय् वनाः थ्व निगू अधिनायकवादी शक्तितय् तालमेल नं जुइफु । छगू इलय् माओवादी व जुजुया दथुइ तालमेल जुइगु अवस्था तक थ्यंगु हे खः । छुं जुयाः सेना व माओवादी दथुइ धाथें तालमेल जुल व थुिपं मिले जुल धाःसा थुिपं निगू शक्ति जानाः मेमेगु राजनीतिक पार्टीतय्त सखाप हे याइगु सम्भावना नं मदुगु मखु । उकिं थ्व निगू अधिनायकवादी शक्तितय्त थवंथः ल्वाका तये फतले मेमेगु राजनीतिक पार्टीतय्त फाइदा हे जुइ । उमित अथे ल्वाका तयेगु लािगं हे कांग्रेसं सेनाया प लिनाः ग्वाकाच्वंगु जुइफु । आः न्ह्यसः वइ कांग्रेसं निगू अधिनायकवादी शक्ति मध्यय् माओवादीयात त्वःताः छाय् सेनायात साथ बिल थ्व नं स्पष्ट दु । माओवादी छगू राजनीतिक पार्टी जूगु कारणं कन्हय् थ्वयालिसे कांग्रेसया प्रतिस्पर्धा जुइ तिनि । अज्याःगु प्रतिस्पर्धाय् माओवादीयात पराजित यायेगु हे वयागु रणनीति जुइ । तर नेपाली सेना कांग्रेसया प्रतिस्पर्धी मखु । सेनालिसे ल्वायेगु धकाः थ्वयात नष्ट हे यायेगु ज्या नं याये फइ मखु । सेना ला कन्हय् नं माली हे तिनि । सेना मदुगु नेपाःया परिकल्पना याये फइ मखु । तर माओवादी मदुगु नेपाःया कल्पना धाःसा याये फइ । माओवादी मदुसां नेपाःयात छुं जुइ मखु तर सेना मंत धाःसा तसकं हे पाइ । कन्हय् देशय् कांग्रेसया सरकार वल हे धाःसां वं ज्या कायेमाःगु ला सेनापाखें खः माओवादीपाखें मखु । आः सेनायात कांग्रेसं साथ बीगु धइगु कन्हय् सेनायात लोकतान्त्रीकरण यायेगु ज्याया हे छगू प्रकि्रया नं खः । थौं कांग्रेसलिसे भ्यलेपुन धाःसा कन्हय् सेना नं लोकतान्त्रिक चरित्रय् समाहित जुयावनेत अःपुइ । म्हिगः जुजुलिसे च्वनाच्वंगु कारणं सेनाया चरित्र 'दरवारिया' जुयाच्वन । आः कांग्रेसलिसे च्वन धाःसा प्रजातान्त्रिक जुइगु व प्रजातान्त्रिक मान्यता नं थुया वइ धइगु कांग्रेस बुद्धिजीवीतय् बिचाः खः ।,http://www.nepalmandal.com/content/1001.html
गिरिजा प्रसादं मिखां धरधर ख्वबि हाय्कल… ,"Posted on Tue Oct 14, 2008  3:11 pm NST",थ्व जोक मखु । गफ । ध्वाँस नं मखु । फय्गँ नं मखु । धाथेंगु घटना खः । छिं न्यने फु छं थ्व गय् सिल । छिगु न्ह्यसः मनासिव । थ्व घटना जिगु तप्यंगु अनुभव मखु । एक कान दुई कान जुयाः जि थाय् थ्यंगु खः । थौं  जिं थ्वइत मैदानय् त्वःते त्यना । गिरिजां धरधर मिखां ख्वबि हायेकूगु घटना । कुं पालुया वा मल्ता वान्याना मखु । नुगः मिछंकाः ख्वःया । छिकिपं अजू चायेफइ । गिरिजा थज्याःम्ह नँध्याग । गय् ख्वबि हायेकल जुइ वं नुगः मिछंकाः । थ्व असम्भव तर अथे मखु । गबलें गबलें असम्भव नं सम्भव जुइ यः खनी । का न्यनादिसं । गिरिजां मिखां धरधर ख्वबि हायेकूगु नुगः मिछंकाः । थ्व झी न्यनीबलय् न्यनामिपिसं अनुमान यायेफु शायद थ्व गिरिजाया अबु सीबलय् मां सीबलय् वा कला सीबलय्या घटना खँ जुइमाः । तर मखु । मां अबु कलाः सीबलय् गिरीजा गुलि ख्वल जिं सुपाखें न्यनागु मदु । उकुन्हु गिरीजाया तताजु मदुबलय् छकः टिभी गिरीजां रुमालं मिखा हुउगु धाःसां जिं खना । शायद व ख्वय् भाय् याःगु खः ला जिं थुकिया अर्थ छ्याये मफु । गिरीजा ख्वःगु मसिउ । गिरीजां ख्वयेकूगु सिउ धाईपं धाःसा यक्व दु । लौहपुरुष गणेशमानयात गिरीजां ख्वयेका बिल । थथे धाईपं दु । भाजु कृष्णप्रसाद भट्टराईज्यू प्रधानमन्त्री जूबलय् गिरिजां वइत कुतिं जक न्यानाः ख्वये ला न्हिले ला यानाबिल । मनूतय्सं लुमंका च्वनी । भाजु मन-मोहनयात ला अस्पतालय् च्वंम्हेसित हे ख्वयेका बिल । शेरबहादुरयात ला ककू तियाः हे ख्वयेकूगु खः । गिरिजा याके ख्वयेकेगु वल मन्त्र दु । हारांचा खनाः नारांचा ग्याः । गिरिजा हारां खनाः मग्याःम्ह सु नारां दइ । उज्यःम्ह नुगः बल्लाःम्ह ल्वहंंयाथें नुगः दुम्ह गिरीजा गये ख्वल जुइ । सुना ख्वयेकल जुइ वइत धाथें मखुगु खँ थें जुइ गिरिजां मिखां ख्वबि हायेकूगु खँ । तर उखुन्हु गिरिजा खूब ख्वल । वं मिखां धरधर ख्वबि हायेकल । वं नं मचाः । गुलिस्यां न्यन छाय् ख्वया दियागु  वं लिसः मबिउ । जाभू न्ह्यःने तयाः मिखां ख्वबि मदिक्क हायेका च्वन । जाः न्ह्यच्याना च्वन । नःगु धाःसा मखु । न्हक्कु तियाः मौन जुयाच्वन । थौं गिरिजाया भारा सिलेगु पाः । जा थुइगु पाः मेपिनि । उखुन्हु सुथय् जाः माय्केँ प्वाते तर्कारी । ईपं न्याम्हेस्त ज्वनाः अन तये हल । थ्व २०१७ सालया खँ खः । जा थुइगु लः कायेगु भार सिलेगु न्याम्ह वन्दीत दथुइ पालंपाः । थ्व भट्टगोल जेल मखु । छगू स्थानीय महल । महलय् । कूंचाय् । पन्जलय् थें । नयेगु द्यनेगु व्यवस्था दु । तर पिहां वयेगु बन्द थःथिति बाहेक सु नाप लाये मदु । उखुन्हु गिरिजां जा नं हे मनः । जाभू न्ह्यःने तयाः मिखां ख्वबि हायेकी । दश पन्द्र मिनेत नं न्वमवासे अथे हे च्वनी । तपस्या याये थें । अले ल्हाःसिलाः द्यं वनी । पासापिनि दथुइ खाशखुश खँ जुइ । गिरिजां छाय् जा मनःगु छाय् मिखां ख्वबि धरधर हायेकूगु वइके सुनां नं हय् कयाः न्यने छाःगु मखु । पासापिनि नुगः शान्त मजू । छन्हु निन्हू लिपा । थ्व खँ फासफुस जुयावन । गिरिजा न्हापालिया थें हे नर्मल जुइ । छन्हू गिरिजाया मां बन्दी महलय् काय गिरिजा नापला वइ । लिहां वने त्ययेकाः गिरिजाया मामं पासापिनि पुचलय् वयाः धाइ बाबुपिं छिकिपंत छता खँ धाय्… गिरीजायात प्वाते तर्कारी तया बी मते छिकपिसं । प्याते तर्कारी वया शत्रु । प्वाते तर्कारी खनकि वया मिखा ख्विबं धरधर हायेधुंकी । उिकं बाबुपिसं थ्व खँ छता लुमंका तया ती । गिरिजाया मांया इनाप न्यनाः मेपिं सहबन्दीत फुकस्यां न्हलं चाः थें जुइ । उखुन्हु गिरिजा ख्वःगुया कारण उमिसं सीकी । गिरिजा थज्याःम्ह छाः नुगःयात जावा प्वाते तर्कारी ख्वयेका बिल । नायेका बिल । छखेर गिरिजाया थ्व खँ न्यने । जितः मखेर प्वाते नानी लुमना वइ । ठीक गिरिजाया अःखः । प्वाते नानीया प्वाते धालकि प्राण थें । सिक्क हे यः वइत प्वाते तर्कारी । प्वाते तर्कारी दु खुन्हु व न्हिली । वं जा छक्ख नइ । वइत सकस्यां प्वाते नानी धाइ । प्वाते तर्कारी यःम्ह जूगुिलं वइत अथे धाइगु खः । मती वयाच्वनी । धाथें गिरिजायात प्वाते नानी श्रीमती लाःसा छु यायेगु लः वः मिं थें जुइ । छम्ह प्वाते खन कि मिखां ख्वबि हायेकीम्ह । मेम्ह प्वाते धालकि मुसुमुसु न्हिलीम्ह । धाथें ईपं ज्वः जूगु जूसा गिरिजां जाभू न्ह्यःने तयाः गुलि ख्वबि धरधर हायेके मालीगु जुइ वया गुलि प्वाः द्यांलाइगु जुइ… गिरिजा सुकूचिनीगु जुइ । अले धाथें थौंया नेपाःया इतिहास हे पाइगु जुइ … ।,http://www.nepalmandal.com/content/396.html
लिबानाच्वंगु संविधान च्वज्या ,"Posted on Fri Oct 17, 2008  2:18 pm NST",संविधानसभाया चुनाव क्वचाःगु निदँया दुने न्हूगु नेपाःया न्हूगु संविधान च्वयेमाःगु प्रावधान अन्तरिम संवि- धानय् दु । अन्तरिम संविधान कथं संविधानसभाया चुनाव क्वचाःगु नं खुलां मल्यायेधुंकल तर थौं तक नं संविधान च्वयेत माःगु नियमावली तकं सम्बन्धित राजनीतिक पार्टीतय्सं दयेके फयाच्वंगु मदुनि । थथे नियमा- वली दयेके मफुगु कारण धइगु मूलभूत रुपं तःधंगु राज- नीतिक पार्टी- तय्सं कयाच्वंगु अडान खः धइगु खँ पिहां वयाच्वंगु दु । विशेषतः तःधंगु पार्टीतय्सं जाति भाषाया सवालय् थः सभासद्तय्त पार्टीया ह्वीप लगे याये दयेमाः धकाः थःपिनि अधिनायकवादी ख्वाःपाः उलाच्वंगु दु । तर जाति भाषाया पक्षधर चीधंगु राजनीतिक पार्टीतय्सं जाति भाषाया सवालय् पार्टीया ह्वीप लागू याये मजिउगु अडान कयाच्वंगु दु । तर तःधंगु पार्टी कयाच्वंगु थ्व अडान गुलि तक उचित धइगु न्ह्यसः नं थन ब्वलनाच्वंगु दु । विशेषतः जाति भाषाया सवालय् स्पष्ट नीति दुगु माओवादीं तकं थज्याःगु सवालय् पार्टीया ह्वीप लागू यायेमाः धकाः कयाच्वंगु अडानया कारणं थौं स्वयम् माओवादी प्रति तकं न्ह्यसःचिं थना बिउगु दु । पिने वयाच्वंगु मेता खँ धइगु तःधंगु राजनीतिक पार्टीया आदिवासी जनजाति लगायत आपालं सभासद्- तय्सं चीधंगु पार्टीं ज्वनाच्वंगु अडान मत्वःतेत इनाप यानाच्वन धइगु खँ पिहां वयाच्वंगु दु । थ्व छगू सका- रात्मक खँ खःसां नं वय्कःपिंसं थःपिनिगु कमजोरी नं अन उला बिउगु दु । यदि धाथें वय्कःपिं जाति भाषाया सवालय् थःगु पार्टीं काःगु लँपु गलत खःसा उगु गलत खँयात कयाः पार्टीया दुने हे थःपिनि सः तयेमाःगु खः । तर वय्कःपिंसं पार्टी दुने सः तयेगु आँट धाःसा यानाच्वंगु खने मदु । संघीय लोकतान्त्रिक गणतन्त्रया मूलभूत सिद्धान्त धइगु थीथी राजनीतिक पार्टी दुने नं लोकतान्त्रीकरण यायेगु खः । तर थीथी राजनीतिक पार्टीपाखें संविधानसभाय् प्रतिनिधित्व यानाच्वंिपं सभासदतय्सं थःपिनि अधिकार वा जाति भाषा सवालय् सः तयेगु ज्या धाःसा याये फयाच्वंगु मदु वा यानाच्वंगु मदु । थुकिया मू कारण धइगु पार्टीं कार-वाही याइ धकाः ग्यानाः हे खः धायेत लिफः स्वयेमाःगु मदु । अले गबलय् तक सभासद्त थःगु पार्टी खनाः ग्यानाच्वनी अबलय् तक उिपं थःगु हे पार्टी दुने नं थःगु अधिकार कायेगु- पाखें बिाचत जुइगु नं निश्चित दु । अथे जुयाः थौंया आवश्यकता धइगु पार्टी खनाः ग्यायेगु मखु थःगु अधिकार कायेगु निंतिं पार्टी दुने सः तयेगु नं खः । गबलय् तक सभासद् जुयाच्वंपिंसं थ्व सवालय् थःपिनि खँ तये फइ मखु उगु इलय् तक पार्टी दुने लोकतान्त्रिक पद्धतिया नं विकास जुइ मखु । उिकं आः संविधानसभाय् प्रति- निधित्व यानाच्वंपिं सभासद्तय्सं चीधंगु पार्टीतय्सं कयाच्वंगु अडान त्वःतेमते धकाः धायेगु जक मखु उमिगु अडानय् थःपिंसं नं साथ बीमाःगु थौंया आवश्यकता खः । यदि आः जाति भाषाया सम्बन्धय् चीधंगु पार्टीतय्सं कयाच्वंगु अडान पाय्छि खःसा तःधंगु पार्टीया सभासद्तय्सं नं थुकी तिबः बीमाः । मखु थःिपंसं थःगु पार्टीया दुने गुगुं नं कथंया संघर्ष मयायेगु खःसा आः वयाः चीधंगु पार्टीं कयाच्वंगु अडान त्वःतेमते धकाः धायेगु अधिकार नं थ्व सभासद्तय्त मदु ।,http://www.nepalmandal.com/content/403.html
अध्यात्मया उत्कर्ष : शून्यता ज्ञान अर्थात प्रज्ञा ,"Posted on Wed Apr 22, 2009  8:05 pm NST",- परोपकारी मनू देवतुल्य : हलिमय् थीथी प्रकारया मनूत दु । गुलिं दानी जूसा गुलिं कन्जुस । गुलिसिनं थः जक नइ मेपिंत नकी मखु । गुलिसिनं मेपिंत जक साःसाःगु नकी थःगु परिवारयात नकी मखु । गुलिसिनं थः नं नइ मेपिंत नं नकी । सकल मनूतय्सं बिचाः यायेमाःगु खँ थःम्हेसिनं यानागु कर्मया फल थाय् ई परिस्थिति स्वयाः थम्हेसिनं हे भोगे याये माःगु जुल । गुलिं मनूतय्गु रुप बांलाःसा गुलिसिया बांमलानाच्वनी । थ्व विषय सुयातं नं दोष तयेगु मखु कि व थःगु कर्मया फल धायेमाल । डाक्टरं रोग लायेका बीबलय् वय्कःयात द्यः समान धायेगु नं प्रचलन दु । यथार्थ रुपं थुइकेमाःगु खँ छु धाःसां उपकारी बांलाःगु धर्म चित्त दुम्ह कुशल व्यक्तियात द्यःयाथाय् बियातल । मांबौपिंसं यइपुसे च्वंपिं मस्त बुइकेगु इच्छा यानाच्वनी । तर इमिगु मनसुवा कथं बुइके फइ मखु । मस्तय्गु पूर्वजन्मया कर्मकथं जुइगु जुल । धनजनया अभिमान मूर्खता : डा। अनोजा गुरुमांया 'शान्ति अभिपे्ररणा' सफुली न्ह्यथनातः कथं मनूतय्गु स्वभाव समान मजुसे अनेक प्रकारया दयाच्वनीगु जुल । जन्म जुइगु हे मरणया निंतिं धइगु धु्र्वसत्य थुइके माल । न्ह्याक्व धन-सम्पत्ति दःसां छन्हु सीमानि । मस्त नं बुलुहुँ ल्याय्म्ह ल्यासे जुया वइ । बुराबुरी जुयाः जीर्ण अवस्थाय् थ्यंकाः सिनावनीगु प्रकृतिया नियम खः । थन बुद्धोपदेशया छगू गाथा न्ह्यथनेबहः जू :- पुत्तामत्थि धनमत्थि 'इतिवालो विहाति अत्ताहि अत्तनोनत्थि'कतो पुत्ता कुत्तोधन । अर्थ : ग्वाज्यःपिंसं जिम्ह काय जिगु धन सम्पत्ति धकाः गर्व तयाः बिचाः यानाच्वनी । तर थःगु म्ह हे थःम्हेसिनं धइथे जुइ मखु धासेंलि काय दयां छु याये धन सम्पत्ति दयां नं अन्तय् छुं याये फइगु मखु । अहंशून्यता धइगु परिनिष्पन्न स्वभाव : आपालं मेहनत यानाः कन्जुस जुयाः कमे यानाः मुंकातयागु धन सम्पत्ति त्वःताः मवँसे मगाः । थःम्हेसिनं कुशल मंगल ज्या यानागु व दानधर्म यानागु फल स्वरुपया पुण्य जक लिपाया सम्पत्ति जुइगु जुल । जिम्ह काय जिगु सम्पत्ति धकाः मूर्खजनतय्सं जक अभिमान यानाच्वनी । थुगु तरिकां सुख  दइ मखु । सिना वनेगु इलय् नं वेदनाया मिं पुइगु अनुभव याये मालिगु जुल । प्राणीपिंके अनादि कालंनिसें जि जिगु परिकल्पित स्वभाव ग्राहक-दृष्टि व ग्राह्य दृष्टि आशक्त जुयाच्वन । थ्व निगू अहंकार तथा ममकार मदुगु अवस्थायात परिनिष्पन्न स्वभाव धयातल । विपर्यास बुद्धि परिनिष्पन्न स्वभावय् मदइगु जुयाच्वन । थ्वयात आर्यपिनिगु ज्ञानं जक बोध याये फइगु यथाभूत दर्शन सच्चा धर्म तथा अनिमित नं धाइगु जुयाच्वन । कामना रहित दानं : पारमिता पूर्ण : बुद्ध धर्म अनीश्वरवादी जूगुलिं थ्व धर्म दुने सर्वशक्तिमान देवदेवी धकाः माने याइ मखु । वैज्ञानिक दृष्टिकोणं हेतु प्रत्यय कार्य-कारण या सिद्धान्त कथं थःथःगु भिंगु मिभंगु ज्याखँया लिच्वः लानाच्वनीगु जुल । भौतिक साधन संकलन यानाः सुख ऐस आराम यायेगु मनसाय मखुसां जीवन निर्वाहया निंतिं सम्यक आजीव कथं ज्या यानाः साधन चूलाके माःगु जुल । थःम्हेसिनं मुंकागु साधन मध्यय् नं यथाशक्य मेपिनिगु कल्याणकारी ज्याय् अथवा धर्मकार्यस दानप्रदान यायेगु बोधिचित्त उत्पन्न यायेत लोमंके मजिल । अझ थन बिचाः याये माःगु थ्व जुल कि दान यायेबलय् 'जि-जिगु' दान याना धकाः उपलम्भ दृष्टिकोण मतसे निष्काम सेवा यायेमाःगु जुल । थ्वया मनसाय धइगु प्रज्ञा ज्ञान थुइकाः फल कायेगु नापं मनसुवा मतसे दान यानागु जक दानपारमित्ता पुरे जुइगु जुल । शून्यता ज्ञान : सरल नं गम्भीर नं : थ्व सिद्धान्त नं थुइकेबहः जू कि शील क्षान्ति वीर्य ध्यान अभ्यास यायेबलय् नं प्रज्ञा ज्ञान बोध यानाः चर्या याये मफुतले पारमिता पुरे जुइ मखुगु जुयाच्वन । उकिं थ्व विषय नापं चिन्तन मनन मयासे मगात । बुद्ध धर्म अनित्य अनात्मवाद जुयाच्वंगुलिं दुने थ्यंक वाला स्वयेबलय् संवृति सत्य तथा परमार्थ सत्य थुइकेमाःगु जुल । संवृति सत्य कथं संसारय् खने दुगु यावत चिज-पदार्थ-रुप-जीव व्यवहारय् छ्यलेत जक खनेदुगु खः । खने दुगु दक्व अनित्य नाश जुया वनीगु जूगुलिं परमार्थ सत्य कथं दुगु मखु शून्य खः धकाः थुइकाः निर्वाणया लँपुइ न्ह्यज्यायेगु उच्च स्तरया ज्ञान जुल । अध्यात्मिक उँचाइ प्राप्त याये इच्छुकिपंसं थ्व हे प्रज्ञा उच्चस्तरया ज्ञान दुनुगलय् धारण यायेमाल ।,http://www.nepalmandal.com/content/1002.html
थौंया इलय् नेवाःतय् चिउताः व भूमिका ,"Posted on Fri Oct 17, 2008  2:20 pm NST",अवश्य नं खः कि राजनीतिक रुपान्तरण देशय् न्ह्यात । तर मितव्ययिताया नामं सांस्कृतिक क्रान्ति यायेगु स्वल कि देशय् अराजकता ब्वलनी सरकारयात हाथ्या जूवनी । देशय् दक्व धार्मिक रितिथिति तजिलजि सर्वाङ्गिण निकायया न्ह्यलुवातलिसे पैरवीया रणनीितं जक सही लँपु ज्वने फइ । मानव संस्कृति धइगु सम्पदा जुइ अले सभ्यताया प्रतिक जुयाच्वनी । थीथी नियम उपनियमया लागां बियातःगु मूल्य मान्यता विश्वास आनिबानी पुस्तांनिसेंया उपज खः । प्राचिनकालया उत्तराद्र्धंनिसें नेपाःया मू लजगाः कृषि खः । लिसें उद्योग व व्यापारया ख्यलय् नं आपालं विकास जूगु दु । अथे हे नखःचखः संस्कृति नं समाजं विकास यानातःगु दु । थज्याःगु ऐतिहासिक संस्कृतियात हाथ्या बीगु कुतः सत्ताय् च्वंिपंसं याये मजिउ । थःथःगु मौलिक संस्कार स्यलाक न्ह्याका यंकेत नेवाः समाजया मंकाः संरचनां संरक्षण व सम्बद्र्धन मयासें मगाः । ईया हिउपाः कथं छिंगु मछिंगु परिमार्जन याये फयेकेगु सान्दर्भिक जुइ फइ । मात्र मितव्ययिता नालेगु धकाः आदिवासी जनजातिया मौलिक संस्कृतिइ नकारात्मक लिच्वः लाकेगु सोच व कुतःयात जनादेश दइ मखु । गन तक चिउताः व भूमिकाया न्ह्यसः वइ वाःचायेकेमाःगु ई नं ब्वलना वइ । मौखिकवाद व भौतिकवादया सन्दर्भ बिस्कं बिस्कं जुयाच्वनी । छुं न्हि न्ह्यः येँया प्रदिप्त पुस्तकालयय् संघीय लोकतान्त्रिक गणतन्त्र नेपालसं नेवाःतय्गु चिउताः व भूमिका विषयय् डा चुन्दा बज्राचार्यं न्ह्यब्वयादीगु कार्यपत्र बारे ग्यसुलाक्क सहलह ब्यात । ज्याझ्वलय् नेवाः अग्रजतय्सं आदर्शं जाःगु न्वचु न्यंकादिल । नेवाः चिउताःयात कयाः थःगु असन्तुष्टिया भाव जक प्वंकूगु थें आभास जुल । नापं च्वंम्हेस्यां जिगु न्हापनय् खासखुस धाल ग्व गय् जूसा छवाः जुइ नेवाः नेवाः आःयात थुथाय् छुवाः छुवाः थें झीत माःगु खः जुईपं थुवाः थुवाः । अवाक् जि । निदँया दुने संविधान निर्माण यायेगु सविधानसभाया लक्ष्य खः । नेवाः जातिया लक्ष्ययात न्हू नेपाः न्हू संविधानय् थाय् काये फयेकेगु पलाः न्ह्याकेमाःगु दु । शान्तिपूर्वक सतकय् कुहां वनाः माग पूवंकेगु प्रेरणादायक अग्रगामी रणनीति गन दु च्वंच्वं जक लाल कयाः मोती ल्हातिइ लाके फइ मखु । गोताखोर जुयाः दुवाले फःसा सार्कयात नं कजे काये फइ । धाये अःपु धरग्वारा तःपु । स्यल्लाःगु नेतृत्व दत धाःसा जात्रा सुथां लाक्क न्ह्याइ । सत्ता साझेदारीया ख्यलय् नेवाः वर्चश्व मजि मगाः । अग्राधिकारया लिधंसा आत्मनिर्णययात हःपाः व तिबः दइ । थ्व राष्ट्रया मौलिक संस्कृतिया अग्रज व सांस्कृतिक इतिहासया निर्माता नेवाः समाज जूगुिलं जातीय सांस्कृतिक इतिहासय् एकाधिकार दु । थुकिया तातुना चिब्या मजू । नेवाः सभ्यता विश्वय् नांजाः । सांस्कृतिक संरक्षण व सम्बद्र्धनया लागिं सरकार-पाखें व्यक्तिगत श्रष्टां निसें सामुहिक ख्यलय् सरोकार व प्रतिवद्धता पिब्वये फयेकेमाः । पर्यटकीय स्थलयात स्थायित्व बीगु कुतः जुइ हे माः । मौलिक कला व सीपया मान्यता गबलें नं हनन जुइ मजिउ । थःथाय् अतिक्रमण पनेत जाति सदां चेतनशील व जागरुक जुइमाः । भूमण्डलीकरणया दृष्टिकोणं अन्तर्राष्ट्रिय व्यापार केन्द्र स्थलया रुपय् आदिवासी नेवाः लागायात निरन्तरता बीगु दुरदर्शी पलाः जुइ । येँ कुमारी छेँ न्ह्यःने गद्दी बैठकया बाल्दरी च्वनाः कुमारी खः सवःभकु लाखे पुलुकिसि लिसें उगुं थुगुं सांस्कृतिक झाँकी लसकुस यानाः अवलोकनया नेतृत्व याइम्ह नेवाः नं जुइफु । आःयात परिकल्पना व आशावादी नुगः जक न्ह्यब्वये । येँ यल ख्वप किपू न्ह्याथाय्याम्ह हे छाय् मजुइमा नेवाःया मू नेतृत्व जुइकेगु नितान्त आवश्यक दु । वाईसीएल युथ फोस्र नेविसंघ थें थीथी दलगत युवा शक्ति दु । स्वनिगःया आदिवासी जनजातिं उकी वाःचायेकॆगु आवश्यकता दु । छाय् धाःसा नेवाः आदिवासी समाजयात सशक्तीकरण यायेगु निंतिं पल्टन न्ह्याकीपिं ल्याय्म्ह पुचः हे खः । नेवाः फोस्र दयेधुंकूगु खःसां नं थः जाति खलः समाजयात प्यखेरं हःपाः व तिबः बीकेगु ज्या यायेमाःगु दु । स्वनिगःया सांस्कृतिक धरातल क्वःपालेगु ज्याखँ राज्यं न्ह्याकूसां नेवाःत छधी छप्पँ जुयाः प्रतिकार यायेत क्षमतावान जुइमाः । थौंकन्हय् येँय् जन घनत्वया परिवेशं अस्तव्यस्त व नागरिक चेतनाहीन धाःसां पाइ मखु । लँय् लिउने ग्वालिपु काइगु म्ह म्ह ल्वाइगु लँय् पनाः खँ ल्हानाच्वनीगु आदि इत्यादि मिछंक जुयाच्वनी । येँया सतक व्यापक बँ पसलं जाःगु दु । धायेगु हे खःसा पिनें विस्थापित जुयावःपिं गैर स्वनिगःवासीतय्गु करामतं यानाः थन स्वनिगःया स्थानीय मनूतय्गु आम चिउताः व चैनय् खेलवाड जुयाच्वन । अज्याःगु विकृतियात समाधान याये फयेकेत स्थानीयवासीतय्गु कुतः जुइ हे माः ।,http://www.nepalmandal.com/content/404.html
संविधान निर्माणय् नं शंका ,"Posted on Tue Oct 14, 2008  3:12 pm NST",देशय् संविधानसभाया चुनाव यायेगु घोषणा यायेधुंकाः नं बारम्बार लिलिछ्यानाः चुनाव हे जुइ कि मजुइ धकाः शंका जू थें आः संविधान निर्माण यायेगु खँय् नं अथेहे शंका खने दयावःगु दु । राजनीतिक पार्टीतय् दथुइ सहमतिया राजनीति न्ह्यज्याकेगु धाःसां थीथी स्वार्थया कारणं सहमति जुइगु ज्याय् धुवांधू कचवं खने दयाच्वंगुलिं अथे संविधान निर्माण यायेगु मू ज्याय् हे ढिलासुस्ति जुयाच्वंगु खः । राजनीतिक पार्टीया गुलिं नेतातय्सं ला आः न्हूगु संविधान निर्माण यायेगु स्वयां नं देशयात जोगे यायेगु मू ज्या जुयाच्वंगु खँ पित हयाच्वंगु दु । संविधान दयेकेगु जिम्मा कयाः संविधानसभाया चुनावय् त्याकावंपिं सभासद्तय्सं हे उकथंया तर्क न्ह्यब्वयेगु यानाच्वंगु कारणं आः निदँ दुने संविधान तयार जुइ धइगु खँय् तकं शंका जूगु दु । राजनीतिक गतिविधित उकथं हे न्ह्याना- च्वंगु कारणं नं राजनीतिक विश्लेषक व संविधानविद्तय्सं हे न्हूगु संविधान इलय् हे तयार जुइ धइगु खँय् न्हियान्हिथं शंका उपशंकाया दृष्टिं स्वयेगु याना- हःगु दु । छुं नं ज्या यायेत नियम माली । देशय् न्हूगु संविधान दयेकेगु धायेधुंकाः उगु न्हूगु संविधान दयेकेत नं छगू नियम दयेमाः । तर आः तक नं सभासद्तय्सं उकथंया संविधान मस्यौदा नियमावली तयार याये धाःसा मफुनि । आः वयाः विशेष रुपं चुनाव त्यानावंपिं सभा- सद्तय्सं सदनय् न्ववायेगु व तर्क तयेगु इलय् विवेकया मत प्रयोग याये दइगु वा मदइगु धइगु बारे चर्को विवाद ब्वलनाच्वंगु खः । मोहनि न्ह्यवंनिसें हे उगु राजनीतिक विषयं थाय् कयाच्वंगु खः । आः अज्याःगु विवादय् लानाच्वंगु कारणं हे संविधान दयेकेत नियम क्वःछी मफयाच्वंगु खः । अले उगु कारणं यानाः संविधान दयेकेगु ज्या हे लिबानाच्वंगु खः । खय्त ला अन्तरिम संविधान दयेकेगु ज्याय् नं अज्याःगु थीथी बाधात वःगु खः । अले अबलय् संविधान निर्मातातय्सं नीखुम्ह विज्ञत तयेगु धकाः उमित थःपिनि विवेकया अधिकार सुरक्षित याये दयेकेगु कथं सीट नं क्वछिनातःगु खः । तर उगु सीट नं राजनीतिक पार्टीतय्सं भागबन्दा यानाः इना काल । आः विवेकया मतया खँ वल । बिउगु इलय् काये मसःपिं तर मदये धुंकाः वनीपिं झीगु बुद्धि गुलि निरीह थ्व ई धइगु न्हूगु संविधान निर्माण यायेगु ज्याय् जःखः गनं मस्वसे एकलब्य सल थें ब्वाँय् वनेमाःगु ई खः । तर अथे जुइ फयाच्वंगु मदु । २४० म्ह प्रत्यक्ष समानुपातिकं ३३५ व २६ म्ह मन्त्री मण्डलं ल्ययेगु धकाः क्वःछीधुंकूगु अन्तरिम संविधानया बुँदायात हाचां गायेधुंकूपिं नेपाःया राजनेतातय्सं आः नं मेमेगु छु तक हाचां गाये फइगु थाय् दनि धकाः पियाच्वनीगु स्वाभाविक खः । अथे अराजक व प्रतिकि्रयावादी शक्तिं नं अज्याःगु हे ह्वःताः मालाः जिउसा पार्टीतय्त इलय् संविधान हे निर्माण याके मबीगु कुतः नं यायेफु । अथे जुयाः नं थीथी अन्यौलया दथुइ नं सहमति कायम यानाः न्हूगु संविधान निर्माण याना हे छ्वयेगु प्रकि्रया शुरु यायेमाः । थन ला खुल्ला झ्यालं मस्वसें ग्वाखनं स्वयेगु प्रवृत्ति जुयावःगु दु । भिंगु चीजयात थःपिंसं हे क्वपालाः लिपा हाकनं उमि दथुइ व मजिल थ्व मजिल धयाच्वंगु दु । स्वयेगु इलय् विवेकया मत धइगु स्वतन्त्रताया उच्च सम्मान खः थें च्वंसां उिकं देशय् अराजकता न्यंके फुगु सम्भावना दइ । छाय्धाःसा सभासद्त धईपं राजनीतिक पार्टीया घोषणापत्रया आधारय् त्यानाः जनताया सेवा याये धकाः सदनय् वयाच्वंपिं खः । अथे जुयाः नं पार्टीया घोषणापत्र माने याये धकाः त्याकावःपिं सभासद्तय्सं सदनय् थःगु मत जाहेर यायेगु इलय् छु न्ह्याः व यायेगु धइगु पार्टीया लागिं ला धोखा जुइगु हे जुल नापं जनतां पार्टीया घोषणापत्रया आधारय् हे उमित मत बिउगु कारणं उकियात लागू यायेत मस्वयेवं जनतायात नं धोखा बिउगु साबित जुइ । थ्व ल्याखं म्हिगः पंचायती ब्यवस्थाय् निर्दल कायम जुयाच्वंगु इलय् गथे छम्ह राष्ट्रिय पंचायतया सदस्यं थः यत्थें न्ववायेत व तर्क तयेत स्वतन्त्र जुइ अज्याःगु हे निर्दलीयता हावी जुइगु वा पार्टीत लिउने लानाः थःपिनि अस्तित्व माला जुइ मालीगु सम्भावना खने दयावइ । अथे जुयाः नं आः इलय् हे पार्टीतय्सं थः सभासद्तय्त सचेत याना तयेमाःगु दु । मखुत धाःसा म्हिगः नेमकिपाया सांसदत विनोद शाह एमालेय् व भक्तबहादुर रोकाया नेपाली कांग्रेसय् वनाः पार्टीयात हिस्स याःथेंज्याःगु ज्या हाकनं नं लिसा कायेफु । खय्त ला बांलाःगु संविधान दयेकेगु फुक्कसियां इच्छा खः । तर स्यनी वा द्वनी धकाः न्ह्यःने हे मवनेगु खःसा गबलें नं प्रगति जुइ मखु । फुक्कं भाषा देशया मंकाः सम्पत्ति खः । तर भाषा जातिया सवालय् विवेकया मत छ्यलेगु अधिकार दयेमाः धयाच्वंसां उकियात उचित तायेकेगु स्थिति मदु । खः भाषा धइगु चीज तत्काल दयेके फइ मखु । उलि अःपुक भाषा दयाच्वंगु नं मखु । आः ला संरक्षणया ई खः । दुगु भाषायात संरक्षण याये फत धाःसा हे झी न्ह्यायेफइ । तर थुकिया संरक्षणया जिम्मा राज्यं हे कायेमाः । छुं छगू निगू निकायं भाषा संरक्षण याये धायेवं हे व संरक्षण नं मजुइफु । म्हो मनूतय्सं ल्हाइगु भाषायात तकं संरक्षण यानाः राष्ट्रिय निधिया रुपय् तयेमाःगु कारणं भाषाया संरक्षण सम्वद्र्धनय् राज्य पक्ष हे लगे जुइमाः । निश्चित समुदायं जक ल्हाइगु भाषा जुल धकाः उकियात मदयेका छ्वयेगु धइगु राज्यं थःगु तुतिइ थम्हं हे पां पालेगु थें हे जूवनेफु । देशय् राजनीतिक परिवर्तन जुइधुंकूगु दु । म्हिगःया राजतन्त्र अन्त्य जुयाः थौं देशय् गणतन्त्र स्थापना जुइधुंकूगु दु । आः गज्याःगु गणतन्त्र कायम यायेगु धइगु तर्क वितर्क जुयाच्वंगु हे इलय् थौं वामपन्थी शक्ति सत्ताय् थ्यंगु दु । तर तःधंगु वामपन्थी शक्ति सत्ताय् थ्यनाच्वंगु इलय् नं चिचीधंगु वाम पार्टीतय्सं दुःख सी मालाच्वंगु अवस्था दु । संविधान- सभाय् नं ६० प्रतिशत सभासद्त बामपन्थी हे दु । तर वामपन्थीतय् मू माग जुइमाःगु निःशुल्क व वैज्ञानिक शिक्षा क्रान्तिकारी भूमिसुधार वा ुजसको जोत उसको पोतुया ब्यवस्था अले ब्यक्तित्व विकासय् समान अवसर थेंज्याःगु समाजवाद उन्मुख बजेट पित हयेफुगु मदु । सरकारं आः हःगु बजेटयात समाजवादउन्मुख बजेट धाःसां थुकी समाज- वादी बुँदात धाःसा छुं हे मदु । अथे जुयाः नं सुनां गल्ती यात धाःसा वयात सजायँ नं बीफइगु ब्यवस्था यायेमाः । चाहे व राष्ट्रपति जुइमा वा उपराष्ट्रपति हे जुइमा ।,http://www.nepalmandal.com/content/397.html
स्वनिगः सफा तयेगु अभियान सफल जुइमा ,"Posted on Fri Oct 17, 2008  2:17 pm NST",स्वतन्त्रपूर्वक थुखेंउखें जुइ दयेमाःगु व देय्या प्रत्येक नागरिक शान्तपूर्वक म्वाये दयेमाःगु आधारभूत अधिकार प्रत्येक नागरिकया दयेमाः । झिंनिदँ मयाक जनयुद्धय् होमय् जुयाः मुलुकय् वःगु शान्तिं अनेक ध्वः कियावंगु दु । विशेष रुपं स्वनिगः दुने अप्वःगु आप्रवासनया समस्यां ब्वलंकूगु अस्तब्यस्ततां स्वनिगःवासीतय्गु न्हियान्हिथंया जीवन हे कष्टकर याना बिउगु खँय् शंका मदु । पिनें वःपिं मनूतय्गु ल्याः अप्वयाः थनया मौलिक पूर्वाधार व सांस्कृतिक एवं पौराणिक धरोहरत तकं विनाश जुयावंगु खँय् स्वनिगःवासीत अत्यन्त चिन्तित जुयाच्वंगु दु । मुलुकय् राजनैतिक परिवर्तन वयेधुंकाः राज्य सरकारं दकलय् मयासें मगाःगु आमनागरिकया शान्तिपूर्ण जीवनया ब्यवस्थापन खः । थन दयाच्वंगु अराजकतायात चीकाः सरकारया उपस्थिति क्यनेगु खः । बिधिया शासन अनुभव मजुयाच्वंगु सन्दर्भय् आः सरकारं थीथी पलाः ल्ह्वनाः थनया जनजीवनयात ब्यवस्थित यायेगु कुतः च्वछायेबह जू । रात्री ब्यवसायया कारणं ब्वलनाच्वंगु अराजकतायात चीकाः आम मनूतय्त मुलुकय् सहज वातावरण दु धयागु आभास बीत सरकार सक्षम जूगु दु । थ्व हे सन्दर्भय् आः गृह मन्त्रालय न्ह्यलुवा जुयाः थनया अब्यवस्थित फुटपाथ बजाः चीकेगु अभियानयात नं उकथं हे लसकुस यायेबहः जू । थ्व ज्याझ्वःयात अभियानकथं न्ह्याकाः प्रहरी प्रशासन व महानगरपालिकाया कुतः सफल यानाः येँ देय्यात बांलाःगु शहरकथं बिश्वय् म्हसीका बीत सफल जुइमाःगु दु । फुटपाथ बजार न्ह्याबलें हे समस्याया कारण जुयाच्वंगु दु । आः दयाच्वंगु अनियन्त्रित फुटपाथ बजारया कारणं मनूत न्यासि वनेत दयेका तःगु थासं न्यासिवने मदयाः बाध्य जुयाः हे सतकं न्यासि वनेमाःगु स्थिति ब्वलनाच्वंगु खः । थुिकं यानाः यातायात दुर्घटनाया कारणं मनूतय्गु ज्यान तकं वनेगु ज्या जुयाच्वंगु परिपे्रक्षय् आः फुटपाथ खुल्ला जुइमाः धयागु मान्यता यातायात ब्यवस्थापन याईपं ट्राफिक प्रहरीतय्सं यानाहःगु खः । फुटपाथं जुइमाःपिं मनूत सतकं न्यासि वनेवं यातायात साचालनय् अवरोध वयाः गाडी जाम जुइगु समस्या थौंकन्हय् सकसिनं सह याये मालाच्वंगु खः । फुटपाथ ब्यवसायया कारणं प्यखेरं समस्या ब्वलना वयाच्वंगु दु । फुटपाथय् सामान कम भावं लाइ धयागु मान्यता गलत खः । कम दामं लाइगु सामानया गुणस्तर नं तसकं कम जुयाच्वनीगु वा स्यंगु जुयाच्वनीगु सामान्य खँ खः । थुकथं फुटपाथ बजारं उपभोक्तायात नं फाइदा जुइगु मयाः । फुटपाथ अब्यवस्थित जुइगु कारणं मनूत स्वतन्त्रपूर्वक वये वनेत जक पंगः जुइगु मखुसें उमिसं थःपिनिगु पसःयात सुरक्षित यायेगु नामय् याइगु ज्यां शहर कुरुप जुयाः जुइगु व शहर झन हे फोहोर जुइगु कारणं थुज्वःगु ज्यायात प्रोत्साहन जुइ मजिउगु खँय् विवाद मदु । फुटपाथ ब्यापारीत छुं नं सरकारी करया दायरा दुने मलाइगु कारणं थुिकं राजस्व संकलनय् नं प्रत्यक्ष प्रभाव लानाच्वंगु दु । थुमिसं पसःया बाः पुलेम्वाःगु व सरकारी कर नं पुलेम्वाःगु कारण थुमिसं सामान दंक बी धयागु छगू भ्रम जक खः थज्याःगु ब्यवसायया प्रोत्साहनं करया दायराय् दुिपं व बाः पुलेमाःपिं ब्यापारीत तसकं मारय् लानाच्वंगु दावी पसःथुवाःतय्गु दु । थीथी कारणं विस्थापित जुयाः राजधानीइ च्वनाच्वंिपं मनूतय्गु ल्हाःम्हुतु चूलाकेगु ज्वलं लाका काये मजिउ धयागु मान्यतां आःया फुटपाथ चीकेगु ज्याय् फुटपाथ ब्यापारीतय्सं अवरोध प्वंकाच्वंगु दु । मानवीय दृष्टिकोणं थ्व खँ पाय्छि जुइफु तर थज्याःगु ज्यां ब्यक्तियात फाइदा जूसां समाजय् नकारात्मक लिच्वः लानाच्वंगु दु । अझ स्वनिगःवासीतय्गु निंतिं थ्व अभिशाप कथं हे खने दयाच्वंगु दु । फुटपाथ बजाः अनियन्त्रित व अब्यवस्थित जुयाः छगू इलय् न्यूरोड जःखःया स्थानीय मनूत थः हे कुहां वयाः फुटपाथ बजाः चीकूगु खँ पुलां मजूनि । उकिया सफलताकथं आः तक न्यूरोड फुटपाथ बजाःबिहिन जुयाः अन मनूत याउँक वये वने यानाच्वंगु दु । फुटपाथ बजाःया मू कारक थीथी जिल्लां स्वनिगः दुने वयाः थःपिनि रोजीरोटी मालेत वयाच्वंपिं मनूत हे खः । स्थानीय- वासीतय्गु थःपिनि हे छेँ बुँ दइगु कारणं उमिसं फुटपाथय् तयेम्वाः । फुटपाथय् पसः तईपंसं आः सरकारं उमित वैकल्पिक थाय् बीमाः धइगु माग यानाः आन्दोलन यायेगु ख्याच्वः नं बियाच्वंगु दु । थ्व मागयात राजनैतिक रंग बियाः थीथी राज- नैतिक पार्टीतय्सं थ्व मागयात समर्थन यानाः फुटपाथ ब्यापारीतय्त थःगु पार्टीया समर्थक दयेकेगु कुतः जुइ मजिउ । वैकल्पिक थाय् बीवं फुटपाथ ब्यापारीत अन च्वं वनी मखु । च्वं हे वन धाःसां अन ब्यापार मदु धकाः हाकनं फुटपाथ अतिक्रमण शुरु याः वइ वा फुटपाथ खाली जुइवं हे अन च्वं वईपं मेपिं फुटपाथ ब्यापारी स्वतः हे ब्वलना वइ । थ्व कारणं आः सरकारं न्ह्याकाच्वंगु फुटपाथ चीकेगु अभियानयात सकल स्वनिगः- वासीतय्सं समर्थन यानाः थुकियात सफल यायेमाःगु खनेदु । फुटपाथं न्ह्याबलेंया िनंति ब्यवसायीत चीकेगु निंतिं कडा कानून व सजाँयया ब्यवस्था यायेफत धाःसा जक थ्व अभियान सफल जुइ । उकथं हे फुटपाथय् पसः तयाः ब्यवसायया मौका चूमलात धायेवं पिनें वयाच्वंिपं मनूत वैकल्पिक ब्यवसायय् संलग्न जुयाः मुलुकयात अझं फाइदा जुइ फइ कथंया छुं लिच्वः पिदने फइगु खँ दुसा उकियात कयाः झी सकसिनं ध्यान बियाः स्वयेमाःगु दु ।,http://www.nepalmandal.com/content/402.html
न्हूगु नेपाःया लागिं नेता भिनेमाल ,"Posted on Sun Oct 19, 2008  12:59 pm NST",आश्विन १६ गते माओवादी पार्टीया केन्द्रीय समितिया बैठकय् फूर्ति यानाः नेतातय्सं धाल-दिल्ली सम्झौताया न्हापांगु बैठकं निसें गुलि नं पार्टीतनाप बैठक जुल उिकं माओवादीयात फाइदा जुयाच्वंगु दु । माओवादीया बैठकं थ्व नं धाल १० बर्षया जन्मयुद्ध स्वयां शान्ति वार्ता मार्फत झीगु कार्यनीति सफल जुजुं वनाच्वंगु दु । चुनाव धुंकाः झीगु जिम्मेवारी अथवा चुनौती जनपक्षीय संविधान तयार यायेगु जिम्मा वयाच्वन वयात झीसं जिम्मेवारी ढंगं पूरा याना वनेमाः धकाः नं बः बिल । बैठकय् मेमेगु बुँदागत छलफल नं यक्व जुल । उकी मध्यय् न्हापागु ज्या थ्व धकाः प्रस्ट यात व खः जनपक्षीय संविधान निर्माण यायेगु न्हूगु आर्थिक ढांचायात कार्यान्वयन यायेगु व सेना समायोजन । थ्व स्वता ज्या पूरा यायेगु धाल । मेगु खँ प्रधानमन्त्री प्रचण्डया भ्रमण लिपा चीन भारत व अमेरिकापाखें माओवादी पार्टी- यात फाइदा जूगु दु नं धाल । नेतातय्सं आः मेमेगु ततःधंगु छलाङ्ग सत्ताय् च्वनाः मारे याये मानि धकाः बैठक अन्त्य यात । माओवादी सरकारं न्ह्याक्व हे फूर्ति यानाः थथे याये अथे याये धाःसां जनतां धाःसा उलि विश्वास यानाच्वंगु मदु । विश्वास कम दयाच्वंगु कारण थ्व नं खः माओवादीया नेतातय्सं नं न्हापायािपं सरकारतय्सं थें सामन्ती व पुँजीपतियात अप्रत्यक्ष रुपं रक्षा व सम्र्बद्धन यानाः थःिपंसं नं जनतायात शोषण यायेगु नीति यथावत यानाच्वनी थें च्वंगुिलं जनतां शंका यायेथाय् यक्व दु । छाय्धाःसां नेतात पजेरोगाडीइ थः परिवारयात चाःहीकाः फाइभस्टार होटेलय् भ्वय् नयाः ई फुकीिपं जुया वःगु दु । यदि धाथें देय् व जनताप्रति जिम्मेवार जुयाः चिउताः काईपं खःसा परिवारयात पजेरो व जहाजय् सफर याकाः जनताया ध्यबा फुकेगु ज्या मयाइगु खः । झीगु धापू विदेशय् वने हे मजिउ धयागु मखु । विदेश वनाः देय्या सम्पत्ति कम खर्च यानाः फायदा चाहिं यक्व जुइगु ज्या यानाः वये फयेकेमाः । झीगु खँ थुलि जक खः । तर अथे मजुसे खर्च अप्वः फाइदा धाःसा शून्य जुइ अझ थुलि जक मखु भारतया नेतात नेपाः वल कि देय्या अमूल्य सम्पत्ति तकं गुमे यानाच्वनी । माओवादीया केन्द्रीय बैठकं बहुसंख्यक जनताया हितया लागि ज्या यायेगु धकाः निर्णय याःगु कम्युनिष्ट सिद्धान्तया मुख्य नीति हे खः । कम्युनिष्ट सिद्धान्त कथं व्यक्तिबादी जुयाः ज्या यायेगु मखु कि बहुसंख्यक जनताया चाहना कथं ज्या यायेगु खः । नेपाःया फुक्क पार्टीत असफल जुयाच्वंगुया मू कारण थ्वहे खः । व्यक्तिया उन्नति व प्रगति याइ तर देय् व जनताया हालत धाःसा खराब याना यंकी । थ्व नीितं यानाः जनतां पार्टीयात अविश्वास यानाच्वंगु खः । जनताया दथुइ खँल्हाबल्हा जुयाच्वंगु दु । माओवादीं जनपक्षीय संविधान निर्माण याये धकाः प्रचारबाजी यानाच्वंसां जनपक्षीय संविधान निर्माण याना क्यनी धइगु विश्वास धाःसा कम जक दु । माओवादी नेतात भारत भ्रमणय् वंगु इलय् भारतया पत्रकारनाप खँल्हाबल्हाया झ्वलय् नेपालय् कम्युनिष्ट शासन वइ मखु धाल । भारतया उद्योगपति व ब्यापारीयात नेपालय् लगानी यायेत इनाप नं याना वल । माओवादी जनयुद्धया इलय् बचं बिउगु नं खः नेपाःया सामन्ती उन्मुलन यायेत भारतया सामन्ती पुँजीवायात नं कमजोर याये फयेकेमाः । उकिया निंति धकाः शुरुङ्ग दयेकेगु ज्या समेत उमिसं याःगु खः । लिपा आकाझाकां माओवादी नीति परिवर्तन जुल । भारतीय अधिकारीतय् न्ह्यः हे जिमिगु सम्बन्ध पाकिस्तान व चीन नाप मदु धकाः भारत सरकारयात लय्तायेकेगु रणनीति म्हितल । छगू कथं जनपक्षीय संविधान धयागु हे अर्धसामन्ती अर्ध औपनिवेशिक विरोधी संविधान खः । जनपक्षीय संविधानया लागि भारत व मधेशीवादी पार्टीया दबाबयात चीका छ्वयेमाः । यदि धाथंे थ्व निथ्वः दुने व पिनेया शक्तिया कुनीति व दबाबं बचे जुयाः राष्ट्रप्रेम क्यने फत धाःसा जनतां अवश्य नं साथ बी । मेगु न्हूगु आर्थिक ढाँचा निर्माण यायेत लँपुइ दकलय् बाधक तत्व खः भ्रष्ट नोकर- शाहीतन्त्र व भ्रष्ट नेतातय्गु छगू शक्तिशाली पुचः । थ्व निगू पुचःयात चीकेगु कुतः याये हे माः । थ्व निगू पुचलं भारतीय मूलया ब्यापारी व स्वयम् भारतयात अप्रत्यक्ष रुपं ग्वाहालि यानाः नेपाली जनतायात शोषण याकेगु मौका बियाच्वंगु दु । थ्वहे कारणं देशय् आर्थिक संकट वयाच्वंगु खः । नेपाल राष्ट्र बैंकं पिकाःगु आर्थिक प्रतिवेदनय् थ्व दँय् अत्यधिक मूल्य बृद्धि जूगु खँया स्वीकार यानातःगु दु । खाद्य व पेय पदार्थय् नयेगु चिकं व घ्यः जाकि कःनि छुचुं आदि ज्वलनय् ३६ प्रतिशत तक भाः थहां वन । सरकारी रिपोर्टय् थ्व खँ नं धयातःगु दु कि थ्व मूल्य बृद्धिया मू कारण अन्त- र्राष्ट्रिय बजारय् डिजेल व पेट्रोलियम पदार्थया भाः थहां वंगुिलं खः । अन्तर्राष्ट्रिय कारणं छुं भचा लिच्वः लाइगु ला स्वाभाविक खः । झीथाय् आर्थिक संकट वःगु अराजकताया स्थितिं यानाः खः । अराजकता धइगु देय्या नियम कानूनयात वास्ता मयासे थः हे शासक जुइगु खः । बहुसंख्यक जनतायात प्रभावित याइगु यातायात भाडा व खाद्य वस्तु खः । थ्व निगू ख्यलय् हाकुबंजाःतय्सं लाथेपाथे भाः क्वःछिनाः जनतातय्त दुःख बियाच्वन । दसुया लागिं चिकं व खाद्य वस्तुया भाः १० प्रतिशत थहां वन कि हाकु बंजाःतय्सं ५० प्रतिशत भाः थकयाः जनतायाके असुल यानाः शोषण याइ । थ्वहे कारणं यानाः देशय् आर्थिक मन्दी वःगु खः । न्हूगु आर्थिक ढाँचा निर्माण यायेगु खःसा न्हापा नेतातय्गु बिचाः परिवर्तन याये फयेकेमाः । परिवर्तनया लँपु धइगु पुलांगु व्यक्तिबादी मानसिकताया भूतयात हांनिसें नष्ट यानाः देय् व जनताया कल्याण यायेगु मार्गय् न्ह्याः वनेमाः । नेतातय् व्यक्तिबादी प्रवृत्तिं थःगु जाति व परिवारया जक हित यानाः देशयात घात यानाच्वंगु दु । थुकिं यानाः थौं देय् हाकुबन्जाःतय्गु इशारां चले जुयाच्वंगु दु । यदि नेतात सकारात्मक जुल धाःसा देय् व जनताया कल्याणया लागिं न्हूगु राजनीतिक व आर्थिक नीति हयाः माफियायात नियन्त्रण यानाः देय् बिकास यायेत अःपुइ ।,http://www.nepalmandal.com/content/410.html
चाइनिज राजदूतया प्रशंसा व कमरेड प्रचण्डया कसरत ,"Posted on Tue Oct 21, 2008  1:25 pm NST",कवि द्धारिका श्रेष्ठया छेँ । चाइनिज राजदूत वइगु ज्याझ्वः । इनाप यात । वना । थ्वया न्ह्यः चाइनाया दूतावासया प्रथम सचिव व निम्ह चाइनिज भाष विज्ञत अन वःगु । उमिसं चाइनाया कविता ब्वंगु । जि लुमं । जलाखला देय् चाइनाया साहित्य बारे झीके ज्ञां म्हो । ब्वनेगु अवसर मदु । झिसं जलाखला देय्या साहित्य कला बारे नं सीका वनेमाः । परस्परय् अन्र्तकि्रया दया च्वनेमाः । चाइनिज राजदूतलिसें सामान्य परिचय ज्याझ्वः जुल । अले राजदूतं न्ववाना दिल । चाइनिज भाषां न्ववाना वात । उकिया अंगे्रजी भाषां अनुवाद दोभाषी यात । चाइनिज राजदूतं उबलय् साहित्य बारे हे खँ ल्हात । राजनीति विषया खँ न्ह्यमथं । वय्कलं तःहाकः हे न्ववात । वय्कःया न्वचु न्यनाः छताखँय् अजूचाल । उखुन्हु राजदूतं माओया नां तःक्वः काल । माओयाकविता बारे चर्चायात । चाइनां माओयात ल्वःमंके धुंकल वैगु नां उमिसं न्ह्यथनी मखुत । माओवा युग चाइनाया अन्त जुइ धुंकल । माओ पुलां बाखं जुइ धुंकल । थौं मनूत थ्व निष्कर्षय् वइ । तर उकुन्हु चाइनिज राजदूतया भाषण पाः गजव जुल । वं माओया नां तःक्वः काल । प्रशंसाया रुपय् । कवि विमल ुनिभाु नं चाइनिज राजदूतया माओ पे्रम खनाः आश्यर्य चकित जुल । वय्कलं थःगु आश्चर्य लिसा लिसा कयाः प्वंकाच्वन । राजदूतं माओया नां काःगुया राजनीतिक कूटनैतिक अर्थ छु जिं मसिउ । व खँय् जिं छ्यं मच्वला । थःम्हं न्ह्याये मदुगु विषय । कपाः स्याका मच्वना । शायद नेपालय् माओवादी वःगुलि खःला । चाइनिज राजदूतं भाषणय् माओया नां बारम्बार काःगु । खँया विश्लेषण जुइ । झीथाय् देशय् ससम्मान माओया नां छुनाः पार्टी चायेकी । माओया नांया लिधंसाय् संघर्ष जुइ । विजय प्राप्त याइ । चाइनाय् माओं ल्वःमंकूसा झीथाय् माओया नां ताजा जुइ । माओवादी शक्ति जुयाः प्रकट जुइ । चाइनाय् शिथिल जूसां नेपालय् माओया नां च्याइ । जनतां माओया नामं छुं जुइगु । आशा याइ । माओ नामं सकसितं थी । माओया नामं हे मनूतय् नुगलय् क्रान्ति साचारीत जुइ । तर थौंकन्हय् कमरेड प्रचण्डं थःगु पार्टीया नां माओवादी मतयेगु बिचाः प्वंकूगु दु । थ्व खँय् थः निदँ न्ह्यःनिसें प्रयासरत जुयागु खँ मेडियाय् कनी । उखुन्हु तिनि चाइनिज राजदूतं बारम्बार माओया नां कयाः न्वचु बिउगु । उबलय् मती च्वनी । चाइनाय् माओवाद हानं पुर्नजीवित जुइन जुइमाः । नेपाःया माओवादीत चाइनिज राजदूतया माओ प्रतिया सद्भावनां जरुर उत्साहित जुइ । जिं बिचाः यानाः । माओवादी सरकारय् वसेनीं कूतनीति कथं चिनिया राजदूत माओया प्रसंशक जूगु खःला अनुमान जुइ । तर आश्चर्य खँ मेखतं न्ह्याइ । छखे माओयात चाइनिज राजदूतं हानं लुमंकूगु अनुभव याइ । मेखे माओवादी स्वयम् माओया नांयात तिलाञ्जली बीगु बुखँ ब्वने । गहन राजनीतिक विषय सामान्य नागरिकतसें । अःपुक थुइके मफइगु स्वाभाविक खः ।जिं नं छम्ह सामान्य नागरिक । जिं नं देशया राजनीतियात बांलाक मथू । थुइके मफु । माओवादी पार्टीं । सिद्धान्तय् आधारित पार्टी धाइ । सिद्धान्तया कारणं हे गांया लाखौं मनूतय्सं थ्वं याःगु संघर्षया आह्वानय् ब्वती काःगु धाइ । जनतां थुकथं माओवादी निश्चित सिद्धान्त दुगु पार्टी खः । तर थौंकन्हय् जनता थ्व विश्वासय् अलमलय् जुइगु परिस्थिति लुयाच्वंगु दु । अमेरिकाय् डा। बाबुराम भट्टराइ नं नेपालय् साम्यवाद विषय पाःगु बिचाः प्वंकूगु दु । ठीक वेठीक क्वःछी त्यनागु मखु । तर सामान्य मनूतय्सं थज्याःगु विरोधाभाशपूर्ण अन्तरविरोधी खँत गय् थुइकेगु  जिज्ञाशा प्वंकाःगु खः । एमालें नं छक्वः थःगु नां व ध्वाँय् हीकेगु खँ न्ह्याकूगु खः । गुलिखे कट्टर साम्यवादीतय्सं एमालेया उदारतायात कयाः नक्कली साम्यवादी पार्टी नं धाः । एमालेया पार्टी अफिसय् उबले छकः अमेरिकी राजदूत वःबलय् माक्स्र लेनिनपिनि किपा चीकल धाःगु न्यनागु दु । थज्याःगु खँ माओवादी पार्टीं एमालेया साम्यवादी पार्टी धकाः स्वीकार मयाः । थौं माओवादी पार्टीं माओया नां हीका छ्वयेगु खँ पित हइ । थुकिया औचित्य नेतातय्सं न्ह्यब्वइ । जनताया ज्या छ्यं संकेगु खः । लुमना च्वनी चाइनिज राजदूतया नं माओया प्रशंसा । मेखेर कमरेड प्रचण्डया माओया नां हिलेगु कसरत ।,http://www.nepalmandal.com/content/416.html
वैकल्पिक उर्जा व श्रोत परिचालन ,"Posted on Thu Oct 23, 2008  2:15 pm NST",थौंकन्हय् न्ह्याथासं उर्जा शक्तिया आवश्यकता दु । उर्जाशक्ति धायेबलय् ज्यासःकुथि कलाकार-खाना अथे हे मोटर मोटरसाइकल रेल फय्खः पानी जहाज आदियात माःगु इन्धन खः । अथे धइगु पेट्रोल डिजेल मचिकं ग्याँस कोइला आदि खः । थज्याःगु तत्वत गुगुं प्राकृतिक रुपंसा गुगुं खानी प्राप्त जुयाच्वनी । थौंकन्हय् सवारी साधनया यक्व छ्यलाबुला जुयाच्वंगु हुनिं थज्याःगु इन्धनया खपत अप्वया वनाच्वंगु दु । औद्योगिक विकशीत मुलुकय् कल-कारखाना व उद्योग न्ह्याकेत नं इन्धनया हे आवश्यकता जुइ । तर इन्धनया श्रोत धाःसा सीमित हे जक दु । थुकियात अप्वयेके फुगु मदुनी । जैविक इन्धन निर्यात याइगु मुलुक कथं इरान इराक कुवेत साउदी अरेबिया आदि खाडी मुलुक व रुस चीन भारत थेंज्याःगु छुं छुं देय्त जुयाच्वंगु दु । थथे सिमित कथं जक दयाच्वंगु श्रोत व अप्वःगु मागया हुनिं थौंकन्हय् चिकंया मू झंझं अप्वया वनाच्वंगु दु । चिकं निर्यात याइगु मुलुकया दया माया मदयेकं थुगु समस्या कुहांवइगु नं खनेमदु । माग झं झं अप्वया वनिगु व श्रोत साधनया किमं यानाः इन्धनया चिन्तां सकल विश्व हे चिन्तित जुयाच्वंगु दु । थुकिया विकल्प धइगु वैकल्पिक उर्जा हे खः । गुकिया विकास यानाः हे थुगु समस्या ज्यंके फइ थज्याःगु वैकल्पिक उर्जाया स्रोतया धलखय् सौर्यशक्ति जल विद्युत जैविक उर्जा शक्ति न्यूक्लियर उर्जाशक्ति ज्वारभात वायु उर्जा व जियोथर्मल आदि दयाच्वंगु दु । सौर्य शक्ति - सूर्यखय् उच्च तापक्रम व उर्जा चाप दइगुिलं थुकिं गाक्क हे उर्जाशक्तिया विकास यायेफु । सौर्य शक्तियात सुदपयोग यानाः थुकिं बिजुली पिकया कलकारखाना न्ह्याकेगु व छेँय् छेँय् मत च्याके जिउ । सूर्यया जःलय् उत्पन्न जुयाः च्वनीगु थर्मो न्यूक्लियरया º यूजनपाखें झीसं उर्जाशक्ति प्राप्त यायेफु । सुर्यय् ७० ब्व प्रतिशत हाइड्रोजन व २८ ब्व हिलियम व मेमेगु २ ब्व ग्याँस दयाच्वंगु दु । थ्व ग्याँस च्यानाच्वंगु हुनिं सूर्यय् तच्वःगु क्वाःजः तापव्रुम दयाच्वंगु खः । हाइड्रोजनया अणुयात हिलियमया अणुलय् परिवर्तन जुयाच्वनीगु हुनिं तच्वःगु उर्जाशक्ति उत्पन्न जुयाच्वनी । थुकियात गबले मफुइगु उर्जाशक्ति कथं विकल्पय् छ्यले जिउ । जल विद्युत -  खुसिया लःयात पनाः पुखू दयेकाः पाइप मार्पुत् पावर हाउसय् यंकाः थुकिंटर्वाइन चाःहिका विजुली शक्ति पिकायेगुयात जल विद्युत शक्ति धाइ । थुगु हे शक्तियात तारं स्वानाः माःमाःथाय् यंकाः मत च्याकेगु व कलाकारखानात न्ह्याकीगु खः । नेपालय् च्वापुनायाः वयाच्वंगु अनवरत लः न्ह्यानाच्वंगु खुसित यक्व हे दु । थुकियात सदुपयोग यायेगु खःसा अथे धइगु थुिकं पूर्ण रुपं जल विद्युत पिकायेगु खःसा नेपालय् ८३ हजार मेगावाट विद्युतशक्ति उत्पादन यायेगु क्षमता दु । थुकिं नेपाः जक मखु मुक्कं सार्क राष्ट्रय् बिजुली च्याकेत व कलकारखानात न्ह्याकेत कुगाः । असफसोचया खँ नेपालय् उलिमिछं क्षमता दयां नं नेपाःया राजनधानी हे बछि खिउँसे च्वं । अझ यक्वं गांगामय् ला मत तकं थ्यंकेफुगु मदुनी । नेपालय् दुगु श्रोत साधनयात छ्यला यंकेगुपाखे सरकारं कुतःयात धाःसा नेपाः जलश्रोतय् जक मखु धाथें हे विश्वय् धनी मुलुकया झ्वलय् लाः वनेफु । थुखेपाखे पलाः न्ह्याकेमाःगु दु । जैविक उर्जाशक्ति  - सिँ सु छ्वलि म्व व पशुपंछीया मल मूत्रपाखे उत्पादन याइगु उर्जा शक्ति हे जैविक उर्जा शक्ति खः । थुगु श्रोत नं न्ह्याथासं हे दयाच्वनीगु उर्जाश्रोत खः । थुकियात नेपाःया पहाडी भेगय् अप्वः छ्यलेफु । थौंकन्हय् नं गांगामय् सिमा दुथाय् सिं व बुँज्या याइथाय् सुं व छ्वालि च्याकेगु याना वयाच्वंगु दनी । पशुपालन यानाच्वंपिसं गोवर ग्याँस बायोग्याँस यात नं छ्यला वयाच्वंगु दु । गुकिं जा क्यें थुयेगु व मत च्याकेगु तकं यानाच्वंगु खंकेफु । थज्याःगु प्लान्टया निंतिं सरकारं कृषि विकास बैंकं पाखें २०÷३० प्रतिशत तक अनुदान बीगु याना वयाच्वंगु दु । थुकियात अझं अप्वः छ्यला यंकेमाःगु दु । न्यूक्लियर उर्जा - विकशीत मुलुकय् थुगु न्यूक्लियर उर्जापाखे नं कलाकारखाना व उद्योग न्ह्याकेगु यानाच्वंगु दु । थुगु प्रविधिइ तसकं थिकेगु व तसकं सावधानी नालेमाःगु प्रविधि खः । थुगु प्रकृयां विद्युत पिकाइ- बलय् फिसन प्रकृया व ºयूजन प्रकृयायात छ्यली । फिसन प्रकृयापाखें ततःकूगु अणुयात छुं नं शक्ति छ्यलाः चिचीकूगु अणुलय् हीकीबलय् प्रतिकृया जुयाः तःधंगु शक्ति पिहां वइ । अले फिसन प्रकृयां कुचा कुचा थलातःगु अणुयात हानं छधी यानाः ºयूजन प्रकृया पाखें उर्जा उत्पन्न याइगु खः । थज्याःगु प्रकृयां छक्वलं हे द्वलंद्वः किलोवाट मत बिजुली उत्पन्न जुइ । गुिकं ततःधंगु कलकारखाना न्ह्याके फइ । ज्वार भाटा - समुद्रय् दनावइगु लबुं नं उर्जा पिकाये जिउ । थज्याःगु विधिइ समुद्रपाखें दनावइगु लबुया छखेर सी मुंकाः थुकियात पाइपपाखें लःन्ह्याका उिकं टर्वाइन चाःहिलका बिजुली उत्पादन याइगु खः । नेपालय् समुद्रं मदुगु हुनिं थुगु प्रविधि नेपाःयात धाःसा ज्या मवः । समुद्र दुगु देशय् धाःसा थज्याःगु प्रविधि पाखें ज्या कयाच्वंगु दु । वायू उर्जा - प्राकृतिक रुपं न्ह्याथासं न्ह्यानाच्वनीगु फसं पंखा चाःहिका थुकिं तर्वाइन चाःहीकाः उिकं विद्युत पिकायेगु यात वायू उर्जा धकाः धाइ । थुगु प्रवििधं तप्यकं हे घरा चाःहीका मेशीनया कलपुर्जा चाःहीके नं जिउ । नेपालय् थाय् थासय् पहाडया च्वकाय् तीव्र गितं न्ह्याइगु फय्या श्रोतत यक्वं हे दु । थज्याःगु फय्या मू दिशापाखे पंखा तयाः विजुली पिकायेगु खःसा स्वनिगलय् लोडसेडिङ्ग याये माली मखु । थुखेपाखें सरकाया धाःसा ध्यान वंगु खने मदुनि । जियो थर्मल - पृथ्वीया दथुया ब्व तच्वतं क्वानाच्वंगु दु । थुकिया नापनाप चट्टानत नं क्वानाच्वंगु दइ । थुगु चट्टानय् प्वाः खना पाइप दुत छ्वया थुकी लः जायेका बी फत धाःसा उगु लः क्वानाः अन वाष्प उत्पन्न जुइ गुगु पाइपपाखें पृथ्वीया पिने पिहां वइ थथे पिहां वइगु हापाखें वाष्पइन्जीन चाःहीका थुिकं कलाकारखानाया मेशीनया पुर्जा चाःहीकेगु नापं विजुली नं उत्पादन यायेफु थुगु प्रविधियात हे जियो थर्मल प्रविधि धाइ । थ्वनं छगू थिकेगु प्रविधि खः । थुकियात प्राविधिक ज्ञानं गाक्क हे माः अथे खःसा थुगु प्रविधि छ्लेफत धाःसा थुकियात छक्वः जक यक्व लगानी यानाः थ्व प्रविधि सफल जुल धाःसा थुकिं ताःई तक बिना झंझत उर्जायात प्राप्त यानांच्वने फइ । उिकं लिपा लवः हे दइ । खानीपाखें प्राप्त जुयाच्वंगु इन्धन फुनावनीगु अवश्यं भावी खः । उिकं थुकिया विकल्प कथं खने दयाच्वंगु च्वय् न्ह्यथनागु प्रविधियात ज्या कायेगु थौंया ईया माग खः । थुकियात थुइका हरेक देशं थुखेपाखे नं मिखा ब्वये माःगु दु । थुगु ज्या न्ह्याकेत सरकारं बांलाःगु नीति हयाः निजी क्षेत्रयात नं प्रोत्साहन बीमाः । नेपालय् संभव दुगु सौर्य वायू व गोबर ग्याँस आदियात प्राथमिकता बियाः वैकल्पिक शक्तिया श्रोतत अप्वयेके माःगु दु । गुिकं देय्या औद्योगिक विकास नापं लोडसेडिङ्ग न्यंकाच्वंगु अन्धकारयात नं न्हंके फइ ।,http://www.nepalmandal.com/content/429.html
जाति भाषाय् ह्वीपया सवाल ,"Posted on Tue Oct 21, 2008  1:26 pm NST",संविधानसभाया निर्वाचन क्वचाःगु खुला दयेधुंकल । आः तक संविधानया सु हे च्वयेगु ज्या जूगु मदुनि । निदँया म्याद दुगु थुगु संविधान च्वयेगु ज्याया खुला ला अथें हे फुइधुंकल । संविधानसभाया चुनाव क्वचायाः न्हूगु संविधान च्वयेगु ज्या शुरु जुइत्यंगु इलय् थ्यंकाः आः थीथी राजनीतिक पार्टीतय् दथुइ सदनय् खँ तयेगु इलय् जाति भाषाया खँय् निर्वाचित सभासदं थःगु स्वविवेक छ्यले दयेमाः वा सभासद् स्वयम् स्वयां नं उम्ह सभासद् त्याकावःगु पार्टीया ह्वीप लागू जुइमाः धइगु खँय् विवाद ब्वलनाः न्हूगु संविधान च्वयेगु िनंितं दयेकेमाःगु संविधान मस्यौदा नियमावली हे तयार जुइ मफुगु कारणं संविधान च्वज्याय् पंगः वयाच्वंगु दु । तःधंगु पार्टीतय्सं संविधानसभाय् त्याकावःपिं थःगु पार्टीया हे नेता कार्यकर्ता जुइगु कारणं पार्टीया ह्वीप लागू जुइ धइगु तर्क न्ह्यब्वयाच्वंगु दु । तर चिचीधंगु पार्टीत धाःसा थथे पार्टीया ह्वीप मेमेगु सवालय् लागू जूसां तबि भाषा जातिया सवालय् धाःसा लागू याये मजिउ व स्वविवेक छ्यले दयेमाः धइगु पक्षय् वंगु दु । थथे पार्टीया मनू पार्टीया अःखः विचारय् वनीगु वा व थः त्यानावःगु पार्टी सिद्धान्तया अःखः ज्या यायेगु छुट दइगु जुल धाःसा देशय् पार्टी व पार्टीया घोषणापत्र छाय् माल फुक्कं जाति फुक्कं संस्कृति राज्यपाखें संरक्षण जुया च्वनेमाःगु खः । अथे मजूगु कारणं हे थौं जाति भाषाया सवालय् सः तयेमाःगु खः । उिकं फुक्कं पार्टीत जानाः राज्यया फुक्कं भाषा जातिया संरक्षण यायेत स्वयेमाःगु खः । तर अथे जुइ फयाच्वंगु मदु । देशय् नेकपा माओवादीया सरकार दु । कम्युनिष्ट धईपं हरेक शोषणया विरोध याईपं खः । सर्वहारात सम्पूर्ण मानव जातिया मुक्तिया लािगं संघर्ष याईपं खः । जाति भाषाया सवाल नं थुकथं सम्पूर्ण मानव जातिया मुक्ति नापनापं जक सम्भव जुइ । मिसा दलित लिउने लाःगु वर्गया उत्थान व उन्नति अबलय् हे जक सम्भव जुइ गबलय् देशय् न्हूगु संविधानय् तमाम जाति भाषा वर्गया मुक्तिया खँ च्वये फइ । थुकिया लागिं राजनीतिक पार्टीतय्सं ग्वाहालि मयासें हे मगाः । जनतां छु नइ व हे नईपं जक धाथें कम्युनिष्ट खः । थौं दकलय् तःधंगु राजनीतिक पार्टीत हे दकलय् अप्वः भाषा जातिया सवालय् संकीर्ण जूवंगु खनेदु । नेपालय् जातीय सद्भाव कायम याना तयेगु खःसा फुक्कं भाषा जातियात उथें खनेमाः । तर थन म्हिगः थें हे खय् ब्रम्हूतय्त जक तःधं खंकाः मेमेपिंत चीधं खंकेगु चलन दु । म्हिगःनिसें हे उच्च वर्गतय्सं नेपाली जनतायात जातीय द्वन्द्व व क्षेत्रीय द्वन्द्वय् फँसे यायां हे शासन याना वयाच्वंगु खः । शाहवंशया थ्व परम्परा आः नं लागू यायेत सनाच्वंगु दु । थुकिं राजनीतिक पार्टीया भूमिकायात गौण याइगु ला ख हे खत नापं राज्ययात कमजोर यानाः मचायेक विदेशी हस्तक्षेप जुइके फुगु खँय् नं बिचाः यायेमाः । देशय् गबलय् गबलय् संक्रमण कालीन अवस्था वइ अबलय् अबलय् हे विदेशीतय्सं मिखा तग्वः याना हइ । भारत उकी दकलय् न्ह्यःने लाः । अथे जुयाः नं थौं संविधान च्वयेगु ज्या खुला लिपा लाकेगु व नेपाःया राजनीतिक पार्टीतय् नां हीकेगु बारे नेपालय् स्वयां नं विदेशय् अप्वः चर्चा जुयाच्वंगु खः । पार्टीया नां हे हिलेगु सवाल महाधिवेशन हे मजूगु अवस्थाय् गथे विदेशी भूमिइ न्हापां प्रचार जूवल थ्व विचारणीय पक्ष खः । थीथी जाति धर्म व सम्प्रदाय दुगु देय् जूगु कारणं संघीयताया निर्माण जातिया आधारय् जुल धाःसा देश कमजोर जुइगु जक मखु कि थ्व देश हे विभाजित जुइफुगु तर्क नं वयाच्वंगु दु । थीथी जातिं थःपिं हे जक तःधं तायेकेत स्वइगु धेंधेंबल्लाःयात पने फयेकेमाः । अथे मखुसें नेवाःतय्सं नेवाःत हे जक तःधं तायेकेगु व मेमेगु जातिं नं थः थःगु जाति हे जक तःधं तायेकेगु स्वत धाःसा नेपाः थेंज्याःगु थीथी धर्म भाषा व जातिया समिश्रण जुयाः ल्यनाच्वंगु मुलुकय् तःधंगु बबाल नं जूवनेफु । अथे जुयाः नं जातीय आधारय् संघीय राज्य दयेकेत छक्वः अप्वः बिचाः यायेमाःगु खः । देशयात सार्वभौम याना तयेगु व राष्ट्रिय स्तरया सोच झीके विकास याये मफुत धाःसा थन जाति क्षेत्र व भाषाया आधारय् नं राज्य पुनस्रंरचना जुइफु । अथे जुइगु इलय् छु गज्याःगु समस्या ब्वलनेफु धइगु इलय् हे बिचाः यायेमाः । थ्व इलय् सःपिं सिउपिं व भूगोलया ज्ञान दुपिं विज्ञतय्त हे न्ह्यःने तयाः थीथी तर्क वितर्क यायेमाः । मखुत धाःसा दीर्घकालीन रुपं कोरे जुइगु झीगु देशया संघीयताया सवालं झीत हे मछिंका बीफु । जातीय सवालयात उचित स्थान बियाः क्षेत्रीय मागयात प्राथमिकता बियाः राज्यं केन्द्रीय सत्ता कायम यानाः उकियात हे दकलय् अप्वः बल्लाकेमाःगु स्थिति दनि । अथे जुयाः नं आः मूख्य रुपं अध्ययन यायेगु ई खः । अध्ययन याना वन धाःसा उगु माग पूवंकेगु खँय् छुं आपत्ति नं दइ मखु । थौं देशय् ६० प्रतिशत वामपन्थी पार्टीत सदनय् थ्यनाच्वंगु दु । थ्व ल्याखं त्वनेगु लः च्याकेगु मत व नयेगु नसा ज्वलं बांलाक हे सुलभ जुइमाःगु खः । तर अथे जुइ फयाच्वंगु मदु । सदनय् बहुमत वामपन्थी पार्टी दुगु इलय् हे नेपाली जनताया हीतय् ज्या याये फयाच्वंगु मदु । आः हे याये मफुगु नेपाली शोषित पीडित जनताया पक्षय् सेवा यायेगु ज्या मेगु गबलय् याइगु खः वामपन्थी पार्टीत थज्याःगु मौकाय् नं थःगु अनुकूलया पद्धति लागू यायेत मस्वयेगु खःसा वामपन्थी पार्टीत सदनय् अप्वः सीटय् कब्जा कयाच्वनागु नं बेकार खः । थज्याःगु बेकार ज्या छगू कम्युनिष्ट घटकं मयाये माःगु खः । तर थन जुयाच्वन । उिकं नेपालय् कम्युनिष्ट अप्वः जुया वयाच्वंगुली भारत अमेरिका थेंज्याःगु पुँजीवादी देशत झन झन हे लय्लय् तायाच्वंगु खः । उमिसं थुपिं वास्तविक कम्युनिष्ट मखु बरु थःपिं थें हे पुँजीवादी व्यवस्थायात म्वाका तयेगु निंतिं दुःख सीपिं जाति खः धइगु उमिसं थुइके धुंकूगु दु । जाति भाषाया सवालय् ह्वीप लागू याये मजिउ धइगु तर्क तयाः छुं जातिया पक्षय् लिनाच्वंगु कारणं नं राजनीतिक पार्टीया हैसियतं पिनेया विदेशी कुटनीतिक प्रतिनिधितय्सं बांलाक सीकेगु ह्वःता चूलाःगु दु ।,http://www.nepalmandal.com/content/417.html
देय् बर्बाद जुइगु नेता खराब जुल कि खः ,"Posted on Mon Jul 6, 2009  4:58 pm NST",प्राचिन इलय् हे अति अभ्य व विकसित ईरान लिपा वयाः तिनि सामन्ती व कट्टरपंथी मुस्मांतय् दथुइ सत्ताया लागि यक्व संघर्ष जुयाः विकास मत्थर जुयाच्वंगु खः । इरानया अन्तिम जुजु शाहयात नं कट्टरपंथी मुस्मांतय्सं जनसंघर्ष मार्फत सत्ताच्यूत यात । सन् १९७९ य् जनतां लाय्बुयाः शाहया परि-वारयात हे देशं पितिना छ्वत । जब जुजु शाहया अन्त जुल व इलंनिसें अमेरिका व इरानया दथुइ प्रत्यक्षँ व अप्रत्यक्ष रुपं वाक् युद्ध शुरु जुल । कट्टरपंथी मुस्मांतय्सं जुजु शाहयात जक देशं पितिना छ्वःगु मखु इरानया चिकं कारखाना व मेमेगु उद्योगया मालिक अमेरिकीतय्त नं पितिना छ्वत । देय्या प्रमुख आम्दानीया श्रोत जुयाच्वंगु चिकं कारखानातय्त नं राष्ट्रियकरण याना यंकल । वास्तवय् जुजु शाहया इलय् इरान बिकास मजूगु नं मखु । इरानया बिकासय् अमेरिकी सरकार तःधंगु भूमिका दु । अमेरिकां इरानया विकासय् ग्वाहालि याःगुया कारण खः अमेरिकी पुँजिपतितय्त सुरक्षित यायेगु लागि खःसां मेगु इरानया चिकं थःगु ल्हातय् लाकेगु हिसाब सहयोग यानाच्वंगु खः । कट्टरपंथी मुस्मांतय्सं सत्ता ल्हातय् कासांनिसें अमेरिकायात शत्रु राष्ट्रया धलखय् तयाः ज्या यात । अमेरिकां नं कट्टरपंथी मुस्मांतय्त न्ह्याथे यानाःसां लिउने लाका यंकेगु रणनीति म्हितल । इरानया धार्मिक मुस्लिम पार्टीं सत्ता कब्जा यायेवं सत्ताय् थःत अझ क्वातुकेत इरानया उच्चपद गार्जियन काउन्सिल खडा यानाः झिंनिम्ह उच्च व्यक्तित्व दुजः तयाः देय् न्ह्याकल । गार्जियन काउन्सिल थुलि शक्तिशाली जुयाच्वंगु दु कि थ्वं राष्ट्रपतियात तकं प्याखं हुइकेफु । गार्जियन काउन्सिलं परराष्ट्र व रक्षा मन्त्रालय थःगु अधिकारय् लाकाः राष्ट्रपतिया शक्तियात म्हो याना बिउगु खनेदु । राष्ट्रपतिया चुनावय् उम्मेदवार जुईपिं मनूतय् अन्तिम सिफारिस नं काउन्सिलं यानाः तिनि चुनावय् कुहां वने दइ । गार्जियन काउन्सिल गठनया प्रक्रिया थथे खः - खुम्ह दुजः मुस्लिम धार्मिक नेतातपाखें मेपिं खुम्ह दुजः वरिष्ठ वकिलतपाखें । वरिष्ठ वकिलया व्यवस्था नं इरानया संसद व न्यायालयपाखें ल्ययाः मनोनित यानाः छ्वइ । झिंनिम्ह दुजः दुगु गार्जियन काउन्सिलया नं सर्वोच्च पदय् धार्मिक मुस्लिम नेता जुइमाःगु व्यवस्था यानातःगु दु । इरानया वर्तमान सर्वोच्च शक्तिशाली धार्मिक मुस्लिम नेता आयातोल्ला अली खोमेनी खः । वंगु लाय् गार्जियन काउन्सिलं प्यम्ह व्यक्तियात राष्ट्रपति चुनावय् ल्वायेगु सिफारिस बिल । उपिं खः महमुद अहमदिनेजाद मिर हुसेन मुसाबी मेहरी कारेबी व मोहसिन रेजाई । थुपिं प्यम्ह राष्ट्रपतिया उम्मेदवार खःसां धेंधेंबल्लाः धाःसा महमुद अहमदिनेजाद व मिर हुसेन मुसाबी खः । अहमदिनेजाद वर्तमान राष्ट्रपति नं खःसा वय्कः निक्वःगुखुसी राष्ट्रपतिया लागिं ल्वानाच्वंम्ह खः । वय्कः साधारण मध्यम वर्गं राजनीतिइ वःम्ह खः । वय्कःया साधारण जीवन उच्च बिचारयात इरानी जनतां अतिकं ययेकू । वय्कलं विश्वय् वःगु आर्थिक मन्दीया कारण क्यनाः इरानया सम्पूर्ण कर्मचारीया तलब ५ निसें १५ प्रतिशत तक क्वपाला बिल । थ्व पलाखं मध्यम वर्गया जीवनस्तरय् लिच्वः लाःगुलिं जनतां वय्कःया आलोचना याना हल । इरानी जनतां पुलांम्ह प्रधानमन्त्री मिर हुसेन मुसाबीयात लुमंकल । मुसाबी सन् १९८०-८८ स इरान-इराक युद्ध जुयाच्वंगु इलय् हे देय्या आर्थिक स्थिति बल्लाकाच्वंम्ह व्यक्तित्व खः । जनतां थ्व नं धायेगु यात कि आः देशया लागिं मिर हुसेन मुसाबीया आवश्यकता दु । मेगु छगू मुद्दां यानाः नं मुसाबी जनताया दथुइ लोकंह्वात । व खः इरानी मिसात बन्दी जीवन म्वायेगु मखु स्वतन्त्र जुयाः म्वाये माल धकाः नं वय्कलं थःगु प्रचारया झ्वलय् धायेगु यानादिल । मुसाबीया कलाः जाहारा मुसाबीं हरेक चुनावी सभाय् ल्हाः ज्वनाः साथ बियाच्वनी । थ्व द्वन्द्वं इरानी जनतायात प्रभावित याना बिल । प्रभावित थ्व कारणं जुल कि इरानय् मिस्तय्त स्वतन्त्र रुपं चँ:हिलेगु अधिकार बियातःगु मदु । मिसातय्सं अनिवार्य रुपं बुर्का फिकाः बन्दी जीवन म्वायेमाःगु बाध्यता दु । थुकिं यानाः मुसाबीया नारी स्वतन्त्रताया वकालत लोकप्रिय जुयावन । मुसाबी अति हे लोकप्रिय जुया वनाच्वंगु इलय् हे अथे धयागु जेठ २९ गते १२ जुन कुन्हु राष्ट्रपति चुनावय् हानं अहमदिनेजाद हे विजय जुल धकाः घोषणा यायेवं इरानया लखौं जनता सतकय् कुहां वयाः विरोध यात । चुनावय् धाँधली जुल धकाः इरानय् जक मखु विश्वया यक्व देशय् द्वलंद्वः मनूतय्सं बिरोध प्रदर्शन यात । आः नं अज्याःगु प्रदर्शन जुयाच्वंगु दनि । मिर हुसेन मुसाबी समर्थकत 'तानाशाही मुर्दावाद चुनाबी नतिजा स्वीकार मदु' धकाः जुलुसय् वयाच्वनीसा सरकारी पक्ष अमेरिका व इजराल विरुद्ध तच्वःगु नारा बियाः पिहां वयाच्वनी । आः मुसाबीया समर्थकतय्सं राष्ट्रपति जक मखु कट्टरपंथी मुस्लिम शासनया हे विरोध यानाः न्ह्याः वयाच्वंगु दु । देशय् दुने व पिने नं इरानी जनताया तच्वःगु दबाव वःगुलिं सर्वोच्च नेतां चुनाव बारे निष्पक्ष जाँच याये धकाः थामथुम यायेगु स्वत । इरानय् पक्ष व विपक्षया तच्वःगु प्रदर्शनं आः छु रुप काइगु खः व धाःसा स्वयेगु ल्यं हे दनि । खालि इरानय् जक मखु एशिया व अफ्रिकाया आपालं देशय् सत्ता पक्ष विपक्षयात निशाना दयेकाच्वनी । जनतायात माःगु आधारभूत आवश्यकता पूरा यानाः देश बिकास यायेगु मस्वयाच्वंगुलिं देशय् अशान्ति जुयाच्वंगु खः । झीगु देशय् धाःसा अलग्ग कथंया राजनीति जुयाच्वंगु दु । थन चाहे सरकार पक्ष जुइमा वा विपक्ष जुइमा मिले जुयाः भ्रष्टाचार कमिशन व अनैतिक ज्या यानाः जनतायात दुःख बियाच्वनी । देशय् अशान्ति व अराजकता ब्वलंकाः पूरा समाजय् आतंक न्यंकुसें देशया अस्तित्व तकं समाप्त यायेगु ज्याय् नेतात वनाच्वंगु दु ।,http://www.nepalmandal.com/content/2608.html
नेवाः स्वशासन व अग्राधिकारया खँ ,"Posted on Mon Jul 6, 2009  5:29 pm NST","राज्य पुनस्रंरचनाया बारे सलंसः बिचाःत पिहां वयेधुंकूगु दु । संघीय राज्यया स्वरुप गज्याःगु जुइ धइगु विषय हे दकलय् विवाद अप्वःगु विषय जूवःगु दु । नेवाः राजनैतिककःमि व बुद्धिजीवीतय्गु दथुइ नेवाःतय्गु थःगु हे बिस्कं संघीय राज्य दयेमाः धइगु खँय् छप्वाः म्हुतु जूसां अज्याःगु नेवाः राज्यया शासन विधि गज्याःगु जुइ धइगु बारे धाःसा स्पष्टता ब्वमलंनि । स्वायत्तता स्वशासन अग्राधिकार आत्मनिर्णयया अधिकार व संघीयता थेंजाःगु शब्दत ल्वाकःबुकः यानाः खँ तयाच्वंगु दु । नेवाः राज्यया खँय् थुपिं शब्दया अर्थ छु खः धकाः ध्वाथुइकेगु आवश्यक दु । मखुसा कांपिंसं किसिया बारे थःगु खँ तः थें जुइ । थौंकन्हय् 'नेवाः स्वायत्त राज्य' या नारा बुलन्द थ्वयेकाच्वंगु दु । नेवाः स्वायत्त राज्य संघर्ष समिति तकं स्वनाः आन्दोलन न्ह्याकेधुंकूगु दु । तर थ्व स्वायत्त शब्द पाय्छि मखु धकाः जि याकःचासां हाला- च्वनागु दु । थ्व स्वायत्त राज्यया अवधारणा मूलतः माओवादीं हःगु खः । तर थ्व स्वायत्त राज्यया अवधारणा सीकाः थुइकाः हःगु खः ला कि ताकं ताकं हःगु खः स्पष्ट मजूनि । थुकिया सैद्धान्तिक ब्याख्या जिं निं ब्वनागु मदुनि । माओवादी नेतातसें स्वायत्तताया प्रसंगय् चिनियाँ मोडेल उल्लेख याःगु ताया । माओवादी दवाब व प्रभावय् लानाः दक्व धइथें नेवाः राजनैतिककःमि व बुद्धिजीवीतय् म्हुतुइ 'नेवाः स्वायत्त राज्य' घानाच्वंगु दु । Tibetan Parliamentary and Policy Research Centre या तिब्बत स्वायत्तता बारे पिकाःगु छगू सफुली स्वायत्तता बारे थुकथं परिभाषा बियातल - Autonomy of a people (such as the Tibetans) refers to a form of self government within the framework of a larger state,  ........Autonomy is a particular distribution of governmental powers between two governments : the government of the people who seek self - government, usually reffered to as the autonomous government, and the government of the sovereign or larger state, referred to as the state government. विश्वय् दुगु फुक्क धइथें स्वायत्त राज्यतय्गु अध्ययन यायेबलय् स्वायत्त राज्य धइगु छगू तःधंगु राज्य दुनेया छगू चीधंगु विशेष राज्य धकाः थुइकेफु । गथे कि चीन छगू तःधंगु राज्य दुने तिब्बत स्वायत्त राज्य (Tibet Autonomous Region) खः । अथे हे चीन दुने हंगकंग व सिनजियान स्वायत्त राज्यत खः । थथे हे नांजाःगु स्वायत्त राज्यत खः- फिनलैण्डया आलाण्ड आइजलैण्डस स्पेनया बास्क बंगलादेशया चटगाँव हिल ट्राक्टस् पश्चिम बंगालया गोर्खा पार्वत्य परिषद डेनमार्कया ग्रीनलैण्ड बेलायतया जिब्राल्टर उत्तरी आयरलैण्ड व स्कटलैण्ड अमेरिकाया नावाहो प्यूर्टोरीको व माइक्रोनेशिया क्यानाडाया क्युबेक इटालीया स्यान मारिनो इजराइलया प्यालेस्टाइन न्युजिलैण्ड कूक आइजलैण्डस् स्विट्जरलैण्डया लीचेनस्टाइन रुसया टाटारस्तान आदि । नेवाः स्वायत्त राज्य धायेबलय् नं थुकथं हे नेपाः राज्य दुनेया छगू विशेष व चीधंगु स्वायत्त राज्यया माग यायेगु जुइ । झीसं थज्याःगु स्वायत्त राज्य मालाच्वनागु मखु । नेवाः राज्य धकाः हालाच्वनागुया अर्थ नेपाःया संघीय संरचनाय् छगू सदस्य राज्य खः । नेपाः धकाः छगू तःधंगु राज्य दुनेया छगू विशेष व चीधंगु राज्य मखुसें बराबर हैसियतया छगू संघीय राज्य धयाच्वनागु खः । नेवाःतय् थें नेपाः दुनेया फुक्क संघीय राज्यत बराबर हैसियतया जुइ । संघीय राज्य धायेधुंकाः स्वायत्त राज्य धयाच्वने म्वाः । माओवादीतसें धयाच्वंगु स्वायत्त राज्यतय्गु संघ (Federation of Autonomous States)  संसारय् गनं हे मदु । संघीय नेपाः दुने जातीय नेवाः तामाङ मगः थारु गुरुङ्ग राई लिम्बु खस आदि व भाषिक भोजपुरी मैथिलि अवधि आदि संघीय राज्य/प्रदेशत दयेमाः धकाः माग यानाच्वनागु दु । थज्याःगु संघीय राज्य/प्रदेश (Federal State/province) न कि स्वायत्त राज्य/प्रदेश (Autonomous state/province) माग यानाच्वनागुया अर्थ खः जातीय/भाषिक स्वशासन प्राप्त यायेगु । नेवाःतसें संघीय नेवाः राज्य माग यानाच्वनागुया अर्थ खः नेवाः राज्यय् नेवाः स्वशासन । अर्थात् झीसं माग यानाच्वनागु संघीय स्वरुप दुने जाति/भाषिक स्वशासन (Self-government) खः । अर्थात् नेवाः स्वशासित राज्य दुने नेवाःतसें जक शासन याइ गैर नेवाःतय्त शासन यायेगु अधिकार दइ मखु । माओवादीतसें धयाच्वंगु नेवाः स्वायत्त राज्यय् छगू भौगोलिक क्षेत्रया नां जक नेपालमण्डल अन दुने दुपिं फुक्कं जातियात समानुपातिक वा स्वतन्त्र राजनैतिक अधिकार दइ । स्वतन्त्र अधिकारय् स्वतन्त्र चुनाव प्रक्रियां न्ह्याम्ह नं शासनय् वयेफुसा समानुपातिकं नेवाःतय्गु जनसंख्या ४० प्रतिशत जूसा उमित ४० प्रतिशत जक अधिकार दइ ६० प्रतिशत गैर नेवाःतय्त अधिकार दइ । गनं गनं नेवाः अग्राधिकार धइगु नेवाःतय्त ५१ प्रतिशत अधिकार दइ धाःगु न्यनेदु । अथवा नेवाःतय्गु ५१ प्रतिशत अधिकार दुसा गैर नेवाःतय्त ४९ प्रतिशत अधिकार दइ । तर थन ५१ प्रतिशत अधिकारया अवधारणा गनं वःगु व थ्व सिद्धान्त गन लागू जुयाच्वंगु दु सीके मफुनि । सके थ्व अवधारणा बैंकय् शेयरधनी- तय्गु अधिकार बाँडफाँड यायेगु फर्मूलाया आधारय् वःगु जुइमाः । तर जातीय शासन विधिइ थज्याःगु गणितीय फर्मूला लागू यायेगु ज्या उलि व्यवहारिक जुइ फइ मखु । नेवाः राज्यय् नेवाः स्वशासन धायेधुंकाः थ्व ५१ प्रतिशतया मानसिकता उलि पाय्छि मजू । खः नेवाः स्वशासित राज्यय् गैर नेवाःतय्गु राजनैतिक अधिकार गुलि दइ धइगु न्ह्यसः दनेफु । नेवाः राज्यया लागा दुने ४० प्रतिशत जक नेवाः जनसंख्या दुसा ६० प्रतिशत गैर नेवाःतय्गु राजनैतिक हैसियत छु जुइ थ्व खँयात झीसं थुकथं थुइकेमाः - १. नेवाः राज्य दुने नेवाः स्वशासन व नेवाः अग्राधिकारया कथं नेवाःतय्त जक राजनैतिक अधिकार दइ । अथे धइगु थन राजनैतिक पदय् नेवाःत जक दने दइसा नेवाःतसें जक भोट बी दइ । तर नेवाः उम्मेदवार व भोटरत नेवाः राज्य दुनेया नेवाः जनसंख्याय् जक सीमित मजुसे नेपाः राष्ट्रया फुक्क नेवाःतय्त थ्व अधिकार दइ । गथे कि थुगुसीया नेवाः देय् दबूया पदाधिकारी ल्यःगु चुनावय् सुनसरीया नरेश ताम्राकार नायः पदय् त्यात । अथे हे नेवाः राज्यया मुख्यमन्त्री व सभासदय् नं नेपाःया गुगुं नं राज्यय् च्वंम्ह नेवाः त्यायेफु । २. गैर नेवाःतय् नं थःथःगु हे राज्य दइ । नेवाः राज्य दुने बसोबास यानाच्वंसां उमिगु राजनैतिक अधिकार उमिगु थःथःगु हे राज्यय् काः वनेमाः । अथे यायेबलय् नेवाः राज्य दुने राजनैतिक अधिकार दुपिं नेवाःत जक जुइ । उपिं नेपाः राष्ट्र दुनेया शतप्रतिशत नेवाःत जुइ । थ्व फर्मूला कथं नेवाः राज्य दुनेया ९० प्रतिशत राजनैतिक अधिकार नेवाःतय्गु जुइ । थ्व हे नेवाः स्वशासनया मूर्त रुप खः । ३. नेवाः राज्य दुने १० प्रतिशत गैर नेवाःतय्त अल्पसंख्यक वा विशेष अधिकार कथं राजनैतिक अधिकार बी मालेफु । थज्याःगु अल्पमत जनसंख्यायाके मेथाय् गनं नं थःगु जातीय/भाषिक राज्य मदयेफु । गथे कि दलित समुदायया गनं नं थःगु राज्य मदुसा उमित अल्पसंख्यक अधिकार बी मालेफु । मेमेगु आदिवासी जनजाति खस मधेशीतय् थःथःगु हे राज्यय् राजनैतिक अधिकार प्रयोग याइ । ४. बसोबास व आर्थिक ज्याखँया ल्याखं सुं नं नेपाःया नागरिक गुगुं नं राज्यय् च्वनेफु । छगू राज्यं मेगु राज्यय् यात्रा यायेत बसोबास यायेत व आर्थिक समाजिक ज्याखँ यायेत फुक्क नेपाःमितय्त मौलिक अधिकार दइ । ५. नेवाः स्वशासित राज्य दुने नेवाः भाय् राज्यया अधिकारिक भाय् जुइ । नेवाः राज्य दुने बसोबास याईपं फुक्क गैर नेवाःतय्सं नं स्कूलय् नेवाः भाय् नं ब्वनेमाली । ६. थौंकन्हय् क्षेत्रीतसें उपिं बिस्कं खस आदिवासी जनजाति धकाः संगठन न्ह्याका हयाच्वंगु दु । उमिसं सुदूरपश्चिम नेपालय् खस स्वशासित राज्य माग यात धाःसा व बर्मूत अनया आदिवासी मखु धयाहल धाःसा बर्मूत नं राज्यविहिन जनसंख्या जुइफु । बर्मूत व दलितत नेपाःन्यंकं हे न्यनाच्वंपिं जूगुलिं यक्व राज्यय् उपिं अल्पसंख्यक जुयाः म्वाये मालेफु । थ्व स्थिति उमित स्वीकार्य मजुइफु । उमित बिस्कं हे राजनैतिक अधिकारया व्यवस्था याये मालेफु । ७. ततःधंगु जातितय् जकं थःथःगु स्वशासित राज्यत दयाः चिचीधंगु जातितय् गथे कि चेपाङ्ग धिमाल माझी छन्त्याल थःगु राज्य मदयेफु । थज्याःगु चिचीधंगु आदिवासी जनजातितय्त धाःसा विश्वया मान्यता कथं स्वायत्त क्षेत्रया (Autonomous Area) व्यवस्था यायेमालेफु । ८. केन्द्र व स्वशासित राज्यतय्गु दथुइ छु अधिकार गुलि सुइत दयेमाः धइगु खँ सहलह ब्याकाः क्वःछीफु । संघीय राज्य व्यवस्था दुने जातीय/भाषिक स्वशासन बीधुंकाः हानं आत्मनिर्णयया अधिकार बियाच्वने माःगु आवश्यकता मदु । आत्मनिर्णयया अधिकार धइगु संघीय सदस्यता त्याग यानाः थःगु स्वतन्त्र राज्य धस्वाकेगु वा मेगु राष्ट्रय् भारत चीन दुथ्याः वनेगु खः । शाहवंशं वर्तमान नेपाःया सिमाना ज्याना थकूगु खः । थ्व सिमानायात संरक्षण यायेगु नेपाःमिया कर्तव्य खः । मधेशीतसें स्वायत्त मधेश प्रदेश व आत्मनिर्णयया अधिकार माग यानाच्वंगु धइगु नेपालं ब्यागलं च्वनेगु अधिकार खः । थज्याःगु अधिकार बीगु धइगु नेपाःयात विखण्डन यायेगु संभावना तया तयेगु खः । माओवादीं नं आत्म- निर्णय सहितया जातीय स्वायत्त राज्य धयाच्वंगु दु । थ्व संघीयताया चरम रुप खः । थ्व नेपाःया लागिं छगू सैद्धान्तिक तर्क जक खः यथार्थय् जुइ मजिउ । नेपाः अथें नं चीन व भारत थेंज्याःगु विशाल देश दथुइ कानाच्वंगु दु । आत्मनिर्णयया अधिकारं कन्हय् जटिलता व कचवं मथनी मखु । आत्मनिर्णयया कारणं हे रुसी महासंघ झिन्याकू देशय् कुचा दलावंगु खः । संघीयता व जातीय स्वशासन हे नेपाःया लागिं दकलय् ल्वःगु व्यवस्था खः । जातीय स्वशासनं नेपाःया बहुजातीय रुप व संस्कृतियात सन्तुलित ढंगं विकास याइ । थीथी जाति व भाषाया विकास व अस्तित्वया प्रबर्धन याइ । स्वायत्तता व आत्मनिर्णयया अधिकार नेपाःयात ल्वःगु शासन व्यवस्था मखु । बरु नेपाःया प्राकृतिक व भौगोलिक बनौट व चीन भारतया विद्यमानतायात बिचाः यानाः स्वंगू प्यंगू जातीय भाषिक स्वशासित राज्यत दुथ्याःगु हिमालनिसें तराई स्वाःगु न्यागू प्रान्तत ज्यायेगु औचित्य दु । थज्याःगु प्रान्तं नेपाःमिया आर्थिक विकासयात न्ह्यज्याकी । न्यागू प्रान्त व प्रान्त दुने जातीय/भाषिक स्वशासित राज्यत दयेमाःगु नेपाः राष्ट्रिय पार्टीया प्रस्ताव खः । थज्याःगु स्वशासित राज्य दुने आः दुगु ७५ जिल्लात दइ मखु । बरु स्वशासित राज्य दुने न्हूकथं नगरपालिका व गांपालिकातय्गु पुनसंरचना यायेमाली । थुकिं राष्ट्रिय एकता व अखण्डताया नं संरक्षण याइ ।",http://www.nepalmandal.com/content/2612.html
जातीय राजनीतिया विरोध : चिन्तन सुयागु ? ,"Posted on Fri Jul 24, 2009  3:05 pm NST","थःपिनि जातीय अधिकारयात संविधानं प्रत्याभूत यानाः न्हू नेपाः दयेकेगु परिकल्पना ई बिना वंलिसे म्हगसय् हिलावनीगु सम्भावना बुलुहुँ अप्वया वःगु दु। संविधान निर्माणया निंतिं ज्या यायेमाःगु थीथी संविधान निर्माण समितितय्सं ज्या मयाःगु कारणं संविधानसभाया मुँज्या अनिश्चित ई तक बन्द याये माल। छुं छुं समितिं याःगु ज्या नं जनआन्दोलनया भावना अःखः जूगु कारणं सन्तुष्ट जुइफुगु थाय् मदुनि। मेमेगु समितिं ज्या न्ह्याके मफुगुया कारण आःया परिवर्तित इलय् न्हू संविधानं जनतायात सार्वभौम तायेकाः थुमित बीगु अधिकारय् खुल्ला मनं समर्थन याये मफयाच्वंगुलिं खः । मुलुकय् जूगु हरेक आन्दोलनया कारण थन सत्ता न्ह्याकीपिंसं आदिवासी जनजातितय्त दमन यानाः छगू जक भाषा, धर्म व जातियात राज्यं प्रश्रय बीगुलिं खः। थःपिनि अधिकारया निंतिं सजग देय्या बहुसंख्यक आदिवासी जनजातितय्सं न्ह्याबलें हे थःपिनि नैसर्गिक अधिकार सुरक्षित जुयाः भेदभाव मदुगु ब्यवहार जुइमाःगु माग याना वयाच्वंगु खः। थ्वहे सन्दर्भय् नेकपा (माओवादीं) न्ह्याकाच्वंगु जनआन्दोलनय् जातीय अधिकारया नारा बीवं थ्व जनआन्दोलनं छगू उचाई कयाः मुलुकय् सलंसःदँ न्ह्यवंनिसें परम्परागत शक्तिया लिधंसाय् न्ह्यानाच्वंगु राज्यसत्ताया अधिपति जुजुयात नापं वांछ्वयेत सफल जूगु खः। छथ्वः अहंकारवादी जातीय पुचलं राज्ययात थः यःयःथे संचालन यानाच्वंगु अन्त यानाः जनतां समानतामूलक राज्य स्थापना जुइगु परिकल्पना यानाः मुलुकयात गणतन्त्र तकं घोषणा यायेधुंकूगु परिप्रेक्षय् आः हाकनं न्हापा जुजुया पालय् सत्ताय् च्वनाः हालिमुहालि यानाच्वंगु हे छगू जातिया मनूतय्सं पुलांगु हे राज्यया परिकल्पना यानाः देय्या आदिवासी जनजातितय्त राज्यशक्तिं च्यूत यायेगु षडयन्त्र न्ह्याका हयाच्वंगु दु । नेपाः विविध जात जातिया देय् खः। थन आपालं भाषाभाषी व जात जातिया मनूत थःथःगु हे मौलिक म्हसीका ज्वनाः जीवन यापन यानाच्वंगु दु। आपालं जातजातियापिं मनूत दुसां छुं नं जातिया बहुमत थन मदु। तर बहुसंख्याया रुपय् आदिवासी जनजातितय्गु उपस्थिति दु। थ्व बहुसंख्यक आदिवासीतय्त न्ह्याबलें खस जाति (ब्रम्हू व क्षेत्री, तर आः खसतय्सं नं थःपिं आदिवासी जूगु दावी याना हयेधुंकूगु दु) या अल्पसंख्यक जातिं राज्य शक्तिया लिधंसाय् भाषा, जाति, संस्कृतिया खँय् उत्पीडनय् लाकाः राज्यशक्तिं पिने लाकेगु ज्या यानातःगु दु। थ्व हे प्रवृत्तिया विरोध यानाः आदिवासी  जनजातित जनआन्दोलनय् सहभागी जूगु खः। थुमिसं गबलय् तक राज्यया राजनैतिक मूलधारय् थःपिनि संलग्नता काये फइ मखु, गबलय् तक जातीय स्वशासन दइ मखु, गबलय् तक थःपिनि जातिया हक अधिकार संविधानय् सुरक्षित जुइ मखु उबलय् तक छगू जातिं न्ह्याकाच्वंगु प्रभुत्वया शासन अन्त जुइ मखु धयागु मान्यता नं ब्वलंकूगु खः। थुकिया हे लिधंसाय् संविधानसभाया चुनाव यानाः संविधानसभां न्हूगु संविधान दयेकेगु ज्या न्ह्यानाच्वंगु खः। न्हूगु संविधानय् जातिया आधारय् संघीयता निर्माण जुल कि थःपिनि प्रभुत्व न्हनावनीगु खनाः न्हापा राजनैतिक ख्यलय् हालिमुहालि यानाच्वंपिं छथ्वः ब्रम्हू जाति आः आँटे चायाः जातीय राजनीतिं देय्यात भिं याइ मखु, देय् कुचा दलीगु जुल धयागु भ्रामक बिचाः पित बीगु ज्या तीव्र रुपं न्ह्याकाहःगु दु। आःया न्हू नेपाः दुने संघीयता ब्वलनीगु कारणं फुक्क हे प्रदेशय् छु छु जातिया मनूतय्गु बाहुल्यता दइ अन इमिगु हे धर्म, संस्कृतिकथं राज्य संचालन जुइवं ब्रम्हूतय्गु थाय् गनं मदइगु व न्हापा थुमिसं आदिवासी जनजातितय्त थीथी ख्यलय् उत्पीडनय् लाकाः राज्य न्ह्याकाच्वंगुलिं आः आदिवासी जनजातित राज्यसत्ताय् थ्यन कि थःपिनिगु कर्तूतया क्षतिपूर्ति दावी याइ धकाः नं थुपिं ग्यानाच्वंगु दु । हालय् नेपाली कांग्रेसया सभापति व पुलांम्ह प्रधानमन्त्री गिरिजाप्रसाद कोइरालां जातीय राजनीति याये मजिउ धयागु  सार्वजनिक अभिब्यक्ति बियादीगु दु। देश आः संघीयताय् प्रवेश जुयाः जातीय स्वशासनया माग जुयाच्वंगु इलय् छम्ह नेतां थज्याःगु बिचाः पित बी मजिउगु खः। न्हापांनिसें राज्यय् हालिमुहालि यानाच्वंगु जातिया छम्ह मनुखं थथे खँ हःगु अजू चायेमाःगु विषय मखु। देसय् थुमिसं सत्ता न्ह्याकाच्वंगु इलय् व ०४७ सालया संविधान निर्माण याःगु इलय् जातिगत राजनैतिक पार्टी हे चायेके दइ मखु धकाः बहुसंख्यक आदिवासी जनजातिय्त राज्यया मूल राजनैतिक धारं पिने तयातःगु खः। राज्य सत्ताय् थःपिनिगु हे जातिया बाहुल्यतां राज्य संचालन याना वयाच्वंगु खः। देय्या दकलय् तःधंगु प्रजातान्त्रिक राजनैतिक पार्टी धकाः थःत दावी याःसां थ्व पार्टी दुने नं छगू हे जातिया मनूतय्गु बाहुल्यता दुगु खँयात सुना नं मखु धाये फइ मखु। आः जातीय राजनीति याये मजिउ धकाः सार्वजनिक अभिब्यक्ति बिउम्ह मनुखं थःगु हे पार्टीया नेता अले २०४६ सालया जनआन्दोलनया नेतृत्व याःम्ह गणेशमान सिंहयात छम्ह नेवाः जूगु कारणं गज्याःगु ब्यवहार यात धयागु खँ पुलां मजूनि। लौहपुरुष गणेशमान सिंह थःगु जीवनया उत्तरार्द्धय् वयाः राजनीतिं हे ब्यागलं च्वने माल सा  - ब्रम्हूतय्गु बिरुद्ध जेहाद यायेमाल' धकाः तक नं न्ववाना वने माल। थुकथं थःपिनि राजनैतिक वर्चश्वय् जू वइगु छुं नं आघात ब्रम्हूतय्त सह्य जुइगु ला खँ हे मंत। उकिसनं जातीय राजनीति बिरुद्धया सः नेपाली कांग्रसयागु खः कि केवल थुकिया सभापतिया जक खः धइगु आः तक स्पष्ट मजूनि। मुलुकय् बहुदलीय ब्यवस्था वयेधुंकाः आः तक दकलय् अप्वः सत्ताय् च्वनाः राजनीति याःम्ह थुम्ह हे ब्यक्ति खः। तर थःगु सत्ता अवधिभर नातावाद, कृपावादया राजनीति याःगु व आः नं थःगु पार्टीया वरिष्ठ नेतातय्त सत्ताय् मछ्वसे थः म्ह्याययात मन्त्री दयेकूगु कारणं थ्वयागु चरित्र गज्याःगु धइगु स्पष्ट हे खनेदु । न्हू नेपाःया निर्माणय् जातीय स्वशासन अपरिहार्य धका आः हे आपालं आन्दोलन व गतिविधित जुयाच्वंगु दु। तर गिरिजाप्रसादया अभिब्यक्तियात कयाः छुं नं राजनैतिक पार्टी, संघसंस्थां थःपिनि बिचाः सार्वजनिक याःगु मदुनि। मुलुक एकाग्र जुयाः आदिवासी जनजातिया हक जातीय स्वशासन अन्तर्गत सुनिश्चित यायेगु अभियानय् न्ह्यानाच्वंगु इलय् थुज्वःगु अभिब्यक्ति वलं नं सुनां वास्ता मतःगु धाथें हे चिन्ताया विषय खः । nshkaya@gmail.com",http://www.nepalmandal.com/content/2945.html
थ्व बाहेक जनतां याये फइगु छु दु ? ,"Posted on Thu Jul 9, 2009  8:43 pm NST","स्वनिगलय् मय्जु ख्यातीया निर्मम हत्या जुइ । घटना तसकं हे दुःखद् । भयावह । हत्यारा वीरेन श्रेष्ठ । ख्यातीया म्हयात ल्वाभलं कुचा कुचा थली । अपराध सुचुकेगु कुतः याइ । ख्यातीया अंगयात थाय् थासय् वांछ्वइ । दुःखद् घटना न्यने । पत्याः हे याये थाकुइ । मनू थुलि नीच जुइ फइला न्हृयसः दनी । जनता आक्रोशित जुइ । हत्यारा वीरेनया किपाः अखवारय् वइ । ब्वमिपिंसं वइगु किपातय् चक्कुं भ्वाःभ्वाः सुइ । थ्वयात लाफः पियाः स्यायेमाः । अचार थें नीमाः । जनतां तं प्वंकी । हत्यारायात मृत्युदण्ड बीमाः । र्सार्वजनिक रुपय् वयात कुचा कुचा थलेमाः । स्यायेमाः । हत्याया बदला हत्या हे जुइमाः । प्यखेरं प्रतिशोधया सः थ्वइ । मानव अधिकारवादीतसें धाइ 'मृत्युदण्ड निषेधित' । स्याइम्हेसित स्याये हे माः । थ्व नं मानव अधिकार खः । मानव अधिकारवादीतय्त हाँक वइ । मृत्युदण्डया पक्षय् जनमत खनेदइ । मृत्युदण्ड मनासिव जू वा मजू । व राष्ट्रिय बहसया विषय जुइ । तर थौं न्हृयसः जुइ ख्यातीया हत्यारायात उचित दण्ड बीमाः । धाँधली याये दइ मखु । जनतां सम्बन्धित पक्षयात ख्याच्वः बी । घटना क्वाइ । जनतां तं क्यनी । सरकारं सक्रियता क्यनी।इ वनी । घटना ख्वाउँइ । शिथिल जुइ । सु मचा गबलय् अपहरित जुइ । सुयात यंकाः पाली । स्याइ । दुःखद् सम्भावनात पलाः पलाखय् दइ । देशय् सरकारया न्हापांगु दायित्व शान्ति सुरक्षा जुइ । शान्ति सुरक्षाया प्रत्याभूतिं हे देशय् सरकार दुगु अनुभूति बी । दर्ुभाग्य । देशय् थौं शान्ति सुरक्षाया अनुभूति याये फइ मखु । अपराध अनियन्त्रित जुइ । जिउ ज्यान खतराय् लाइ । अनिश्चित जुइ । आतंकित जीवन हनेत जनता बाध्य जुइ । देशय् सरकार हिला च्वनी । थौं छगू सरकार । कन्हय् मेगु हे । स्वयात सरकार धायेगु । शान्ति सुरक्षा दइ मखु । सुयात दोष बीगु । नालायक सुयात धायेगु । छम्ह गृहमन्त्री जुइ । शान्ति सुरक्षा बी । विशेष ज्याझवः हये । धाक क्यनी । मन्त्रीं चब्बुइ । मेम्ह गृहमन्त्री वइ । वम्ह मन्त्रीं व हे धाँक त्वःती । फय्गं त्वःती । चम्बुम्ह आलोचक जुइ । देशया शान्ति सुरक्षा मदु । वं भरमार कुं खिनिं । शान्ति सुरक्षाया नामय् जुइगु खेलचक्र थ्वहे खः । अजिव तमाशा । जनता मुकदर्शक । शान्ति सुरक्षा कमजोर जुइ । अपराध अनियन्त्रित । सकस्यां मिखा पुलिसपाखे वनी । फुक्क कमजोर पुलिसया कारण जूगु खः । पुलिस प्रशासनयात दोष बी । गुलिसिया असक्षमता अर्कमन्यतां जनता भयावह स्थितिइ लाइ । छप्वाः म्हुतुं धाइ । खः । देशया शान्ति सुरक्षाया दायित्व पुलिसया । पुलिस अंग थुकिया जिम्मेवारी कायेमाः । टि.भी.या छगू ज्याझवः । अपराध वृद्धिया सर्न्दर्भ । पुलिसया छम्ह उच्चपदस्थ हाकिमलिसेया अन्तर्वार्ता । हाकिमं शान्ति सुरक्षाया खँय् थःगु कमजोरी स्वीकार याइ । निःसंकोच । वं धाइ । उपत्यकाय् जनसंख्या अन्धाधुन्ध वृद्धि जुइ । शहरीकरणं तीव्र गति काइ । अपराध असंख्यं वृद्धि जुइ । सुरक्षा व्यवस्थापन कठीन जुइ । तत्तुमत्तु तनी । जटिल जुइ । उकिया अनुपातय् पुलिस प्रशासन विकास जुइ फइ मखु । सिमित जनशक्ति । पुलांगु प्रविधि । अपर्याप्त वजेट । दक्ष जनशक्तिया संकट । खोजी अनुसन्धानया निंतिं गाडीत माः । तर अभाव । दुगु गाडीत स्यनी । दयेकेत वजेट दइ मखु । पेट्रोल चूलाकेत पर्याप्त ध्यबा मदु । सूचना आदान प्रदान यायेमाली । पुलिसं थःगु मोबाइल छ्यलेमाः । थुज्वःगु स्थितिइ पुलिस गय् प्रभावकारी जुइ फइ । दुगु सिमित स्रोत साधन छ्यला पुलिसं ज्या याइ । अर्कमन्यताया लागिं पुलिस पक्ष जक दोषी जुइ फइ मखु । प्रष्ट याइ । पुलिसया हाकिमया खँ न्यने । प्यखेरं अन्धकारं त्वपुना हइ । खिउँसे च्वनी । भिनी । बांलाइ । आशाया रेखा अन्धकारय् विलिन जुइ । मनोवल कुहां वइ । थ्व हे सर्न्दर्भ । अन्तर्वार्ताकारं अर्थ मन्त्रालयलिसे स्वापू तइ । पुलिस प्रशासन वजेटया म्होतिं प्रभावकारी जुइ मफुत । माःगु वजेटया व्यवस्था जुइमाल । जनताया शान्ति सुरक्षा निश्चित जुइमाल । जनतां दुःख सिल । न्हृयसः तइ । अर्थ मन्त्रालयया उपसचिवजु सहानुभूति क्यनी मखु । पुलिसया धापू स्वीकार याइ मखु । अपराध वृद्धिलिसे वजेट वृद्धि याना यंके सम्भव जुइ मखु । सरकार स्वयम्याके ध्यबा मदु । धाक्क ध्यबा बी फइ मखु । उपसचिवया लिसः न्यने । नुगः क्वतुनी । जनता सिनाच्वन । अपराधीतय्सं जनताया लाशय् ताण्डव नृत्य क्यनाच्वन । मस्तय्त अपहरण याइ । गःकी । देश आतंकीत । सम्बन्धित जिम्मेवार निकायतय् खँ न्यने । थःथःगु बचाउ । रक्षा । थःथःगु डम्फु थाइ । निर्धक्क । बागमतीइ फि लिकायेके बी मजिउ । पनेमाः । न्हृयसः जनचर्चाय् वइ । टिभीं थीथी सरोकारवालातय् ध्यानाकर्षा याइ । फि लिकायेगु ज्या पनेमाः । दवाव बी । जिम्मेवार कार्यालयलिसे स्वापू तइ । आर्श्चर्य । भवन विभागं गृह मन्त्रालययात चीकी । गृहमन्त्रालयं धाइ जिमिगु क्षेत्र मखु थ्व । स्थानीय विकास मन्त्रालयया ज्या खः । स्थानीय विकास मन्त्रालयं सिडिओ कार्यालयपाखे पतिं सुइ । सिडिओ नं नगरपालिकाय् क्यनी । निष्कर्ष। थ्व गुगु कार्यालय नं यानाः जीमखु । जनतायाके चेतना वयेमाः । होश वयेमाः । अले तिनि समाधान जुइ । जिम्मेवारी मनूतय्सं प्रशासनिक समाधानया खँ ल्हाइ मखु । जनताया चेतनाया खँ हइ । थःगु अर्कमन्यतां सुरक्षित जुइ । थौं देशय् हत्या हिंसा सामान्य जुइ । जिउ ज्यानया सुरक्षा दइ मखु । खुलेआम दन्डहिनतां । अपराधीतय् मनोवल थहाँवनी । जनता ग्लानी जुइ । जिम्मेवार निकायतसें दायित्व वं वयात वं वयात चीकी । सरकारया नियत जुइ । शान्ति सुरक्षा कायम यायेत । अपराध पनेतः सरकारं जक फइ मखु । खुँ, डाकु, ज्यानमारा, हत्यारा, गुण्डा, दादात फुकसिकें चेतना वयेमाः । गुखुन्हु उमिसं साधु सन्त, महन्तया जीवन हनी । शान्ति सुरक्षा स्वतः वइ । अपराध स्वतः नियन्त्रित जुइ । देश अले र्स्वर्ग जुइ । शान्ति सुरक्षाया नामय् जनतां व हे स्वर्गीक क्षण पीमाः । अन्तकाल तक हे पीमाः । थ्व बाहेक जनतां थौं याये फइगु छु दु ?",http://www.nepalmandal.com/content/2690.html
थुगुसीया एसएलसीइ नेपालभाषाय् टप जूम्ह रीना ,"Posted on Mon Jul 20, 2009  4:19 pm NST","रीना बज्राचार्य २०६५ सालया एस.एल.सी. परीक्षाय् नेपालभाषा विषय कयाः दकलय् अप्वः ल्याः हयाः पास यानादीम्ह विद्यार्थी खः । वय्कलं येँया २० वडास्थित भिंद्यः त्वालय् च्वंगु परोपकार उच्च मा.विं एस.एल.सी. बियादीगु खःसा नेपालभाषा विषयय् एसएलसी टप जुयादीगु खः । वय्कलं नेपालभाषा विषयय् ८० ल्याः हयादीगु दु । अथेला मेमेगु विषयय् नं रीनाया नम्बर बांमलाः मजू । अथे खःसां न्हापांनिसें नेपालभाषाय् यक्व हे ध्यान दुगु व थः दाजु सुरज बज्राचार्यं नं नेपालभाषा कयाः ब्वँ धकाः हौसला बियाच्वनीगुलिं थः नेपालभाषाय् उत्कृष्ट ल्याः हयेत ताःलाःगु खः धकाः रीनां कनादी । थनिं झिंखुदँ न्ह्यः झोछेँय् बू्म्ह रीना बज्राचार्य थौंकन्हय् नःघलय् च्वनादीगु दु । जगतसुन्दर ब्वनेकुथि लगायत थीथी स्कूलं ग्वसाः ग्वःगु चिनाखँ कासाय् ब्वति कयाः थःगु प्रतिभा क्यनाः चिनाखँ विधाय् सिरपाः नं त्याकादी धुंकूम्ह रीनां एसएलसीया उत्कृष्टयात आःतक थम्हं कयागु उत्कृष्टत मध्यय् नं दकलय् उत्कृष्ट धयादी । एसएलसीइ उत्कृष्ट जूगुलिं नेवाः जागरण विद्यार्थी मञ्च व अन्तर क्याम्पस नेपालभाषा साहित्य पालापाखें मंकाः कथं याःगु हना ज्याझवलय् वय्कलं उत्कृष्टताया सिरपाः कयादीगु खः । न्यादँ ति न्ह्यः अबु सुरेन्द्र बज्राचार्य मदयेधुंकाः रीनाया ब्वनेगु व ग्वाहालि यायेगु ज्या मां रीता बज्राचार्य व दाजु सुरज बज्राचार्यं यानाच्वंगु दु । अथे जुयाः अबु मदुसां रीनाया ब्वनेज्याय् छुं पंगः मदु । अय्नं छगू सामान्य परिवारय् च्वनाः ब्वनाः नं रीनां थुगुसी नेपालभाषाय् दकलय् अप्वः ल्याः हःगुयात सकस्यां वय्कःया मेहनतया फल धाःगु दु । एसएलसी परीक्षाय् नेपालभाषा विषयय् उत्कृष्ट हयेधुंकाः रीना बज्राचार्यं थःगु रुची कथं अन्नपूर्ण कलेज ध्वाखाबहालय् प्लस टु भर्ना जुयादीगु दु । वय्कलं ब्यवस्थापन संकाय कयाः ब्वनादीगु खः । अथे खःसां दच्छि लिपा नेपालभाषा केन्द्रीय विभाग अर्न्तर्गतया पाटन संयुक्त क्याम्पसय् भर्ना जुयाः नेपालभाषा विषयय् हे दसिपौ तगिंनिसें ब्वनेगु थःगु ग्वसाः दुगु खँ नं वय्कलं कनादिल । स्कूलय् नं वय्कलं कक्षा १ निसें ५ तक नेपालभाषा कयाः हे ब्वनादीगु खः । कक्षा १ निसें हे नियमित रुपं परोपकार उच्च माविइ ब्वनादीम्ह वय्कलं न्यागू तगिं तक नेपालभाषा ब्वनेधुंकाः हाकनं कक्षा ९ व १० य् नेपालभाषा विषय कयाः ब्वनादिल । प्रारम्भिक कक्षा देवीडन स्कूलय् शुरु यानादीम्ह वय्कलं आः नेपाल लिपि सयेकेगु इच्छा तयादीगु दु । उकिया लागिं वय्कःया कका महेन्द्र बज्राचार्यं यलय् ब्वंकाच्वंगु लिपि कक्षाय् संलग्न जुइत स्वयाच्वंगु दु । ८ श्रावणंनिसें सुथय् कलेज वनाः न्हिनय् छेँज्या याये मालीगु बाध्यतां याना: इ धाःसा चूलानाच्वंगु मदु । अथे खःसां गन इच्छा अन उपाय धइथें वय्कलं नेपालभाषा, नेपाल लिपि व नेवाः जाति प्रति धाःसा थःगु मन क्वसाले धुंकूगुलिं थःत वःगु हौसलायात सही ढंगं सदुपयोग यायेत हे स्वयाच्वंगु दु ।",http://www.nepalmandal.com/content/2874.html
थिकेगु बेसाः भाः व राजनीतिक पार्टीत ,"Posted on Thu Aug 6, 2009  4:02 pm NST","आव २०६६/०६७ या बजेट भाषण लिपा कर्मचारीतय्सं सिंहदरवारय् न्याद्वः तका दां अप्वयेकेमाःगु माग यासें विरोध जुलुस व थाय् थासय् प्रशासनिक ख्यलय् पेन डाउन, सभा आदि यानाः आखिर तलब अप्वयेकां तुं हे त्वःतलसा हरेक कर्मचारीतय्त महँगी भत्ता वापत झिंनिसः तका दां बीगु मन्त्रिपरिषद बैठकं निर्णय याःगु दु। सरकारया उगु निर्णय नं छखे कर्मचारीतय्त लय् तायेकेगु ज्या याःगु दुसा मेखे सर्वसाधारण जनता धाःसा बेसाः भाः थिके जुयाः छ्यं स्याकाच्वंगु दु। थ्व सरकारय् च्वंपिं कर्मचारी व सभासदतय् तलब भत्ता अप्वयेकाः नयेगु नियत थें च्वं । मेगु खः प्राइभेट, फर्म, न्हिं न्हिं भारी क्वबिया न्हिं खाना न्हिं नयेमाःपिनिगु तलब, ज्याला धाःसा गबलें हे बढे मजूसा बेरोजगारतय्गु निंतिं नं छुं ज्याझ्वः मदु। उकिं सरकारं थुखेपाखे नं पलाः न्ह्याके माःथें च्वं। प्राइभेट फर्म, निजी ज्याकुथिइ ज्या याइपिनिगु तलब नं सरकार थुलि प्रतिशत अप्वयेकेमाः धकाः क्वःछिना बिउसा बांलाइ थें ताः। मखु धइगु खःसा दक्वसिनं जुलुस पिकाये माली थें च्वं। मेगु खः कर्मचारीतय्त न्ह्याक्व हे तलब अप्वयेका बिउसां नं थुमिसं घुस, कमिशन नयेगु त्वःती मखु। थुकिया दसु मालपोत, भुमिसुधार स्वास्थ्य, जलविद्युत आदि थासय् न्ह्यागु यानाः नं घुस, कमिशन नयाच्वंगु दइ। थुमित कारबाही यायेगु निकाय नं सरकार दयेकेमाः। मखु धइगु खःसा अख्तियारयात पूरा पूरा अधिकार बियाः दक्व अफिसया गतिविधि स्वयेगु याकेमाः । देशय् न्ह्यागु ख्ललय् नं भ्रष्टाचार, कमिशन, घुसखोरीतय्गु बोलवाला जुयाच्वंगु दु। बेसाः भाः थिके जुयातुं च्वनी, कर्मचारीतय्गु तलब बढे हे जुइ। आखिर नयेत्वने मखना जनता सिना हे च्वनी। तर थिके जुइगु छाय् व छु कारण खः धकाः आः तक सुनां नं अनुगमन याःगु मदु । सरकारय् च्वंपिं राजनीतिक पार्टी, कर्मचारीतय्गु बानी धइगु हे देशय् बेसाः भाः थिके यायेगु, कमिशन नयेगु खः। जब कमिशन नइ, भ्रष्टाचार अप्वइ अले न्ह्यागुं थिके जुइ। गुलि कमिशन नइ मखु उलि सामान दनी। भ्रष्टाचारया कारणं देशय् स्वास्थ्य सेवा थिके जुइ। अप्रेशन यायेमाःसा द्वलंद्वः लखौं लख तका ध्यबा माः। डाक्टरतय्सं सरकारी अस्पतालय् जागिर नःसां नं प्राइभेट क्लिनिक, प्राइभेट हस्पिटलय् ज्या यानाच्वंगु दु। गुकिं यानाः सरकारी सुविधा प्राप्त अस्पतालय् क्यं वनेगु धइगु डाक्टरतय्त प्राक्टिस याकेगु जक जुयाच्वंगु दु। अथे हे सरकारी अस्पतालय् डाक्टरतय्स बांलाक स्वइ मखु। थःगु क्लिनिकय् सःती, प्राइभेट अस्पतालय् सःती। अथे जुयाः डाक्टरतय्सं नं अस्पताल धइगु प्राक्टिस यायेगु थाय् खः धकाः मती मतसे बांलाक जाँचय् यायेमाः । थुलि जक मखु कि हरेक स्कुल कलेज सरकारी ब्वनेकुथी ब्वंकीपिं मास्टरतय्सं नं अथे हे ट्यूशन ब्वनेत सःती। थुमिसं ट्यूसन ब्वंकीबलय् ब्वनीपिं पास जुइसा मब्वपिं फेल जुइ। उकिं सरकारी ज्या याइपिंत पिने छुं नं ज्या याये दइ मखु धकाः नियम कानून दयेकेमाः। गथे कि सरकारी स्कूलय् ब्वनीपिं विद्यार्थीत अप्वः धइथें फेल। बोर्डिङ्ग स्कूलय् ब्वनीपिं धाःसा १०० प्रतिशत अप्वः हे पास जुइ। थ्व गथे जुयाः खः थुकि नं सरकार व जनता ध्यान बीमाः थें च्वं। खाली तलब भत्ता, कमिशन जक नयेगु याइपिंत न्ह्यागु ख्यलय् नं चीकेमाः । थौं देय् हरेक ख्यलय् झन् झन् असफल जूगु दु। थौं बेसाः भाः न्हियान्हिथं थिके जुयाः वनाच्वंगु दु। स्वास्थ्य सेवाय् नं वासः मथ्यं, गनं डाक्टर मथ्यनाः जनता सिनाच्वंगु दु। शान्ति सुरक्षा नं स्यनाच्वंगु दुसा सरकारं शान्ति सुरक्षा याये धाःसा नं थीथी कथंया अपराध अप्वःया वनाच्वंगु दु। जनताया सुरक्षाया ग्यारेन्टी सरकारं बी फयाच्वंगु मदु। सरकारय् च्वनाच्वंपि नेता, कर्मचारी, आसेपासेतय्सं जनतां पुलातःगु कर, मालपोट आदिया दुरुपयोग यानाः तलब घुस नयाच्वंगु दु । थौं देया राजनीतिइ छगू विकृति ब्वलनाच्वंगु दु। राजनीति यायेगु धइगु जनतायात झंगः लायेगु, जनताया छ्यंनय् कःनि मुस्या सियाः नयेगु व जनतायात हे क्वत्यलेगु थौंया राजनीति जुयाच्वंगु दु। थुमिसं जनतायात थकायेगु ज्या गबलें याःगु मदु। खालि गथे यानाः जिल कुर्सी च्वनेगु, कुर्सीं क्वफायेगु, जनतायात आश्वासन बीगु, बन्द, जुलुस, हडताल यायेगु व थःथःगु स्वार्थ पूवंकेगु ज्या राजनीतिक पार्टीतय्सं यानाच्वंगु दु । राजनीति धइगु हे झीगु देशय् थौंकन्हय् विकृति थें जुया वयाच्वंगु दु। राजनीति यायेगु, झंग लायेगु, कमिशन, घुस, भ्रष्टाचारी यानाः आलिशान महल दयेकेगु जुयाच्वंगु दु। देया छुं पर्वाह धइगु राजनीति याना च्वंपिं नेतातय्के मदु। थौं भारतं नेपाःया भूमि मिचे यानाः नेपाली जनतायात पितिना हःसां थ्व सरकारं चिउताः क्यनाच्वंगु मदु । अथे हे दकलय् मदयेकं मगाःगु लः खः। त्वनेगु लः स्वनिगलय् प्यन्हु न्यान्हु, च्यान्हुइ छकः लः छ्वया हयेगु यानाच्वंगु दु। जब कि थन लः मीगु ग्वाः ग्वाः कम्पनी दु। उमिस धाक्वः लः आपूर्ति यायेफुसा सरकारं गुलि कमिशन नयाः लःया हाहाकार यात जुइ? थुकि सर्वसाधारण जनतां बिचाः यायेमा कि पिने जार का जार, बोटलका बोटल लः ट्यांकर फालाफाल न्यायेगु दु धाःसा थ्व सरकारं लःया व्यवस्था छाय् मयात? जनताया समस्याय् सरकारं छाय् ध्यान मबिल? जनतां थुमितं हे त्याका छ्वःसां झीगु देशय् मत्याःपिं सरकारय् दुहां वनाः मन्त्री जूगुलिं खः कि?  स्वनिगःया सभासदत मन्त्रिमण्डलय् मथ्यंगुलिं खः कि? अथे जुयाः झीसं धाये माः कि नेतातय्सं हे झीत झंगः लायेगु ज्या जक यानाः उमिसं थःगु स्वार्थपूर्ति यानाच्वंगु दु। जनता धाःगु खँ आः तक सुनां नं खँ न्यंगु मदु। खालि जनताया छ्यं जक स्याकातःगु दु । जनताया सरोकार शान्ति सुरक्षाया अनुभूति बीपिं आः तक सु नं पार्टीत वःगु मदुनी। खालि जनतायात छ्यं स्याकाः थःगु स्वार्थपूर्ति याइपिं नेतात जक वयाच्वंगु दु। उकि जनता जर्नादन होशियार जुइमाःगु दु, नेतात खनाः ।",http://www.nepalmandal.com/content/3179.html
जिगु लुमन्ति दुने मोतिलानि अजि ,"Posted on Tue Aug 18, 2009  4:15 pm NST","नेपालभाषा शिक्षा ख्यलय् छगू बिस्कंगु, नांजाःगु महत्वपूर्णगु सिरपाः खः, 'मोतिलानि सिरपाः'। झिंस्वदँ न्ह्यः २०५२ चैत ३ गते थ्व सिरपाः घोषणा जुइधुंकाः दँय्दसं झिंस्वकः तक थुगु सिरपाः सार्वजनिक ज्याझ्वः यानाः लःल्हायेधुंकूगु दु। थ्व सिरपाः नेपालभाषा विषयस दकलय् अप्वः ल्याः हयाः पास जूपिं एसएलसी, आइ.ए, बी.ए व एम.ए. तगिंया विद्यार्थीयात लःल्हायेगु याना वयाच्वंगु खः। अले थ्वहे मोतिलानि सिरपाःया संस्थापक, दाता व संरक्षकया नां खः मोतिलानि अजि अर्थात मोतिलानि ताम्राकार । वंगु सापारुया न्हि। सुथंनिसें ख्यालि मूड वाय् लसताया मूड। नखः, जात्रा बाजागाजा, तर आकाझाकां जितः फोन वल 'मोतिलानि मन्त'। मोतिलानि मन्त....! जितः गरखेसे च्वन। छझाः छाती झ्यातुसे च्वनावल। झ्यातुगु पलाः छिनाः छेँय् वना। मछिंक वा वयाच्वन। शायद...सरगःयात नं ताउत ख्वये वः, मोतिलानि मदयाः। छझाः च्वना। सनां वना। छगू दीप छगू लास। छम्ह समाजसेवीया अन्त। छम्ह भाषासेवी मन्त। दाता मन्त। छम्ह बांलाःगु बिचाः दुम्ह मनू मन्त। स्वाभाविक खः, मोतिलानियात म्हसिउपिं द्वलंद्वः मनूतय्त थें जितः नं आपालं दुःख ताल। जिनाप झिंस्वदँ तक मदिक्क स्वापू दुम्ह। दुःख सुख ब्याःम्ह। सिरपाःया खँ जक मखु दुबिस्ताया खँ नं ब्याक्कं ब्याःम्ह मोतिलानि अजि थौं मन्त। जिगु छचाःखेरं मोतिलानि लिसेया चाकुगु फाकुगु लु चाःहिउवल। वय्कः लिसेया ताः ईतकया संगतय् जितः स्वता खं थिउगु दु। वय्कःया निर्भिकता, अग्रगामी सोच व सकारात्मक सोचाइ । झीगु समाज पितृ सत्तात्मक समाज। सम्पत्तिया श्रोत न्ह्याबलें मिजंतय् ल्हाति लानाच्वनीगु। अले छ्यलेगु नं मिजंतय् हे इच्छा, अभिरुचि व अनुमानकथं जक छ्यलेमाःगु। मचाबलय् सम्पत्ति अबु (मिजं) या कब्जाय् लाइ। ल्यासे जुइवं भाःत (मिजं) या कब्जाय् लाइ। अले बुरि जुइवं काय् (मिजं) या कब्जाय् सम्पत्ति लाइ। मिसा जातिं स्वतन्त्रं व स्वइच्छाया खँय् गबलें सम्पत्ति छ्यले दइ मखु। वय्कः मिसा जाति याकःचां स्वचित्तं स्वनिर्णय यानाः सिरपाः खनेगु धइगु स्वयम् चुनौति खः। उकिसनं छम्ह ७७ दँ दुम्ह वृद्धम्ह मिसां आपालं पासा भाइपिं व थःथितिपिनि नागःतुगः व विरोध दयेक दयेकं नं दृढ निर्णय यानाः सिरपाःया घोषणा यानां तुं त्वःतल । जितः लुमं, उबलय् वय्कलं जितः धयादीगु - छःपिंसं छु यायेमाःगु खः ज्या न्ह्याकाबिज्याहुँ, धन्दा कायेम्वाः। हद से जुलं छु जुइ? ....जितः वासः न्याना बीपिं मदयेफु, जि सी त्ययेकाः लः त्वंकीपिं मदयेफु....। म्वाय्से ! मदुसा मन्त, मालं माः थे जुइका। जिं थ्व ज्या (सिरपाः स्वनेगु) याये याये, या हे याये का, का हुँ !' वय्कःया निर्भिकतापूर्ण थ्व धापू खनाः जि छझाः अजूचाल । मोतिलानि यक्व आखः ब्वनातःम्ह मखु। बौद्धिक व्यक्तित्व मखु। तर वय्कःया बिचाः धाःसा यथास्थिति मखु अग्रगामी। वय्कलं थःगु ल्वय्या विषयय्, संस्कारया विषयय्, जीवन शैलीया विषयय् अन्धविश्वासपूर्ण खँ ल्हाःगु जिं गबलें मसिउ। छम्ह मिसा, व नं ७७ दँ पुलांम्ह मनू। वय्कलं धार्मिक ज्याझ्वः यायेगु, भ्वय् न्यायेकेगु, परलोक सुखया कामना यासें परम्परागत गुथि स्वनेगु, दान प्रदान, पूजा ग्रह शान्ति आदि यानाः दशा फायेकेगु थेंज्याःगु पुलांगु प्रकृतियात स्वयां छगू न्हूगु प्रवृत्तियात प्राथमिकता बियाः थःगु ध्यबा सदुपयोग यानादिल। व खः मातृभाषा, शिक्षा व थःगु जाति, समाजय् चेतना थनेगु खँय् तिबः जुइकथं सिरपाः घोषणा यायेगु । वय्कल जितः बरोबर धयादी, झीसं मनंतुनागु ज्या लिकन्त चले जुइ ला थें? कलेजय् नेवाःभाय् ब्वनीपिं म्हो जुजुं वन धाल....।' जिं ह्ययेके थें यानाः धायेगु, छिं थ्व विषयय् च्यूताः कयादिल बांलाः तर धन्दा कायेम्वाः। सरगतय् चन्द्रसूर्य दत्तले झीगु सिरपाः इनेगु ज्या दीमखु । वय्कःया जीवनी स्वयेबलय् छु खँ सी दु धाःसां वय्कः ज्यूताभर हे मनौवैज्ञानिक तनावय् जीवन हनेमाःगु जुयाच्वन। जीवनय् आपालं थथ्याः क्वथ्याःया सामना यायेमाल। नीन्यादँ मल्याक्क थाकुक म्हुतु म्हालेमाःगु चिनील्वय्नाप सामना यायेमाल। तर छतिं हे हरेस मनः। वृद्ध अवस्थाय् नं सकारात्मक सोच तयाः खँ ल्हानादी। जिनाप मस्तय्त आखः ब्वंकेगु खँय् लजगाःया खँय् खँ ल्हायेबलय् ज्या जुइ धकाः मती तयाः न्ह्यायेमाः धकाः सकारात्मक कथं जितः कुलेगु यानादी । छक्व जिं आः बैंकय् ब्याजदर कम जुल धकाः धया। वय्कलं धयादिल, झीगु ज्याला दिके मजिउ बा  ! आः छु याये माली धयाबिज्याहुँ। छु यायेमाः, गुकथं यायेमाः, जिं व्यवस्था याये । वय्कःया नुगः क्यातु। करपिनि दुःख सियाच्वंगु स्वये मफु। सुयां छुं समस्या जुयाच्वन धाःसा नयेगु, पुनेगु बाय् छुं बी ला धइगु मतिइ वइगु। मबिउतले मनय् शान्ति वइ मखु। वय्कलं बरोबर धयादी । वय्कःया दकलय् न्ह्याइपुगु नखः म्हपुजा हं। 'म्हपुजा कुन्हु झी गुलि न्ह्याइपु खःला? झः झः धायेक पालचा तयेगु। तःसि, फलफूल ब्वयाः खेलुइताः च्याकाः गुलि न्ह्याइपु....'। व कुने बालं च्वंम्ह मचा छम्ह, थन सुं मदु थें, खला? क्वथाय् भुगलुं च्वंच्वन का। न्ह्याबलें स्वःसां आखः जक ब्वनाच्वनीगु। वयात नं तले सःता। सकलें झ्वःलिक च्वनाः म्हपुजा याना, गुलि न्ह्याइपुसे च्वं। व मचा नं जि खनाः साप खुसि जुल। लिपा दनावन। जिथाय् बरोबर वः। थौंकन्हय् धाःसा मवः। बेपत्ता हे जुल, ग्व  ग्व !' अजिं माया यानातःम्ह व मचा विश्वय् हे अतिकं नांजाःम्ह नेपाःया कायमचा संयुक्त राष्ट्र संघया पूर्व उपमहासचिव कुलचन्द्र गौतम जुयाच्वन। वय्कः अजि जूसां वय्कःलिसेया संगतय् जिं अजि पहः मखु ल्यासे पहःया जाँगर व सोच खना । न्ह्यागुसां छु याये। प्रकृतिया नियम। थौं झी सकसियां प्रेरणाया छगू श्राेत मोतिलानि ताम्राकार झी दथुइ मन्त। वय्कःप्रति शब्दं श्रद्धाञ्जली ब्यक्त यायेगु जक मखु, धर्मकर्म दान प्रदान यानाः श्रद्धाञ्जली प्वंकेगु जक मखु वय्कःया मनसुवा, इच्छा, मोतिलानि सिरपाःया निरन्तरताय् वयेफुगु अनेक चुनौति, गथेकि आर्थिक चुनौति (बेसाः भाः व ब्याजदरया हिउपाः, सांगठनिक चुनौति (सिरपाः समितिया दुजःत निष्त्रि्कय जुयाः वइगु चुनौति) व शैक्षिक चुनौति (सिरपाः काइपिं विद्यार्थीतय् ल्याः म्हो जुइगु खतरा) थेंज्याःगु चुनौतिया सामना यानाः, समाधान यानाः मोतिलानि सिरपाःयात निरन्तर म्वाका तयेगु हे मोतिलानि अजिप्रति धात्थेंया श्रद्धाञ्जली जुइ ।",http://www.nepalmandal.com/content/3403.html
दण्ड ला अःखः थःत जकं जुइ ,"Posted on Wed Jul 29, 2009  4:54 pm NST","लेखया सवाः पाके। बिचाः वइ। भचा राजनीतिया खँ ल्हाये। मन जुइ। जि राजनीतिज्ञ मखु। टुक्रे वस्ताज। वाथरुम सिङ्गर धाः थें। टुत्रे्क राजनीति गफ याये। थथे मयाइपिं सु दइ। कोठे राजनीती शौंख। थ्व शौंख मदुम्ह म्हो हे जुइ। खः। हेंग्वाः जुइ मखु। फाइदा छुं दइ मखु। अय्नं राजनीतिक बहसय् मनूतय्सं ब्वति काइ। गर्मागर्म बहस याइ। तं प्वंकाः जुइ। हाली। ल्वाइ । सुथय् दने। अखवारत स्वये। गुगुं राजनीति बुखँ ब्वने। छ्यों क्वाइ। तं पिहांवइ। मिखां छुं खनी मखु। ग्व क्वथाय् च्वना तं पिकयां छु याये? सँ छपु उखे थुखे याये फइ मखु। तं फुक्कं थःयाके। थौं नं अखवारय् व खँ ब्वने। न्ह्यपु खलबलय् जुयाबी। च्वसा ज्वने। नुगलय् दासि वःगु खँ प्वंके। नुगः याउँकेत स्वये । ब्वना। वीपी कोइरालाया बुदिं। छगू ज्याझ्वः। पुलांपिं कांग्रेसी वुद्धिजीवीतय् मुँज्या। वीपी विषय अनुभव प्वंकेगु अवसर। थीथी मनूतयसं वीपी लिसेया स्वापू दुगु घटना अनुभव जः ह्वली। मुँज्याय् पुलांम्ह पञ्च नेता विश्ववन्धु थापा नं दु। वं नं वीपी बारे न्वंवाइ। वं धाइ वीपी महामानव। वया व्यक्तित्व महान। वीपीया प्रजातन्त्र प्रति आस्थाया प्रशंसा याइ। अखवार ब्वने। अनसं सिधयेका छ्वःसां गाःगु। तर अथे मजुल। विश्ववन्धु थापाया उदगार ब्वने। ल्वय् पी थें जुल। वयागु खँत कथुइ थाः थें जुल। घुर्का छ्वये मफुत। वाक वाक वइ थें जुल। प्वाः हित्तु हिइकल। बान्ता छकः याये दःसा जिउ। मतिइ लुइ। ककुइ पतिं दुछ्वये ... ...। बमन यायेगु कुतः याये । वि.सं. २०१७ साल पौष १ गते। देशया प्रथम आमनिर्वाचनं ल्यःम्ह प्रधानमन्त्री वीपी। उबलेया शासक महेन्द्रं वयात पदच्यूत यात। प्रजातन्त्रया हत्या जुल। पलेसाय् निरंकुश पञ्चायत व्यवस्था वल। वीपीयात चिकेगु। प्रजातन्त्रयात इतिश्री यायेगु। पञ्चायत हयेगु। महेन्द्र सफल जुल। थ्व सफलताय् महेन्द्रयात राजनैतिक तिबः बिउम्ह पात्र विश्ववन्धु थापा नं खः। साधारण ब्वमिकथं उबले अखवारय् ब्वनागु बुखँत, सामान्य नागरिक जुया उबले यानागु अनुभवतय् लिधंसाय् थ्व खँ जिं धायेफु। थुलि धायेत राजनीतिविज्ञ जुइगु आवश्यकता मदु । २०१६ सालया प्रथम आम चुनावय् कांग्रेसं बहुमत काल। वीपी प्रधानमन्त्री। संसदय् कांग्रेसी दलया प्रमुख सचेतक विश्ववन्धु थापा। जि नं छकः संसदय् वना। संसद संचालन स्वये नं। विश्ववन्धु थापां प्रमुख सचेतकया हैसियतं अबलय् न्ववाःगु खँ। प्रमुख सचेतक जुइ फुम्ह थापा। उबले कांग्रेस पार्टी जरुर नं प्रभावशाली नेता जुइमाः। धाइ विश्ववन्धु थापा विराटनगरय् कोइराला परिवारय् ब्वलंम्ह। वीपीया परिवारय् विश्ववन्धुया स्वापू सत्ती। थुज्यःगु खँ पत्रपत्रिकाय् ब्वने नं। प्रधानमन्त्री वीपीसंयुक्त राष्ट्रय् संघया वार्षिक सभाय् ब्वति कायेत वनी। प्रतिनिधि मण्डलय् विश्ववन्धु थापा नं दुथ्याः। अमेरिकाय नापं वनी। संयुक्त राष्ट्र संघय् ब्वति कया वीपी लिहां वइ। विश्ववन्धु अमेरिकाय् हे। छुं न्हि लिपा। वीपीयात महेन्द्रं प्रधानमन्त्रीं चीकी। कुना बी। थःगु ज्या सिधयेकाः विश्ववन्धु अमेरिकां लिहां वइ। सामान्य जनतां बिचाः याइ। कांग्रेसया ज्वाज्वल्यमान थापा। वैत महेन्द्रं गन बाकि तइ। ज्वनी। कुनी। यातना बी। तर जनता जिल्ल। अखवारय् ब्वनागु थौं थें लुमं। हवाइ जहाजं कुहां वयेवं विश्ववन्धु थापायात सैनिकतय्सं ज्वनी। वयाके चीपुगु पिस्टोल छपु लुइकी। तर विश्ववन्धु थापां सैनिकतय्त अनुरोध याइ ''दरवारय् स्वापू ति''। ''तुरुन्त त्वःता बिउ।'' दरवारया उजं जुइ। छुं वाः लिपा। विश्ववन्धु थापा मन्त्री जुइ। महेन्द्रया जःगु ल्हाः खया बी। वीपीया विश्वासपात्र थापा। महेन्द्रया लिधंसा जुइ। पञ्चायत व्यवस्थाया योजनाकार। २०१७ सालया राजनीति हिउपाःया प्रमुख गुथियारत खः। तुल्सी गिरी, विश्ववन्धु थापा, सूर्यबहादुर थापा, ऋषिकेश शाह। थ्व ऐतिहासिक सत्यतथ्य खः । जि उबलय् त्रिचन्द्र कलेजय् आईए कक्षाय्। छकः त्रिचन्द कलेजय् महेन्द्र वल। उबलय् शिक्षा मन्त्री विश्ववन्धु थापा। व नं वःगु लुमं। ज्याझ्वः क्वचायेका महेन्द्र लिहां वन। गाडी विश्ववन्धु थापायात नं नापं तयाः यंकी। कांग्रेसया सचेतक। महेन्द्रया बडीगार्ड खने दइ। राजनैतिक बडीगार्ड। विश्ववन्धु थापाया उबलय् रवाफ हे मेगु । जिमिसं उबलय् त्रिचन्द्र कलेजय् नेपालभाषा तयेगु पलाः च्वयेका। शिक्षा विभागय् वनेगु। विश्ववन्धु थापा नाप लायेत स्वयेगु। नाप लाये मखं। वया पिए नाप लाये। लिपा न्यना नेपालभाषा विषय तयेगु क्वःजी। तर नेपालभाषा कथं मखु, नेवारी भाषा कथं। नेपालभाषाया नां मतःसे नेवारी तये माःगु खँ जूगु विश्ववन्धु थापाया इलय् हे खः। थ्व हे नांया खँ लिपा नेपालभाषाया आन्दोलन न्ह्याइ। निरंकुश शक्ति छ्यलाः नेपालभाषाया नामय् प्रहार जुइ। एक भाषा एक भेषया जेलय् फुक्क भाषा भेषयात कुनाः बी। २०१७ सालया निरंकुश व्यवस्था महेन्द्रया महत्वकांक्षां वःगु खः। तर विश्ववन्धु थापा थुज्याःपिं राजनीति समर्थनया लिधंसाय् महेन्द्रं स्वयं प्रजातन्त्रयात हे तहसनहस याइ। थ्व विषयय् इतिहासकारपिंसं विश्लेषण याइ । विश्ववन्धु थापां थौंकन्हय् थीथी अखवारय् च्वसुत च्वः। जनता, प्रजातन्त्र, वीपीया पक्षय् वकालत याइ। वीपी जयन्ती। विश्ववन्धु थुज्वःपिनि श्रद्धाञ्जली ब्वने। ख्वये ला न्हिले ला जुइ। राजनीति धाःगु थ्व हे खः ला?  न्ह्याम्हेसियां न्ह्यागु धाःसां जिउगु। राजनीतिक दण्डहिनताया लिच्वः खः थ्व। मतिइ लुइ। राजनीति विसंगतित लुमना च्वनी। छुं याये फइ मखु। तं वइ। दण्ड ला अःखः  थःयात जकं जुइ। जि राजनीतिज्ञ मखु धयां छु याये ?",http://www.nepalmandal.com/content/3034.html
झीगु सापारु: म्हिगः व थौं ,"Posted on Thu Aug 6, 2009  4:03 pm NST","दँय्दसं सापारु वइ। अले वनी। न्हापा जूसा सापारु वल कि नेपालभाषा ख्यलय् छगू बिस्कं ज्याझ्वः जुइ - ख्यालः क्यनेगु ज्या।  अबलय् स्वनातःगु मुनासः नांगु संस्थाया ग्वसालय् राष्ट्रिय सभागृहया दबुली थ्व ख्यालः कासा जुइ। अबलय् थ्व कासा थुलि लोकंह्वाः कि कासा जुइगु गबलय् गबलय् टिकटया ब्ल्याक शुरु जुइधुंकी हं। कासाया आयोजकतय् छेँय् छेँय् सुथय् ५ बजेनिसें हे मनूत वयाः टिकट छपाः माल धाः वयाच्वनी हं । थ्व स्वः वइपिनि खँ जुल। क्यं वइपिनि नं थपाय्सकं तयारी जुइ कि गुंपुन्हिजःछि उमि सुयां हे लिलाइ मखु। न्ह्याथे यानाः नं सिरपाः त्याकां तुं त्वःते धकाः चांन्हि हे मेहनत याइ। अले तसकं मेहनत यानाः नं सिरपाः मलात कि गबलें धाँधली जुल धकाः बबाल याइ, गबलें पक्षपात जुल धकाः बहिष्कार याइ। थ्व अबलय्या जोश खः। ज्याझ्वः सिधयेधुंकाः नं तःन्हु तक उकिया चर्चा जुयाच्वनी । अबलय् पञ्चायतया ई। क्यने मजिउगु क्यन धकाः गबलें गबलें ख्यालः क्यनाच्वंथाय् हे प्रहरीं ज्वं वइ। प्याखं क्यनेसातकि कलाकारत अण्डरग्राउण्ड जुइमाली। नेपालभाषां क्यनीगु थ्वहे ख्यालःया 'कपी' यानाः खँय् भाषाय् थौंकन्हय् गाइजात्रा महोत्सव क्यनेगु ज्या न्ह्यानाच्वंगु दु। भाजु सत्यमोहन जोशी तत्कालिन राजकीय प्रज्ञा प्रतिष्ठानया सदस्य सचिव जुयाच्वंबलय् वय्कलं हे खँय् भाषाय् थ्व चलन शुरु यायेत प्रेरणा बियादीगु धाइ। वय्कलं न्ह्याकादीगु थ्व चलन थौं तकं जारी दनि । तर नेपालभाषाय् धाःसा मदयेधुंकल। ग्वसाः ग्वइपिं, क्यनीपिं व स्वः वइपिं सुयां थौंकन्हय् 'फुर्सद' मदु। अथे खःसां ख्यालः क्यनेगु ला झीगु परम्परा खः, थुकियात झीसं दिके मजिउ धइगु भावना ज्वनाः छुं दँ न्ह्यवंनिसें ख्यालिगुलु गुथिं चीधंगु हे जूसां ख्यालिन्हिलि ज्याझ्वः न्ह्याका वयाच्वंगु दु। न्हापा न्हापा जुइगु ज्याझ्वःया न्ह्यःने ख्यालिगुलुया थ्व ज्याझ्वः छुं तःधंगु ला मखु, अय्नं झीगु शुन्य थासय् थ्व अलःमां सिमाया थाय् धाःसा बांलाक हे कयाच्वंगु दु। गुंपुन्हि न्ह्यःने वल कि हे गुथिया गुथियारतय्त मनूतय्सं न्यनेधुंकी, 'थुगुसी क्यनेगु मखु ला ?' थगुने मक्यं। क्यनेगु स्थिति मंत। थुगुसी धाःसा क्यनेगु ग्वसाः जुयाच्वंगु खँ गुथिया दुजःतय्सं धाःगु दु। गबलय् क्यनी व मधाःनि। तर क्यँ चाहिं अवश्य क्यनी। न्हापा न्ह्याबलें चेम्बरया भवनय् क्यनीगु। अले न्ह्याबलें माइकया समस्या नं जुइगु। नगुने अन्तिम पटक धकाः चेम्बरय् क्यंगु खः, व स्वयां दछि न्ह्यःया अन्तिमयात सुधार यानाः। थुगुसी नं मेथाय् दंक हल चूमलात धाःसा हाकनं छक्वः अन्तिम पटक चेम्बरय् हे क्यने मालीगु छाँट दु । टिकट काटे यानाः तःधंगु हलय् क्यने धाःसा नेवाःतय्के ध्यबा मदु। अले ख्यालिगुलुया गुथियारतय्के मीगु लागिं छेँ-बुँ मदु। दकलय् पाःगु हे थनलाय् लाक्क खः। धन्य कलाकारत नं सकलें 'वा' धायेवं वइपिं जुयाः जक खः। ध्यबा पुलेमाःगु जूसा ला व नं असम्भव। ग्वसाः खलः सितिकं। कलाकार सितिकं। अले स्वइपिं नं सितिकं। थ्व छगू अजूचायापुगु सितिकं ज्याझ्वः जुयाच्वंगु दु। अथे खःसां गबलें समाजवादपाखें, गबलें साम्यवादपाखें व गबलें ब्राम्हणवादपाखें पीडित जुयाच्वंपिं नेवाःतय्त दँय् छक्वः डेढ घण्टा न्हीके खंगुलिं धाःसा ख्यालिगुलुत साप लुधं। स्वये, थुगुसी थुमिसं गज्याःगु लुधनीगु ज्याझ्वः हइ थें ?",http://www.nepalmandal.com/content/3180.html
अधिकार मबीगु खँय् षडयन्त्र ,"Posted on Mon Aug 10, 2009  4:06 pm NST","गुलि नेतातसें देसय् जूगु जनआन्दोलन व झिदँ तक न्ह्याःगु माओवादी सशस्त्र आन्दोलन ल्वमनेधुंकल। उमिगु उद्गार न्यनेबलय् थुकथंया अनुभूति जुइगु खः । ०४६ साल लिपा गुकथं संसदीय दलत असफल जुल उकिं शिक्षा कायेगु स्वयां देसय् वःगु ऐतिहासिक हिउपाः लिपा नं देसयात यथास्थितिइ हे तया तयेगु उमिगु बिचाः न्यनेबलय् थुज्वःपिं नेतात विशेष यानाः ब्रम्हू नेतातसें झीगु देसय् शासन यानाच्वंतले गबलें नं देस न्ह्यःने वनी मखुला धइगु अवस्थाय् दु। उकिं झीगु देय्यात स्यंकूपिं ब्रम्हूत हे खत ला धकाः न्ह्यसः दनीगु याः। न्हापांनिसें शासन सत्ताय् च्वनाच्वंपिं ब्रम्हूत ०४६ साल लिपा फुक्क ख्यलय् हावी जुयावल। विशेष यानाः नेपाःया राजनीतिइ ब्रम्हूतय्गु एकाधिकार स्थापित जुयाच्वंगु थ्व इलय् आदिवासी जनजातितसें ल्ह्वनाच्वंगु जातीय स्वशासन व आत्मनिर्णयया अधिकार माल धकाः धायेगु जातीय संकीर्णवादय् जनजातित पँ्कसे जुल धइगु आरोप छथ्वः ब्रम्हू नेतातसें बीगु यानाच्वंगु दु। ब्रम्हूतसें यकःति शासन यानाच्वने दःसा देस विखण्डन मजुइगु, देस बांलाक न्ह्याइगु तर देय्या फुक्क जनतायात थःथःगु थासय् अधिकार छ्यले दइगु स्वशासनया खँ ल्हात धाःसा देसयात विखण्डन यायेत वःपिं धकाः राज्यं व्यवहार याकेगु नीति ब्रम्हूतसें छ्यलाच्वंगु ब्राम्हणवाद खः । आदिवासी जनजातितय्त उमिसं धयाच्वंगु जातीय स्वशासन व आत्मनिर्णयया अधिकार सहितया जातीय स्वायत्तता बीगु सवालय् मू राजनीतिक दलत मध्ये नेपाली कांग्रेस व एमाले सकारात्मक मजूनि। कांग्रेस दुने बहस हयातःगु ५ प्रदेश व ७ प्रदेश संरचना दुने गनं आदिवासी जनजातिया समस्यायात समाधान जुइगु लँपु मदु । कांग्रेसया अर्थय् संघात्मकताय् वनेगु व राज्य पुनर्संरचनाया आवश्यकता नेपाःया बहुजातीय, बहुभाषिक समस्यायात संवोधन यायेत मखु। उकिं कांग्रेस दुनेया आदिवासी जनजातितसें उगु अवधारणायात विरोध यानाच्वंगु खः। थःपिनिगु अधिकार जातीय स्वशासन व आत्मनिर्णयया अधिकार सहित जातीय स्वायत्ततां जक पूवंके फइ धइगु धारणा फुक्क धइथें पार्टीया आदिवासी जनजातितसें ल्हानाहःगु खनेदत। व हे जुयाः नं संविधानसभाय् दुथ्याःपिं फुक्क २१९ आदिवासी जनजाति सभासदतसें थःपिनिगु अधिकार सुरक्षित जुइकेत संविधानसभाय् ककस दयेकल। न्हूगु संविधानय् जातीय स्वशासन व आत्मनिर्णयया अधिकारयात सुनिश्चित यायेत थुगसीया विश्व आदिवासी दिवसया नाराय् नं थ्व हे खँयात प्राथमिकता तःगु खने दत। न्हूगु संविधानं आदिवासी जनजातितय्गु अधिकारयात सुनिश्चित याके मफुत धाःसा देसय् मेगु विद्रोह जुइगु पक्का थें खने दः वःगु दु। अथें नं राजनीतिक दलया ब्रम्हू नेतात मध्यय् नेपाली कांग्रेसया अप्वः नेतात देसयात धात्थें समावेशी चरित्रया दयेकेगु सवालय् उदार जूगु खने मदुनि। एमालेया छथ्वः ब्रम्हू नेतात खुल्ला रुपं जातीय खँयात विरोध याइपिं खनेदुसा छुं नेतात भचा भचा अधिकार बीमाः वा आदिवासी जनजातितय्गु दवाव पने मफइगु अवस्थाय् छुं भचा स्वशासनया अधिकार बीमाली धकाः धयाच्वंगु दु। तर अझ नं प्रदेशया नां तकं जातीय आधारय् तयेगु खँय् एमालेया उच्चस्तरया नेतात तयार जूगु खने मदुनिगु अवस्थाय् आदिवासी जनजातितसें धयाच्वंगु जातीय अधिकारयात एमाले दुने स्थापित यायेत अझं नं संघर्षया दवाव मगाःनिगु खनेदु । एकनेपा (माओवादी)या अवधारणाय् आदिवासी जनजातितय्त अधिकार बीगु सवालय् छुं भचा अप्वः सकारात्मक खँत अप्वः दु। प्रदेशया नां तयेगु सवालय् माओवादीयात कुंखिनेथाय् मदु तर जातीय स्वशासनयात छ्यलेगु सवालय् माओवादी दुने अझं कमजोरी दनि। प्रदेशया नां जातीय आधारय् तःसां उज्वःगु राज्यया इन्चार्ज व हे जातीय नेतायात बीमाः धइगु सवालय् माओवादी दुने नं संघर्ष न्ह्याना हे च्वंगु दनिगु खनेदु । जातीय आधारय् दयेकूगु प्रदेशय् अनया मू आदिवासी जनजातितय्त अग्राधिकारया व्यवस्था मंत धाःसा अन स्वशासन दुगु जुइ मखु। उज्वःगु प्रदेशय् कार्यपालिका, व्यवस्थापिका व न्यायपालिकाय् सम्बन्धित प्रदेशया आदिवासी जनजातितय्त अग्राधिकारया व्यवस्था मंत धाःसा जातीय आधारय् व प्रदेशया नां च्वंसा शासन उगु जाति मयासे व हे ब्रम्हूत हावी जुइ। उकिं राज्यया पुनर्संरचना जुइबलय् आदिवासी जनजातिया अधिकार सुरक्षित जुइगु उमित स्वशासनया अधिकार सुनिश्चित जुइगु अधिकार माः। प्रदेशया नां जातीय आधारय् दयेवं हे अधिकार नं सुरक्षित जुइ धइगु मदु। थ्व देय्या नां हे नेवाः जाति नाप सम्बन्धित खः। तर नेवाःत हे थ्व देसय् शासित जुया च्वनेमाःगु विडम्बना स्वयेबलय् प्रदेशत दयेकेबलय् अन सम्बन्धित जाति भाषाभाषीयात स्वशासनया अधिकार सुनिश्चित जुइगु खँया ग्यारेन्टी जुइमाः । आदिवासी जनजातितसें स्वशासन व स्वायत्ततायात नापनापं ल्ह्वनेगु यानाच्वंगु दु। आत्मनिर्णयया अधिकारया ठोस रुपया प्रयोग धइगु जातीय स्वशासन व स्वायत्तता खः। स्वायत्ततां केन्द्रया हस्तक्षेपयात पनाच्वनी। गुकिं यानाः थःगु प्रदेश दुने आवश्यकता कथं नीति निर्माण यानाः लागू यायेगु वातावरण दइ। व जुयाः संघीय इकाइयात स्वायत्तता बीमाःगु माग वयाच्वंगु खः गुकी अन्तरिम संविधानं तकं स्वीकार यानातःगु दु। तर स्वायत्तता बिल धाःसा उज्वःगु प्रदेशं नेपालं अलग जुइगु अधिकार कथं कयाः देस विखण्डन यायेगु ज्या याइ धकाः द्वपं बीपिं नं दु। तर देस विखण्डन जुइ धकाः अधिकार हे मबिल धाःसा स्वतन्त्रता आन्दोलन या धाये थें जुइ गुकिं यानाः विखण्डनवादी आन्दोलन यायेत संविधानं हे बाध्य याके थें जुइ। विखण्डनया हौवा क्यना नेपाःया थीथी राजनीतिक दलया छथ्वः नेतातसें देसयात यथास्थितिइ हे छगू जातीय शासनयात सुनिश्चित यायेत्यंगु षडयन्त्र नं मथूगु मखु ।",http://www.nepalmandal.com/content/3249.html
नेवाः समाजय् पञ्चदानया महत्व-२ ,"Posted on Fri Aug 14, 2009  5:00 pm NST","थेरवाद बौद्ध धर्मया लक्ष्य अर्हत् जुइगु खःसा महायान बौद्ध धर्मया लक्ष्य बुद्ध जुइगु खः। महायानी साधकया निंतिं बोधिचित्त ग्रहण यायेधुंकाः पारमितातय्गु अभ्यास यायेगु आवश्यक जुइ। 'पारमिता' खँग्वःया अर्थ पूर्णत्व खः। थुकिया पालि रुप 'पारमी' खः। दक्वं पारमिता पूर्ण यायेधुंकाः तिनि सिद्धार्थ गौतमं बोधिज्ञान प्राप्त याना बिज्याःगु खः। जातकय् न्ह्यथनातःगु दु कि पारमिता पूर्ण यायेगु निंतिं वसपोलं मनुष्य योनी जक मखुसें तिर्यक योनीइ तकं जन्म कयाः बिज्यात। पारमिता धर्मया अभ्यास मयाकं सुं नं बोधिसत्वं बुद्धत्व प्राप्त याये फइ मखु । पारमिता धर्मया अभ्यास यायेत पुण्यसंभार व ज्ञानसंभार पूर्ण यायेमाः। पुण्यसंभार धइगु कुशल संस्कार दयेकेगु व ज्ञानसंभार धइगु प्रज्ञा अभिवृद्धि यायेगु खः। प्रज्ञाया उत्पत्ति हे बुद्धत्व प्राप्तिया निंतिं छगू जक कारण खः। अथे जूगुलिं प्रज्ञाया उत्पत्तिया निंतिं पुण्यसंभारया उत्पत्ति नं अत्यन्त आवश्यक जुइ । शून्यता ज्ञान हे प्रज्ञा खः। थुकियात 'भूततथता' नं धाई। प्रज्ञा प्राप्त मजुइकं पुनर्जन्मयात पने फइ मखु। प्रज्ञाया उत्पत्ति यायेत मेमेगु पारमितापिं दान, शील, क्षान्ति, वीर्य व ध्यानया अभ्यास आवश्यक जू। दान, शील व क्षान्तिया अभ्यास पुण्यसंभार खःसा ध्यान व प्रज्ञाया अभ्यास ज्ञानसंभार खः। जब कि थ्व दक्वं पारमिताया अभ्यास यायेत वीर्यपारमिताया अभ्यास आवश्यक जुइ । षट्पारमिताय् दकसिबें न्हापांगु चरण दान खः। बिना आशक्ति शुद्ध मनं सुइतं छुं बीगु हे दान खः। दान धइगु बिना छुं लोभ, लालच, स्वार्थरहित जुयाः दुनुगलं निसें यायेमाः। छुं जुयाः फलया आशा दयाच्वन धाःसा उगु कर्म बन्धनकारक जुया अपूर्ण जुइ। अथे जुयाः दानया पूर्णताया निंतिं फलया आशा त्याग यायेगु आवश्यक जुइ। थ्व खँ धाःसा थौंया इलय् अप्वः हे आदर्शवादी थें अनुभव जुइफु । छगू ई थुज्वःगु नं वये धुंकूगु खः कि वज्राचार्य अले शाक्यपिं पञ्चदान काःवनेत तकं मछाःगु अनुभव याइपिं जुल। थःगु लजगाः नं मेमेगु क्षेत्रनाप सम्बन्धित जूगुलिं पञ्चदान ग्रहण याइपिं झन् झन् म्हो जुया वनाः थ्व पञ्चदान संस्कृति हे लोप जुया वनीगु खःला धइगु तकं भय जुल। थुज्वःगु इलय् त्रिभुवन विश्वविद्यालय अन्तर्गत बौद्ध अध्ययन केन्द्रिय विभागया प्रमुख डा. नरेशमान वज्राचार्यया सक्रियताय् यलय् सामूहिक पञ्चदान न्ह्यात। लिपा येँनं थुकथं हे सामूहिक पञ्चदानया ज्याझ्वः न्ह्यात। थौं वयाः मेमेगु पुचःपाखें नं थुज्वःगु सामूहिक पञ्चदानया ज्याझ्वः न्ह्यानाः वल, गुगु लसताया खँ खः। आवंलि थुगु सामूहिक पञ्चदानया ज्याझ्वः नेपालमण्डलया बौद्ध समाजया तःधंगु सांस्कृतिक पर्व कथं संरक्षण जुयावनी धइगु खँय् शंका मदु । निदँ न्ह्यःनिसें डा. नरेशमान वज्राचार्यया सक्रियताय् लुम्बिनीइ नेपाल मण्डलया बज्रयानी बहाःया वास्तुशैलीनाप ज्वःलाःगु विहार दयेकेगु उद्देश्य तयाः सामूहिक पञ्चदान न्ह्यागु खः। थ्व उद्देश्ययात अझ धिसिलाक्क तिबः बीत थुगुसी नं सामूहिक पञ्चदान न्ह्यायेत्यंगु खँ निश्चय नं नेपालमण्डलया बौद्धमार्गीतय्गु निंतिं लसताया खँ खः। थुगु पवित्र उद्देश्ययात पूवंकेगु निंतिं सामूहिक पञ्चदानयात सकल वज्राचार्य, शाक्य अले जजमानपिंसं थःथःगु थासं फुम्हसिनं फूकथं दुनुगलंनिसें ग्वाहालि यायेगु झी सकसिगु कर्तव्य खः । शाक्यमुनि बुद्धया जन्म जूगु झीगु देय् नेपाः। वसपोलया जन्मस्थल लुम्बिनीइ दक्वः धइथें बौद्ध धर्म स्थापना जुयाच्वंगु देशतय्सं थःथःगु वास्तुशैली कथं विहार दयेके धुंकूगु दु। तर अहो 'गुलि दुःखया खँ खः कि बुद्धया जन्मभूमि नेपालं हे थःगु वास्तुशैली कथंया विहार दयेके फूगु मदुनि। थ्वः झी सकल नेपाःमिपिनिगु निंतिं नुगः मछिंसेच्वंगु खँ खः । दकलय् लिपा आशा एवम् विश्वास याये कि सामूहिक पञ्चदानपाखें संकलन जूगु सम्पूर्ण दान-दक्षिणा, लुम्बिनीइ नेपाल मण्डलया बज्रयानी बहाःया वास्तुशैलीनाप ज्वःलाःगु विहार दयेकेगु ज्याझ्वःयात समर्पण यायेगुलिइ केवल वज्राचार्य, शाक्य व जजमानपिं जक मखु, नेपालमण्डलया सकलें जातजातिपिं अझ उलि जक नं मखु, समग्र नेपाःया नेपाःमिपिंसं दुनुगलंनिसें ग्वाहालि याइ। छाय्धाःसां नेपालमण्डलया बहाःया वास्तुशैली कथं लुम्बिनीइ विहार दयेकेगु धइगु नेपाःया हे प्रतिष्ठा उप्वयेकेगु खः, गुगु हरेक देशभक्त नेपाःमिया चाहना नं खः । १. उपाध्याय, बलदेव, बौद्ध'दर्शन'मीमांसा, वाराणसी: चौखम्बा विद्याभवन, पञ्चम संस्करण, सन् १९९९ । २. बासुकला, जुनुमैयाँ, भक्तपुरको पञ्चदान पर्व, काठमाडौं: न्हूजः गुठी समाज, ललितपुर: बौद्ध अध्ययन समाज नेपाल, भक्तपुर: भक्तपुर विकास सहयोग संघ, प्रथम संस्करण, सन् २००७ । ३. शाक्य, तीर्थरत्न, नेपाल मण्डलका बौद्धहरुको धार्मिक चर्या र जीवन शैली, काठमाडौं: बुद्ध धर्म अध्ययन गोष्ठी, प्रथम संस्करण, सन् २००८ । (क्वचाल)",http://www.nepalmandal.com/content/3327.html
थथे धाःसा छु याये ? ,"Posted on Sun Aug 23, 2009  4:31 pm NST","मनूया समाज थीथी कथंया मनूतय्पाखें निर्माण जुयाच्वनी। वहे मनूतय् धर्म, संस्कृति दर्शन कथं समाजय् सामाजिक ज्या न्ह्यानाच्वनी। समाजय् मनूत सःसिउपिं नं दइ। मसः मसिउपिं नं दइ। विकसित देशय् अप्वः सःसिउपिं दइसा म्हो जक मसः मसिउपिं दइ। नेपाः थेंजाःगु अविकसित देशय् धाःसा अप्वः मसः मसिउपिं दइसा म्हो जक सः सिउपिं। अले अन च्वंपि सःसिउपिनि छगू ज्या मसः मसिउपिंत स्यनेकने यायेगु नं जुइ। अथे स्यने कने यायेगु थीथी माध्यमत दइ। उकिं मध्ये लेख रचनापाखे स्यनेकने यायेगु नं छगू माध्यम खः । नर्मदेश्वर प्रधान नं छम्ह अज्याःम्ह सःसिउम्ह मनू खः गुम्हेसिनं छुं ईनिसें थ्वहे नेपालभाषा पत्रिका 'सन्ध्या टाइम्स'पाखें मसः मसिउपिं नेपाःमिपिंत ज्ञान गुणया सन्देश बियाच्वंगु दु। जि नं छम्ह वय्कःया पाठक खः। अज्याःगु च्वसु मध्ये वय्कःया ने.सं. ११२९ दिल्लाथ्व ७ अर्थात असार १६ गते पिदंगु 'थथे धाःसा छु याये?' शिर्षकया च्वसु ब्वना। वय्कःया उगु च्वसु उसाँय् सम्बन्धी जूगुलि जि नं छम्ह स्वास्थ्यकःमि जूगुलिं जिगु ध्यान साल। वय्कःया च्वसु भचा मगाः मचाः थें जूगुलिं छुं छुं खंत जि थन तनाः फत्तले गाकेला धइगु कुतः यानाः थ्व च्वसु च्वयाच्वना । च्वसुइ वय्कलं छम्ह पासाया उसाँय्या बः कयाः नेपालय् न्ह्यानाच्वंगु थीथी अन्धविश्वास असत्य सत्य तथ्यं तापाःगु उपचारया खँ न्ह्यथनादिल। झी थाय् जक मखु झीगु थेंजाःगु अविकसित देशय् थजाःगु धारणां उपचार यानाच्वंगु दनि। जिं पत्याः मयाना वय्कः नं पत्याः मयासां थन त्वाः त्वालय् लँय् लँय् अज्याःपिं अन्धविश्वासया वासः याइपिं यथेष्ट मात्राय् दनि। अज्याःपिंथाय् वासः याकःवंपिं मसः मसिउपिं जक मखु सःसिउपिं नं अप्वः वःगु खनेदु। छाय् ले? घण्टौं अज्याःगु फाफू, झार फुकि धामिं झाक्री पाठपूजाया उपचार अन्धविश्वास सत्य तथ्यपाखे तापाःगु अवैज्ञानिक खःसा उमिसं यायेगु वासलं उसाँय् गथे जुयाः लनि सा? उमिसं धाःगु गथे मिले जुइसा? सुनं मनूत उसाँय मंतकि व मनू गन स्वयाथाय् वासः याःवनी  वहे कथं वासः जुइ। डाक्टरया थाय् वंसा डाक्टरी। वैद्यया थाय् वंसा वैद्य वासः। अले समाजय् दुपिं अज्याःपिं फाफु याइपि, झारफुक याइपिं, द्यःमाया नामय् मन्त्र ब्वनाः तुफि संकिपिं आदि थासय् वन धाःसा अज्याःगु हे वासः जुइ। छाय् धाःसा उमिगु ज्या हे अज्याःगु। सयेकातःगु हे अज्याःगु विद्या। उमिगु ध्वापु कथं उसाँय धइगु हे अज्याःगु। सुनां नं स्यंका तइगु थीथी नसा त्वँसाय् तयाः नकाः बिगार यानाबीगु। अथवा द्यः वा भूत प्रेतया प्रकोप जुइगु। बोक्सी जुयाः दुबिउ वइगु। सास्ति याइगु। अले उमिसं सिउगु सःगु वासः झारफुक पुजापाठ आदि हे खः। नापनापं उमिसं अथे स्यंका तइपिं बोक्सी दुबिउ वइपिं मनूतय्गु चरित्र कनाः उसाँय् मदुम्हेसिया थःथिति, पासापिं वा अन्य सम्बन्धित मनूतपाखे ध्याना साली। अले समाजय् शत्रुता ब्वलनी। थंवंथः ल्वाइ। तं मभिंपिं मनूतय्सं अज्याःगु समाजय् च्वंपिं मभिंपिंत बोक्सीतय्त बिगार याइपिंत स्याना छ्वःगु प्रमाण तकं माला स्वत धाःसा यक्व लुया वइ। जेल नेल जूगु नं दु। बोक्सी धकाः गामं पित्यंगु, सास्ति याःगु बुखँ ला इलय् ब्यलय् न्यने हे दु। अथे हे असार १७ गतेया राजधानी पत्रिकाय् केन्याय् बोक्सीयात ह्वाना ह्वाना च्यानाच्वंगु मिइ क्वफाना स्यानाछ्वल धइगु नं ब्वने खन। अथे तुं ज्योतिष पण्डितया थाय् वन धाःसा थीथी ग्रहत स्यना दशां कयाच्वन। थीथी द्यःन पुजा याना बिउ धकाः धाइ । थ्वहे सिलसिलाय् झी प्रधानजुया तिरी मय्जुयात नं तुति स्याइ। वासः यानाः नं लनी मखु। गुरुजु क्यनेमाल धाइ। झारे याकादिसं धाइ। वय्कःयात नं दोमन जुइ। ख्यालं ख्यालंसा छकः अज्याः थाय् वासः याक यंकेला धइगु जुइ। अले वय्कः ग्याइ। हानं छपाः लासाय् द्यंनिम्हेसिनं विगार यानातल धाःसा। अथे धाःसा छु याये? वय्कःया थ्व भावना छु क्यं धाःसा वय्कः नं पत्याः मयाःसां वय्कः याके दोमन दनि। निर्णयया अभाव खनेदनि। थ्व अस्वाभाविक मखु। न्ह्याक्व हे आधुनिक धाःसा न्ह्याक्व हे अज्याःगु अन्धविश्वासपाखे तापाक च्वने धाःसा समाजया कारण, छेँजःया कारण थीथी दवाबया कारणं गबलें गबलें ग्रहण याये मालेयः। सःसिउपिंसं हे अज्याःगु उपचार ग्रहण याना क्यनकि मसःमसिउपिं लिउलिउ वइगु ला स्वाभाविक हे जुल । थज्याःगु अन्धविश्वास अवैज्ञानिक सत्य तत्यपाखे तापाकेगु उपायत छु दु ले? गथे जुयाः लनी? आदि इत्यादि बारे यक्व यक्व अनुसन्धान जुइधुंकल। अय्सा आः तकया अनुसन्धानय् अन छु नं सत्य तथ्य लुइके मफुनि। थ्व फुक्क मात्र देखावती चलाखी वा जादुगरी जक खः। छुं नं सत्य तथ्य दःसा व छगू आत्मसन्तुष्टी जक खः। आत्मबल जक खः। अर्थात छुं नं भय् जुल धाःसा जिं वासः याये धुन धइगु संतुष्टी याना आत्मबल बल्लाइ अले ल्वय् लनेत ग्वाहालि याइ। चिकित्सा विज्ञानं नं आत्मबल व आत्मसंतुष्टीयात छगू कथंया वासः जुइ धइगु स्वीकार यानातःगु दु। अले मेमेगु कारणत खः मनूया म्हय् विकास जुइगु ल्वय् प्रतिया प्रतिरक्षा प्रणाली व इम्यनिति सिस्टम। थ्व सत्य तथ्य खः। प्रमाणित जुइधुंकूगु दु। भाजु प्रधानजुया च्वसुइ मगाः मचाःगु धइगु नं थ्व हे खः। आः थन जि थ्वहे विषय भचा चर्चा याये त्यना । मनूया शरीरय् दुने छुं नं मनीगु प्राकृतिक वा कृत्रिम पदार्थत दुहां वन कि मनूया म्हय् हिउपाः वइ लिच्वः उसाँय् नं मदयेफु। धात्थें धायेमाल धाःसा नेपाः नेपाः थेंजाःगु अविकसित देशय् अज्याःगु विषालु पदार्थत छचाखेरं मनूतय्त भुनाच्वंगु दु। छम्ह गरिबिया जीवनय् छचाखेरं ल्वय् व ल्वय्या पहाड पर्वतं चाहिकातःगु दु। नये त्वनेनिसें कयाः छथाय् बांलाक च्वने थाय् तक नं वइत मदु। न्ह्याथाय् खःसां विकार मिसावत। ध्यबा पुला नं भिंगु नीगु नयेत्वने मदु। अले स्वस्व थाय् फोहोरया द्वं, ल्वगित म्वः म्वः, न वायू बांलाः नं वातावरण। उसाँय्या वासः यायेगु थाय् मदु। थःगु शरीरं फुसा ल्वये नाप ल्वानाः म्वायेगु मफुसा सिना वनेगु। थौंया नेपाया सर्वसाधारण जनताय् स्थिति थ्व हे खः । थ्व देशय् सु नं मनू उसाँय् मंत धाःसा उकिया कारण छु धकाः मेमेगु देशय् थें मालाः स्वयाच्वने माःगु आवश्यकता हे मदु। मनूया छचाखेरं ल्वय् व ल्वय्या भण्डार हे दु धाःसा अनच्वंपिं मनूत उसाँय् मदयेत आइतबार ला माली मखु। अथे जुयाः नं थन नेपाःमित म्वानाच्वंगु दु। ब्वलनाच्वंगु दु। वैज्ञानिक कथं वासः याये मखंसा फाफु, धामि, झाक्रिं पाठपुजा आदि यानासां म्वानाच्वंगु दु। सीपिं सिनाच्वंगु दु। मनूया शरीरय् छगू तसकं अद्भूत तसकं आधुनिक थौंकन्हय्या कम्प्यूटर थें स्वचालित यन्त्र दु। थजाःगु मनूया शरीरय् प्रकृति प्रतिस्थापना यानाः मनूया स्वास्थ्य रक्षा यानातःगु थ्व यन्त्रबारे आः तक थौंया विज्ञतय्सं नं लुइके मफुनि, थुइके मफुनि। थुइकेगु कुत जुयाच्वंगु दु। आः तक अप्वः धइथें अजाःगु संयन्त्रबारे सीधुंकूगु दु । जब मनूया शरीरय् दुने व मनूया शरीरयात मनीगु मभिंगु छुं नं विष पदार्थत दुहां वनी अन तुरुन्त हे व मनूया शरीरय् दुने दुगु थीथी प्रणालीत सक्रिय जुइ। अले व मनीगु मभिंगु पदार्थ वा तत्वया कुप्रभाव शरीरय् मलाकेत वा मनीगु तत्वयात नष्ट यायेत अनेकौ प्रक्रिया न्ह्याइ। अजाःगु विष पदार्थ विरुद्ध शरीरय् दुने छगू शक्ति विकास जुइ। अले व हे शक्ति अजाःगु विष पदार्थपाखे जुइगु उसाँय् वा ल्वय् वा तनाव त फुक्कं लंका छ्वइ। लंका बी। मनूया शरीरय् दुने छु नं मनीगु विष पदार्थ विरुद्ध स्वतः स्वचालित कथं विकास जुइ थ्व प्रणालीयात प्रतिरक्षा प्रणाली धाइ। इम्यूनिति सिष्टम धाइ। मनूया म्हय् थ्व इम्यूनिति बल्लातले व मनूयात हतपति ल्वचं थीमखु। थिउसां वासः याये म्वायेक लनावनी। मनूयात विष पदार्थ न्ह्यागंु जुइफु। जीव वा अजिव। प्राकृतिक वा कृत्रिम वातावरणय् थीथी अजिव पदार्थत वायू आकास आदि दइसा जीव पदार्थ वनस्पति विषाणु किटाणु आदि। अथेतुं मनू नं नइगु त्वनीगुपाखे नं विष पदार्थ प्रवेश जुइ। आः थन जि स्पष्ट याये त्यनागु मू खँ छु धाःसा यदि सु नं मनूयात छुं नं ल्वचं कल, उसाँय मंत धाःसा फाफु, झारफुक, धामि, झाक्रि, पाठपुजा आदि इत्यादि यानाः ल्वय् लना वनीगुया कारण थ्व हे खः। अर्थात मनूया शरीरय् दुने विकास जुइगु विष पदार्थ विरुद्धया इम्यूनिति याना, ल्वय् विरुद्धया प्रतिरक्षा प्रणलीया शक्ति याना ल्वय् लनावनी। तर जस धाःसा व अन्धविश्वासया उपचारयात वनी। अन्धविश्वासया उपचार यानाः नं ल्वय् लं धइगु सिद्ध यानाक्यनी। अले मनूत थ्व उपचारपाखे आकर्षित जुइ। अय्सां गबलें गबलें अथे यानाः उसाँय् मलनेफु। झन तच्वः जुयाः वयेफु। अले वासः माःवनी। वासः यायेमाली। थथे जुइगुया मू कारण व मनूया शरीरय् प्रवेश जूगु विष पदार्थ विरुद्ध गाक्क इम्यूनिति विकास मजू वा जुइ मफु। वा विष पदार्थया शक्ति अप्वः। थ्व अवस्थाय् चिकित्सकतय्स नं ल्वय् छु खः धइगु निदान याना वासः नकेमालि। थ्व सत्य खः। थ्व तथ्य खः। अनुसन्धानं प्रमाणित जुइधुंकूगु खः । शायद अप्वसिन सिउ जुइमाः। थौंकन्हय् मचा बुसांनिसें खोपय् यायेमाः। थीथी ल्वय् विरुद्ध खोपय् यायेमाः। थ्व खोपय् यायेगुया अर्थ नं मनूया शरीरय् दुने इम्यूनिति वा प्रतिरक्षा प्रणाली विकास यायेगु खः। थीथी ल्वय्या खोप थीथी कथं याइ। व हे कथं फुक्कं ल्वय्या खोप मात्रा पुरेय् याना काल धाःसा, बिल धाःसा छु छु ल्वय्या खोपय् याःगु खः व मनूयात जिउला ज्वःछि उगु ल्वचं थी मखु। वइगु शरीरय् व ल्वय्या विरुद्ध ल्वायेगु इम्यूनित शक्ति वा प्रतिरक्षा प्रणाली शक्ति विकास जुया अजाःगु ल्वचं थीमखु। विकसित देशय् फुक्क धइथें ल्वय्या खोपय् यायेगु दयाः हे अन फुक्कं धइथें सरुवा ल्वय् मदया वंगु खः। निर्मूल जुयावंगु खः। उदाहरणया लागि झी थाय् नं तःकै निर्मूल जुइधुंकूगु दु। बुलुहुं मेमेगु ल्वय् नं मदया वनी तिनि। हानं अप्वसिके थ्व न अनुभव दयेमाः गुलि गुलि ल्वय् उसाँय् वासः मयाःसां अथे लना वं। थ्व नं वहे इम्यूनितिया शक्ति खः। थःके दुगु प्रतिरक्षा प्रणाली शक्तिं खः। अथे जुयाः प्रधानजु थौंकन्हय्या जमानाय् अथे धाःसा छु याये? धायेमालीगु थासय् वासःया वनेगु मखु। मवनेगु हे वेश। सु नं वासः याइम्ह मनू नं ल्वय् गथे जुयाः जुइगु, ल्वचं शरीरय् छु छु ग्वाहालि यात स्यंकि अले व ल्वय्या वासः छु, वासः गथे याना ल्वय् लंके आदि सिउम्ह जुइमा। मनूया शरीर विज्ञान, वासः विज्ञान, ल्वय् विज्ञान आदि इत्यादि दँद ब्वनाः, अध्ययन यानाः, अनुभव याना नं आःतक सम्पूर्ण ल्वय्या उपचार सम्भव मदु धाःसा अजाःगु छुं नं अध्ययन मयासे व हे परंपरावादी जुया वासः याइपिंसं ल्वय्या खास उपचार याये फइला? उमिगु वासः ला मात्रा खिउँथाय् कयेकेगु खः। चलाखी जक खः। भगवानया भरोसाय् जक खः। अवश्य नं थ्व च्वसुं वय्कःपिनि नुगः स्यात जुइ। चित्त दुखय् जुल जुइ। तर वय्कःपिंसं नं थौंकन्हय् छाति ल्हाः तयाः धायेमा धात्थें वय्कःपिनि उपचार वैज्ञानिक खः ला? ल्वय्या वासः खः ला? गनं ल्वगियात वासः यायेगु नामय् अथे वासः यायां खास वासः याये लिपा लानाः हानि-नोक्सानी जक जुइगु खःला? अवश्य नं बिचा यायेमा। मसः मसिउपिंसं ज्या याये मजिउ ।",http://www.nepalmandal.com/content/3469.html
जातीय सेना व विद्रोह ,"Posted on Mon Aug 31, 2009  3:32 pm NST","छुं दिं न्ह्यः संचार माध्यमय् निगू जातीय संगठनतसें थःगु सेना व ल्वाभः प्रदर्शन यात। लक्ष्मण थारुया नेतृत्वय् च्वंगु थरुहत आन्दोलनकारीतसें थःगु सेनाया राष्ट्रिय सम्मेलन यानागु खँ सैनिक वर्दी फिनातःपिं थरुहट सेनाया लस्कर संचार माध्यमय् फोटो सहित समाचार जुयाः पिदन। दाङय् जूगु थरुहट सेनाया सम्मेलनय् तराईया २२ जिल्लाया थारुतसें ब्वति काःगु समाचार दु। तस्विरय् खने दुगु थरुहट सेनाय् अप्वः धइथें ल्याय्म्ह ल्यासेत दुगु स्पष्ट जू। ल्वाभः सहित सार्वजनिक मजूसां थरुहट सेनायाके ल्वाभः नं दु धकाः लक्ष्मण थारुं बरोबर दावी याः। थ्व दावी यक्वसिनं पत्याः नं याः छाय्कि लक्ष्मण थारु न्हापाया माओवादी सेनाया जिल्लास्तरीय नेता नं खः। माओवादी सेना क्यान्टोनमेन्टय् च्वंवनेगु इलय् लक्ष्मण थारुपिंसं विद्रोह यानाः थःपिंके दुगु ल्वाभः क्यान्टोनमेन्टय् लःमल्हाःगु विश्वास दु। थारुतय्गु थ्व क्रियाकलाप स्वयेबलय् सायद वर्तमान अवस्थाय् शान्तिपूर्ण आन्दोलनं जक थरुहट वइ मखु धकाः सशस्त्र विद्रोहय् थरुहट वनेत्यंगु संकेत खः। उकथं हे नकतिनि किरात जनवादी वर्कर्स पार्टीया छुं नेतृत्वं नं उकथं हे सैनिक वर्दी फिनाः येँया हे रिपोर्टर्स क्लबय् पत्रकार सम्मेलन यानाः थःपिंके नं ल्वाभः दु धकाः मेडिया हे दावी यात। जनवादी व वर्कर्स खँग्वः दुथ्यानाच्वंगु आधारय् थ्व पुचःया वैचारिक आधार कम्युनिष्ट हे जुइ फइगु खनेदु। पूर्वी नेपाःया पहाडी जिल्लाय् सशस्त्र संघर्ष याना वयाच्वंगु थ्व पार्टीं सरकारनाप वार्ता यानाच्वंगु खः। तर वार्ता टोलीया नायः नवीन किराँतीयात थ्व पार्टी कारवाही याःगु सार्वजनिक याःगु दु। कारवाही याःगु समूह नं सुनसरी पत्रकार सम्मेलन याःगु बुखँ वयाच्वंगु हे इलय् येँया रिपोर्टर्स क्लबय् हतियार सहित पत्रकार सम्मेलन याःपिं किरात जनवादी वर्कर्स पार्टीया हे नविन किराँतीपिं धकाः दावी याःगु दु। नविन किराँती उगु हे पार्टीं कारवाही यानातःम्ह मनू खः कि मखु सी मदुनि। सुनसरीइ पत्रकार सम्मेलन याःपिंसं स्पष्ट लिम्बुवान व लिम्बुवानया आन्दोलनय् ज्वनातःपिंत त्वःतेमाःगु माग याःगु दु। उमिसं खम्बुवान लागाय् रामप्रसाद राई स्मृति बटालियन व लिम्बुवान लागाय् श्रीजंग स्मृति ब्रिगेड तयार यायेत सैनिक भर्ना यानाच्वनागु दावी याःगु दु। लिम्बुवान लागाय् लिम्बुवानया माग यानाः शान्तिपूर्ण व सशस्त्र विद्रोह यानाच्वंपिं धकाः यक्व पुचःतय् समाचारत पिदनेगु क्रम माओवादी जनयुद्धकालं निसें हे वयेगु याः । येँय् पत्रकार सम्मेलन याःपिं किराँती लडाकुतय्सं पत्रकार सम्मेलन याःगुया २४ घौ लिपा हे येँय् उपराष्ट्रपतिया निवास सतिक सकेट बम मुइकल। उलि जक मखु बिस्फोट बारे छगू टेलिभिजन समाचारय् बिस्फोटया जिम्मेवारी काःगु संगठनं रिपोर्टर्स क्लबय् पत्रकार सम्मेलन याःपिं किरात जनवादी वर्कर्स पार्टीया नविन किराँतं उपराष्ट्रपतिं हिन्दीं शपथ काःगु व सर्वोच्च अदालतया आदेश पालना मयाःगुलिं उपराष्ट्रपतियात ख्यायेत उगु बिस्फोट यानागु धाल। नापं उमिसं थ्व संविधानयात नं उपराष्ट्रपतिं नं नालेमाःगु धकाः न्ववाःगु स्वयेबलय् उपिं धाथें उगु पार्टीया लडाकूत खःला धकाः शंका जू वः। समाचार कथं येँय् पत्रकार सम्मेलन यानाः उपराष्ट्रपतिया निवास नापं सकेट बम बिस्फोट याःपिं किरात जनवादी वर्कर्स पार्टीया मनूत मखु उपिं कारवाहीलय् लाःपिं मनूत खः धाःगु दु। उमिगु विद्रोह लिम्बुवाननाप सम्बन्धित खःसा उपराष्ट्रपतिं हिन्दी शपथ काःगु खँ गनं वल। थ्व संविधान माने यायेगु खःसा वय्कःपिंसं सैनिक वर्दी सहित बन्दूक क्यनाः पत्रकार सम्मेलन यानाः गुकथं संविधान दुने च्वनाः ज्या यात? अजूचायापुगु व थ्व कारणं वय्कःपिनिगु लिम्बुवान आन्दोलनयात नं शंका यायेथाय् दु। जातीय मुद्दायात ल्ह्वनाच्वंपिं आन्दोलनकारीतसें ल्ह्वनेमाःगु मुद्दा उपराष्ट्रपतिं हिन्दीं शपथ काःगु स्वयां नं संविधानय् थःपिनिगु अधिकारयात थःपिंसं धाःथें जातीय स्वायत्तताया ग्यारेन्टी दयेमाः धकाः आन्दोलन वा विद्रोह यायेमाःगु खः। थरुहट व लिम्बूतय् सशस्त्र विद्रोहया खँ थ्व इलय् अप्वः चर्चित जूगु कारण मध्यय् वर्तमान गृहमन्त्री नं ल्वाभः ज्वनाः सशस्त्र आक्रमण यानाः समाजय् अशान्ति न्यंकाच्वंपिंत दमन यायेत विशेष सुरक्षा योजना हयेगु धकाः धयाच्वंगुलिं नं खः। स्वयेबलय् तराई लागाय् म्हुकंचा थें दुगु सशस्त्र पुचःतय्त दमन यायेत हःगु धकाः धाःसां थ्व योजना हयाः जातीय मुद्दा हयाच्वंपिं आदिवासी जनजातितय्त नं दमन यायेत्यंगु खः धकाः आदिवासी जनजातित सतर्क जूगु खः। उकी मध्यय् ल्वाभः हे ज्वनाः थरुहट व लिम्बुवानया माग यानाच्वंपिं जातीय पुचःतसें गृहमन्त्रीया थ्व योजनाया विरोध यायेधुंकल नापं शान्तिपूर्ण रुपं जातीय अधिकारया निंतिं आन्दोलन यानाच्वंपिंत नं थ्व योजना दुने तयाः दमन याइगु खःला धकाः जनजातितसें नं शंका यायेधुंकल। थ्व सवालय् छलफल यायेत धकाः आदिवासी जनजाति महासंघ, आदिवासी जनजाति वकिलतय्गु संगठनं नं छलफल न्ह्याकूगु दु । दक्षिण एशियाय् शान्तिपूर्ण आन्दोलनया ज्या भारतया गान्धीं स्यनाथकूगु कथं काइ। अथे ला नेपाःया राजनीतिक दलत कांग्रेसं नं ल्वाभः ज्वनाः राणाकाल व पंचायतकालय् आन्दोलन यात। उकथं हे एमालें नं छगू इलय् झापाय् वर्ग शत्रु न्हंकेगु धकाः जमिन्दारतय्त स्यायेगु सशस्त्र विद्रोह याःगु खः। कम्युनिष्ट पार्टीं शान्तिपूर्ण आन्दोलन जक मखु सशस्त्र विद्रोहय् नं उतिकं विश्वास याइ। तर नेपाःया सन्दर्भय् माओवादी बाहेक यक्व कम्युनिष्ट पार्टीतसें सशस्त्र विद्रोह स्वयां भारतया गान्धी आन्दोलनं प्रभावित जुयाः न्ववायेगु याः। थ्व खँ संविधान सभां न्हूगु संविधानय् जातीय स्वशासन दइगु कथं थीथी प्रदेशया संरचना मवइगु अवस्थाय् यक्व जातीय समुदायतसें ल्वाभः सहित आन्दोलन तच्वयेफु धइगु आधारय् विद्रोह नं नागरिकया सामुदायिक अधिकार हे खः धकाः तयार जुइ माली धकाः पिकाःगु खः। थुकिया संकेत थरुहट व किरातीतसें क्यनेधुंकल। थुकिया विस्तार मगः, तमु, सँय् व नेवाःतय् दथुइ तकं थ्यनी मखु धकाः धाये फइ मखु यदि संविधान दयेकीपिं मू दलतसें नेपाःया जातीय विशिष्टतायात संविधान मार्फत संवोधन याये मफुत धाःसा ।",http://www.nepalmandal.com/content/3613.html
राष्ट्र प्रेमया निंतिं ध्यान व समाधि ,"Posted on Wed Aug 26, 2009  5:03 pm NST","चित्तयात एकाग्र यानाः स्थिर याना तयेगु ध्यान खः। ध्यान भावना अभ्यासपाखें समाधि उत्पन्न जुयाः प्रज्ञा प्रादुर्भाव जुइगु जुल। धर्मया स्वभावया कारणं आलम्बन चित्त-चेतासिकपाखें पिदनीगु क्लेश मदयेकेत समाधि अनिवार्य जुयाच्वन। थन कुशल व अकुशल निगू प्रकारया चित्त दु। ब्वह नं न्या लायेगु तातुनाः एकाग्र जुयाच्वनीगु अले भौ छुँ प्वालय् पियाच्वनीगु विषय अकुशल एकाग्र चित्त जुल। इमिके ध्यान दुसां मभिंगु चित्त जुल। थुगु कारणं ध्यान बांलाःगु उद्देश्यं थासय् च्वनेमाः। असत्य तथा अकुशल निर्मूल यायेगु ध्यानया ज्या खः। थन बिचाः यायेमाःगु छु धाःसां चित्तया वशय् लानाः इन्द्रियं अकुशल ज्या यानाच्वनीगु जुल। कुशल ध्यान यानाः मनयात वशय् तये फतकि अकुशल ज्या जुइ मखुत। ध्यान धइगु सत स्मृति व एकाग्रता खः। पलापलाय् होस तयाच्वन कि मभिंगु ज्या याइ मखुत । बुद्धं परिनिर्वाण जुयाबिज्याये न्ह्यः कुशीनगरय् भिक्षु भिक्षुणी उपासक उपासिकापिंत दकलय् लिपा उपदेश बियाबिज्याःगु खः 'अप्पमादेन सम्पादेथ।' अर्थात हरेक क्षेत्रय् थासय्, नयाच्वनेबलय् द्यनाच्वनेबलय्, न्यासि वनाच्वनेबलय्, दना च्वनेबलय् खँ ल्हाना च्वनेबलय् होस तयाः जक उगु उगु हे ज्या यायेगु ।' थुगु निर्देशन अनुकरण मयासे मगाःगु खनेदु। विशुद्धी मार्गय् न्ह्यथनातःगु दु कि ध्यान चित्त केवल छगुली दुसां चित्त अप्वः चंख अले क्षणक्षणय् उत्पत्ति जुइ, नाश जुइ। समाधियात बिकः जुइगु स्वभाव धर्मपाखें चित्त पूर्णरुपं परिशुद्ध यायेफुसा जक ध्यान प्राप्त यायेगु इच्छा दुपिं मनूतय्सं दकलय् न्हापां कामच्छन्द, अले थीथी पंगःयात पूर्णरुपं दमन यायेगु लोमंके मजिल । मिखा, न्हाय्, न्हाय्पं, म्ये, म्ह व मन रुपी इन्द्रियपाखें याइगु अकुशल कर्मयात ध्यानं पना बीगु जुल। ध्यान याइम्ह व्यक्तिं मिखां गुगु रुप खनी बांलाः-बांमलाः धकाः आशक्त मजुसे स्वयागु जक सीकाच्वनी। न्हाय्पनं नं न्यनागु सः बांलाः-बांमलाः धकाः आशक्त मजुसे न्यना जक च्वनी, न्हासं नतुनेगु जक, म्यें सवाः कायेगु जक सीकाच्वनी। नसा नं साः-मसाः धकाः चिउताः मतसे नया च्वनेगु जक सीकाच्वनी। म्हयात स्पर्श जुइबलय् सुख-दुःख, कडा-नरम वा आराम धकाः चिउताः मतसे थियागु धकाः जक सीकाच्वनेगु ध्यानया मनसाय जुल। सुनसान थासय् च्वनाः श्वासप्रश्वास पिने वंगु, दुने वःगु होस तयाच्वनेत म्ह तप्यंकाः मुलथ्याना फ्यतुइमाःगु जुल। अले न्हाय् छु छु जुया वल धका होस तयाः ध्यान यानाः एकाग्र जुया च्वनेमाःगु जुल । ध्यानी मनुखं लोभ-लालच,  द्वेष-मोह-तं त्याग यानाः सदां होस तयाः च्वने फतकि प्राणीहिंसा यायेगु, खुया कायेगु, परस्त्री वा परपुरुष गमन यायेगु, मखुगु खँ ल्हायेगु, चुक्ली यायेगु, कडा वचन ल्हायेगु, म्वाःमदुगु खँ ल्हायेगु, मेपिनिगु मभिं ययेकेगु आदि अकुशल कर्मपाखें बचे जुइ फइगु जुल। थज्याःगु लकस ब्वलंके फुगु छेँय् ल्वापु दइ मखु। न्ह्याबलें शान्ति जुयाच्वनी। तर्कना बिचाः, प्रीति, सुख व एकाग्रतापाखें मुक्त जुयाः प्रथम ध्यान प्राप्त जुइ। अविचाः समाधिपाखें उत्पत्ति जुइगु प्रीति सुखयुक्त जुइगु द्वितीय ध्यान प्राप्त खः। गुम्ह व्यक्ति कर्मस्थानय् समाहित जुइ, वं वितर्क तथा बिचाः याइ मखु, स्मृति व म्ह, सम्भोग व बिचाःयात त्याग याइ। उगु सुखया अनुभव याये फत कि तृतीय ध्यान प्राप्त जुइ। प्रीति, सुख व एकाग्रताय् प्रीतियात त्याग यानाः सुख, ध्यान चित्त याये फत कि चतुर्थ ध्यान प्राप्त जुइगु जुल। थुगु कथं दक्वं रुप संज्ञा अनित्य खः धकाः थुइके फत कि निर्वाण लाना कायेत थाकुइ मखुत। जग, पःखाः पलि तयाः छेँ तयार यात कि छेँ दुनीगु भय मदइ थें दान व त्याग जग जुल, शील पःखाः अले ध्यान पलि जुल। निर्वाण सुख अनुभव याये फतकि हानं जन्म जुइ म्वाःलीगु थासय् वने फइगु जुल। हानं तृष्णा दत्तले ला जन्म जुयाच्वनी। थ्व सम्पूर्ण कार्यसिद्ध यायेत ध्यान भावना ब्वलंके माःगु जुल। थःगु अयोग्यता थम्हं पिब्वयेज्या: संसारय् गुलि नं ज्याखँ जुयाच्वनी व चित्तया खेल खः। चित्तया वशय् लानाः अकुशल ज्याखँ याइगु जुयाच्वन। धर्म-चित्त उत्पत्ति यायेत ध्यान भावना अभ्यास यायेगु महत्वपूर्ण चर्या खः। अझ नं बिचाः यायेमाःगु सिद्धान्त असत्य निर्मूल यायेगु ध्यानया ज्या खः। उच्चस्तरय् च्वंपिंसं नं सफेद झूठ खँ ल्हानाः देशय् म्वाःमदुगु पंगलः जूगु खँ बारम्बार न्यनेमाःगु दुर्भाग्य हे धायेमाल। हालया हे छगू घटना थन न्ह्यथनेबहः जू। राष्ट्रपतिं संविधानय् न्ह्यथनातःगु कथं नेपाली भाषां शपथ याकूबलय् उपराष्ट्रपतिं हिन्दी भाषां शपथ काःगु जुयाच्वन। थ्व विषयसं सर्वोच्च अदालतय् मुद्दा दायर जुसेंलि नेपाली भाषां हे शपथ कायेमाःगु फैसला जुल। उपराष्ट्रपतिं नेपाली भाय् सि हे मसिउ धकाः थःगु दोषयात त्वपुयाः मछाः मजूगु बानी प्रकट यानादिल। लिपा माल धाःसा पटक पटक नेपालीं शपथ ग्रहण यायेत तयार दु धाःगुलिं न्हापा धाःगु खँ असत्य प्रमाणित जुल। हानं दवाब बीगु दृष्टिकोणं याये हे माः धाःसा माने मजुइगु, थः खुशीं जूसा यायेगु खँ नं न्यनेदत। उपराष्ट्रपतिया पदय् च्वंम्हेसिके ध्यान तापाःनि। धर्मचित्त मदुगु खने दत। उकिं देशय् प्रत्येक जिम्मेवार मनुखं राष्ट्रिय भावना ब्वलंकाः द्वंगु विषययात कयाः पश्चाताप यानाः सुध्रे जुइगु हे बुद्धिमानी जुइ धकाः इनाप यानाच्वना ।",http://www.nepalmandal.com/content/3530.html
राजकर्णिकार पुर्खाया धर्मकृतिबारे खःगु खँ ,"Posted on Fri Sep 4, 2009  8:20 pm NST","जिं च्वयागु 'जिमि पिता पुर्खाया धर्मकृति :  जिगु लुमन्ति' च्वसु २०६५ फागुन ८ या 'सन्ध्या टाइम्स' न्हिपती पिदंगु खः। उगु च्वसु पिदनेवं भगवानदास राजकर्णिकारं जिगु व्यक्तित्वय् आघात यायेगु उद्देश्यं 'राजकर्णिकार पूर्खाया धर्मकृति बारे' नांगु च्वसु पिकयादिल। थ्व च्वसु वंगु भाद्र ८ गतेया 'सन्ध्या टाइम्स' य् पिदंगु खः। थुकी जिगु व्यक्तित्वय् घाः लाकेकथं जिं 'सार्वजनिक रुपं क्षमा याचना यायेमाः' धकाः च्वयातःगु दु। उकी च्वयातःगु मखुगु असत्य खँया दसित थन न्ह्यब्वये : १. भगवानदासं च्वयादी - 'घनश्यामजुया उगु च्वसुया दकलय् न्हापाया धापूकथं हौगःबाहाःया चुकया पूर्वरिखे कुनय्च्वंगु शिलापत्र वय्कःया खुगू पुस्ताया घाँय्घाँय् बाज्या रत्नेश्वर व जीवनरसिंह राजकर्णिकारपिंसं वय्कःपिनिगु आगंछेँया पुनर्निर्माण याःगु धइगु खँय् दकलय् न्हापा वय्कलं थः खुगूगु पुस्ताया घाँय्घाँय् बाज्या खः धइगु छुं आलेख दसि वा प्रमाण बियादीगु मदु।' अनुसन्धानविद् छत्रबहादुरजुं निष्कर्ष यानाः धयादीगु खँ नं ब्यक्वयेकाः च्वयादिल । खुगूगु पुस्ताया घाँय्घाँय् बाज्या रत्नेश्वर खः धइगु छुं आलेख दसि वा प्रमाण बियादीगु मदु धकाः वयकलं च्वयादीगु हकय् छत्रबहादुर कायस्थजुं 'नेपाल संस्कृति', दँ १० ल्याः ८ या पृष्ठ १७ य् ब्वयादीगु नेपाल संवत् ९२५ या शिलापत्र स्वयादीत इनाप याये। थ्व शिलापत्रय् नां दुपिं २४ मध्ये फुकं धइथे जिमिगु सोर्‍ह श्राद्ध यायेबलय् तर्पण बीमाःपिं पुर्खातयुग नां लिसे ठ्याक्क मिले जू । थ्व शिलापत्र कथं खनेदुगु खँय् नं छत्रबहादुर कायस्थजुं थथे च्वयादीगु दु, 'थुकिं हौगःबाहा छेँ जीर्णोद्धार याःपिं राजकर्णिकार रत्नेश्वर व जिवनरसिहं निम्ह दाजु किजाया परिवार यक्व तःजि धइगु क्यं। मेगु खँ, शिलापत्रय् कियातइगु मूर्तियात नं 'सालिक' धाइगु खनेदत। दकलय् महत्वपूर्णगु खँ ला हौगः बाहाःया निर्माण सम्बन्धी खः। थ्व शिलापत्रं हौगः बाहाः निर्माण याना वंम्ह दाता थ्वहे हौगः बाहाः छेँ जीणोद्धार यानावंपिं रत्नेश्वर राजकार्णिकार व जिवनरसिंह राजकर्णिकारया पुर्खापिं हे जुइ धइगु क्यं। थुगु ल्याखं थ्व तसकं हे महत्वपूर्णगु शिलापत्र खनेदु ।' २. आगं छेँया च्वसं दुगु देगःचा जिमि तापा बाज्या गजराजं दयेकूगु विषयय् व देगःचाय् तिकातःगु स्वर्णपत्र बांलाक्क ब्वनादीगु खःला कि मखु धकाः च्वयादिल। थ्व विषय छत्रबहादुर कायस्थजुं ने.सं. १००५ या स्वर्णपत्रया मूलपाठ व भावार्थ 'नेपाल संस्कृति' लय्पौ थ्यंल्याः १८० स थथे च्वयादीगु दु - ''ने.सं. १००५ वैशाख कृष्ण अष्टमी, वृहस्पतिवार कुन्हु श्री ५ महाराजाधिराज पृथ्वी वीर विक्रम शाहदेवया विजयराज्यस यल देश हातिगल विहार आगंछेँय् पोलस पुल दयेकाः सिजःया पोलचं चिनातःगुली लुँ सियाः राजकर्णिकार गजराज, थ्वया पुत्र हेरामानसिहं, वृषराज, रत्नप्रसाद, पौत्र मोतिलाल, भार्या मान्यलक्ष्मी, भलिमचा विष्णुमाया, सिद्धिलक्ष्मी, पौत्री हेरामायापिं खः। थ्व पुण्यं दाताया सकल परिवारया दक्व दुःख मोचन जुयेमाल। संसार आः स्वयेमाःगु खँ छु धासेंलि थ्व स्वर्णपत्रय् ''सएव विहारया तंगल तोल कोलाक्षस चोनम्ह काश्यपगोत्र गजराज'' धकाः स्पष्ट च्वयातःगु दु। थुकिया अर्थ हौगःबाहालय् च्वंम्ह थौंकन्हय् तंगल टोल कोलाछेँय् च्वनाच्वंम्ह धाःगु खः। थथे स्पष्टं उल्लेख यानातःगु दयेक दयेकं भगवानदासं गजराज हौगःबाहालय् च्वंम्ह मखु तंगलय् च्वंम्ह धकाः च्वयेगु सरासर झूठ मखु ला? थुकिं भगवानदास राजकर्णिकार लिपि सःम्ह संस्कृत व पुलांगु नेवाः भाय् सिउम्ह नं मखु धयागु खँ सीदत। वय्कलं गुलि नं राजकर्णिकारया बारे च्वसु च्वयादिल, थ्व फुक्कं अन्वेषक छत्रबहादुर कायस्थजुयागु प्रकाशित च्वसु सुटुक्क ल्ह्ययेगु ज्या जक याःगु खनेदु। थज्याःगु ज्या जिं गबलें मयाना । ने.सं. १००५ या स्वर्णपत्रय् गजराजं थः हौगल त्वालं तंगल त्वालय् बसाइँ सरे जुयागु खः धकाः स्पष्टं उल्लेख यानादीगु दु । तोडमोडया खँय् ने.सं. ७४८ विष्णुरामं द्यःछेँ जक दयेका थकूगु खः। पुरि धयागु द्यःछेँय् लिपा बःचाधंगु देगःचा थकाइगु खः। थ्व पुरी नांगु देगःचा गजराजं दयेकूगु खः धयागु प्रमाण ने.सं. १००५ या स्वर्णपत्रय् ''दानपति गजराज' धकाः हे स्पष्टं उल्लेख यानातःगु खः। वय्कः गजराजं न्हापा सिजःपातां दयेकागु पलि वय्कलं हे लिपा लुं सिया बिउगु खँ स्वर्णपत्रं प्रमाणित जू । ३. भगवानदासं च्वयादी, ''हौगः बहालय् च्वंम्ह आनन्द बुद्धया चीभाः व धर्मधातु दुगु छेँ दयेकूम्ह वय्कःया अबु कृष्णबहादुर राजकर्णिकारं वि.सं. २०१० सालय् दयेकाः पलिस्था याःगु खः धकाः दावी याःगु नं पाय्छि मजू। वय्कःया अबु मदयेधुंकाः थौतक नं थ्व आनन्दबुद्धया मन्दिर व छेँयात इलय्ब्यलय् संरक्षण व सम्बर्द्धन यानाच्वनागु दु धकाः दावी याःगु दु। वय्कःयात शर्ण गुथिया छेँ संरक्षण व संवर्द्धन यायेगु ज्या गुथिं बियातःगु नं मदु ।'' थुकिया विषयय् जिमि अबु कृष्णबहादुर राजकर्णिकारं दयेकूगु जिमि अबु मदयेधुंकाः जिं संरक्षण वा सम्बर्द्धनया ज्या यानाच्वनागु खँया प्रमाण थथे दु  - (क) जिमि अबु कृष्णबहादुर राजकर्णिकार वि.सं. २०१० सालय् दयेकूगु खः धयागु खँ हौगबाहाः दुने आनन्दबुद्ध मन्दिर क्वथाय्च्वंगु अभिलेखं न्ववानाच्वंगु दु। थुकी थथे च्वयातःगु दु - ''श्री कुलदेवता।। कृष्णबहादुर कमलपोखरी प्रीति २०१०/९/३ मा ।'' (ख) अबु कृष्णबहादुर मदयेधुंकाः जिं थःगु हे पहलं कृष्ण पाउरोटी प्रा.लि.या नामं संरक्षण व सम्बर्द्धन यानागु खँ थ्वहे आनन्द बुद्ध मन्दिर भवन बैठकय् च्वंगु २०४६ साल भाद्र १३ गतेयागु शिलापत्रं न्ववानाच्वंगु दु। थुकी 'सबै राजकर्णिकार बन्धुबाट यथाशक्य चन्दा संकलन गरी कमलपोखरी निवासी श्री कृष्णबहादुर राजकर्णिकारको अथक प्रयासबाट यो भवनको निर्माण र यहाँ बुद्ध मूर्ति, धर्मधातु तथा चैत्यको स्थापना कार्य २०१० साल पौष ३ गते सुसम्पन्न भएको हो। त्यसपछि मिति २०४६ साल भाद्र ३ गते सम्ममा कृष्ण पाउरोटी प्रा.लि. कमलपोखरीबाट दुइपटक यो भवनको निर्माण जीर्णोद्धार सम्पन्न भएको छ' धकाः च्वयातःगु दु। थ्व अभिलेख निगुलिं 'गजराज राजकर्णिकारको वंशावली' नांगु सफुली पिदंगु खः । ४. जिं नेपालभाषां च्वयागु च्वसुइ निथाय् जिमिगु शब्द प्रयोग यानागु दु। जिं सिउ कथं समाजया दुने जूसा झी शब्द प्रयोग यायेगु याइ। समाजं पिनेयापिंत थुइकेकथं धायेबलय् जिमिगु व जिमि खँग्वः छ्यलेगु चलन दु । लेख धयागु प्रकाशित जुलकि सार्वजनिक सम्पत्ति जुइ। राजकर्णिकार समाज दुने जक जूसा 'झीगु' व 'झी'  पुर्खापिं खँग्वः छ्यलेगु याइ। हरेक समाजया ब्वँमिपिंत थुइके कथं च्वयेमालीबलय् जिमिगु, जिमि पुर्खा खँग्वः छ्यलेमाली। थ्वहे चलन कथं जिं थःगु च्वसुइ जिमिगु व जिमि शब्द प्रयोग यानागु खः। जिं च्वसुइ दकलय् न्हापां हे थथे च्वयागु दु - ''थ्व जिपिं राजकर्णिकारतय्गु आगंछे (कुलछेँ) धकाः जिपिं राजकर्णिकारतय्सं संरक्षण यानाच्वनागु दु।'' थुकिं जिपिं व जिमिगुया अर्थ राजकर्णिकार सकलयागु हे खः धइगु प्रस्ट जू । ५. पोल, पुलि, गजूया विषय भगवानदासं अर्थ हे मथुइक व्याख्या यानादिल। अन्वेषक छत्रबहादुरया कथं विष्णुरामं द्यःछेँ हे निर्माण याःगु खनेदु। च्वय् च्वंगु पुरि दानपति गजराजं दयेकूगु धकाः स्वर्णपत्रं स्पष्ट जुगु दु । ६. अबुं यानाथकूगु भिंज्यायात लुमंकेगु वा प्रचार प्रसार यागेगु कायपिनिगु धर्म नं खः, कर्तव्य नं खः। थ्वहे धर्म व कर्तव्य पालना यायेगु उद्देश्यं जक च्वसु च्वयागु खः। झी पुर्खापिंसं दयेका थकूगु धार्मिक कृतियात राजकर्णिकार कुलया सकलसिनं जिमिगु धकाः गर्व याये सयेकेमाः, याये फयेकेमाः। थुकी हे झी राजकर्णिकार समाजया अस्तित्व ल्यनाच्वनी । ७. भगवानदासया प्रतिक्रिया ब्वनेबलय् वय्कःया मनय् शंका वा संकुचित भावना यक्व खनेदु। वय्कलं जि घनश्याम राजकर्णिकारं जिमिगु धाधां थःगु व्यक्तिगत याना काइ न धयागु यक्व शंका ब्वलंगु खनेदु। थुकिं जिगु धापू दु : धार्मिक सम्पदा धइगु राष्ट्रिय सम्पत्ति खः। राष्ट्रिय सम्पत्ति धयागु सुनां थःगु निजी याना काये फइ मखु। जिं च्वसु च्वयागु थःगु पुर्खाया गुण प्रचार यायेत खः। जिं आः तक सुं प्रति द्वेष, इर्ष्या यानागु नं मदु, सुयागुं लोभ यानागु नं मदु। अथे द्वेष, इर्ष्या याइम्ह जूसा सकल राजकर्णिकार कुलया भिं यायेगु तातुनाः 'राजकर्णिकार समाज' नीस्वनेगु ज्या याइ ला ?",http://www.nepalmandal.com/content/3701.html
उपराष्ट्रपतिया शपथ प्रकरण गुलि भाषिक ? ,"Posted on Fri Sep 4, 2009  8:41 pm NST","उपराष्ट्रपति परमानन्द झाया शपथ प्रकरण चर्चाया विषय जुयाच्वंगु दु। नेपाः छगू बहुभाषिक देय् जूगु कारणं देय्या फुक्कं भाय्यात समान अधिकार व सम्मान दयेमाः धयागु आन्दोलन न्ह्याकाच्वंपिनिगु निंतिं उपराष्ट्रपतिया भाषा प्रतिया अडिग निर्णय गर्व यायेबहः जू। मुलुकय् शदिऔं न्ह्यवंनिसें छगू भाषाया वर्चश्व जुयाच्वंगुयात अन्त यायेगु निंतिं उपराष्ट्रपतिया अडान शतप्रतिशत जायज धयागु खँ दु। भाषा विवादया हे दथुइ उपराष्ट्रपतिं सर्वोच्च अदालतया निर्णययात तक नं वेवास्ता यानाः थःगु उपराष्ट्रपति पदयात हे तिलांजलि बीगु मनस्थिति थ्यनाः सरकारं अदालतया निर्णयकथं हाकनं शपथ ग्रहणया पुरा तयारी जुइधुंकूसां नं वय्कः उगु ज्याझ्वलय् उपस्थित जुया मदिल। थुकथं शपथ भाषाया कारणं ब्वलनाच्वंगु विवादयात अझ 'क्लाईमेक्स'य् थ्यंकल । उपराष्ट्रपतिया शपथ आः भाषाया विवाद खः कि मेता छु खः धयागु खँय् नं थीथी पक्षं बिचाः यायेमाःगु अपरिहार्य जुयावःगु दु। उपराष्ट्रपतियात सर्वोच्च अदालतं खय् भासं हे शपथ कायेमाःगु निर्णय बिउगु खःसां सरकारं खय् भाय् वा मातृभाषां शपथ ग्रहण याःसां थःपिं सकारात्मक जुइ फइगु खँ संचारय् पिदंगु खः। तर उपराष्ट्रपतिं थम्हं हिन्दी भाषां कयागु शपथयात हे आधिकारिक मान्यता दयेमाः धासें मेकथं शपथ कायेम्वाः धयागु लिसः पत्रकार सम्मेलन हे यानाः बियादिल। थुकथं आः थ्व प्रकरणं मेता खँ मधासे हिन्दी नेपालय् नं न्ववाइगु भाय् जूगुलिं हिन्दीया शपथयात आधिकारिक मान्यता बीमाः धयागु माग यानाच्वंगु दु । उपराष्ट्रपतिया शपथ ग्रहण प्रकरणयात कयाः थीथी कथं चर्चा परिचर्चा जुयाच्वंगु दु । राजनैतिकरुपं बिचाः यानाच्वंपिंसं थुकियात भारतं न्हापा सिक्किम थःगु नियन्त्रणय् तयेत याःगु ज्याया हे पुनरावृत्ति धयाच्वंपिं नं दु। भारत दक्षिण पूर्वी लागाया छगू शक्तिशाली राष्ट्रकथं स्थापना जुइगु निंतिं याना वयाच्वंगु कसरत व नेपाः दुने भारतीयतय्गु प्रभुत्व अप्वयेकाः नेपाःया सरकारयात कतांमरि दयेकेगु कुतःया हे लिच्वःकथं थ्व उपराष्ट्रपतिया प्रकरण नं न्ह्यानाच्वंगु खः धयागु विश्लेषण दु । नेपाः व भारतया खुल्ला सिमानाया कारणं आपालं भारतीयत नेपाः दुहां वयेगु याना च्वंगु दु। हालय् तिनि भारतीय मूलया ३० लाख मनूत नेपाःया नागरिकता कायेत सफल जुइधुंकूगु दु। विशेष लागाय् थुमिगु हे प्रभुत्वया कारणं नेपाःया सत्ता शासनय् प्रभावित याये फइगु राजनैतिक पार्टीतय्गु अस्तित्व नं दयेधुंकूगु दु। आः वयाः 'छगू मधेस छगू प्रदेश'या नारां नेपाःमितय्त छकः गम्भीर जुयाः बिचाः यायेत बाध्य यानाच्वंगु दु। भारतं पिने भारतमूलया मनूतय्गु थुज्वःगु प्रभावया बृद्धि भारतयात दक्षिण एशियाली क्षेत्रया शक्तिशाली राष्ट्र दयेकेत तिबः बी । छुं नं लागाय् थःगु प्रभुत्व क्यनेगु माध्यम भाषा नं खः। हिन्दी भाषा भारतया राष्ट्रभाषा खः। खय्त ला थ्व भारतया राष्ट्रभाषायात भारत दुने हे ब्यापक कथं न्यंके फयाच्वंगु मदुनि, अले भारतया राष्ट्रभाषा हिन्दी खः धयागु खँ भारतया संविधानय् न्ह्यथनेगु बाहेक ब्यवहारय् थुकियात लागू याये फयाच्वंगु मदुनि। अथे खःसां भारतं थःपिनि भाषाया प्रभुत्व जमे यायेगु निंतिं थःगु जःलाखःला देशय् सिनेमा, संगीत, टेलिभिजन, पत्रपत्रिका मार्फत थःपिनि वर्चश्व क्वातुका यंकेगु ज्या न्ह्याका हे च्वंगु दनि। थ्व प्रभावं भारतया जःलाखःला देय् पाकिस्तान, नेपाल, बंगलादेश, माल्दिभ्स व छुं छुं पूर्वी एशियाली राष्ट्रत तसकं प्रभावित जुयाच्वंगु दु। थुगु फक्कं देशय् हिन्दीभाय्या प्रचलन अतिक्रमणया कारणं अप्वया वयाच्वंगु दु तर छुं नं सरकारी निकायपाखें थ्व भाय्यात आधिकारिक मान्यता बियातःगु मदु । उपराष्ट्रपतिया शपथ प्रकरणय् उपराष्ट्रपतिं थीथी इलय् भाषाया बारे बियाच्वंगु अभिब्यक्तिं नं वय्कःया मनस्थिति स्पष्ट याः। उपराष्ट्रपतिं हिन्दी भाषां हे छाय् शपथ कयागु धइगु बारे लुधंगु लिसः मबिउ। हिन्दी छगू लागाय् न्ववाइगु भाय् खः, उपराष्ट्रपतिं सम्पूर्ण नेपाःमि जनतां थुइगु भाषां छाय् शपथग्रहण मकायेगु धयागु न्ह्यसःया लुधंगु लिसः मदु। देय्या राष्ट्रपति लगायत मन्त्रिपरिषद, राजनैतिक पार्टीतय्गु इनापयात तकं वेवास्ता यायेगु ज्या केवल भाषा अधिकार प्रतिया अडान खः धकाः राजनैतिक ख्यलय् च्वंपिं मनूतय्सं पत्याः याये फयाच्वंगु मदु। निर्धारित इलय् शपथ ग्रहण ज्याझ्वलय् ब्वति मकायेवं संचार ख्यलय् भारतीय राजदूतं खय् भाषां शपथ कायेत रोके यात धइगु समाचार नं वःगुलिं थुकी भारतीय स्वार्थ सुलाच्वंगु दु धयागु खँयात झन हे बः बिउगु दु । नेपालय् हिन्दीभाषां काःगु शपथ ग्रहणयात सरकारी मान्यता बीके फत धाःसा थ्व भारतया निंतिं छगू तःधंगु विजय जुइगु खँय् शंका मदु। थन हिन्दी भाषाया आधिकारिक मान्यता लिपा थ्व अभियान मेमेगु देशय् नं न्ह्याइगु निश्चित दु । भारतय् हिन्दी भाषायात राष्ट्र भाषा कथं मान्यता बियातःगु नं आपालं मदुनि। भारत छगू विविध भाषाभाषीतय्गु देय् खःसा सलंसःदँ तक बेलायतया उपनिवेश जुयाच्वंगु कारणं अन अंग्रेजी भाय्या हे प्रभुत्व ल्यनाच्वंगु दनि। आः नं भारतया अदालतय् हिन्दी भाषाया आधिकारिक छ्यलाबुला जुइ फयाच्वंगु मदुनि। सन् १९६५ लिपा जक भारतं हिन्दी भाषायात राष्ट्रभाषाया नां बियाः भारतन्यंकं थ्व भाय् छ्यलेगु कुतः याःगु खः। तर आः तक नं भारतन्यंकं थ्व भासं थाय् काये फयाच्वंगु मदुनि । हिन्दी भाषाया माध्यमं भारतं थःगु पहिचान दयेकेगु कुतः यानाच्वंगु छखे दुसा थःपिनि प्रभुत्व क्यनेगु निंतिं नं थ्व भाय्यात ब्यापकता बीगु ज्या यानाच्वंगु दु। यदि दक्षिण पूर्वया छुं नं देशय् हिन्दी भाषायात आधिकारिक मान्यता प्राप्त जुल धाःसा भारत दक्षिण एशियाली मुलुकय् थःत छगू सुपर पावरकथं स्थापना यायेत तःधंगु ग्वाहालि जूवनी। नेपाः दुने हिन्दी भाषायात स्थापना यायेगु कुतः नं थ्वहे कारणं मखु धका धाये फइगु स्थिति मदु। थ्व कारणं नेपालय् विविध भाषाभाषीया अधिकारया निंतिं आन्दोलनरत अधिकारकर्मीतय्सं प्रत्येक सम्भावनायात कयाः पलाः ल्ह्वनेमाःगु आवश्यकता दु । nshakya@gmail.com",http://www.nepalmandal.com/content/3703.html
वसपोल नर्स गुरुमां ,"Posted on Sun Sep 13, 2009  6:40 pm NST","भिक्षुणी जीवन गृहस्थी जीवन  स्वयां अतिकं पाः। अथे जूसां वसपोल वीरगंजया होस्टेलय् च्वनाबिज्यात। उगु इलय् वसपोलयात अष्टशील पालना याये तसकं थाकुल। 'धम्मावती गुरुमांया उजंकथं जिं अष्टशील काये। मफुसां पंचशील गबलें मत्वःता।' वसपोलं धयाबिज्यात। उगु होस्टेलय् च्वंवःपिं तःम्हमछि हे पासापिं 'होमसिक'या शिकार नं जुल। तर वसपोल धाःसा न्हापांनिसें विहारय् च्वनीगु जूगुलिं अज्याःगु समस्या पिहां मवल। वसपोलया दिनचर्या मेपिं नर्सतय्गु दिनचर्या स्वयां पाः। वसपोलं न्हियान्हिथं नित्यपूजा यानाबिज्याइ। विहारया नियम नं पालना यानाबिज्याइ। थःगु ड्युटी मदुगु इलय् सकलें भिक्षुणीपिं सरह भोजन नं बिज्याइ। धर्म देशना यायेगु निसें भिक्षुणीया सकतां नियम पूवंका बिज्याइ। अथे खःसां छम्ह भिक्षुणी जुयाः नर्स ज्या याना जुल धकाः वसपोलया आलोचना याइपिं नं दु। नर्स ब्वनेगु खःसा गृहस्थी जुयाः ब्वंसां जिउ धाइपिं नं म्हो मजू। वसपोलं धयाबिज्यात - बुद्ध धर्म धयागु व्यवहारिक धर्म खः। थुकिं सकसियां भिं यायेगु व सेवा यायेगु हे स्यनी। ल्वगिया सेवा यायेगु नं बुद्ध धर्मया छगू सिद्धान्त हे खः । थौं वसपोलयात हाकनं गृहस्थी जीवन हनेगु इच्छा मदु। छगू इलय् भिक्षुणी जीवन त्वःताः विदेशय् आखः ब्वंवने ला धइगु बिचाः नं वःगु खः। तर जब अस्पतालय् ज्या याना अन नाना कथंया ल्वगित खन। थुकिं यानाः अनित्य दुःख अनात्मा धइगु खँ वास्तविकता कथं जिगु न्ह्यःने दंवल। जिं गृहस्थी जीवनय् छुं मदु तायेका। भिक्षुणी जुयाः हे ल्वगिया सेवा यायेगु निर्णय याना।' वसपोलं कनाबिज्याइ । वसपोलं थम्हं ज्या याना वःगु ध्यबा भविष्यय् हाकनं थः बीएन ब्वनेया लागिं यानादीगु दु। अथे हे यदि सुं नं भिक्षुणी जुयाः नर्स ब्वनेगु इच्छा याःसा थम्हं फक्व ग्वाहालि यायेत नं तयार जुया च्वनाबिज्याःगु दु। धयाबिज्यात, 'थौं जि याकःचा भिक्षुणी पुचलय् नर्स जुल। थुगु संघय् छम्ह जक नर्स दयां मगाः। यदि तःम्हमछि दत धाःसा संघया सेवा याइपिं नं आपाः दइ । यदि छि काठमाण्डौं मोडेल अस्पताल बागबजारय् झाल धाःसा अन सकलें स्वयाः बिस्कं पहः वःम्ह छम्ह नर्सयात खंकादी। सकलें स्वयाः पाःगु सियूगु रंगया लँ पुनाः छ्यनय् पाचुक सँ खानां स्वये हे भिक्षुणी पह वः। वसपोलयात खनेवं सकसियां मनय् न्ह्यसः दनी। वसपोल छम्ह भिक्षुणी ला मखु?' पक्का नं वसपोल छम्ह भिक्षुणी हे खः। वसपोलया नां खः रमावती गुरुमां । वसपोल धर्मकीर्ति विहार श्रीघलय् च्वनाबिज्याइ। थौं स्वयां १३ दँ न्ह्यः वसपोलं गृहस्थी जीवन त्याग यानाबिज्याःगु खः। बलम्बुया गोविन्द महर्जन व मय्जु महर्जनया कोखं जन्म जूम्ह वसपोलया गृहस्थी नां रंजना महर्जन खः। अबलय् सुजाता गुरुमांया धर्मदेशना न्यनाः वसपोलपाखें प्रभावित जुयाः वसपोलं गृहस्थी जीवन त्याग यानाबिज्याःगु खः। अनंलि वसपोल प्रभात मा.वि. श्रीघलय् हे आखः ब्वनाबिज्यात। उगु स्कूलं हे वसपोलं एसएलसी नं पास यानाबिज्यात। एसएलसी लिपा नर्स हे ब्वने धयागु बिचाः ला मदु। तर फाराम छगू भरे याना तये धइगु बिचारं फाराम बुझे यात। छुं महिना लिपा नां पिहां वल । छम्ह भिक्षुणी जुयाः नर्स ब्वनेगु धयागु अतिकं चुनौतिया खँ खः। नर्स ब्वनेत ब्वने जक धयां मगाः थुकी आर्थिक भार नं आपालं माः। थुकिया लागिं धम्मावती गुरुमां नं वसपोलयात यक्व हे हःपाः व तिबः बियाबिज्यात । वसपोलं विहारय् बिज्याइपिं गीता ततापिनिगु ट्राभल्सय् छात्रवृत्तिया लागिं माग यानाबिज्यात। तर थुकीइ लागत अप्वः जूगुलिं छात्रवृत्ति मिले मजुल। तर गीता ततां वसपोलयात छम्ह अमेरिकी म्हसीका बियादिल। उम्ह अमेरिकीया नां खः रोयाना दिमानो। रोयनां वसपोलयात ब्वनेया लागिं माःगु सकतां ग्वाहालि यायेगु बचं बियादिल। वय्कःया ग्वाहालि हे वसपोलं स्वदँ तक ब्वनेमाःगु स्टाफ नर्स ब्वने क्वचायेकाबिज्यात । नर्स खयां नं थःके गुरुमां जुयाः म्हितेमाःगु मेगु भूमिका नं दुगुलिं छु यायेगु द्विविधा मवःगु मखु। तर नर्सिङ्ग ज्या मयासे अथें च्वनाच्वन धाःसा ल्वःमना वनी धकाः वसपोलं अस्पतालय् ड्यूटी नं यानादिल। थौंकन्हय् धर्मकीर्तिइ वसपोल थुज्वःम्ह व्यवसायिक नर्स दुगुलिं सुं नं भन्ते गुरुमांपिं उसाँय् मंत धाःसा ग्यायेम्वाःगु अवस्था दु ।",http://www.nepalmandal.com/content/3868.html
स्वास्थ्य व ताःआयु निंतिं नालेमाःगु निता खँ ,"Posted on Wed Sep 9, 2009  4:32 pm NST","मां-बौपिनि थः काय म्ह्याय्पिं स्कुल कलेज वनां बांलाक अध्ययन यानाः भिंम्ह मनू जुयाः विद्वान जुइ फयेमा धकाः इच्छा यानाच्वनी। मस्त तःधिकः जुल कि कमे याना हइ धकाः नं भलसा कयाच्वंगु दइ। काय जन्म जुलकि खुसी जुइगु, अले म्ह्याय् बुल कि खिसिक्क च्वनीगु संस्कार नं दयाच्वन। थः यःपिं जक जन्म जुइगु मखु। मां-बौपिंसं काय म्ह्याय् प्रति पक्षपात याये मजिउ। बुद्धया सिद्धान्त कथं काय म्ह्याय् दु थें, निम्हेसियां बुद्धि नं उति हे। संगत धाःसा पाना वनी। काय् म्ह्याय् जक मखु सकल मनू भिंकेत नैतिक शिक्षा मदयेकं मगाः। हानं न्याय-अन्याय, धर्म-पाप, गुण-अवगुण वोध यायेगु नितिं भौतिक शिक्षाया नापं आध्यात्मिक शिक्षा नं माःगु जुल । पूर्व जन्म दु-मदु, ला नये जिउ-मजिउ, स्वर्ग-नर्क, दु-मदुपाखे चिन्ता मकासे पुण्य कर्म अथवा अकुशल कर्मं लिचिलाच्वने माःगु चिन्तन याये माल। कुशल कर्म यानाः सुखपूर्वक जीवन निर्वाह याये फइगु जुल। अकुशल कर्मपाखें दुःख जुयाच्वनी। न्हापा अकुशल कर्म यात कि नर्क भोग यायेमाली धाइगु चलन दु। थांकन्हय् थ्व हे जीवनय् अकुशल कर्मया फल भोगे यानाच्वंगु खनेदु, खुँ-डाँका आदि अकुशल ज्या याइपिंत झ्यालखानाय् कुना तइगु झीसं खना हे च्वना। कुशल कर्म रुपी पुण्य याःपिंसं सुखपूर्वक जीवन निर्वाह याये फइगु जुल। समाज सेवा याइपिंत अभिनन्दन वा सम्मान याइगु प्रचलन च्वछाये बह जू। यथार्थ रुपं थुइके माःगु खँ छु धाःसा धनसम्पत्ति, जनसम्पत्ति, परिवार सम्पत्ति रुप सम्पत्ति दःसां सुं नं अमर जुइ मखु, सिनावने मानि। उकिं मानव जीवन सफल कथं हनेत कुशल ज्या खँ यानाः धर्म चित्त उत्पत्ति यायेगु ल्वःमंके मजिल । मनूत म्ह स्वस्थ मजूसा जीवन सुखपूर्वक निर्वाह याये फइ मखु। थौंकन्हय्या विज्ञानया युगय् स्वास्थ्य उपचार सम्बन्धी प्रविधि साधन च्वन्ह्याये धुंकलसां गुलिसियां बांलाक उपचार यायेगु अवसर चूलाकेत थाकुयाच्वनी, रोगं कयेकाः जक वासः यायेगु स्वयां रोग हे वयेके मबीगु उपाय अतिकं उत्तम जुल। योग विशेषज्ञतय्गु धापू कथं शील नियम कसरतया निरन्तर अभ्यासं ल्वय् पनेफु धइगु सिद्धान्त न्ह्यथनेबह जू। थ्व विषयय् चिन्ता मकायेगु, क्रियाशील जुयाच्वनेगु अले सन्तुलित सात्विक भोजनपाखें ल्वय् मजुइकेत ग्यसुग्यंगु उपाय जुल । चतुरार्य सत्य कथं जन्म जुइगु, बुरा जुइगु ल्वचं कइगु, मरण जुइगु, यःपिंनाप बायाच्वने मालीगु, मयःपिं नाप समागम्, इच्छा यानागु पुरे मजुइगु आदि दुःख जुल। थज्याःगु दुःखं कइबलय् मनय् चिन्ता उत्पन्न जुइगु स्वभाव जुल। चीमिपिनि धन मदयाः चिन्ता जुइ। धनीपिनि सम्पत्ति संरक्षण यायेगु चिन्ता जुयाच्वनी। चित्तयात सम्हाले याये मफुत कि चिकिचाधंगु रोगं कइबलय् नं सिना वनी ला धकाः धन्दा कयाच्वनीपिं आपालं खनेदु। चिन्ता मकासे मानसिक स्थितियात सन्तुलित अवस्थाय् तया तयेत भौतिक विकासया नापनापं आध्यात्मिक विकास नं मदयेकं मगाःगु जुल। अझ प्रज्ञा द्वारा चिन्तन मनन यायेमाःगु अभ्यास निरन्तर न्ह्याकाच्वने फयेकेमाल। संवृति सत्य व परमार्थ सत्ययात थुइकाः न्ह्यज्याये फःसा चिन्ता कायेमाली मखु धइगु सिद्धान्त अतिकं गंभीर जुल। संवृति सत्य कथं यावत रुप पदार्थ तथा जीवनाप व्यवहारय् छ्यलेत जक कार्य कारणं दयाच्वंगु खः। फुक्क अनित्य नाशवान जूगुलिं यथार्थ रुपं दुगु मखु। अझ 'जि-जिगु' धइगु हे मदु धइगु परमार्थ सत्य वोध याये माल। मदुगुयात चिन्ता कायेमाःगु मदु धकाः थुइके फःसा चिन्ता निवारण याये फइगु जुल । निरोगी जीवन हनेत क्रिया शीलताया अतिकं महत्व दु। छुं नं ज्या अल्छी जुयां पूवनी मखु। जाँगर चले यानाः न्ह्यज्याःसा जक हे कार्यसिद्धि जुइ। सुम्क च्वनाः व्यवहार चले जुइ मखु। नँयात मछ्यसे तयातल धाःसा खतं नयाः फुना वनेफु। जीवन नं अल्छी जुयाः भद्दा जुल कि सने मफया वनेफु। बरु जूलिसे वा ज्या याःलिसे बलाना च्वनेफु। बुंगाःचाय् लः मकाल कि लः सुना वनेफु। काःलिसे बुया वयाच्वंगु नं क्रियाशीलताया मूख्य आधार खः। ज्याभः मेशीन आदि नं मछ्यल कि चले मजुया वनेफु। किसानत बुँइ शारीरिक रुपं ज्या याये माःगुलिं इमिके माःछि क्रियाशीलता दु धायेमाल। खेलकुदपाखे नं जाँगर पिदना च्वनीगु खँ याउँक थुइकेफु। अझ सुथय् वा सनिलय् खुल्ला थासय् चाःहिउ वनेगु बानी नं निरोगी जुइत तिबः जुयाच्वनी। थज्याःगु थीथी  प्रकारया व्यायाम अभ्यास यात कि नयेगु रुचि बृद्धि जुयाः न्ह्यः वइगु आधार नं जुयाच्वनी। स्वस्थ न्ह्यः स्वास्थयात जरुरी। थौंकन्हय् वैज्ञानिकतय्सं नं सिद्ध यायेधुंकल कि बुरा जूसां हिम्मत मत्वःतुसे क्रियाशील जुयाः युवा वर्गनाप मिले जुयाः न्ह्यज्याये फःसा बुरा स्वभाव तापानाच्वनी । उचित नसा त्वँसा बिना जीवन निर्वाह जुइ मखु। बिचाः यायेमागु खँ, दत धकाः यक्व नये-त्वने मजिउ मनसे नं मजिउगुलिं सन्तुलित भोजन यायेमाःगु खँ थुइके माल। छु नयेत्वने जिउ, छु मजिउ धइगु सिद्धान्त मथुइकुसे मगाः। अप्वः मांस सेवनपाखें उत्तेजना पिदनीगु सिद्धान्त दु। धुँ चितुवा आदि हिंस्रक पशुत मांसाहारी जूगुलिं आक्रामक जूगु खः। उकिं अप्वः म्वायेगु मं दुपिंसं मांस सेवन मयायेगु उत्तम। अय्लाः थ्वँ छख्वला त्वंसा अमृत जुइ, अप्वः त्वन कि विष जुइ धाइ। अप्वः पालुगु पाउँगु सेवन यात कि थः जक नयेत्वनेगु स्वार्थी मनोवृति ब्वलनाः मैत्री भावना पिदंकेत पंगः जुइगुलिं थ्वया सेवन नं काबुइ तयेमाः। यथार्थ रुपं थुइकेमाःगु खँ शाकाहारी भोजनया सेवन म्हयात लाभदायक जू। जापानीतय् धापू कथं सुथय् खालि प्वाथय् फलफुल नल कि अप्वः तागत दइ। थज्याःगु थीथी खँत बिचाः यानाः चिन्ता मकायेगु, क्रियाशील जुइगु अले सन्तुलित भोजनया निरन्तर छ्यलेज्यां निरोगी जुइत तिबः जुइगु जुल, थ्व चर्या यायेत कुशल कर्म यानाः विवेक वृद्धि सुथांलाक छ्यले मालाच्वंगु दु ।",http://www.nepalmandal.com/content/3787.html
झी मिले मजूसा विदेशीया ल्हातय् सत्ता ,"Posted on Sun Sep 13, 2009  6:41 pm NST","प्राचिनकालंनिसें भारत सुन्दर बिकसित सभ्य देश खः। भारतय् विद्वान व विवेकी तयार याइगु आध्यात्मिक पाठशाला यक्व दु। भारतया उत्तर प्रदेश व बिहार थ्व निगू थासय् आध्यात्मिक पाठशाला मेमेगु प्रदेशय् स्वयां अप्वः खनेदु। थ्व निगू राज्य विश्वया महान पण्डित विद्वान व आध्यात्मिक गुरु तयार जुयाः भारतय् जक मखु विश्वया यक्व थासय् वनाः धर्म प्रचार यानाच्वनी। थ्व निगू राज्ययात भारतया अन्न भण्डार धायेगु नं याः। जब अंग्रेज साम्राज्य भारतय् वयाः थःगु अधिनय् तल विशेष यानाः उत्तर प्रदेश व बिहारयात केन्द्र बिन्दु दयेकाः शासन यात। अंग्रेजं भारतय् राज्य चले यानाच्वंगु इलय् दक्षिण भारतय् धाःसा फ्रान्स व पोर्चुगलं शासन यानाच्वंगु खः। लिपा अंग्रेजं सम्पुर्ण भारतयात थःगु अधिनय् तयेत सफल जुल। अंग्रेजं भारतय् जक मखु विश्वया यक्व देशय् थःगु साम्राज्य चले यानाच्वंम्ह देश खः। अंग्रेजं यक्व दँ तक भारतय् सफलतापूर्वक शासन यानाच्वने फुगु कारण मध्ये छगू थ्व खः। भारतीय जनतायात नकारात्मक सन्देश बियाः छगू समूदायं मेगु समूदाययात ल्वाकेत सफल जूगुलिं खः। अंग्रेज उत्तरप्रदेश व विहारय् यक्व पाठशाला स्थापना यात। थ्व निगू राज्यया जनताया मनोभावना स्यंकेगु लागिं खुँ यायेगु, ठग यायेगु पाकेटमार यायेगु व छम्ह व्यक्तिं मेम्ह व्यक्तियात विश्वासघात यायेगु शिक्षा बीत सफल जुल। थज्याःगु नकारात्मक व्यक्ति तयार याइगु पाठशालापाखे जनता यक्व खुँ, ठग, पाकेटमार व विश्वासघाती जनता तयार यानाः छगू समूदायं मेगु समुदायनाप ल्वाकेत सफल जुल। अंग्रेजं भारतया शासन त्वःता वंगु करिब ६० दँ दयेधुंकल अझ नं खुँ, ठग, पाकेटमार व विश्वासघात याइपिं यक्व दनि। अंग्रेजया नकारात्मक शिक्षां यानाः विहार व उत्तर प्रदेशया जनतायात विश्वं हे घृणा यानाच्वंगु दु। दक्षिण भारतं थ्व निगू राज्यया नागरिकयात आक्रमण तक यानाच्वंगु दु। छाय्धाःसां थ्व निगू राज्यया नागरिकं दक्षिण भारतयात प्रदुषित यानाच्वन धइगु उमिगु द्वपं दु । भारतया थ्व निगू राज्यया मनूत मेमेथासय् ज्या याः वनेगु याइ। झीगु देशय् धाःसा नेपाः नयेगु हिसाबं चांचां दुहां वयाच्वनी। थौं वयाः विदेशी मूलया नागरिकं नेपाःया उच्च पदय् थ्यंकाः नेपाली जनतायात शोषण दमन व विस्थापित यायेत सफल जुजुं वनाच्वंगु दु। झीगु देशय् थ्व निगू राज्यया नागरिकतय्त स्वयम भारत सरकारं हे छ्वया वयाच्वंगु खः। भारत सरकारं खुल्ला रुपं तराईया सशस्त्र पुचः व निःशस्त्र पुचः (पार्टी) यात सहयोग व समर्थन यानाच्वनागु खः धकाः राज्यस्तरया नेतात राम बिनोद सिंह व उद्धव कुँवरं धायेधुंकूगु दु। वय्कःपिंसं थथे नं धाल नेपाःया तराईलय् ल्वाभःया राजनीति आवश्यक दु। ल्वाभःया शत्तिं्क जक यक्व चिज प्राप्त जुइगु खँ नं धाल। अथे जूगुलिं तराईया ल्वाभः आत्मघाती पुचःयात जिमिसं सहयोग व समर्थन यानागु खँ नं कन। हतियारया बलं हे तराईया पहाडीतय्त बिस्थापित यायेत सफल जूगु खः धाल। मेगु थ्व नं धाल कि निःशस्त्र पुचः (पार्टी) पाखे नं चुनाव मार्फत नेपाःया उच्चपद कब्जा याकेगु लागि जिमिसं भोट व नोट निगुलिं प्रयोग यानाः मधेशीवादीपाखें तराईया अधिकांश सिटय् बिजय प्राप्त याके फत। नेपाःया राजनीतिया मुख्य रिमोट मधेशवादी दलया ल्हातय् लाःगु दु। थ्व सफलता धयागु जिमिगु सहयोग व समर्थनपाखें जूगुलिं जिपिं लय्ताः धकाः नं राज्यस्तरया निम्ह नेतात खन्ना व कुँवरं फूर्ति यानाः धाल। थ्व धापूयात भारतया हस्तक्षेप धायेगु कि मधायेगु नेतातय्सं स्पष्ट यायेमाल। भारतया आन्तरिक सुरक्षा विशेषज्ञ वर्माया पुलांम्ह राजदूत विनोद खन्नां नं खुल्ला रुपं धाल कि नेपाः व चीनया सम्बन्ध विकास जूगु भारतयात स्वये मयः। मेम्ह सुरक्षा विशेषयज्ञ जी.पार्य. सारथीं बरु थःगु विवेकं सत्य खँ न्ववात। वय्कलं धयादिल तराईलय् हतियारधारी पुचःतय्त ग्वाहालि यायेगु बन्द याये माल। यदि भारतं ग्वाहालि यायेगु बन्द मयात धाःसा भारत विरोधं चर्को रुपं कायेफु। वय्कलं हानं धाल कि यदि नेपालय् देशभक्त नेतात सत्ताय् वन धाःसा श्रीलंकाय् थें विदेशी विद्रोहीतय्त सखाफ याना यंकी। भारत व अमेरिकाया नीति खः नेपालय् देशभक्त जनतायात माइनस यायां यंकेगु। मेगु नीति खः सच्चा कम्यूनिष्टत न्हंकाः नक्कली कम्यूनिष्ट तयार यायेगु। सच्चा कम्यूनिष्ट व देशभक्त नेतात दत्तले भारत व अमेरिकाया स्वार्थय् ज्या जुइमखु धइगु खँ उमिसं सिउ। झीगु देय्या खस ब्रम्हू व मधेशीवादी नेतात स्वार्थी लोभी व्यक्तिवादी जुयाच्वंगु कारण खः विदेशीया तन्त्रमन्त्रया प्रभावय् लानाच्वंगुलिं खः। अथे जूगुलिं कम्यूनिष्टतय्सं जक मखु मेमेगु पार्टीया नेतातय्सं नं सिद्धान्त व नीतिइ च्वनाः देशहित यायेगु ज्या त्वःताः देश घातक ज्या यानाच्वंगु खः। आः नं झी नेतातय्गु भरोसाय् च्वन धाःसा झी बर्बाद जुजुं वनेफु। झी छप्पँ जुयाः नकली नेतात व विदेशी मूलया नेतातय्त ठिक यानाः भिंपिं देशभक्त नेतात तयार याये मफुत धाःसा देय् जक वर्बाद जुइगु मखु देय् सिक्किमीकरण जुइत थाकुइ मखु। सिक्किमय् फुक्क चुनावं त्यानावंपिं नेतातय्सं भारत नाप विलय जुइगु धकाः अध्यधिक बहुमतं पास यात। भुटानय् नं रक्षा व परराष्ट्रया जिम्मा दिल्ली सरकारयात बिया बिल । सिक्किम भारतनाप विलय जुइमाःगु कारण खः -  नेतात दलाल जूगुलिं। भूटान धाःसा चीधंगु देश, अन्तर्राष्ट्रिय स्वापू विकास मजूगुलिं भारतयात रक्षा व परराष्ट्रया अधिकार बीत बाध्य जुल। नेपाःया अवस्था अथे मखु स्वतन्त्र सार्वभौम राष्ट्र विश्वनाप नं सम्बन्ध क्वातुयावंगु दु। अथे जूसां देय्या मूलवासी मिले जुइ मफुसा विदेशीमूलपाखें शासन याका च्वने माल। सिक्किम व भूटान भारतया अधिनय् दुसां देशवासीयाके देशभक्त भावना दुगुलिं थःगु अर्थतन्त्रयात भारतीय मूलं कब्जा याके मजिउ। सिक्किम व भूटानया बजारय् खसब्रम्हू व मारवाडीतय्गु पसः छगू नं खनी मखु। अनया जनतां थुपिं देशया भिं याइपिं मखु धकाः याना तःगु दु  ।",http://www.nepalmandal.com/content/3869.html
नेपालभाषाय् 'न्हू प्रेष्टिज नेपाः' ,"Posted on Mon Sep 14, 2009  5:02 pm NST","पत्रिका पिथनेगु ज्या अथें नं थाकु। उकिसनं नेपालभाषाया पत्रिका पिथनेगु ज्या ला झन हे थाकु। अथे जुयाः हे थौं तक नं नेपालभाषाया पत्रपत्रिकातय्गु ल्याः ल्हाःपतिनय् ल्याः खायेत नं मगाः। थज्याःगु हे मगाःमचाःयात वाःचायेकाः यलं 'न्हू प्रेष्टिज नेपाः' नांगु नेपालभाषाया छगू न्हूगु हे पहःया लय्पौया पिथना शुरु जूगु खः। आः तक नं उगु पत्रिकां निरन्तरता कायम हे यानाच्वंगु दनि। थुगुसी थुगु पत्रिका न्यादँ फुनाः खुदँय् क्यंगु दु। थ्व ल्याखं न्यागू दर्जनया ल्याखय् थ्व पत्रिका निरन्तर पिथनेधुंकूगु दु। थथे छगू भाषिक पत्रिकायात नं स्तरीय व निरन्तरता बियाः पिथनेत यलय् हे दर्ता जूगु प्रकाशन कम्पनी ललितपुर पब्लिकेशन प्रा.लि. या तःधंगु सफलता खः । यज्ञरत्न धाख्वाः अध्यक्ष जुयादीगु ललितपुर पब्लिकेशन प्रालिपाखें पिथनाच्वंगु थुगु पत्रिकायात नेपालभाषा जक मखु खय् भाय्या हे पत्रिका लागाय् नं छगू ब्वयेबहःगु पत्रिका कथं कयातःगु दु। आर्थिक कारणं हे नेपालभाषाया थीथी पत्रपत्रिका दिनावंगु झीगु इतिहास दु। थुलि तक कि चित्तधर 'हृदय' थेंज्याःम्हेस्यां शुरु यानादीगु 'नेपाल पत्रिका' तकं थौं पिथने मफुगु स्थिति दु। उगु पत्रिका पिथनेगु निंतिं ठाकुरलाल मानन्धर, फत्ते बहादुर सिंह नापं आपालं नेपालभाषाया दिग्गज दिग्गजपिं सक्रिय जुयादीगु खः। दांया अभाव सिर्जना जुइवं थः दाजुं शुरु याना थकुगु पत्रिकायात म्वाकेगु निंतिं धकाः नेपालभाषाया न्हापांम्ह बाखं च्वमि मोतिलक्ष्मी उपासिकां छगू लाख दां उगु पत्रिकाय् तयाः कोष नं दयेका बिल। तर पत्रिका निरन्तर रुपं पिकाये हे मफुत। अथे जुयाः नं ध्यबा दयेवं वा ततःधंपिं मनूत दयेवं जक नं पत्रिका पिथने फइ धइगु मखु जुयाच्वन धइगु क्यं। पत्रिका पिथनेत ला लगनशिलता मदयेकं मजिउगु जुयाच्वन। 'नेपाल' पत्रिका जक मखु, च्वसापासां पिकया वयाच्वंगु नांजाःगु 'सितु' ऋतुपौया नं वहे अवस्था दु। 'सितु' पिकायेत नं ध्यबा, जनशक्ति, संस्थाया समस्या दुगु मखु। तर नं पत्रिका पिकायेत धाःसा समस्या वल। तसकं हे कुतः यानां नं पत्रिका पिकाये मफुत । अथे जुयाः ललितपुर पब्लिकेशन प्रालिपाखें झी नेवाःतय्गु हे गौरव जुयाच्वंगु छगू स्तरीय पत्रिका 'न्हू प्रेष्टिज नेपाः' शुरु याःगु खः। मधुपर्क, गरिमा थेंज्याःगु सरकारी अनुदान दुगु पत्रपत्रिकां हे न्यूज प्रिन्टय् पत्रिका पिथनेगु शुरु यानाच्वंगु इलय् छगू नेवाः पत्रिकां ह्वाइट पेपरय् पत्रिका पिथनाः मेमेगु पत्रिकायात नं क्यनेबहःगु ज्या याना बिउगु दु। समान बिचार दुपिं मनूतय् दथुइ जक आर्थिक कालबिल व तिबः सम्भव जुइ। कम्पनी शुरुइ द्यापं फयेमाःसां 'न्हू प्रेष्टिज नेपाः' पत्रिकां साहित्य, मनोरञ्जन, कासा, बिचार व राजनीतिक ख्यलय् न्ह्यलुवाया भूमिका म्हितूगु दु। पत्रिका म्वाकेत गम्भीर जुइफुपिनि टीम दुगु कारणं यलं ह्वाइट पेपरय् पिथनीगु छगू जक पत्रिका 'नेवाः प्रेष्टिज नेपाः' आः तक निरन्तर रुपं पिथनाच्वंगु खः। झीथाय् पत्रिका पिकायेगु ज्या या त व्यक्तिगत कुतलं जुयाच्वंगु दु, या त भाषिक ज्याखँ यायेत स्वनातःगु संस्थां पिकायेगु यानाच्वंगु दु। पत्रिका हे पिकायेगु धकाः प्रकाशन संस्था स्वनाः हे पौ पिकयाच्वंगु म्हो जक दु। अथे म्हो जक पत्रिकात मध्यय् छगू जुयाः पिहां वयाच्वंगु पौ खः 'न्हूगु प्रेष्टिज नेपाः'। खतुं छगू ई यलदेय् नं पत्रपत्रिका पिकायेगु ज्याय् न्ह्यःने हे लानाच्वंगु खः। तर समग्र नेवाः आन्दोलनय् वःगु 'मन्दीं' यलया भाषिक पत्रकारिता नं प्रभावित जुल।  आः उकियात पर्के कथं 'न्हू प्रेष्टिज नेपाः' या प्रकाशन जुयाच्वंगु दु। थुकियात यल देय् व झीगु मांभाय्या प्रतिष्ठा कथं कायेमाः ।",http://www.nepalmandal.com/content/3889.html
भाषाथुवाः व विहार थुवाः ,"Posted on Mon Sep 14, 2009  5:01 pm NST","गौतम बुद्धं बरोबर धयाबिज्याइगु छगू दु - 'अचिन्तिताम्पि भवति, चिन्तिताम्प विनस्सति' अर्थात मती मलूगु जू, मती लूगु मजू। जितः मती हे मलूगु छगू जुल। व छु धाःसा -  नेपालभाषा परिषदं जितः 'भाषाथुवाः' मानार्थ पदवी बिल। मती मलूगु धयागु नेपालभाषाया बारे आपालं ज्ञां दुम्ह विद्वानम्हेसित 'भाषाथुवाः' पदवी बीगु खः। जि नेपालभाषाया विद्वान मखु। छाय् धायेबलय् जिगु नेवाः भाय् तालय् मलाः। अथे धयागु व्याकरण मिले मजू व जिगु भासय् एकरुपता नं मदु। (सन्ध्या टाइम्सय् छापे जुइगु जिगु नेवाः भाय् मखु।) उकिं भाषाथुवाः पदवी दइगु छतिं हे आशा मदु । ख जा जितः नेपालभाषा परिषदं बिउगु 'भाषाथुवाः' उपाधिया हनापती च्वयातःगु दु -  बुद्धधर्म व नेपालभाषाया माध्यमं थःगु मांभासं धर्मदेशना यानाः, सफू च्वयाः मदिक्क खुगूत्या दशक न्ह्यःनिसें सेवा यायां राष्ट्रिय सभाय् थ्यंक नं सभासद जुयाः थःगु भाषा व बुद्ध धर्मया प्रचार प्रसार यानाबिज्याःम्ह छलपोलया सेवायात हनाबना तसें नेपालभाषा परिषदं बिया वयाच्वंगु मानार्थ उपाधि ने.सं. ११२८ या 'भाषाथुवाः' थपालय् छलपोलयात देछायेगु क्वःजिउगु जुल । न्हिथं मदिक्क छलपोलया च्वसा व धर्मदेशना न्ह्यानावं च्वनेमा धयागु मनंतुसें 'भाषाथुवाः' मानार्थ उपाधि थुगु हनापौ देछायाच्वना । सचिव - अष्टमुनि गुभाजु, अध्यक्ष - फणीन्द्ररत्न वज्राचार्य नेपालभाषा परिषद । थुगु मानार्थ उपाधि पौ कथं भाषा व्याकरणं पारंगत जुइमाःगु खने मदु। धर्म व मांभाय्या प्रचार व सेवा यायेमाःगु जक खनेदु। सुभाय् दु, नेपालभाषा परिषद्यात। जितः गौरव ताः जिं बुद्धं कनाबिज्याःगु धर्मं व मांभासं बासलं (५० गू) मल्याक सफू च्वयाः नं छापे जुइ धुंकूगुलिं व जितः नेपालभाषा परिषदं मानार्थ उपाधि प्रदान याःगुलिं। थुगु मानार्थ उपाधि बीगु धइगु सुनां नं बांलाःगु ज्या याःगुया मूल्यांकन खः। उत्साह अप्वइगु ज्या खः। थ्व लोकाचार नं खः। अथे धयागु च्वछायेबहगु खँ खः। प्रशंसा धयागु न्ह्याम्हेस्यां यः । जितः छम्हनिम्हेसिनं धाल - भन्तेया लेख च्वयेबलय् व सफू च्वयेबलय् थःगु खँ अप्वः हे खना। मनय् वयेवं काचाक्क कलमं मच्वःसा जिउ थें च्वं। थथे धाःगु न्यनाः जिं थःगु हे थम्हं प्रशंसा जकं यानागु जुल ला? जि अनात्मवादी ला खः, तर थुकथं थःगु हे जक खँ कयाः लेख व सफू च्वयागुलिं जि नं आत्मवादी जुल ला धइथें च्वन। छाय् धायेबलय् थःगु जक बयान यायेगु जकं जुल ला ! जि ला अलमलय् लानाच्वन। थौंकन्हय् विहार विहारय्, विहारया दातापिनिगु व उपासक उपासिकापिनिगु प्रशंसा यायेगु व प्रशंसा पत्र बीगु ज्या जुयाच्वंगु खनेदु। मनूत लय्तायेकेगु व मनू साला कायेत थज्याःगु ज्या माः थें च्वनावल। गनं गनं विहार निर्माण जुयाच्वंथाय्, चन्दा म्हयेगु ज्या जुयाच्वंथाय् फलानाम्हेस्यां थुलि ध्यबा दान बिल धयागु घोषणा यात कि धमाधम चन्दा बीपिं न्ह्यज्यानाच्वंगु खनेदु। थ्व लोकाचार नं खः, माःगु नं चलन थें च्वं। थुथाय् बुद्धवचन नं लुमंसे वल - अञ्ञाहि लाभूपनिसा, अञ्ञानिब्वाणगामिणी अर्थात लाभ सत्कारया लँपु मेगु हे, निर्वाणया लँपु मेगु हे खः। ई ब्यः हिल। आधारभूत आवश्यकता जक पुरे जुयां मगाना वल। एकान्तय् ध्यान जक याना मच्वँसे मेमेगु सामाजिक सेवाय् नं ल्हाः तया च्वनेमाल । जि छम्ह भिक्षु धर्म प्रचारक खः। बाखं कनेबलय् निवार्णया खँ नं न्ह्यथनाच्वना नापं दान बीमाःगु खँ नं न्ह्यथनाच्वना। करपिनि भरोसाय् म्वाना च्वनेमाःगु भिक्षु जीवन। थःगु तुतिं थम्हं चुइ मफुनि। धर्मया सफू छापे यानाः इना बीगु ज्या नं यानाच्वना, विहारय् कर्मचारी तयाः तलब व ज्याला नं बीमाः । जितः 'भाषाथुवाः' या नापं 'विहारथुवाः'या पदवी नं दत। थुगु पदवी समारोह यानाः सुनां नं बिउगु मखु। संघाराम विहारया थुवाः जुयाच्वंम्ह अनगारिका धर्मरक्षिता गुरुमां आकाझाकां मंत। वसपोल मदुगुलिं स्वतः विहार थुवाः जुइमाल। संघारामया स्थापना याःपिं निम्ह दु। भिक्षु अश्वघोष व भिक्षु मेची। संघारामया दाता जूपिं निम्ह खः द्वारिकादास श्रेष्ठ व धर्मरक्षिता अनागारिका गुरुमां। आः भिक्षु मैत्री लुम्बिनीइ च्वनाबिज्यात। जि थकालिम्ह नं खः। उकिं जि विहार थुवाः जुइगु करं क्यन। थौंकन्हय् संघारामय् प्यम्ह न्याम्ह भिक्षुपिं दु। फुकसिगुं नये त्वनेगु जिम्मा जिगु हे ब्वहलय् लात। जितः दान प्राप्त दक्षिणा भिंथाय् छ्यले दयाः आनन्द तायाच्वन। जितः दान बिउपिं उपासक उपासिकापिंत नं पुण्य व धर्म लाइगु जुल। सकसिनं भिं जुइमा, निरोगी जुइमा। थज्याःगु ज्याय् ल्हाः तयाच्वनागुलिं लोभी नं जुया वल। अथे धकाः ध्यबा मुंकेगुली लगे जुयागु मखु। थुगु लेखय् नं थःगु खँ जक अप्वः जूगुलिं जि आत्मावादी जुल ला धइथें शंका जू । आत्मवादी धयागु अहंकारी जुइगुयात धाइ धइगु जिगु धारणा खः, विश्वास खः। थःगु बारे जक खँ अप्वः न्ह्यथनाः प्रचार यानाच्वनेगु नं अहंकारया लक्षण खः, चिं ख। अखबारय् थःगु लेख पिहां वल कि निकः स्वकः ब्वने मास्ते वयाच्वनीगु। थथे जुइगु नं अहंभावं यानाः खः थें च्वं। जि, जिगु धइगु क्वातुक ज्वनाच्वनेगु बानीं यानाः खः। जितः लय्ताः वः संघारामं उत्पादन जूपिं भिक्षुपिनिपाखें धर्म प्रचारया ज्या जुयाच्वंगु संतोषजनक जू। उपिं भिक्षुपिं खः भिक्षु भद्दिय, भिक्षु सोभित, भिक्षु सद्धातिस्स, भिक्षु कोलित, भिक्षु आनन्द, भिक्षु कोण्डन्य, भिक्षु संघरक्षित, भिक्षु विशुद्धानन्द (प्राणयुक्त) भिक्षु सुशील, भिक्षु अशोक, भिक्षु मिलिन्द, भिक्षु त्रिरत्न, भिक्षु विनीत (अमेरिकाय्), भिक्षु मंगल (ताइवानय्), भिक्षु उपतिस्स (अष्ट्रेलियाय्) झिदँ धर्म प्रचार यानाः आः संघारामय् दु । लिसा छकू काये, जिं खँय्भासं सफू च्वयाच्वनागु खँ भाय् यक्व सयाः मखु। जितः नेपालभाषा प्रेमीपिंसं खँय् भिक्षु धाइगु। नेवाः मखुपिं जनजाति शेर्पा, तामांङ, गुरुङ व थारू आदि जातिपिंत बुद्धया धर्म थुइका बीत खः। जिगु खँय् भाय् शुद्ध याना बीम्ह प्रा. सुवर्ण शाक्य खः। खय्त ला जिगु अप्वः यानाः छापे जुइधुंकूगु सफूत नेवाः भाय्यागु खः। थुलि हे जक च्वयाः खँ क्वचायेकाच्वना ।",http://www.nepalmandal.com/content/3888.html
नेवाः विरोधी नेवाःया भण्डाफोर ,"Posted on Mon Sep 14, 2009  5:04 pm NST","नेवाःतय्त थःगु पहिचान सहितया नेवाः प्रदेश माः धइगु सवालय् विवाद म्हो जुजुं वइगु खनेदु। न्हापा थ्व सवालय् नेवाःतय् छुं संगठन, राज्य पुनर्संरचनाया माग यानाच्वंपिं जनजाति पुचः, बौद्धिक समुदाय व नेकपा (माओवादी) जक खनेदुगु खः। लिपा जनजातितय्गु आन्दोलनया लिच्वः व नेवाःतय् दथुइ हे नेवाः प्रदेशया सवालय् सकारात्मक वातावरण न्हियान्हिथं अप्वया वनेगु झ्वलय् नेवाः प्रदेशया बां सी दया वयाच्वंगु खः। संविधानसभाया मू स्वंगू दल मध्ये नेवाः प्रदेशया सवालय् माओवादी न्हापांनिसें हे स्पष्ट जू। मेगु दल नेकपा (एमाले) नं जाति, भाषा व क्षेत्रया लिधंसाय् प्रदेश दयेके फइगु सवालय् सैद्धान्तिक रुपं सहमत जुयाच्वंगु खः। नेवाः प्रदेश दयेमाः धइगु सवालय् नेकपा (एमाले) दुने नं सकारात्मक धार बल्लाना वइगु सम्भावना अप्वःगु दु। एमालेया च्याक्वःगु महाधिवेशन धुंकाः गठन जूगु एमालेया न्हूगु नेतृत्वं राज्यया पुनर्संरचना सम्बन्धी अवधारणा दयेकेत गठन याःगु रामचन्द्र झाया नेतृत्वय् आयोग गठन याःगु खः। उगु आयोगं राज्य पुनर्संरचना यायेबलय् सम्भावित प्रदेशया नां व सिमाना बारे नेवाः सभासद् डा. मंगलसिद्धि मानन्धरया संयोजकत्वय् कार्यदल दयेकूगु खः। उगु कार्यदलं जातीय आधारय् न्हय्गू प्रदेशत (नेवाः, लिम्बू, खम्बु, तामाङ, मगर, गुरुङ, थारु) दयेकेत सुझाव बिउगु दु। कार्यदलं हे सर्वसम्मति थुकथंया सिफारिश याःगु जूगुलिं एमालेया राज्य पुनर्संरचना आयोगं नं थुकियात स्वीकार याइगु सम्भावना यक्व दु। राज्य पुनर्संरचना आयोगया सिफारिशयात नेकपा (एमाले)या केन्द्रीय कमिटीं नं अस्वीकार याये थाकुइ। थुकथंया राज्य पुनर्संरचना यायेगु सवालय् वर्तमान एमालेया नेतृत्व नं सकारात्मक खनेदुगु स्वयेबलय् जातीय आधारय् प्रदेशत मध्ये नेवाः प्रदेशया समभावना अप्वःगु खः। तर अझ नं एमाले दुने जातीय आधारय् प्रदेश दयेके मजिउ, प्रदेशया नां तकं जातीय आधारय् तये मजिउ धाइपिं ब्राम्हणवादी संकीर्ण विचारधाराया नेतात केन्द्रीय कमिटीइ दनि । राज्य पुनर्संरचना सम्बन्धी एमाले दुने न्हापा नं आयोगत गठन जूगु खः। न्हापा उबलेया महासचिव माधव नेपालया संयोजकत्वय् हे उज्वःगु आयोग गठन जूगु खः। उगु आयोगं गुज्वःगु अवधारणा तयार याये त्यन व ला सी मदु तर लिपा हानं वामदेव गौतमया संयोजकत्वय् मेगु आयोग गठन जुल। उगु आयोगं थीथी प्रदेशया नामांकन यायेगु झ्वलय् जाति, भाषायात हे प्राथमिकताय् तयाः छगू अवधारणा दयेकूगु खःसां लिपा प्रस्तुत यायेगु झ्वलय् धाःसा जातीय आधारय् नां तकं तये मजिउ धाइपिं नेतातय्गु दवावं भौगोलिक नांयात प्राथमिकताय् तयाः न्ह्यब्वःगु खः। संविधानसभाया मेगु छगू मू राजनीतिक पार्टी खः नेपाली कांग्रेस। तर नेपाली कांग्रेसं सार्वजनिक याःगु न्यागू प्रदेश वा न्हय्गू प्रदेशया प्रस्तावं नेपाःयात राज्य पुनर्संरचना यायेमाःगु वा संघीयताय् वनेमाःगु कारणयात धाःसा पूरा हे वेवास्ता याःगु खनेदु। आदिवासी जनजातितय्सं ल्ह्वनाच्वंगु मागय् दकलय् अप्वः अस्वीकृत बिचाःया पक्षपाती नं नेपाली कांग्रेस हे खः। नेपाली कांग्रेसया सभापतिया बिचाः न्यनेबलय् थ्व खँ स्पष्ट सी दःवइ। अथे धकाः नेपाली कांग्रेस दुने नेवाः लगायत आदिवासी जनजातितसें ल्ह्वनाच्वंगु सलय् सः तइपिं नं मदुगु मखु। कांग्रेसया नेवाः नेतात मध्ये सभासद तिर्थराम डंगोल, भीमसेनदास प्रधान थुज्वःपिं नेवाः प्रदेशया पक्षधर नेतात नं दु। तर थःत नेवाः धाइपिं तर नेवाःतय्गु हितया पक्षय् लीमाल धाःसा लिचिलीपिं नेवाः नेता नं दुगु खँ ध्यानगोविन्द रंजितं क्यनाबिल। नेवाःतय्गु लागां त्यानावंम्ह नेवाः सभासद् धायेत नं नेवाःतसें छ्यं क्वछुकाः मछाले मायेका बीपिं सभासदत नं नेपाली कांग्रेस दुने हे दु । नेवाः स्वायत्त प्रदेश मंकाः संघर्ष समितिपाखें नेवाः सभासदतय्पाखें नेवाः स्वायत्त प्रदेशया पक्षय् थःपिं दु धकाः क्यनेत प्रतिवद्धताय् मंकाः ल्हाःचिं तयेगु ज्याझ्वलय् नेपाली कांग्रेसया सभासद ध्यानगोविन्दं क्यंगु च्यः बुद्धिं नेवाः स्वाभिमानयात घाः लाका बिउगु दु। नेपाली कांग्रेसया हे सभासद् तिर्थराम डंगोल, रामकृष्ण चित्रकार, कृष्णा अमात्यनिसें नेवाः आन्दोलनय् स्वयां नं मिसा अधिकारवादीया रुपय् चर्चित एमालेपाखें सभासद जूम्ह वकिल सपना प्रधान मल्ल, न्हाय्पं मताःसां बौद्धिक व्यक्तित्व नेकपा संयुक्तपाखें सभासद् जूम्ह राघववीर जोशीं तकं नेवाः स्वायत्त प्रदेशया नितिं थःगु प्रतिवद्धता क्यंगु इलय् नेवाःतय् त्वालय् हे ब्वलंम्ह सभासदं धाःसा ल्हाःचिं तये न्ह्यः पार्टीयाके न्यनेमानि धकाः मेपिंत तकं ल्हाःचिं मतयेकेत उक्से याःगुलिं वय्कःयात छु धायेगु? वय्कः थः प्रत्यक्ष चुनावं त्यानावःम्ह तर कांग्रेसया हे मेपिं येँया सभासद्त चाहिं समानुपातिकं वःपिं अभिमानं ग्रस्तम्ह नं जुयाच्वन खनिं। प्रत्यक्षय् हे वय्कः गुकथं त्याःगु खः धइगु फुक्कसिनं सिउ। बुत धकाः द्यं वने धुंकूम्ह ध्यानगोविन्द वामतय्गु मत ल्वाःगुलिं जक छुं भचा मतं त्याःगु खः। थ्व अवसरयात थः नं नेवाः जनताया पं लीम्ह खः धकाः क्यनेगु स्वयां पार्टीया वरिष्ठ नेतातय् प्यं हुइगुली हे वय्कलं गर्व तायेकादिल। नेवाः नेवाः छवाः जुइगु निंतिं पंगः हे थुज्वःपिं च्यः बुद्धिया नेवाःत खः । संविधानसभाया राज्य पुनर्संरचना तथा शक्ति बाँडफाँड समितिं तकं प्रदेश निर्माणया आधार पहिचान व सामर्थ्ययात स्वीकार यायेधुंकूगु अवस्थाय् संविधानसभाया हे छम्ह नेवाः सभासदं नेवाः स्वायत्त प्रदेशया निंतिं थःगु प्रतिवद्धता क्यनेत पार्टीयाके न्यनेमानि धकाः धाइपिं सभासदतसें जनताया सही प्रतिनिधित्व याइ मखु। थःगु स्वतन्त्र चिन्तनय् तालं ग्वयाः थःत नेता धकाः घमण्ड ब्वइपिं न्ह्यलुवा जुइफइ मखु मात्र कर्किया दास व च्यः जुयाः सुयां आशिर्वादया निंतिं पियाच्वनी। थुज्वःपिंसं ब्यक्तिगत रुपं थःगु आर्थिक विकास ला याये फइ तर समुदाय व थःगु मतदाताया पक्षय् सँ छपु नं उखेथुखे याये फइ मखु। नेवाः आन्दोलनय् थुज्वःपिं मनूतय्गु भण्डाफोर यायेगु नं नेवाः आन्दोलनया दायित्व खः ।",http://www.nepalmandal.com/content/3890.html
संसार खंम्ह दृष्टिविहीन ,"Posted on Tue Sep 15, 2009  5:16 pm NST","झीगु देय् मेमेगु देय् थें विकास जुइमा धइगु फुक्कस्यां इच्छा खः। तर थन धाःसा यक्व हे समस्या दु, थिकेगु बजाःभाः, इन्धनया अभाव, लोड सेडिङ्ग आदि। उकी नं यक्व ई न्ह्यवंनिसें खने दया वयाच्वंगु समस्या खः बेरोजगारी। सद्धेपिं मनूतय् ला ज्या मदयाः दुःख धाःसा झन अपाङ्ग, दृष्टिविहीन (मिखां मखंपिं), मनूतय् अवस्था गय् च्वं जुइ? सरकारं इमिगु लागिं खास हे व्यवस्था यायेफुगु मदुनि। अथे खःसां झीगु देशय् छम्ह निम्ह थज्याःपिं दृष्टिविहीनत नं दु गुमित समाजं ग्वाहालि बीगु पलेसा इमिसं हे समाजयात ग्वाहालि यानाच्वंगु दु । अज्याःम्ह हे छम्ह प्रेरणा कायेबहःम्ह दृष्टिविहीन व्यक्तित्व खः भाजु प्रणय श्रेष्ठ। वय्कः आजाद प्राथमिक विद्यालय भोटेबहाःया शिक्षक खः। वय्कः थः दृष्टिविहीन जूसां मिखां खंपिं मस्तय्त आखः ब्वंका वयाच्वंगु दु। वय्कःया छेँ पाँचथर खःसा थौंकन्हय् सानेपाय् च्वनादी । शिक्षण पेशा बाहेक वय्कलं थः थें हे दृष्टिविहीनपिं मेपिं पासापिंलिसे जानाः छगू रोजगारीमूलक गैर सरकारी संस्था नं चायेका तःगु दु। न्हय्म्ह दृष्टिविहीनत मुनाः २०५७ सालंनिसे 'प्रज्ञा चक्षु बालबाटिका' नांगु थ्व गैसस शुरु यानादीगु खः। दकलय् न्हापां छम्ह अमेरिकी किसानया ग्वाहालिं थ्व संस्था शुरु जूगु जुयाच्वन। इमिगु ई फुसेंलि संस्था निष्त्रि्कय जुल। वयां लिपा वय्कःपिं मिले जुयाः यक्वं मेहनतं संस्थायात हानं म्वाकादिल। थौंकन्हय् थ्व संस्थाय् झिंस्वम्ह दुजःत दु। उकी मध्ये न्याम्ह दृष्टिविहीन व मेपिं अन्य कथंया शारीरिक अपांग खः। थ्व संस्था बल्खुइ दु। शुरुइ वय्कःपिंसं थीथी विद्यालयय् वनाः ज्या लगे मजूगु कापी, किताब व भ्वंत कयाः मीगु अले वहे दामं संस्था चले याःगु जुयाच्वन। थौंकन्हय् थ्व संस्थाय् दृष्टिविहीन, अपांग अले तसकं दुःखीपिंत तालिम बीगु यानाच्वंगु दु। थन बेत व पंया मेच, टेबुल, र्‍याक, ह्याङ्गर, तुफि, च्वाफि, झुलंगा, ब्वसा ज्वलं थेंज्याःगु सामान दयेकेगु तालिम बीगु खः। इमिसं दयेकीगु सामानत पसः, रेष्टुरेन्ट व विदेशीतय्त मीगु याइ। च्वाफि व तुफि धाःसा महानगरपालिकां नं न्याना यंकीगु जुयाच्वन। थ्व सामानत मियाः वःगु रकमं इमित तलब तकं बीगु जुयाच्वन। व संस्थाय् तालिम कया वंपिं आपालं दृष्टिविहीन व अपाङ्गतय्सं लिपा थम्हं हे कारखाना चले यानाः मेपिंत समेत रोजगारी बीगु ज्या यानाच्वंगु दु। थौंकन्हय् थ्व संस्थां निःशुल्क सिलाई केन्द्र नं चले यानाच्वंगु दु। कापःनिसें सिलाई शिक्षक तकं श्रम मन्त्रालयं ग्वाहालि बियाच्वंगु दु। थ्व बाहेक नं थ्व संस्थां अनाथ, अपाङ्ग व दृष्टिविहीन मस्तय्त थीथी विद्यालय तयाः ब्वनेगु व्यवस्था याना बीगु जुयाच्वन। आः तक थ्व संस्थां झिंच्याम्ह मस्तय्त छात्रवृत्ति बीधुंकल। थ्व बाहेक मेमेगु नं समाज सेवाया ज्या यायेगु लक्ष्य तयातःगु दु। थौंकन्हय् थन झिंन्याम्ह दृष्टिविहीन व अपाङ्गत ज्या यानाच्वंगु दु। तर भाजु प्रणय श्रेष्ठया सक्रियता धाःसा थुली जक सीमित मजू। वय्कलं प्यदँ ति न्ह्यः छगू मसला मील नं चले यानादीगु जुयाच्वन। थम्हं मील चले यानाः अझ पसः पसलय् मिउ वनेगु समेत यानादी। तर थौंकन्हय् धाःसा संस्था व विद्यालयया ज्यां लिमलाःगुलिं मसला मीलयात ई बी थाकुल। उकिं मील मेपिंत मीधुंकल । कला ख्यलय् वय्कःया गायनय् नं विशेष  झुकाव दु। वय्कलं म्येँ च्वयेगु नं यानादी अले हाला नं दी। चिचीधंगु स्टेज प्रोग्रामय् हे वय्कलं म्येँ हालादीधुंकूगु दु । अथे हे वय्कलं गुरु चैत्यनाथ व गोपाल श्रेष्ठपाखें रेकी नं स्यनादीगु दु । छम्ह दृष्टिविहीन जुयां नं थःगु प्रगतिया नापं समाज सेवा नं उतिकं यानादीगु वय्कःया सक्रियता धाथें च्वछायेबह जू। वय्कलं धयादी, 'जि थेंज्याःपिं दृष्टिविहीन, अपाङ्ग व अनाथ मस्तय्सं नं समाजयात छुं सेवा याये फयेमा धइगु जिगु इच्छा खः ।'",http://www.nepalmandal.com/content/3901.html
व ला न्यँकँबाखं जुइ ,"Posted on Tue Sep 15, 2009  5:16 pm NST","थौंकन्हय्इहिपाया न्यय्दँ बुन्हि न्यायेकेगु चलन। तःजि कथं। पार्टी जुइ। भाजु मय्जुया। हानं इहिपा याइ। ह्वंकी। स्वयंवर याइ। मचाखाचा, छय्-छुइ सकलें मुनी। लय्ताइ। मांबौ, बाज्या बजेया ब्याहा। स्वइ। न्हापा न्हापा ल्वाइबलय्, तं वइबलय् ख्याच्वः बी - 'छिमि अबुया ब्याहा क्यना बी।' थन अबुया ब्याहा धम्कीया अर्थय् वइ। थौंकन्हय् अबुया ब्याहा उत्सव पर्व जुयाः लुइ। मचाखाचां मांबौया इहिपा खंकी। धुमधाम न्यायेकी। न्यय्दँया इहिपा पर्व। उत्सव। थुकिया दसु जुइ । ब्याहाया न्यय्दँ बुन्हि। उत्सव। थन विवाह उत्सवया जक खँ जुइ मखु। न्यय्दँया नं हिसाब वइ। ज्याथ जंकु। न्हय्न्हय्दँ, न्हय्ला, न्हय्घौ ... ... जुल कि न्यायेकी। थ्व मुक्कं गणितया खँ जुइ। ज्योतिषं जन्मघडींनिसें हिसाब याइ। गणितया विषय। आरम्भविन्दु क्वःछी। बूगु घडी पला सीकी। ब्याहाया न्यय्दँ उत्सवया पर्वय् नं गणितया खँ वइ। ब्याहा जूगु ई। तिथि मिति सीकेमाः। अले जक न्यय्दँया हिसाब वइ। कमसेकम ब्याहा जूगु न्हि, साल विषय यकिन जुइमाः। अले जक न्यय्दँ गबलय् क्यन सी । पिनें स्वये। ब्याहा जूगु न्हि। क्वःछीगु समस्या मखु थें च्वं। तर जिं चायेके। थ्व उलि सरल मजू। जटिल। बिचाः याये। ब्याहाया खँय् अनेक चलन दु। मान्यता दु। छगू मेगु लिसे पाइ। थौंकन्हय् ब्याहाया अर्थय् न्हून्हूगु मोड खने दु। थथे अथे धाये फइ मखु। रुप हिलाच्वनी। अमूर्त कला थें। ब्याहाया आरम्भविन्दु क्वःछीगु ज्या। अःपु मजू। हाथ्या जुइ । अन्नपूर्ण राणा। छम्ह धनाढ्य। अभिजात वर्गया मय्जु। वं मांम्हेसिके अंश दाबी याइ। थः अविवाहित धाइ। अंशया पूर्ण हकदार खंकी। तर मांम्हं वयात अंश बीत इन्कार याइ। धाइ - 'वया मचा दयेधुंकल। अस्पतालया प्रमाण दु। वया कुमारीत्व परीक्षण जुइमाः।' मांम्हं अदालतयाके माग याइ। तर अदालतं अस्वीकार याइ। थ्व हे सन्दर्भय् कानून विशेषज्ञतय् सहलह जुइ। टि.भी. कार्यक्रमय् कृष्णप्रसाद पन्त। कानूनविद्। ब्याहाया व्याख्या यासें वं धाइ - 'शारीरिक स्वापू, सन्तान उत्पादनं ब्याहा ठहर जुइ मखु। मन्दिरय् वनाः परस्परय् स्वांमाः कालबिल यायेमाः। सामाजिक अनुष्ठान सम्पन्न जुइमाः। अले तिनि विवाह वैध जुइ।' थःगु दसु न्ह्यथनी। वं धाइ - 'जि कलाः मंत, जि मेम्ह मय्जुलिसे च्वंच्वना। व लिसे जि शारीरिक स्वापू जू। तर व जि कलाः मखु। कारण वयात जिं मन्दिरय् वनाः स्वांमाः क्वखाये - कागु मदु ।' कानुनची कृष्णप्रसाद पन्त। वयागु खँ न्यने। ब्याहा विषयया वयागु परिभाषान्हूगु थें ताइ। नाप च्वनी। मचा दयेकी। अय्नं व विवाह जुइ मखु। वयागु व्याख्या तर्क जुइ। थ्व हे आधारय् ब्याहाया स्वर्ण जयन्ती न्यायेकेगु खःसा स्वांमाः क्वखायेकागु ईया मिति पी माली। शारीरिक स्वापू, सन्तान जन्मया थन छुं भूमिका दइ मखु । सुटुक प्रेम विवाह याइपिं नं दइ। बाजं मथायेकुसे ब्वया वनीपिं नं दइ। मेलय् वनीपिं जक मखु। प्रगतिशील विवाह याइपिंसं नं बाजं, मन्दिरया तन्ता मयाः। उमित छु धायेगु? उमिसं ब्याहाया न्यय्दँ लसता न्यायेके दइ मखु ला? कृष्णप्रसाद पन्तया ब्याहाया व्याख्या लुमनी। वं सुत्तुपुत्तु ब्याहा, ब्याहा हे धाये मफइगु खँ हइ । थौंकन्हय् स्वांमाःया खँ मवये धुंकल। विवाह दर्ताया खँ जुइ। अफिसियल विवाह दर्ता यात कि ब्याहाया प्रमाणपत्र वइ। ब्याहाया न्यय्दँ उत्सवया आरम्भविन्दु विवाह दर्ताया तिथि मिति जुइ। दर्ता याये न्ह्यःम्हसिउ वा म्हमसिउया खँ जुइ मखु। मतलव दइ मखु। औपचारिक दर्ताया खँ वइ। तर विवाह दर्तां नं ब्याहाया व्याख्या मजू। अष्ट्रेलियाय् वनीपिं मय्जुपिंत श्रीमान् यंकेगु अवसर बिउ। बुखँ ब्वनागु लुमनी। मय्जुपिंसं लाखौं ध्यबा कयाः मिजंतनाप सम्झौता याइ। विवाह दर्ता याइ। मिजंतय्त श्रीमान् यानाः विदेशय् ल्ह्यइ। विवाह दर्ताया उद्देश्य थुलि हे जुइ। थनं हे अन्त जुइ। आः विवाह दर्तायात सही विवाहया आधार गय् खंकेगु? ब्याहाया शुरुवात गय् धायेगु? थुकिया आधारय् स्वर्ण इहिपा बुन्हि कल्पना गय् यायेगु ? विवाह दर्ताया लिधंसाय् जक सुयात विवाहित, अविवाहित धाये अःपु मजू। भारतय् बेलायतय् च्वं वनीपिं मनूतय्सं अफिसियली तःकेहेँ हे लिसे विवाह याना वनीपिं नं दु धाइ। डा. मृगेन्द्रराजया बारे जिं न्यनागु खँ लुमंसे वइ। कर म्हं चायेकेत डाक्टर साहेबं थः मय्जुलिसे अफिसियली पारपाचुकी। व्यवहारय् नापं च्वनी। कलाः भाःत जुयाः। आः वय्कःपिंत विवाहित धायेगु ला मधायेगु ला? मचा दःसा छु यायेगु? वैध धायेगु ला अवैध? वय्कःपिंसं इहिपाया न्यय्दँ गुकथं न्यायेकी ? छगू अजिबया इहिपा पद्धति दयाच्वनी। प्वाथय् दुपिं निम्ह दथुइ सम्झौता जुइ। बुइपिं मस्त काय म्ह्याय् जूसा उपिं निम्हत्यपू जुइ। छथी हे लिङ्गया जूसा त्वाय् जुइ। बुइ न्ह्यः हे विवाहया फुक्क कर्मकाण्ड सम्पन्न जुइ। पाहां सःती। भ्वय् नकी। थज्याःपिनि ब्याहाया स्वर्ण जयन्ती क्वःछी माःसा जन्म जुइ न्ह्यःया ई निसें कायेमाली । झीगु ब्याहा पद्धति विस्थापित जुइ ला? पिनेया प्रभावं थज्याःगु आशंका ब्वलंकी। निम्हतिपूया थासय् थौंकन्हय पार्टनरया चलन वयाच्वंगु दु। ब्याहा याइ मखु। अथवा यायेम्वाः। भाजु मय्जु नापं च्वनी। व्यवहारय् कलाः भाःत जुइ। तर थःत उमिसं अविवाहित धाइ। गुलिसिनं थः यःबलय् ब्याहाः याइ। मचा दयेधुंकाः नं स्वापूयात औपचारिकता बी। तर व स्वइच्छाया खँ जुइ। मचा दयेकाः नं अविवाहित खंकीपिं मांपिं दइ। अविवाहित मांपिं। पार्टनर प्रथायात ब्याहा धायेगु ला मधायेगु? झीगु परम्परागत मान्यतां थ्वयात ब्याहा धाये छिं ला? थज्याःपिंसं ब्याहाया न्यय्दँ गुकथं क्वःछी? ब्याहा याना हइ। ह्वंकी। क्वथा बी। थुज्याःगु तप्यंगु ब्याहाया खँय् न्यय्दँ बुन्हिया तिथि मिति क्वःछी थाकुइ मखु। तर तप्यंगु ब्याहाया चलन थौंकन्हय् पाना वयेधुंकल। न्यय्दँ तक सललल न्ह्याना वंगु दाम्पत्य जीवन भविष्यय् न्हू न्हूगु परिस्थिति खंके फइ ला मफइला? छम्ह अंग्रेजं नेपालीयाके न्यनी - 'छं ब्याहा यानागु गुलि दत?' नेपालीं लिसः बी - 'झिंन्यादँ।' अंग्रेजं हिस्याइ - 'छम्ह हे लिसे झिंन्यादँ तक च्वनेगु द्वालु मजू ला?' माःगु ज्या का। वांछ्व। यूज एण्ड थ्रो। थौं वयाच्वंगु लहर। न्यय्दँ तक कलाः भाःत धयाच्वनेगु ई गुलि हे दइ तिनि जुइ? ज्या का। वांछ्व। ब्याहा पद्धति नं थ्व मान्यतां प्रभाव मयाइ धाये मफु। अले ब्याहाया स्वर्ण जयन्तीया भ्वय् नयेगु अवसर गनं लुइ? व ला न्यँकँबाखं जुइ। किवदन्ती बाखं । पुनश्च: पासा पद्मरत्नजुया इहिपाया न्यय्दँ बुन्हिया लसताय् ब्वति कया। न्ह्याइपुल। थःगु इहिपा जूबलय्या बाखं वय्कलं यइपुगु शैलीं कनादिल। मय्जुया उमेर म्हो। उकिं वय्कःयात तत्काल क्वथा मबिउ। छुं दँ लिपा तिनि क्वथा बी। 'इहिपाया स्वर्ण जयन्तीया भ्वय् नये। न्ह्याइपुक। क्वथा बिउगुया स्वर्ण जयन्ती नं न्यायेकेमाः। धात्थें इहिपा ला अनं न्ह्याइ।' आशाकुति जुयाः जिं वय्कःयात हायेकाच्वने ।",http://www.nepalmandal.com/content/3900.html
राज्य पुनर्संरचना: जातीय लाकि क्षेत्रीय ? ,"Posted on Tue Sep 15, 2009  5:18 pm NST","नेपाः थीथी जातजातिं जायाच्वंगु देय् खः। थन छुं नं छगू निश्चित जातिया बहुमत मदु। परापूर्वकालंनिसें थीथी जात व जनजातिं बसोवास यानाच्वंगु दुसां थन ताः ई न्ह्यवंनिसें हे फुक्कं जातियात क्वत्यलाः छपुचः खय् ब्रम्हूतय्सं शासन यानाच्वंगु दु। उकिया विरोधय् इलय् ब्यलय् सः नं मथ्वःगु मखु। तर २५० दँ न्ह्यः गोर्खाली जुजु पृथ्वीनारायण शाहं स्वनिगः त्याकेधुंकाः राजधानी येँय् सारे यायेवं धाःसा थीथी जनजातिया लिसें स्वनिगःया नेवाः समुदाय नं ध्याकुनय् लाःवन। उमिगु वैभवशाली संस्कृति, सम्पदा व धर्मय् तकं खय् ब्रम्हूतय्सं दमन शुरु यात। ई हिला वंलिसे थौं शाहवंशया शासन अन्त्य जूगु दु। थ्व झ्वलय् आः देशय् गणतन्त्रया स्थापना नापं राज्यया पुनर्संरचना जुइमाःगु सः थ्वयाच्वंगु दु। शाह वंशं स्थापना याःगु एकात्मक शासन पद्धति अफाप सिद्ध जुइ धुंकूगुलिं उकियात हिलेमाःगु अवश्यम्भावी हे जुल। अथे जुयाः नं गुकथं व छुकिया लिधंसाय् आधुनिक नेपाःया पुनर्संरचना यायेगु धइगु थौंया मू बहसया विषय नं जुयाच्वंगु दु । राज्यया पुनर्संरचना धायेवं न्हापाया हे बाइसे चौबिसे राज्य कामय जुइगु खः ला धकाः बिचाः याइपिं नं मदुगु मखु। तर थ्व पुलांगु संरचना आः पाय्छि जुइगु छाँट मदु। अथे जुयाः नं न्हूगु नेपाःया धारणा वयाच्वंगु थ्व इलय् न्हूगु हे ढंगं राज्यया पुनर्संरचना जुइमाःगु अत्यावश्यक जुल। अथे जुयाः नं न्हूगु नेपाः सिर्जना यायेगु झ्वलय् संविधानसभां हे राज्यया पुनर्संरचनायात अत्यधिक महत्व बियाः सहलहया विषय दयेकातःगु दु। थ्व झ्वलय् अलग्ग अलग्ग राजनीतिक पार्टीया अलग्ग अलग्ग हे धापू न्ह्यःने वयाच्वंगु दु। खय्त ला २०६४ सालय् संविधानसभाया चुनाव जूगु इलय् हे थःथःगु राजनीतिक पार्टीया चुनावी घोषणपत्रय् न्हूगु नेपाः थज्याःगु जुइ धकाः थःथःपिनि अवधारणा न्ह्ब्वयेधुंकूगु दु। थ्व झ्वलय् नेकपा (माओवादीं) अबलय् गुंगू राज्यया अवधारणा हःगु खः। आः उकियात परिमार्जन यानाः थप यायां झिगू, झिंछगू व झिंनिगू थ्यंकूगु दु। जातीय आधारय् यानातःगु विभाजनया कारणं थथे थप जुजु वंगु खः । थीथी जातजाति व भाषाभाषीया देश जूगु कारणं यदि भाषा व जातिया आधारय् राज्यया पुनर्संरचना यायेगु खःसा चिचीधंगु भाषा समुदायतय्सं नं थःपिनि बिस्कं राज्यया माग यायेफु। स्वनिगः व स्वनिगः जःखःया वर्तमान झिंनिगू जिल्ला दुने न्यनाच्वंगु पुलांगु नेपालमण्डल हे नेवाः राज्य जुइमाःगु खँ वयाच्वंगु दु। अथे खःसां भाषा जाति वा क्षेत्रया लिधंसाय् राज्यया पुनर्संरचना यायेगु खःसा कन्हय् सछिगू स्वयां अप्वः भाषा ल्हाइपिं मनूत दुगु झीगु देय्यात सछिगू हे प्रदेशय् विभाजन याये माली। उकिं थुकथंया राज्य विभाजनय् आपालं समस्या दु। अथे हे क्षेत्रीय समस्या नं झीगु न्ह्यःने दु । तराई, पहाड व हिमाल दुगु थ्व देशय् क्षेत्रया लिधंसाय् राज्य विभाजन वा राज्यया पुनर्संरचना जुइमाःगु सः नं प्रवल ढंगं थ्वयाच्वंगु दु। हिमाली राज्य कायम हे जुइमाःगु सः थ्वइबलय् तराई व पहाडी लागाय् समस्या ब्वलनेफु। थुकथं अनेक कथंया सोच वा धारणां राज्य विभाजन याइगु इलय् छगू राज्यं मेगु राज्यय् वनेत कर पुले मालीगु नं स्वाभाविक खः। स्वनिगलय् सांस्कृतिक सम्पदा बाहेक छुं कथंया तःधंगु प्राकृतिक स्रोत मदु। अथे हे अन्न भण्डार धयातःगु तराईया अन्न हिमाल तक थ्यंकेगु ज्याय् नं राज्य विभाजनं समस्या हयेफु। विशाल भारत व चीन थेंज्याःगु तःधंगु देशया छगू राज्य हे झीगु देय् स्वयां तःधं। अले अन दुने हे थीथी श्रोत व साधन नं पर्याप्त दुगु कारणं छुं मजुइफु। तर नेपाः थेंज्याःगु सीमित भूभागय् जक न्यनाच्वंगु देशय् थुकथं आपालं राज्यया विभाजन यायेगु इलय् केन्द्रीय सरकारयात जक मखु कि स्थानीय सरकारचले यायेत तकं उलि हे मछिंगु वातावरण सिर्जना जुइफु । अथे जुयाः नं राज्यया पुनर्संरचना महत्वपूर्ण खँ खः। जातीय राज्यया माग यानाच्वंपिं गुलिं समुदायं थःपिनि जातिया राज्य स्थापना जुल धाःसा मेमेगु जातिं फये मालीगु हण्डर व मछिंमचाः अले उगु राज्यय् हे पूर्णता मदइगु इलय् गथे जीवन निर्वाह याये फइ धइगु बिचाः याये फयेकेमाः। थीथी जातिया लिधंसाय् राज्य विभक्त जुइगु अवस्थाय् छगू राज्यं मेगु राज्य तक सामान ढुवानी यायेगु इलय् आः भन्सार पुले म्वायेक यंकाच्वंगु थासय् तःथाय् भन्सार पुले मालीगु कारणं सामानया भाः नं थहां वनी। नापं जातीय आधारय् हे राज्य विभक्त यायेगु खःसा छगू जातं मेगु जातयात हेला यायेगु भावना नं ब्वलनेफु गुकिं जातीय दंगा जुइगु नं सम्भावना जुइ। अझ आत्मनिर्णय सहितया जातीय राज्य कायम यायेगु धायेबलय् ला छुं जुयाः खँ मिले मजुया वन धाःसा भारतं बंगलादेश व पाकिस्तान अलग्ग जूवं थें देश हे विभक्त जुइगु तकं खतरा दयाच्वनी । थुकथं राज्य पुनर्संरचना थौं तसकं गम्भीर विषय जुयाच्वंगु दु। इलय् हे थुकिया उचित समाधान याये मफुत धाःसा देश तकं विभाजन जुइगु, देशय् मेमेगु जःलाखःला देशं आक्रमण याइगु व देशया अस्तित्वय् तकं संकट वइगु सम्भावना ब्वलनेफु। उकिं जातीय व भाषिक आधारय् स्वयां नं समान विकास जुइगु व असमान भूगोलयात मिले यानाः तराईनिसें हिमाल थ्यंक छस्वाः याये फइगु ढंगं विविध भू-धरातलय् विभक्त थ्व देशयात ल्वयेक भूगोलया आधारय् हे राज्यया विभाजन दकलय् बांलाःगु पक्ष जूवनेफु। कर्णाली विकास जुइ मफुगु, स्वनिगलय् घना बस्ती जुयाः आपालं समस्या ब्वलंगु व तराईया अन्न हिमाल व पहाड तक थ्यंकेगु व्यवस्थाया लागिं नं न्हापा स्वयां पाक्क तर झिंप्यंगू अञ्चलयात हे राज्यया मान्यता बीकेगु कथं राज्य पुनर्संरचना यायेमाःगु खनेदु। जातीय व क्षेत्रीय आधारं देशय् झन जक खिचलो उत्पन्न जुइफु। भावनाय् बाः वनाः जातियात फाइदा जुइगु खंकाः जातीय राज्य माः धकाः भाषिक स्वतन्त्रता नं जातीय राज्यय् हे जक कायम यायेफइ धइगु म्हगस खंकेगु शायद अप्वः जुइ फु।",http://www.nepalmandal.com/content/3902.html
जापानय् च्वना नेपाःया प्रचार ,"Posted on Wed Sep 16, 2009  4:32 pm NST","नेपाःया थाय्मदु त्वालय् सन् १९६६ य् जन्म जूम्ह भाजु राजारत्न स्थापित जापानी भाषाप्रति लगाव दुम्ह जुयाः सन् १९९० य् अन हे झाल। अन ब्वनेगु झ्वलय् जापानी पासापिंनाप घुलमिल जुयादिल, वहे झ्वलय् विश्वविख्यात गौतम बुद्ध गन जन्म जूगु धइगु खँय् जापानी पासापिं अझ बःचाधिकःपिं मस्तय्गु कोर्ष सफुली तकं भारत धकाः उल्लेख जुयाच्वंगु खनाः वय्कः अजूचायादिल। अन अप्वःस्यां बुद्ध भारतयाम्ह धकाः च्वंगु खनाः वय्कःया नुगः हिइल। अले छम्ह निम्हेसित नेपाः देय्या बारे धालं नं नेपाः धइगु मसिउपिं मथूपिं यक्व दुगु जुयाच्वन। जब माउण्ट एभरेष्टया नां काल तब 'अय् ! व देय् ला' धाइगु जुयाच्वन। थ्व खनाः भाजु राजायात थःगु देय् म्हसीके बीगु आज्जु दनावल। प्यदँ लिपा अनं लिहां झाल। थन वयाः थःगु मू-मू वंगु संस्कृति कला छु दु उकिया बारे सयेके सीके यानादिल । खय्त ला भाजु स्थापितं म्येँ नं हालादी। वय्कलं 'बांलाःम्ह मय्जु' धइगु म्येँ हालाः न्हापा लोकं ह्वायेधुंकूम्ह खः। अथे हे 'बादल पारिको देशमा' धइगु खँय् भाय्या एल्बम नं पिकयादीधुंकूगु दु। जिउसा नेपालभाषाया छगू एल्बम नं पिकायेगु तयारीइ वय्कः दी। नेवाः म्येँ व नेपाः सम्बन्धित प्रचार प्रसार यायेत जापानय् छगू नेवाः ब्याण्ड नं चायेकादीगु दु। वय्कलं इलय्ब्यलय् थ्व ब्याण्डपाखें थःगु हे व्यक्तिगत खर्चं नं म्युजिक फेस्टिबल याना च्वनाच्वंगु दु। थःगु ब्याण्डय् कीबोर्ड थानादीम्ह मय्जु नाकातानी खावटो व ड्रम थानादीम्ह भाजु आदाबी जीतारेयात वय्कलं गबलें ल्वःमंके मफुनि। थःगु ब्याण्डयात आपालं जापनी पासापिनि ग्वाहालि दुगु खँ वय्कलं कनादी । ओसाका जापानय् मिडिया डिजायनर ज्या यानाच्वंम्ह भाजु स्थापितं जापानय् नेपाः बारे परिचय बीगु छगू पत्रिका पिकाये माली धकाः 'काठमाण्डौ चुइसिन' नांगु बुलेटिन पिथनादीगु दु। आः थुकियात हे भतिचा विस्तार यानाः झीगु नेपाःतय्गु तजिलजि कला संस्कृति रहनसहनया बारे वय्कलं थुकी च्वयाः प्रचार प्रसार याना च्वनादीगु दु। नेपाः देय्या गुलिखे देगः, मन्दिर, विहार, विश्व सम्पदा धलखय् लानाच्वंगु तर झीगु लाचारीपहलं यानाः फुटपाथ पसः, अनैतिक कारोबार जुयाच्वंगु खनाः भाजु स्थापित दुःखी जुयादी। थथे हे जुयाच्वन धाःसा विश्व सम्पदा धलखं चिलावनी धइगु खँय् चिन्ता नं खंकादी। थम्हं पिथनागु 'काठमाण्डौं चुउसिन' निलापौ जापानी दूतावासय् नं थ्यनाच्वंगु दुसा छम्ह जापानी मिसां तसकं ययेकाः ग्राहक तकं जूगु खँ वय्कलं भावपूर्वक कनादी। उकिं यानाः थः अझ उत्साहित जुयागु खँ नं वय्कलं कनादिल । थुगु दँय् छुं न्हिया बिदा मिले यानाः यँयाः स्वःझाःम्ह वय्कः यँयाःया अस्तव्यस्तता खनाः दुःखित जुयादिल। थन हे च्वंपिं आदिवासी, स्थानीय क्लब, संघ संस्थातय्सं बांलाक साथ बियाः न्ह्याकूसा जात्रा बांलाइगु वय्कःया बिचाः दु। थौंकन्हय्या ई कथं माःगु हिउपाः हयाः जात्रा न्यायेकेमाःगु वय्कःया बिचाः खः । जापानय् थःगु संस्कृति बचे यायेत अन मचांनिसें थुइके बीगु सयेके बीगु यानाच्वंगु दु। अथे हे मस्तय्त पुलांपुलांगु बाखं क्यनीगु सीडीइ सचित्र बाखं दयेकाः प्रचार याइगु खँ नं वय्कलं धयादी। वय्कलं थ्वहे खँयात वाःचायेकाः जापानंनिसें अनया लोक बाखं, बांबांलाःगु ज्ञानवर्द्धक बाखंयात थनया मस्तय्त थुइके बीगु व थनया पुलांपुलांगु लोक बाखंत अन यंकाः मस्तय्त कनेगु तातुनादीगु दु। थ्व झ्वलय् वय्कलं ज्ञानेश्वरया सरस्वती कुञ्ज स्कूलय् जापानी लोकबाखंया डकुमेन्ट्री वय्कलं क्यनादिल अले थम्हं भाषा हीकाः थुइका नं दिल। अन ब्वनेकुथिइ च्वंपिं विद्यार्थी मस्तय्त बांबांलाःगु बाखं च्वया हयेत इनाप याःबलय् धात्थें बांलाःगु लोक बाखं वःगु खँ वय्कलं कनादिल। आः थ्व छपु निपु बांलाःगु बाखंयात जापानय् एनिमेसन दयेकाः क्यनेगु बिचाः दुगु खँ नं धयादिल। नापं वय्कलं मस्तय्गु किपा च्वज्या धेंधेंबल्लाः नं यानादीगु जुयाच्वन। वय्कलं जापानया क्यूटो शहरय् दोसिस्या युनिभर्सिटीइ पाहां प्रोफेसरया रुपय् ब्वंकादीगु नं जुयाच्वन। अन वय्कलं झीगु नेपाः देय्या संस्कृति बारे विशेष बः बियाः दँय् छक्वः निक्वः ब्वंकेगु यानादी। थःगु भ्रमण क्वचायेकाः याकनं हे लिहां वनेगु तयारी यानाच्वनादीम्ह भाजु स्थापितयाके नेवाःतय्त बीगु सन्देश छु दु धकाः न्यनाबलय् वय्कलं धयादी, 'थन नेवाःतय्गु हे विशेष रितिथिति, संस्कृति, जात्रा पर्व दु उकिं हे देश विदेशया पर्यटकत दुहां वयाच्वंगु खः। अथे हे सगरमाथा गयेत, बुद्ध जन्मभूमि लुम्बिनी म्हसीकेत आदि इत्यादि यायेत आपालं मनूत वयाच्वंगु जूगुलिं थनया विशेष सुझबुझ दुपिं जनतां मेहेनत यानाः थःथःगु संस्कृति बचे यायेत स्वयेमाल। मू समस्या राजनैतिक स्थिरता खः। स्वला-प्यलां हे सरकार क्वःदलीगु, बन्द, चक्काजाम हड्ताल आदि जुइगु ज्यां नकारात्मक संदेश बियाच्वंगु दु। थ्वयात पनेफुसा देशया विकास जुइ फइगु अवस्था दु ।'",http://www.nepalmandal.com/content/3933.html
धृतराष्ट्र पहःया नेतात ,"Posted on Wed Sep 16, 2009  4:31 pm NST","धृतराष्ट्रया पुत्र मोहं यानाः महाभारत संग्राम जुल। संग्रामया लिच्वः जुल जननाश धननाश व राष्ट्र बर्बादी। वर्तमान राजनैतिक परिस्थिति हानं हिलावःगु खनेदु। माधव नेपालया सरकारं नकतिनि मधूमासया अनुभूति यात। थन हानं राजनीतिक हिउपाः वइगु संकेत वयेधुंकल। धृतराष्ट्रं पुत्र दुर्योधनया मोहं थः व कतः, भिं व मभिं, जिउ व मजिउ तकं वास्ता मयासे कायया पँ लिनाः महाभारत यात। थौं गिरिजाबाबु नं पुत्रीमोहया कारणं धृतराष्ट्र जुइगु कुतः यानाहःगु दु। माधव नेपालं सुजातायात उपप्रधानमन्त्री दयेके मफुगुया लिच्वः नेपालया सरकार हे गिरिजां क्वाराक्वारा शंका बिल। गिरिजां म्ह्याय् सुजातायात उपप्रधानमन्त्री मबिउगुया लिच्वः माधव नेपालया भारत भ्रमणय् परराष्ट्र मन्त्री जुयाः नं प्रधानमन्त्री नाप मवं। अनंलि जूगु मन्त्रिपरिषद्या विस्तारय् कांग्रेसया सुं नं मन्त्रीत उपस्थित मजू। अझ व स्वयां तच्वःगु अपमान ला गिरिजायात स्वयम् देशया प्रधानमन्त्री नापलाः वलं नं ख्वाः तक मक्यँसे लितछ्वया हल। परन्तु वहे म्हं मफुगु त्वहः तयाः प्रधानमन्त्री नाप मलाःम्ह गिरिजां प्रचण्डयात धाःसा पूरा घौछि नापलात । नेपाली कांग्रेसय् सःसिउपिं नेतात मदुगु मखु। भेटरान भेटरान विचारकत मदुगु मखु। अय्सां तबि गिरिजा छम्ह सःसिउम्ह नं मखु, ब्वनातःम्ह नं मखु अझ धायेमाल धाःसा नेपाः देय् स्यंकूम्ह, माओवादीयात संघर्षय् क्वफाःम्ह मनू जुयाः नं उलिमछि होनहार नेतात वयागु न्ह्यःने छाय् लाचार? वास्तवय् माओवादी सरकारयात सत्ता सुथांलाक न्ह्याके मबिउम्ह सुं खःसा व गिरिजा हे खः। गिरिजा व गिरिजाया पार्टीं राष्ट्रपतियात कुबियाः, कटवालयात कुबियाः बिचरा प्रचण्डयात राजीनामा यायेत बाध्य यानाबिल। झिदँ झिंनिदँ तक सरकारनाप ल्वानाः मग्याःम्ह प्रचण्ड गुला सरकार चले याःबलय् गिरिजाया न्ह्यःने 'बिचरा' जुइ माल। ख ला थ्व विडम्वना मखु नेतातय् पुत्रीमोह सत्ता मोह जक खः। गिरिजां लाकमं च्वानाः सत्तां पितिना छ्वःम्ह प्रचण्ड थौं हानं वहे गिरिजानाप ल्हाः ल्वाकाः सत्ताय् वयेत कुतः यानाच्वंगु हुइनाभुइना दु। नेपाःया नेतातय् छु पहः थ्व? यदि थन हानं गुला मखु खुला मदयेक सत्ता परिवर्तन जुल धाःसा जन आन्दोलन-२ नं प्राप्त जूगु संविधानसभाया संविधान अले संघीय राज्य नीस्वने फइ मखु। थ्व नेतात यदि सत्ता जक परिवर्तन याना जुइपिं थःगु जक भलाइ स्वइपिं जुल धाःसा थुमित नेपाःमि जनतां छाय् माने यायेगु? लिथुया तमं भाःतया मुलय् च्व फाइपिंत छाय् लहिना तयेगु? यदि थन नेपालय् नागरिक समाज दु धइगु जूसा, बुद्धिजीवीत दु धइगु जूसा, नेपाःयात माया याइपिं दु धइगु जूसा, दना वयेगु लिबात। याकनं दना वयेमाल। सत्ता जक हिलाः जनतायात वास्ता मयाइपिं नेतातय्त वांछ्वयेमाल। छगू सामान्य घटनायात कयाः थन न्हिंन्हिं धइथें बन्द हडताल जुयाच्वंगु दु धाःसा थन छाय् थज्याःगु म्वाःम्वाःगु कारणं सत्ता हिलीपिं नेतातय् विरुद्ध बन्द हडताल आमरण अनसन मयायेगु? ग्व, थन अज्याःपिं देशभक्त? जनसेवकत? कुर्सिया लागि दशकौं न्यायाधीश जुइधुंकूम्ह न्यायाधीश उपराष्ट्रपति थेंज्याःम्ह मनुखं संविधान कथं सर्वोच्च अदालतं याःगु फैसला तकं माने मयासे जबर्जस्ती पदय् च्वनाच्वना। क्या गजब नेतातय् चाला ? कुर्सिया मोह माधव नेपालयात नं दुगु जुयाच्वन। व हे कुर्सिया मोहं थौं माधव नेपाल प्रधानमन्त्री जुयाः नं 'बिचरा' जुइधुंकल। गिरिजाबाबुयात ला धाये हे माः राजनीतिज्ञ, कुतनीतिज्ञ धकाः। प्रचण्डयात कायल यानाः सत्तां कुर्का बिल। माधव नेपालयात फुले याये जिक्व फुले यानाः प्रधानमन्त्री दयेका बिल। राजनीति म्हितुम्हितुं वृद्ध जुइधुंकूम्ह माधव नेपालं नं गिरिजाया कुतनीति थुइके मफुत। मात्र वया म्ह्याय् छम्हेसित उपप्रधानमन्त्री याना मबिउगु झोंकय् थौं माधव नेपालयात कुबिया तःम्ह गिरिजां छ्वावायेत लिस्वइ मखु थें च्वने धुंकल। राजनीतिइ शत्रु नं दइ मखु, मित्र नं दइ मखु। व ला परिस्थितिइ निर्भर जुइ धाइगु धात्थें नेपालय् ला सत्य खः धइगु सीदत । नेतातय् थ्व चर्तिकला अध्ययन याना स्वयेबलय् नेपालय् याकनं संविधान दयेकी धइगु आशा यायेथाय् मदु। गबलय् तक थ्व ततःधंगु पार्टीत मिले जुइ मखु देश व जनताया बिचाः पाइ मखु। थः व थःगु जक भलाइ स्वयाच्वनी। थन छुं नं देश व जनताया लागि जुइ मखु। गबलय् तक थज्याःपिं नेतातय्त ठिक याइपिं नागरिक समाज, बुद्धिजीवीत, ल्याय्म्हत, विद्यार्थीत थन जन्म जुइ मखु नेतातय् पह तनी मखु। उमिसं देय् व जनताया भलाइ स्वइ मखु। हानं थन अजाःपिं पुचःत मदुगु नं मखु, तर विडम्वना अजाःपिं सकल पुचःतय्सं थःथःगु मातृ पार्टीया ख्वाः स्वयाः थःगु विवेक प्रयोग याइगु मखु । अथे जुयाः आःया अवस्था, आःया परिस्थिति बिचाः यानाः स्वयेबलय् सकलें नागरिक समाज, बुद्धिजीवी, ल्याय्म्ह, विद्यार्थी आदि मुनाः थःथःगु मातृ पार्टी पितृ पार्टीया स्वार्थ त्वःताः स्वविवेक प्रयोग यानाः ततःधंगु पार्टीत धकाः फुइँ यानाच्वंपिं, अहंकारी जुयाच्वंपिं, इगो ज्वना जुइपिं पार्टीया नेतातय्त ज्वनेमाल। कुनेमाल। तालं ग्वयाः छथाय् तयाः मिले मजूतले मत्वःतुसे तया तयेमाल। निगति खँय् धाःसा थजाःगु ज्या याना जुइ। तर थन मुक्कं देय्या खँय् छाय् लिचिलेगु? संघर्ष यायेमाल। आन्दोलन यायेमाल। जनतां पार्टीया विरुद्ध। थ्व आन्दोलनय् थ्व संघर्ष स्वतन्त्र जनतां जक मखु थीथी संघसंस्था अझ सरकारी संस्थात नं न्ह्यःने वयेमाः। मखुसा नेपाः स्यनीन। नेपाःमित फ्वगिं जुइन। कतःया शरणय् वनेमालीन । धृतराष्ट्र ला मिखा मखंम्ह। धाःगु जक न्यनाः ज्या याइम्ह। तर नेपाःया नेतात ला मिखा दुपिं खःनि। देशय् छु जुयाच्वन। जनतां गुलि दुःख सियाच्वन खंपि खः, सिउपिं खः। नेपाःया पार्टीतय् जनता धइपिं थःथःगु पार्टीया जक ला? सर्वसाधारण व उमिगु पार्टी मलिउपिं जनता हे मखुला? धृतराष्ट्र जुयाः थःथःगु जक स्वार्थ स्वयेगु ला? नागरिक समाजया नेतात धाःपिं, ल्याय्म्ह धाःपिं व हे नेतातय् नाप च्वने दतकि, लिउलिउ जुइ दतकि न्हाय् तपु जुइगु खःला मसिउ, न्ह्याग्गु याःसां सकार यानाः जुइगु 'एसवादी' जुया जुइगु। अज्याःपिंत पूवंक बुद्धिजीवी धाइ ला ?",http://www.nepalmandal.com/content/3932.html
राजनीति व धार्मिक लागाय् हस्तक्षेप ,"Posted on Tue Sep 8, 2009  3:09 pm NST","ताः ई न्ह्यःनिसें भारतं नेपाःया राजनीतिक व धार्मिक लागाय् प्रत्यक्ष व परोक्ष हस्तक्षेप जुया वयाच्वंगु दु। थुलि तक कि २००७ निसें २०१७ साल तक ला भारतीय सरकारया प्रतिनिधि हे नेपाःया संसदय् च्वं वइगु खः। छगू ल्याखं पंचायती ब्यवस्था लागू जुयाःलि हे तिनि जुजु महेन्द्रं थ्व व्यवस्था मदयेका छ्वत। आः धार्मिक लागाय् जुयाच्वंगु हस्तक्षेपया अन्त्य यायेगु अभियान धाःसा नकतिनि हे शुरु जूगु दु। पशुपतिइ भारतीय पुजारी चीकेगु निंतिं जुयाच्वंगु आन्दोलन थज्याःगु हे राष्ट्रवादी आन्दोलन खः। छगू इलय् जुजु यक्ष मल्लया पालाय् दक्षिण भारतं हःपिं भारतीय भट्टयात पशुपतिया पूजा याकेगु परम्परा जुइवं आः तक नं थ्व परम्परा कायम हे जुयाच्वंगु खः। तर थुकियात आः क्रम भंग यायेमाःगु अवस्था वयाच्वंगु दु। २५० दँ न्ह्यः शुरु याःगु शाह वंश नास जूगु थ्व इलय् हे भारतया अज्याःगु हस्तक्षेपयात चीके मफुत धाःसा गबलें नं चीके फइ मखु। राणा शासन अन्त्य यायेत भारतीय नेतातय्गु प्रत्यक्ष ग्वाहालि कयाः हे देशय् २००७ सालया प्रजातन्त्र वःगु खः। अथे धायेवं भारतं हे प्रजातन्त्र हया बिउगु थें यानाः भारतया प्रतिनिधि हे नेपाःया संसदय् तयेमाःगु आवश्यकता मदु। अथे हे पशुपतिइ पुजा याइम्ह मूल भट्ट नं भारतीय नागरिक जुइमाःगु धइगु नं छगू ल्याखं झीगु राष्ट्रिय गौरवय् हे हाथ्या खः। अथे खःसां इलय् ब्यलय् विद्यार्थीतय्सं भाषण याइबलय् व छगू निगू राजनीतिक सभाय् बाहेक भारतीय भट्ट चीकेगु सः उलि तच्वयेक वये फयाच्वंगु मदु। तर प्रचण्ड प्रधानमन्त्री जुयाच्वंगु इलय् न्हापांखुसी संघर्ष समिति हे दयेकाः भारतीय भट्टयात चीकेमाःगु माग शुरु जुल। थौं हाकनं उगु हे अभियान लिसा कयाः न्ह्याःगु दु। भारतं हयातःपिं निम्ह भट्टयात थन गुप्तवास तयेवं भारतीय पुजारी विरोधी संघर्ष समितिं थुकिया विरोध याःगु खः। पशुपतिया आयस्ता गुलि दु धइगु खं नेपाल सरकारं नं मसिउ। तर भारतीय भट्टतय्सं उकियात थःगु हे सम्पत्ति थें यानाः नयाच्वंगु दइ। अथे हे थन न्हिं गुलि लुँ, वहः, तिसा छाइ, लखौं तका दां दुतिनी उकिया हर हिसाब झी सरकारयात दइ मखु। तर भारत व भारतीय भट्टतय्सं उकिया ल्याःचाः तइ। थथे पशुपति विकास कोषया नामय् अलग्ग कानून हयाः जुयाच्वंगु थ्व पद्धतियात हे क्रम भंग यायेमाःगु माग राजनीतिक व धार्मिक क्षेत्रं ल्ह्वनाच्वंगु दु। उकियात हे बः बीगु कथं थौंकन्हय् न्हियान्हिथं चाबही, गौशाला व जयबागीश्वरी लागाय् जुयाच्वंगु बन्द, हडताल व चक्काजामयात राष्ट्रियताया लागिं जुयाच्वंगु छगू भिंगु अभियान कथं मकासें मगाः। उपराष्ट्रपति परामानन्द झां सम्पूर्ण नेपाःया अभिभावक जुयाः नं हिन्दी भाषां शपथ नःगु कारणं विरोध यानाच्वंपिं गुलिं मनूतय्सं आः उपराष्ट्रपतिं हिन्दी शपथ नःगुया विरोध याः थें पशुपतिइ भारतीय पुजारी तःगु खँय् नं विरोध मयासें मगाः। यदि हिन्दीं शपथ नःगु कारणं राष्ट्रियताय् धक्का लाकीगु खःसा भारतं वःपिं पुजारीयात पशुपतिया मूल पुजारी कथं नियुक्ति याइगु इलय् नं अथे हे विरोधया सः थ्वयेमाःगु खः। उपराष्ट्रपति परमानन्द झां हिन्दी भाषां शपथ कयाः भारतीय मूलया मनू धायेकेगु कुतः याःथें पशुपतिनाथ थेंज्याःगु नेपाःया आराध्यद्यःयाथाय् भारतीय पुजारीं पूजा याकेगु खँय् नं हस्तक्षेपया आभास लुइकेमाः । भारतं नेपालय् यानाच्वंगु राजनीति थुइके मफुत धाःसा कन्हय् झीगु देश हे मदयेफु। थन भारतीय भट्टत वयाः धार्मिक भावना न्यंकीगु मखु बरु सांस्कृतिक अतिक्रमण याइगु खः। आः नकतिनि हे जक भारतया छम्ह नांजाःम्ह फकिर वयाः ख्वपया डोलेश्वर महाद्यःयात भारतय् च्वंगु नांजाःगु द्यःया छ्यं धकाः भारतीय संस्कृतिइ हस्तक्षेप यायेत स्वःगु घटना, उपराष्ट्रपतिया शपथ प्रकरण व पशुपतिइ भारतीय पुजारीया हस्तक्षेपयात छक्वलं अध्ययन यायेगु खःसा झी भारत प्रति गुलि निरीह जुयाच्वना धइगु क्यं। थथे स्वयेगु इलय् शपथ प्रकरण व भट्ट प्रकरण नं झीगु राष्ट्रिय मामलाय् हस्तक्षेप हे खः। संघर्ष समितिया माग दु कि अन भारतीय भट्ट तयेगु चलन न्यासःदँ न्ह्यः तिनि वःगु खः। उकिं उकियात चीकाः याकनं हे न्हापा न्हापा अन पुजा याना वयाच्वंपिं राजोपाध्यायतय्त हे पुजा यायेगु चलन हाकनं शुरु यायेमाः। स्थानीय भँडेल व स्थानीय जनताया मागया बाबजुद नं निम्ह भट्ट जबर्जस्ती पुजा याकेत पशुपति देगलय् दुत छ्वःगु घटनां नं पशुपति विकास कोष नेपाली जनतां धाः थें मखु भारतं धाः थें चले जुयाच्वंगु संकेत बिउगु दु। उकिसनं नेपाःया संस्कृति मन्त्री डा. मिनेन्द्र रिजाल थः हे पशपतिइ वनाः भारतीय राजदूतयात पियाच्वंगु खँ सार्वजनिक जुइवं नेपाःया भारत प्रति अझ गुलि आसक्ति दनि धइगु क्यं । मेपिसं झीत न्ह्याक्व हे स्यंकेत स्वःसां झी धाःसा मेपिंत स्यंकेगु ला छु थः भिनाच्वनेगु तकं स्वयाच्वने मसःपिं खः। दँ दँ तक जूगु आन्दोलनं नं पशुपति लागाय् भारतीय पुजारी चीके मफुत धाःसा भारतं ताः ई न्ह्यवंनिसें याना वयाच्वंगु अतिक्रमण अथें हे लाइ। गथे थौं थीथी राजनीतिक ख्यलय् दुगःक्वँय् थें जुयाः ज्या यानाच्वंम्ह पुलांम्ह प्रधानमन्त्री गिरिजाप्रसाद कोइरालायात तकं थःगु अन्तिम कार्यकालय् भ्रष्टाचारया द्वपं वयेवं संसदीय छानविन समिति हे स्वनाः ज्या न्ह्याकूगु खः। आः पशुपतिया पुजारी प्रकरणय् नं राजनीतिक रुपं हे चिउताः तयाः देशय् शुरु जुइधुंकूगु न्हूगु परिपाटीयात ल्वःगु वातावरण कायम यायेमाः। खालि झीगु न्ह्यःने सदां भारतयात च्वय् तयाः वं छु धाल अथे अथे हे जक शासन यायेगु व उमिगु निर्णययात गबलें हे झीगु सरकारं क्रस याये मफइगु खःसा थन कन्हय् प्रत्यक्ष रुपं हे भारतीय हस्तक्षेप जुल धाःसां नं उकिया विरोधय् न्ववाइपिं सुं दइ मखु। निरीह जुयाच्वनेगु स्वयां संघर्षया मैदानय् वयेगु तसकं हे सौभाग्य खः। अथे जुयाः नं परम्परा व रीतिया नं झीगु अनुकुल छ्यलेगु निंतिं पशुपति लागाय् सांस्कृतिक अतिक्रमण कथं जुयाच्वंगु मूल भट्ट भारतीय पुजारी तयेगु चलनया अन्त्य जुइ हे माः। थुकी थीथी कथं अभियान व संघर्ष न्ह्याकूपिंत साथ बीगु नं राष्ट्रियताया आन्दोलनय् साथ बीगु सरह हे खः ।",http://www.nepalmandal.com/content/3776.html
सिसडोल ल्याण्डफिल्ड जाल आः आलेटार ल्याण्डफिल्डया पाः ,"Posted on Wed Sep 9, 2009  4:28 pm NST","राजधानीं करीब स्वीगू किलोमिटर तापाक च्वंगु ओखरपौवाया सिसडोल ल्याण्डफिल्ड साइट छवाः न्ह्यःनिसें जाये धुंकूगुलिं आः वयां भचा क्वय् निर्माण पुवंकूगु आलेटार ल्याण्डफिल्ड साइटय् येँ महानगरपालिका व यल उपमहानगरपालिकां यंकूगु फोहोर वायेगु ज्या शुरु जूगु दु। येँ महानगरपालिकां स्थानीय विकास मन्त्रालयनाप जानाः अन झिंच्याला तक फोहोर वायेगु व्यवस्था मिले यायेत आलेटार ल्याण्डफिल साइट दयेकूगु खः। आः उगु साइटय् नं छवाः न्ह्यःनिसें येँ व यलया फोहर क्वफायेगु व डोजरं धमाधम चां ल्हाकेगु ज्या नं न्ह्यायेधुंकूगु दु। वंगु भाद्र १५ गते सोमवाःनिसें थुगु साइटय् ज्या न्ह्याकूगु खः । थन तगाः जुइक गाः म्हुयाः उकी प्रशस्त फोहोर वाये जीकेगु निंतिं न्हापां प्यखरें पःखाः दयेकाः उगु पःखालं लः तकं मज्वइगु यानाः सिमेन्टं ढलान यानातःगु दु। नापं जमीन सतहय् नं वाटर प्रुफया बन्दोबस्त यानातःगु दु। फोहोरं पिहां वइगु नवःगु व रसायनयुक्त झोल खुसिइ मवनेमा धकाः अथे यानातःगु खः। अन दुने ड्रमत थाय्थासय् तयाः उकिं हे ग्याँस पिकायेगु बन्दोबस्त यानातःगु दु। छुं नं कथंया झोल मज्वइगु यानाः प्लास्टरय् प्लाष्टिक थेंज्याःगु टार्पेनया बन्दोबस्त यानातःगु दु। थज्याःगु बन्दोबस्त सिसडोल ल्याण्डफिल्डया निर्माण जूगु इलय् नं दयेकूगु खः। तर आः अन खालि फोहोर जक वायेगु जुयाच्वंगुलिं तसकं नवयाः उगु थासय् वये-वने याइपिंत तसकं हे मछिनाच्वंगु दु। उलि जक मखु कि अन झोल नं बाः वनाः खुसि हे ल्वाक ज्यानाच्वंगु दु। थुकथं अनया फोहोर खुसिइ ल्वाकज्याइगु धइगु इन्जिनियरिङ पक्षया असफल योजना खः। डम्पिङ हे जक यानाच्वंगुलिं यानाः अन प्लाष्टिक वा मेमेगु ध्वमगीगु फोहोरत अलग्ग यायेगु नं छुं हे व्यवस्था यानातःगु मदु। खालि न्ह्यागु फोहोर वःसां तप्यंक वायेगु यानाच्वंगु दु। ध्वगीगु व ध्वमगीगु फुक्कं छथाय् लानाच्वंगुलिं नं अन वनेगु इलय् तापाकंनिसें हे च्वनां च्वने मजीक नवयाच्वंगु खः। ओरखपौवाया मेगु निर्माणाधीन डम्पिङ साइट धाःसा उकिं २ किलोमिटर तापाक धादिङ जिल्लाय् दु। सिसडोल व आलेटार ल्याण्डफिल्ड साइट धाःसा सिमानां येँ जिल्लाय् हे लानाच्वंगु दु। येँनं धादिङ अलग्ग जुइगु खुसि लिक्क हे उगु निगू डम्पिङ साइट तयातःगुलिं थनं वइगु झोल विषादीयुक्त जुल धाःसा अन दुपिं आपालं न्या व मेमेपिं जलचर म्वाःम्वाकं हे सीगु खँय् छुं विवाद हे मदु । पोखराय् थज्याःगु हे तःधंगु ल्याण्डफिल्ड साइटया सफलता लिपा सिसडोल व आलेटार परियोजना हःगु खः। प्यदँ तक न्ह्याःगु थ्व परियोजना सञ्चालन अवधि दुने स्थानीय जनतां थीथी माग तयाः आः तक १९६ न्हु थन फोहोर वायेगु हे अवरुद्ध यायेधुंकूगु दु। अथे खःसां आः तक नं स्थानीय जनतां धयाच्वंगु लँ पीच यायेगु, लः धः व रोजगारी चूलाकेगु थेंज्याःगु मागत पूवंके फुगु मदुनि। आन्दोलन जुल कि सम्झौता यानाः हस्ताक्षर यानातःगु भ्वंया चाङ धाःसा मन्त्रालयय् पँ चिउँगु चिलं तुं जुयाच्वंगु दु। झिंच्यालाया निंतिं चले यानाच्वंगु आलेटार ल्याण्डफिल्ड साइटया जुनियर इन्जिनियर खतबहादुर गुरुङं अन न्हिं सछिगू टिपया ल्याखय् फोहोर वायेगु यानाच्वंगु खँ कनादिल। उकी ह्याउँगु गाडी झिंन्हय्गः, तग्वःगु गाडी नीनिगः, टिपर न्यागः निरू स्वरू  तकं वयेगु याः। थुलि तापाःगु थासय् तयेयंकल नं थपाय्सकं तच्वःगु विवाद व मागया सामना यायेमाःगुया लिउने छुं राजनीतिक कारण अवश्य दयेफु धइगु उगु डम्पिङ साइटय् ज्या याइपिंसं धाःगु दु ।",http://www.nepalmandal.com/content/3785.html
उदाय्तय्सं नुगलय् वायेकेमाःगु छुं खँ ,"Posted on Wed Sep 9, 2009  4:29 pm NST","थौंया गणतान्त्रिक नेपाः जुइधुंकूगु परिप्रेक्षय् थीथी थरया जातीय संस्था (समाज) क्रियाशील जुइकेगु ज्या गुलि सान्दर्भिक जुइ? गुमिगु क्रियाकलापया औचित्य गुकथं सिद्ध याना क्यनेगु? थुज्वःगु यक्ष प्रश्न खडा जूगु दु । उदाय् समाजया हे उदाहरण काये। लोकतन्त्र वये न्ह्यः स्वकः तक थीथी समाज सुधारकतय्सं गठन याःगु इतिहास दुगु थ्व समुदायया संस्था दकलय् लिपा ११२४ (२०५२) स न्हूकथं संस्थापन याःगु खः। न्ह्यसः खः, थ्व सिबें न्हापायागु संस्था छु कारणं विफल जुयाः दिनावन? थुकिया ठीक कारण म्हसीकाः ४२ दँ दिपाः कयाः पुनर्गठनया याःसांतबि वर्तमान अवस्थाय् जाके जूवंगु खः थ्व समाज । १९९४, २००४ व २०१० सालय् नीस्वंगु पुचःया छगू हे जक मू उद्देश्य खनेदु - विधि व्यवहार जुइगु भ्वासि पहः (फजूल खर्च) यात नियन्त्रित यायेगु। उबलय्यापिं नायःतय्सं मेमेपिंत स्यना थें थथःपिनि पालय् नियम पालन मयाःगुलिं हे सामान्य उदाय्तय् दथुइ थुगु संस्था अलोप्रिय जूगुलिं असफलता भोगे यायेत बाध्य जूगु ख। थ्वहे कारणं प्यंगू दशक ताःहाकःगु झासु लनेमाल। बल्ल ४२ दँ लिपा विधिवत नीस्वंगु उदाय् समाजया विधानय् उद्देश्य जा च्यागू गुंगू हे दु। तर स्वंगू अवधि तक नायः जूम्हेसिया मू ध्येय नं केवल ब्याजाः क्वपालाः उदाय् वर्ग दथुइ समानता अले एकता हयेगु कथं संचालित जूगुलिं न्हूगु पुस्ताया चाहना पूवंके ताःमलात। उकिसनं येँय् गुगुं आगंनाप स्वापू दुपिं कवःया मनूत जक जः जुइगु प्रावधान दयाच्वन। विसंगति थ्व जुल कवः प्रतिनिधिपिं मध्यय् प्यब्वय् छब्वस्यां दँ मुँज्याय् उपस्थित जुइमाःगु आवश्यकता मखंपिं दतसा मेखेर थःगु कवः म्हमसिउपिं दर्जनौं भाजु मय्जुपिंसं उदाय् समाजया ज्याखँय् अभिरुचि कयाः ज्याकुथि न्यनेकने याः झाल । आर्थिक रुपं अनेक वर्गय् ब्वदलाच्वंगु जातीय समाजय् सिर्फ ब्याजाःया एकरुपतां हार्दिक ऐक्यवद्धता कायम याये फइ धकाः खंकेगु न्हिनसिया म्हगस सिबें छु जुइ? थ्वहे तथ्ययात नुगलं चायेकाः विपन्न व समस्याग्रस्त जःपिनि आर्थिक स्तर व क्षमता थकायेत थीथी लजगाः मूलक तालिमया ज्याझ्वः नं न्ह्याकेगु धकाः मेगु उद्देश्य क्वःछिनातःगु जुइमाः। तर वंगु १३ दँ दुने थज्याःगु ज्या न्ह्याकेगु सोच तकं न्ह्यब्वःगु खने मदु । प्रत्येक न्यादँय् छकः उदाय् मिल्याः (जनगणना) न्हूधाः यायेगु तातुना कथं ज्या मजुयाच्वंगुली १२ दँ ति लिपा न्हूम्ह नायःया सोच वा रहरकथं 'रिसर्च प्रोजेक्ट' नामं उदाय्तय्गु छेँखाया विस्तृत विवरण मुनेगु ज्या स्वदँ बिकाः पूवंकल। थुकिया मू लिच्वः धइगु उबलय् सिबें आःया तथ्यांक कथं उदाय् जनसंख्या द्वलंद्वःया ल्याखय् म्हो जूगु सीदत। न्ह्यसः दन थुकी समाजं चिउताः कायेगु वा मकायेगु। मकायेगु जूसा थुगु गणना जक मखु गणक संस्थाया उद्देश्य हे प्रायोजन मदुगु जुइ। यदि कायेगु जूसा छु छु उपाय, गुकथं गबलय् न्ह्याकेगु ? उदाय् समुदाययात चकंकेगु थौंया आवश्यकता खः। थुकिया निंतिं कवः पद्धति व आगं प्रथा उकियात हे थासय् तयाः समग्र उदाय्या म्हसीका हे पुनः परिभाषित यायेमाली। तब्यागु म्हसीका अन्तर्गत यल, ख्वप, बुंग व स्वनिगलं पिने बसोवास यानाच्वंपिं 'उदाय' च्वइपिं नं थुकी दुथ्याके फु। थ्व जुल संख्यात्मक अभिवृद्धिया लागि नालेमाःगु छु उपाय। मेखेर, उदाय् मनूया गुणात्मक सुधारया लागि नं तच्वकं परिश्रम मयासे मगाःनि। अर्थात कवः, आगं, पुरोहित व पुर्खाया बसोबास धइगु स्थूल पक्ष जक जुल। मू खँ, सद्धर्मया उपासना, आचार, विचार, संस्कार संस्कृति आदि बुद्धोपासकया कर्तव्य संहिताकथं ज्वःलाकेगु ज्या। थ्व पक्ष ल्वमंका छ्यंग्वलं जक खानाया छुं महत्व दइ थें मताः। छाय्धाःसां पुलांगु जूसां आः नं चरितार्थ धापू दु तःम्ह ध्वँलं फइ मकाः ।",http://www.nepalmandal.com/content/3786.html
अमेरिकी सैनिकया कारणं कोरियाय् वेश्यावृत्ति अप्वल ,"Posted on Thu Sep 10, 2009  3:31 pm NST","अमेरिकी सैनिकतय् ख्वातुगु उपस्थिति दुगु सिओल लिक्कया क्याम्प स्टान्ले क्याम्प टाउन लिक्क देह व्यापारीत खने दयावःगु दु । सन् १९४५ निसें अमेरिकी सैनिकत कोरियाली प्रायद्विपय् च्वनाच्वंगु दु व आः थ्व ल्याः अथे हे २८,५०० दु। कोरियाय् सन् १९५० व १९५३ य् गृहयुद्ध जूगु खः। उगु युद्धया कारणं अन अमेरिकी सैन्य पुचः तैनाथ याये हःगु खः। वामपन्थी जःलाखःला उत्तर कोरियाया प्रत्याक्रमण पनेत थ्व सैनिक च्वनाच्वंगु खः। थ्व सैनिकतय् उपस्थितिया कारणं हे उगु लागाय् वेश्यावृत्ति अप्वया वःगु प्रत्यक्षदर्शीतय् धापू दु। रसियाली व चिनीया सैन्य नापं गृहयुद्ध लिपा अमेरिकी सैनिकं नं कोरियाली प्रायद्विपय् थःगु अखडा दयेकूगु खः। तर रसिया व चीनया सेनां थ्व थाय् त्वःतूसां अमेरिकां धाःसा सछिगू सैन्य अखडा स्वनाः अमेरिकी सैनिक अन तयातःगु दु। यौनकर्मीतय्त परामर्श, चिकित्सा व कानुनी ग्वाहालि बिया वयाच्वंगु स्थानीय गैरसरकारी संस्थाया प्रमुख यु योङ निमं आईपीएसयात थ्व खँ कंगु खः । यु योङ निमया ज्याकू क्याम्प स्टान्ले क्याम्प टाउन लिक्कसं छुं मिटर तापाःगु स्थानीय कोरियाली रेष्टुराँय् १९८० या दशकंनिसें हे अमेरिकां आयातित केन्टुकी फ्राइड चिकेन व सबवे न्यायेगु दु। थुकिं स्थानीयवासीं शहरया पुलांगु परम्परा समाप्त जुजुं वनाच्वंगु अनुभव याःगु दु । यौनकर्मितय्सं आपालं कोरियाली ग्राहकयात वेवास्ता यानाः अमेरिकी सैनिकतय्त महत्व बी। 'जि.आई.नं छुं गुनासो मयासे नयेगु नइ' वं आईपीएसयात कन। 'कोरियालीतय्सं सदां राजशी शैलीइ नयेगु माग याइ ।' थ्व सैन्य अखडाया कारणं पुडाटसिगा नांगु न्हूगु नसा कोरियाय् प्रचलनय् वःगु खः। असहाय कोरियालीतय्सं अमेरिकी सैनिकतय्सं वांछ्वइगु ससेज, चिज लगायतया नसायात हे थःपिनि नसाया अंग दयेकी । थःगु यौवनया अधिकांश ई यौन कामदार जुयाच्वंम्ह व अमेरिकी सिपाहीपाखें काय नापं बुइके धुंकूम्ह वं क्लब चायेकल व मेमेंिपंत नं ज्या बिल। वं आम्दानी म्हो जुयाः वनेवं थःगु पसलं स्वदँ न्ह्यः बन्द यायेत बाध्य जूगु खः। 'सैन्य अखडा बन्द जूसा जि अमेरिका हे वनेगु कुतः यायेगु जुइ अथे जुइ फुसा जि कायया लागिं बांला हे जुइ।' वं कन। वया काय कोरियाय् च्वनी व भाषा नं बांलाक ल्हाइ तर प्राथमिक शिक्षा अंग्रेजीं कयाच्वंगु दु। 'जितः ताः व कोरियाली विश्वविद्यालयय् भर्ना जुइ फइ। अमेरिकी विश्वविद्यालयत जिमिगु निंतिं तसकं हे थिके ।' वं ग्वाहालिया निंतिं वया अबुनं जक ग्वाहालि याइगु आशा काःगु दु। जिमि बाज्यालिसं जिगु भचा भचा स्वापू दु तर अबुजुलिसें म्हो जक स्वापू दु। वं काययात क्रिसमश कार्ड समेतय् छुं नं उपहार मबिउ। उमिके जिगु स्वयां अप्वः दां दु तर कायया लागिं छुं याइ मखु। वं धाल। जिमि काय नं थः अबु हे मदुगु कनी ।' आपालं अमेरिकी सैनिकं स्थानीय वेश्यातलिसें इहिपाः याःगु दु व उपिं प्वाथय् नं दुगु दु। तर लिपा उमित त्वःताः छ्वइ। नापं च्वनिपिं तिपुलय् नं थ्व मिस्तय्त भाःत वा मिजं पासापिंपाखें उपिं शारीरिक, मानसिक व आर्थिक दुर्व्यवहारं पीडित जुइ' योङ निमं कन । 'थ्व मिस्त अप्वः थें स्यनेधुंकूगु द्वने धुंकूगु परिवारं वइ, यौन दुर्व्यवहार वा घरेलु हिंसाया पृष्ठभूमिपाखें वइ व थ्व अपराध पीडितयात संरक्षण नं चूलाइमखु। वं धाल। 'वेश्यावृत्तिया व्यवसायलय् दुहाँ वयेधुंकाः उपिं थुकिं तापाये फइ मखु।' अमेरिकी अधिकारीतय्सं वेश्यावृत्तिया सम्बन्धय् निन्दा यासें वक्तव्य जारी याइ तर थुकियात पनेत म्हो जक कुतः जुयाच्वंगु दु। उपिं थ्व पद्धति अमेरिकी सिपाहीया लागिं जक खः धायेगु तायेकी। सतही रुपं उमिसं शून्य सहनशिलताया नीतिया खँ ल्हाइ तर व्यवहारय् अथे जुइ फयाच्वंगु मदु। योङ निमं आईपीएसयात कन । कोरियाली मिस्तय् वेश्यावृत्तिइ म्हो जूगु खयेफु तर कोरियां आर्थिक क्षेत्रय् आपालं प्रगति याःगु दु। अमेरिकी सिपाहीतय् लागिं कानुनी कार्यालय व परामर्श केन्द्र नापं नीस्वंगु दु। नकारात्मक प्रसार जुइवं अमेरिकी सेनाया उच्च अधिकारीं वेश्यावृत्तिया सम्बन्धय् अप्वः हे निन्दा यायेगु शुरु याःगु दु। अमेरिकी सिपाहीतय्त केन्द्रीय सिओल च्वंगु परम्परागत मनोरञ्जन स्थलय् जुइगु घुमरुिरयात निरुत्साहित यायेगु यानाहःगु दु। तर थ्व लिपांगु पलाः नं प्रभावकारी जुइ फुगु मदु । दोङडुचेनय् सन् १९९२ य् छम्ह वेश्याया निर्मम हत्यां थुगु विषययात दकलय् अप्वः प्रचारय् हःगु खः। थुगु घटनाय् अमेरिकी सैनिकया ल्हाः दुगु धासें ल्हाः पतिं थांगु खः।  उमित सन् १९४५ निसें प्राप्त विशेष कानुनी व्यवस्थाया कारणं छुं कारवाही यायेफुगु मदु । दक्षिण कोरियाय् वेश्यावृत्ति अवैध खःसा नं शिविर च्वंगु शहरय् खुलेआम वेश्यावृत्ति जुयाच्वंगु दु। आः न्ह्यानाच्वंगु वेश्यावृत्ति विरोधी कानुनं कोरियाली मिसाया समस्याया सम्बन्धय् संवोधन यायेगु कुतः याःगु दु, अथे नं उकिय प्रभावकारिताया विषयय् स्थानीय अधिकारकर्मीं असहमति प्वंकूगु दु। तथापि, थुकिं विदेशी यौन ज्यामियात चीकेत प्रभावकारी जुइगु खनेदु छाय् धाःसा उमित ज्वन धाःसा स्वदेश छ्वयाबी । फिलिपिन्स लगायतया मुलुकं दँय्दसं अथे हे ३,००० निसें ४,००० कोरिया दुहाँ वइ। रसियाली, उज्बेक व कजाख मिस्तय्त कोरियाय् मीगु न्हापा न्हापा परम्परा जुयाच्वंसां वेश्यावृत्तिया रूपय् ज्या याइपिं मिस्त आः ९० प्रतिशत दक्षिणपूर्वी एसियाली राष्ट्रं वइ ।",http://www.nepalmandal.com/content/3816.html
नेपालमण्डलया प्राकृतिक स्रोत छु जुइ ? ,"Posted on Thu Sep 10, 2009  3:35 pm NST","२०६२/६३ या जनआन्दोलन लिपा नेपालय् संघीयताया बहस नं तच्वया वनाच्वंगु दु। थ्वहे झ्वलय् थीथी आदिवासी जनजातिया लिसें अल्पसंख्यक समुदायं थःपिनि जातीय आधारय् स्वायत्तता दयेमाःगु माग यानाः आन्दोलन यानाच्वंगु दुसा गुलिखे राजनीतिक पार्टीतय्सं राज्य संरचनायात कयाः संविधानसभाय् थःपिनि सुझाव नं बीधुंकूगु दु । थन जातीय स्वशासन वा स्वायत्तताया खँ वयेवं उगु स्वशासन दुने च्वंपिं जनतायात माःगु अधिकार जक मखु उपिं म्वायेत माःगु स्रोत व साधनया बारे नं सहलह जुइमाःगु खनेदु। तर आः तक नं राजनीतिक पार्टीया लिसें सम्बन्धित जातीय अधिकारया निंतिं ल्वानाच्वंपिंसं नं थःपिनि राज्यया स्रोत छु जुइ धइगु बारे स्पष्ट याःगु मदुनि जक मखु उकिया बारे बिचाः तकं यानाच्वंगु खने मदुनि । केन्द्रिकृत शासन व्यवस्थायात विकेन्द्रित यानाः राज्य दयेकेगु इलय् थःथःगु जातीय वा भौगोलिक आधारय् राज्य बने जुइ। लिसें अन थःगु हे कथंया सरकार नं दइ। तर उगु राज्य न्ह्याकेगु आर्थिक आधार छु जुइ धइगु बारे धाःसा उलि चर्चा जुयाच्वंगु खने मदु । छुं नं राज्य न्ह्याकेगु निंतिं उगु राज्यय् दुगु प्राकृतिक स्रोत साधनयात अप्वः स्वयां अप्वः छ्यलाः लबः कायेगु आवश्यक जुइ। तर आः वयाः गुलिखे प्राकृतिक स्रोत साधनत माक्व स्वयां अप्वः न्हापा हे छ्यले धुंकूगुलिं थौंकन्हय् अज्याःगु प्राकृतिक स्रोतया अभाव जकं जुइगु खःला धइगु ग्याःचिकु नं ब्वलनाच्वंगु खंकेफु । विशेषतः स्वनिगः नेपालमण्डल लागा यदि स्वशासित प्रदेश कायम जुल धाःसा थ्व प्रदेश म्वायेत माःगु प्राकृतिक श्रोत छु जुइ धइगु बारे नेवाः आन्दोलनया न्ह्यलुवातय्सं चिन्तन यायेमाःगु खनेदु। जाति, भाषाया विवाद लिपा हानं विवाद जुइफुगु मेगु विषय धइगु प्राकृतिक श्रोतया बाँडफाँड हे खः। विशेष यानाः थ्व झिदँया दुने स्वनिगः नेपालमण्डलय् लःया हाहाकार जुयाच्वंगु दु। अले लःया समस्या ज्यंकेत सरकारं आपालं कुतः यानाच्वंसां नं थन अप्वया वनाच्वंगु आप्रवासया कारणं माग कथं लः पूर्ति यायेत सरकार असफल जुयाच्वंगु खः। त्वनेगु लागिं समेत लः मदुगुलिं आः सरकारं ताम्सालिङ लागाय् लाःगु मेलम्ची खुसिं लः हयेगु धकाः थनिं झिदँ स्वयां न्ह्यः हे ज्या न्ह्याकूगु खःसां लः हये धाःसा फयाच्वंगु मदुनि। न्हापा स्थानीय मनूतय्सं प्राविधिक समस्या जक पिकयाच्वंगु खःसा आः स्वनिगःयात लः बियां ताम्सालिङयात छु दइ धइगु सैद्धान्तिक न्ह्यसः नं पिकया हयाच्वंगु दु । निश्चित कथं सुयाकें छुं कायेगु खःसा छुं बीमाःगु बाध्यता खः। तर नेपालमण्डलया जनतां ताम्सालिङयात छुं बी फइगु अवस्था दु कि मदु, थ्व न्ह्यसः धाःसा आः प्रवल रुपं न्ह्यःने वयेफु । जातीय रुपं राज्य विभाजन यायेधुंकाः मेलम्ची खुसिया लःया अधिकार अनया तामाङ जातियात वनी। उमिसं थःपिनि प्राकृतिक श्रोत जुयाच्वंगु लः स्वनिगःयात बीगु खःसा उकिया वापत शुल्कया माग याइ। झी अथे खुसि न्यानाः लः त्वने फइगु अवस्थाय् दु लाकि मदु, अदुसा गय् यानाः दयेकेगु? थुखेपाखे नं आः चिन्तन जुइमाःगु खनेदु। खतुं स्वनिगः थःके हे दुगु लः स्वनिगःया जनतायात मगाःगु मखु। तर थन स्वनिगः पिनें वयाच्वंपिं आप्रवासीतय् कारणं त्वनेगु लःया तकं समस्या जुयाच्वंगु खः । संघीय व्यवस्था पलिस्था जुइधुंकाः गठन जुइगु छु छु प्रदेशय् गज्याःगज्याःगु प्राकृतिक श्रोत दइ धकाः विश्लेषण शुरु जुयाच्वंगु दु। उकी नेपालमण्डलय् गज्याःगु श्रोत दइ व उकिया लिधंसाय् नेपालमण्डल म्वाये फइ लाकि मफइ? उकिया बारे नं आः हे चिन्तन मयासें मगाः । खतुं येँय् नं थीथी कथंया प्राकृतिक श्रोतया भण्डार दु धायेगु याः। विशेष यानाः स्वनिगलय् प्राकृतिक ग्याँसया भण्डार दुगु खँ वयाच्वंगु दु। अथे हे थन लुँ लगायतया खानी दुगु खँ नं वयाच्वंगु दु। तर उकियात दोहन यायेगु गय् यानाः? छ्यले फइगु छु अवस्था दु? थ्व नेपालमण्डलया लागिं प्रयाप्त खः लाकि मखु? थुकिया बारे नं आः हे अध्ययन जुइमाःगु दु। २०४६ सालया जनआन्दोलन जुइ न्ह्यः तक नेपालमण्डलया जनताया निंतिं आवश्यक आपालं सामग्रीत थनं हे चूलानाच्वंगु खःसा आः आप्रवासीत अप्वया वनाच्वंगुलिं थन तरकारी निसें कयाः छुं हे सामग्री उत्पादन मजुइधुंकल। थज्याःगु अवस्थाय् नेपालमण्डलया आर्थिक विकासय् तिबः बीगु प्राकृतिक श्रोतत छु छु जुइ धकाः आः हे बिचाः शुरु यायेगु शायद अप्वः मजुइ । स्वनिगःया खुसित धः जुइधुंकूगु दुसा थन दुगु बुँ फुक्कं छेँ जुइधुंकल। उकिं यानाः थन कृषि उब्जनीया सम्भावना न्युन जक दु। अथे हे थन वन जंगल ला मंत हे धाःसा जिउ। वन जंगल मदयेधुंकुसेंलि वनजन्य उत्पादनया ला खँ हे मंत। नेपाःया दकलय् सम्भावना दुगु जलश्रोत ला झन भ्याः हे मदुगु जुल  । न्हापा न्हापा थनया मेगु छगू प्राकृतिक स्रोत धइगु खुसिं वइगु फि नं खः।  आः खुसि तकं अतिक्रमण यानाः छेँ दनाच्वंगुलिं खुसिं फि बाः वइगु झन् हे थाकुइगु विषय जुल। छगू इलय् थनया खुसिइ लँ बाः वइगु तकया किंवदन्ती झीके दु । खतुं नेपालमण्डल दुने आपालं कथंया स्रोतत दुसां गुलि मात्राय् दु, उकियात दोहन यायेबलय् झीसं गुलि तक लबः काये फइ आदि धइगु बारे दुग्यंक अध्ययन याःगु मदुनि। विशेषतः नेपालमण्डलयात ट्रेड सेन्टर कथं विकास यायेगु वा पर्यटन केन्द्रकथं विकास यायेगु धइगु खँ नं धायेगु यानाच्वंगु दु। तर थन व्यापारिक रुपं जक विकास जुल धाःसां नं प्राकृतिक स्रोत लः, मत, नसा ज्वलं आदिया निंतिं मेमेगु राज्यप्रति निर्भरजुइमाःगु अवस्था वइ, थुकिं नेपालमण्डलया जीवन सरल मजुइफु। अथे जुयाः अःपुक आर्थिक आर्जन जुइगु व थःके मदुगु श्रोत न्यानाः जूसां टरे यायेगु उपायतय् बारे झीसं आवंनिसें हे चिन्तत व तथ्यांकया लिधंसाय् विश्लेषण यानातःसा बांलाः हे जुइ ।",http://www.nepalmandal.com/content/3819.html
राजनैतिक पार्टी दुने नेवाःतय्गु स्थिति ,"Posted on Fri Sep 11, 2009  4:02 pm NST","नेवाःत राजनैतिकरुपं सचेत जुइमाल धयागु खँ नेवाः अधिकारकर्मीतय्सं न्हापांनिसें धायेगु याःसां नेवाःतय्सं थुकी खास चिउताः मतःगु खनेदु। अले राजनैतिक रुपं उलि सचेत जूगु नं खने मदु। खय्त ला नेपाः दुने दकलय् न्हापां मानव अधिकार, नागरिक अधिकार व राजनैतिक अधिकारया निंतिं खँ न्ह्यथंपिं नेवाःत हे खः। अझ सामान्य मनूतय्गु राजनैतिक अधिकार, किसानतय्गु अधिकारया निंतिं सः तःपिं नं नेवाःत हे खः धइगु खँय् गनं विवाद मदु। राणातय् जहाँनिया शासन व शाहवंश अन्त यायेत आपालं नेवाःतय्सं थःपिनि प्राण तकं आहुति याःगुया दसि सहिद जूपिनि नांधलः जक स्वयेवं नं गाः। तर थुलिमछि योगदान व बलिदान लिपा नं नेवाःतय्गु ब्वति शासन ब्यवस्था व राजनैतिक पार्टीया शिर्ष स्थानय् छाय मलात धइगु खँ आः राजनैतिक कार्यकर्तातय्सं नं छकः दुवाले माःगु खनेदु। नेवाःत छगू इलय् फुक्क थासय् नं अग्रणी भूमिका म्हिताः देय् विकासय् तिबः बिया वयाच्वंपिं खः। तर आः थुमिगु स्थिति हरेक ख्यलय् कुहां वनाच्वंगु दु। थुकिया दोषी थीथी तत्व खः धाःसां स्वय्म नेवाःत नं गुलि जिम्मेवार खः धकाः न्ह्यसः धाःसा मतसें मगाः। नेवाःत थःपिनि ज्याय् जिम्मेवार जू धइगु खँय् सत्ता शासकतय्सं बांलाक हे वाःचाः। थ्वहे कारणं देय्या जुजुपिंसं तकं धुकू पत्याः यानातःगु इतिहास दु। अथे हे नेवाःतय्गु संस्कारकथं थःत भाला बियातःगु ज्या न्ह्याथे यानाः नं पूवंकेमाःगु व थुकिया लिच्व न्ह्यागु हे जूसां थःपिंसं वास्ता मयाइगु इमिगु चरित्र खः। थ्व हे चरित्र, मूल्य व मान्यताया कारणं आपालं खँय् थःपिंत धूर्त मनूतय्सं ध्वं लाका च्वनेमाःगु स्थिति आः तकं तंगु मदुनि। विशेष कथं राजनैतिक ख्यलय् भूमिका म्हिताच्वंपिं नेवाःत थुकिं विशेष प्रभावित जुयाच्वंगु दु । नेपाःया इतिहासय् न्हापां सहिद जूपिं नेवाःतय् परिवार थौंकन्हय् छु हालतय् म्वानाच्वन धइगु खँ राज्यं मसिउ। थःपिनि ज्यान व परिवार तकं वास्ता मयासे नेपाःमितय्त जहाँनिया शासनं स्वतन्त्र यायेत सहिद जूपिनि परिवार थौंया परिस्थितिइ सहज जीवन तकं हने फयाच्वंगु मदु। राज्य वा सरकारं थुमिगु आर्थिक स्थिति वा रोजगारीया बारे छुं चिउताः तयाच्वंगु मदु। महेन्द्रया एकाधिकार शासन अन्त यायेगु निंतिं बम ज्वनाः दुहां वःपिं नेपाली कांग्रेसया कार्यकर्तात थौं गनं राजनैतिक शिर्षस्थानय् मदु बरु कृपावाद व नातावादया कारणं नेपाःया राजनैतिक परिवर्तनय् छुं हे योगदान मदुपिं मनूत शिर्षस्थानय् च्वनाः राज्यया सुविधा नयाच्वंगु दु । नेपालय् वामपन्थी आन्दोलनया प्रणेता नेवाःत खः। नेपालय् आः वामपन्थी राजनैतिक विचारधारां आपालं हा कायेधुंकल। वामशक्ति तःक्वः हे राज्य सत्ताय् थ्यनेधुंकूगु दु। तर अज्याःगु इलय् नं राज्यया गुगुं हे शीर्ष थासय् नेवाः नेतात मथ्यं। थुकथं नेवाःतय्त न्ह्याबलें छपलाः लिउने तयाः ज्या कायेगु याना वयाच्वंगु दु । नेवाःतय्त स्वाहाने दयेकाः आपालं राजनैतिक मनूतय्सं लबः काल धयागु आम चर्चाया विषय दु। थ्व खँय् आपालं नेवाःतय्सं वाःचायेका वयाच्वंगु दु। तर अय्नं थःपिनिगु राजनैतिक आस्था, मूल्य व मान्यताया कारणं थःपिंत न्ह्याक्व हे छ्यलाच्वंसां नेवाःत अझं अज्याःगु राजनैतिक पार्टीइ संलग्न जुया हे च्वंगु दनि । न्हापांनिसेंया छगू संस्कारकथं राज्य सत्ता वा राजनैतिक पार्टीतय्सं छुं नं मनिंगु, मछिंगु ज्या वल धाःसा नेवाःतय्त हे छ्यलेगु याना वयाच्वंगु दु। नेवाःतय्गु विषय मछिंक छुं नं निर्णय यायेमाल धाःसा नेवाःतय्त हे न्ह्यःने तयाः यायेगु याइ। नेवाःतय्सं थःपिनिगु अधिकारया निंतिं छुं कथंया आन्दोलन न्ह्याकल धाःसा उकिया प्रतिरोधय् राज्य शक्ति वा राजनैतिक पार्टीतय्सं नेवाःतय्त हे प्रतिरोधय् क्वकायेगु याना वयाच्वंगु दु। नेकपा (एमाले)या गुलाया शासनकालय् ब्रम्हूतय्गु संस्कृत भाषा अनिवार्य अले रेडियो नेपालं संस्कृत भाषां समाचार बीगु ज्या यात। देय्या आदिवासी जनजातितय्गु मातृभाषाया संरक्षणया थासय् ब्रम्हूतय्गु मृत भाषायात राज्यकोष छ्यल धकाः आपालं विरोध जुल, आन्दोलन जुल। तर उकिया प्रतिकारय् एमालें नेवाःतय्त हे क्वत हल। भाषा जातिया आन्दोलनय् सक्रिय भूमिका दुपिं मनूत नापं पार्टीया निर्देशन धकाः आन्दोलनय् कुहां मवसे आन्दोलनयात असहयोग यानाः कमजोर याना बिल। पार्टीयात बल्लाकेगु नामय् आदिवासी जनजातितय्गु अधिकारयात कुण्ठित याना बिल। तत्कालया निंतिं पार्टीं थःत सन्तुलनय् ला हल, तर लिपा वनाः थ्व हे प्रकरणं एमालें तःधंगु घाटा फये माल । थ्वहे प्रसंगय् आः एनेकपा (माओवादी) नेवाःतय्गु तःजिगु नखलय् थःपिनिगु राजनैतिक अभिष्ट पूवंकेगु निंतिं थः भातृ संगठन नेवाः राष्ट्रिय मुक्ति मोर्चायात नेवाःतय्गु जात्रास्थलय् विरोधया ज्याझ्वः न्ह्याके बिल। येँयाः नेवाःतय्गु तःजिगु अले थःपिनि पहिचान ज्वनातःगु सांस्कृतिक पर्व खः। सांस्कृतिक पर्व सांस्कृतिक रुपं हे हनेमाः। अझ नेवाःतय्गु परम्परा व मान्यता कथं थथे जात्राय् वइपिं मनूतय्त लसकुस यायेगु चलन दु। अज्याःगु पर्वय् एनेकपा (माओवादीं) थःपिनि राजनैतिक अभिष्टकथं जात्राय् ब्वति काःवःपिं राजनैतिक मनूतय्त हाकुगु ध्वाँय् क्यनाः बिरोध यात । एनेकपा (माओवादी)या राजनैतिक अभिष्टय् सुयां विरोध मदु। अझ आःया गणतान्त्रिक वातावरणय् राजनैतिक अभिष्ट पूरा यायेगु निंतिं न्ह्यागु कथंया ज्या याःसां सुनां नं विरोध यायेमाःगु आवश्यकता मदु। तर विरोध यायेत ल्यःगु थासं सुयात गज्याःगु प्रभाव लाइ धइगु खँय् सम्बन्धित मनूत सचेत जुइ हे माः। यँयाःबलय् याःगु विरोधय् पुलिसं दमनया नीति काःगु जूसा जात्राय् वयाच्वंपिं अल्याख मस्त, बुराबुरी व सर्वसाधारण उकिया शिकार जुइगु खइ। थुकिं सुयातं राजनैति लबः दःवंसां नेवाःतय्गु जात्रा प्रभा वित जुइगु धाःसा निश्चित खः। उकिसनं नेवाःतय्गु हे हक अधिकार व जातीय स्वशासनया निंतिं अग्रसर व अस्तित्वय् खने दयाच्वंगु नेवाः राष्ट्रिय मुक्ति मोर्चाया नां हे संलग्न जुयाच्वंगु कारणं नेवाःत अझ चिन्तित जुइमाःगु खनेदु ।",http://www.nepalmandal.com/content/3833.html
नेवाः मचां हवाईजहाज दयेकल ,"Posted on Thu Sep 10, 2009  3:31 pm NST","भारतया चेन्नईलय् आखः ब्वं वनाच्वंम्ह छम्ह नेपाःमि विद्यार्थीं अन हे ब्वनीपिं मेपिं पासापिंलिसे जानाः न्हूगु कथंया हवाईजहाज दयेकाः क्यना बिउगु दु । मोरङया उर्लावारीइ च्वंम्ह छम्ह नेवाः काय्मचां अध्ययनया झ्वलय् थ्व प्रतिभा न्ह्यब्वयादीगु दु। अनया भाजु कल्याण श्रेष्ठं चेन्नईस्थित हिन्दुस्थान विश्वविद्यालयया एरोनोटिकल विभागया मेपिं निम्ह विद्यार्थी लिसे थ्व विमान दयेकूगु खः। थ्व ज्याय् कल्याणयात ग्वाहालि याःपिं मेपिं निम्ह विद्यार्थी खः जस्टिन जर्ज व किशोर के.। थःपिनि अध्ययनया अन्तिम वर्षय् यानाः क्यनेमाःगु प्रयोगात्मक परिक्षाया झ्वलय् उमिसं थ्व विमान दयेकाः क्यना बिउगु खः। उमिसं दयेकूगु थ्व हवाई जहाजया निंतिं आः न्यागू लाख व च्याद्वः भारु खर्च यायेधुंकूगु दुसा उकियात बांलाक चले यायेगु खःसा मेगु छगू अझ मालीतिनिगु खँ उमिसं धाःगु दु। थुकियात माःगु थ्व दां उमिसं थःपिनि हे 'पकेट खर्चं' मुंकूगु खः। पेट्रोलं चले जुइगु थ्व विमानयात जुकाकी स्काइराइडर धाइ। थज्याःगु विमान भारतय् सुं नं विद्यार्थीं दयेकूगु थ्वहे न्हापांखुसी खः। अथेहे साढे ७ मिटर ति ताःहाकःगु उगु हवाईजहाज १ मिटर जक तब्या। जहाजया मुक्कं क्षेत्रफल १६८ वर्ग फिट जक दु। मारुती स्टिम कारया इन्जिन तयाः दयेकूगु उगु जहाजय् एल्मुनियम ६०६३ प्रयोग जुयाच्वंगु खः। उकिया मुक्कं वजन धाःसा ६५० किलो दु। ४० लिटर पेट्रोल तये जिउगु थ्व विमान लगातार स्वघौ तक ब्वयेके फइगु खँ उमिसं धाःगु दु। आः तक विमान ब्वयेके मफुनि, आःयात कलेजया ग्राउण्डय् हे उकिया प्रयोग जुयाच्वंगु दु। मेगु छगू लाख ति खर्च याये फत धाःसा जहाज ब्वयेके फइगु उमिगु आशा दु। लिसें उलि प्रयोग यानाः क्यने फत धाःसा भारतया हवाई उडानलिसे सम्बन्धित विभागं सर्टिफिकेट नं बीगु खँ धाःगु दु। थ्व विमान उमिसं न्याला बिकाः दयेकूगु खः । थज्याःम्ह विशिष्ट नेवाः ब्यक्तित्वयात छुं ई न्ह्यः तिनि मोरङ्ग उर्लावारीइ स्थानीय नेवाः पुचःपाखें हनेज्या जुल। ज्याझ्वलय् नेवाःतय्गु राष्ट्रिय संगठन नेवाः देय् दबूया नायः नरेश ताम्रकारं वय्कःयात हनादीगु खः। नेवाः न्हू पुचःया नायः चन्द्रबहादुर श्रेष्ठया नायःसुइ जूगु उगु हनेज्याझ्वलय् वय्कःयात हनापौ नापं दोसल्लां न्ययेकूगु खः। कल्याण श्रेष्ठं एरोनोटिकल इन्जिनियरिङय् दकलय् उत्कृष्ट ल्याः हयाः पास यानादीगु खः ।",http://www.nepalmandal.com/content/3817.html
बाल बौद्ध प्रतिभा धेंधेंबल्लाः ,"Posted on Fri Sep 11, 2009  4:01 pm NST","भिक्षुणी धम्मवती गुरुमांया ७५ दँ बुदिंया लसताय् धर्मकीर्ति बौद्ध अध्ययन गोष्ठीया ग्वसालय् प्यवाः न्ह्यवंनिसें न्ह्यानाच्वंगु बाल बौद्ध प्रतिभा प्रतियोगिता वंगु शनिवाः नांजाःम्ह गायिका, समाजसेवी आनि छोइंग डोल्माया मू पाहांसुइ लिपांगु प्रतियोगिता क्वचाल । विशेष यानाः चीधिकःपिं मस्तय्त बौद्ध शिक्षा बीगु मू तातुना ज्वनाः न्ह्याःगु उगु ज्याझ्वलय् च्यादँनिसें गुदँ तकया नीम्ह ब्वति काःपिं मस्तय्त न्हापां निवाः तक धर्मकीर्ति विहारया गुरुमांपिनिपाखें धर्म देशना, बाखं कनेगु ज्या जुल। नाप नापं बाखंया आधारय् न्ह्यसः लिसः न्यनेगु ज्या जूगु खः । थौंकन्हय्या मस्तय्त विहारय् हयाः बौद्ध शिक्षा बीत उमित छुं छुं आकर्षण नं बीमाःगु समयसापेक्ष स्थितियात कयाः धर्मकीर्ति बौद्ध अध्ययन गोष्ठीं न्हापां थुकथं बौद्ध शिक्षाया झ्वलय् प्रतिभा प्रतियोगिता ज्याझ्वः न्ह्याकूगु खः। प्रतिभा ब्वज्याया झ्वलय् छगू वालय् मस्तय्सं म्ये हालेगु, प्याखं हुइगु, चित्रकला च्वयेगु, हस्तकला, समाचार सम्प्रेषण, परित्राण पाठ इत्यादि प्रतिभा क्यनेगु ज्या जुल। वयां लिपा थुपिं सहभागी मस्तय्त फेशन मोडेल रति कंसाकारपाखें क्याटवाक् नापनापं ब्यूटी प्याजेन्टय् दुथ्याइगु मेमेगु कलात स्यनेगु प्रशिक्षण छवाः तक न्ह्याःगु खः। अन्तिम प्रतियोगिता कुन्हु क्याटवाक्या झ्वलय् न्ह्यसः लिसलय् हाकनं मस्तय्त उमिसं ब्वना तःगु बौद्ध सफूया आधारय् न्ह्यसः लिसः जूगु खः । प्यम्ह निर्णायकपिं मदनरत्न मानन्धर, नवीन चित्रकार, नगीना जोशी व राहुल तुलाधरपिनि मुल्यांकनं यानाः विमुक्ता तुलाधर वीनर, ऋद्धि तुलाधर फस्ट रनर अप, शिस्या चित्रकार सेकेण्ड रनर अप जूगु खः। वेस्ट पर्सनालिटी ऋद्धि तुलाधर, बेस्ट वाक् दीपकंर शाक्य, वेस्ट ट्यालेन्ट विपस्सना शाक्य, बेस्ट वन्दना विमुक्ता तुलाधर, वेस्ट ड्रेस पल्पसा शाक्य लाःगु खः। ज्याझ्वलय् पल्पना शाक्य, श्रावस्ती तुलाधर, ऋद्धि तुलाधर इत्यादिपिंसं प्याखं हुलाः क्यंगु खः। रुबिना तुलाधर व पल्पसा तुलाधरपिनिपाखें न्ह्याकूगु ज्याझ्वलय् मू पाहां आनि छोइंगपाखें म्येँ हालाः न्यंकेगु नापनापं स्वकुमिपिंत नं थः नापनापं म्येँ हायेकाः ज्याझ्वः झःझः धायेकादिल । श्रद्धेय धम्मवती गुरुमांनं विहारय् नं प्याखं हुइकेगु ज्याझ्वः जुल धकाः आलोचना वयेफु तर जिउ थे यानाः जिउगु माध्यमं बौद्ध शिक्षा प्रचार यायेमाःगु थौंया आधुनिक युगया माग खः धयाबिज्यात। स्वयम् भगवान बुद्धं छम्ह वाद्य वादकयात प्रशंसा यानाबिज्याःगु बुद्धकालीन बाखं नं वसपोलं कनाबिज्यात । ज्याझ्वलय् प्रफुल्ल ताम्राकार, रमा कंसाकार, लोचनतारा तुलाधरपिंसं मंकाः कथं योगदान बियादीगु खःसा ज्याझ्वःया मू संयोजक रामकुमारी मानन्धर खः ।",http://www.nepalmandal.com/content/3832.html
ताराया छपु तुतः अनुवादया थीथी कुतः ,"Posted on Sun Sep 13, 2009  6:39 pm NST","यल देया छम्ह नांजाःम्ह कल्याणमित्र भाजुलिसे जिगु आध्यात्मिक स्वापू स्थापना जूगु थुगु दँय् नीन्यादँ क्वचायेत्यंगु दु। वय्कःयापाखें थुगु कालखण्डया दुने आपालं बौद्ध साहित्यया सफू उपहार स्वरुप प्राप्त जूगु दु। वय्कः खः हःखा त्वाःया लोकबहादुर शाक्यजु, थौंकन्हय् कृष्णगल्लिइ निवास यानादीम्ह । ला-बला न्ह्यः जक जिगु ल्हाती लाःगु छु सफूत मध्येय् छगू न्ह्यथनेबहःगु यानाः खः सद्धर्म कथा संग्रह (भाग-१) थुकिया च्वमि नं यलया हे नांजापिं विद्वान च्वमिपिं मध्यय्या भाजु महीश्वरराज वज्राचार्य खः, गुम्ह नेपाःया हे नां काये बहःम्ह पण्डित वैद्य आशाकाजी (गणेशराज) वज्राचार्यया सुपुत्र जुयादी । नेवाः बौद्ध समुदाय दुने सफू न्याना ब्वनेमाः धइगु भावना विकसित मजूनि। बरु मेमेगु ब्याक्क प्रकारया दान सिबें धर्म (धार्मिक सफू) या दान तःजि धइगु भाव व्याप्त। उकिं हे जुइ, थुगु सफू नं भिंगु भ्वँतय् हिसि दयेक घ्वानाः यइपुगु देबलं छाय्पाः पिदंगु जूसां मूया नामं 'धर्मदान' धयाः देछाकथं इनेज्या जूगु । सफूया थुगु ब्वति (भाग-१) स खुपु धर्मकथा दुथ्यानाच्वंगु दु, गथे नेपालमण्डलया उत्पत्ति, श्री हरिहरिहरि हरिवाहन लोकेश्वर, मुखः अष्टमि, नमोबद्ध, बुद्धमाताश्री, बसुन्धरा, जगत जननी श्री आर्यतारा। थुपिं खुपु बाखं बाहेक च्वमिया थःगु खँ व मीनबहादुर वज्राचार्यया मन्तव्य तकं दुथ्याःगु सफूया पौल्या १६२११ दु । थ्व सफूया प्रकाशक च्वमिया हे सुयोग्य जिचाभाजु सजिव व म्ह्याय् मय्जु अञ्जना वज्राचार्य खः। निम्ह तिपुलिं थौंकन्हय् अमेरिकाय् कार्यरत जुयाच्वन। विदेशय् च्वनाः नं नेपाःया धर्म संस्कृतिप्रति गौरव तायेकाः थःपिसं नं थुकथं थुकिया संरक्षणय् नुगः चकंपिं तच्वकं म्हो जक परिवार दइ । थःपिनि अबुजु/बाजुया सुकीर्ति जनमानसय् थ्यंकेत धनंमनं तोपेगु ज्या अनुकरणीय जू । थ्व सफू च्वयाः पिथनेमाःगु उद्देश्य मध्ये छगू झीगु स्वनिगःया गुरु वज्राचार्य धयातःपिं स्वयं अध्ययनशील मजूगुलिं अज्ञानीपिं आपालं दयाच्वन। अले ज्ञानयुक्त मजूपिं गुर्जुतय्सं सम्पादन याइगु धार्मिक कृत्य व मात्र कर्मकाण्डय् सीमित जुइगु स्वाभाविक जुल। थ्व हे अज्ञान व विसंगतियात वाःचायेकाः छुं दँ न्ह्यःनिसें आधारभूत बौद्ध कक्षा न्ह्याकादिल। झिंनिदँ न्ह्यः हे नेपाल बौद्ध परिषद गठनया लिसें थुकिया ख्वाःपौ बुद्धयान (स्मारिका व बुलेटीन) नं तःगू हे ल्याः सम्पादन यानादिल। थुकथं दशकौं निसेंया निःस्वार्थं सेवाया कदर यासे अभिनन्दित व पुरस्कृत व्यक्तित्व खः च्वमि भाजु । थ्व सफू ब्वँब्वं वय्कःया आस्थानिष्ठा, सिद्धान्त नीति व व्यवहार कुशलता सुपाँय् चिलावने धुंकाः तिमिला थें खनेदइ। वय्कःया गुलिखे नालेबहःगु बिचाः व अवधारणा मध्ये थन प्यता खँ न्ह्यःने बहः तायेका। उपिं खः, - विदेशी सिबें स्वदेशी विद्वानयात सम्मान याये - धर्मशास्त्र विषयस च्वइम्ह धर्मज्ञ, संस्कृतज्ञ जुइमाः - थुजाःपिं विद्वानपण्डित जातीय अहंकारमुक्त जुइ - विज्ञान ब्वनातःपिं च्वमि अन्ध विश्वासं मुक्तम्ह जुइमा थ्व सकतां धापू थौं गालय् लानाच्वंगु बौद्ध समाजयात थकयाः न्हू नेपाः दयेके ज्याय् तिबः बीत सक्षम जुइकीगु जूगुलिं झी सकसिनं च्वछासे लसकुस यायेबहः जू। द्व्रकूम्हेस्या भिंकेगु भाला याननिसें स्वयेगु बखतय् चन्द्रमा सिचुसे यइपुसे च्वं, थ्व सकसिनं अनुभव याइ। थुकिं कां थें खिउँगु चाय्, मत हे मदुथाय् जः बी? लँ क्यनी। तर थ्वयात क्वथीक क्ववाला स्वःपिंसं गुलिखे च्याः (दाग) दु धाइ। परन्तु थ्व प्रकृतिया खँ जूगुलिं सुनां नं कुतः याःसां यचुसे फइगु खँ मखुत। थ्व धाये थें, सद्धर्म कथा संग्रहस गुलिखे तःधंगु व चीधंगु त्रुति नं थाय् कयातःगु ध्वदुके लात। चीधंगु धइगु प्रुफ द्वंगु व व्याकरण अशुद्धि जुल। थुकियात विज्ञ ब्वमिं भिंकी। तर तःधंगु गल्तियात ब्वमिं मखु थुकिया च्वमिं हे जक शुद्धिकरण याये फइ। थन उकिया बारे पति हाकयेक न्ह्यथने । न्हापांगु अध्याय (बाखं) खः नेपालमण्डलया उत्पत्ति थुकी ब्वमिपिंत खुलस्त यायेभनं छगू थ्व किपा नं दु, गुकी प्यम्ह बुद्ध व प्यम्ह तारापिनि नां व स्थानं धयातःगु दु। न्याम्ह तथागतया न्याम्ह हे शक्ति (पत्नि?) दु वा दयेमाः धकाः सामान्य मनुखं नं अनुमान याइगु खँ खः। धायेबलय् छम्ह ताराया नां व स्थान उगु मण्डलय् त्वःफिउगु जुल। पं. हेमराज शाक्यया 'स्वयम्भू महाचैत्य' य् धयातकथं वैरोचन तथागतया शक्ति कथं माने यानातःम्ह थुम्ह ताराया नां वज्रधात्वेश्वरी खः। महा शून्यताया प्रतीक जूगुलिं थुगु निमित्त तोरण कृति मात्र पिब्वयातःगु खः। थ्व हे ताराया मेगु नां प्रज्ञा पारमिता देवी नं जुयाच्वन, गुम्ह संकल्प-विकल्प नितां मदयाः निर्विकल्प जुया निंतिं भावनां मात्र माने यायेम्ह कथं मूर्ति विहीन यासे छगू खेँय् बांलूगु ह्वःप्वाः तयातल। ज्योतिरुप स्वयम्भू दिनाच्वंगु पुखू लः सदां स्वच्छ सुगन्धित याना तयेत फसं ह्वाकातयेमाःगु आशयः खः। भावावेश च्वमियात मार सफूया गुंगूगु अध्याय खः, 'जगत् जननी श्री आर्यतार'। थ्वयात 'कथा' धाये सिबें परित्राण पाठ धाये ल्वइ।, छपु सिलःया थुगु स्तोत्रय् तारादेवीया १०८ गू नां छन्दवद्ध यानाः हंकातःगु दु। च्वमिं संस्कृत सिलःया अर्थ व अभिप्राय नेवाः भासं सुस्पष्ट यायेगु क्रमय् सछि व च्यागू नांया अर्थ छ्यायेगु कुतः यानादिल। थन हे गुलिखे खँ तलं बिलं (द्वंगु) ब्वनेदत । न्हापांगु खँ, आःतक दुने थ्व ताराशतनाम स्तोत्र नेपालभाषाय् खुम्हेस्यां अनुवाद यात धकाः च्वमिपिनि नां नं न्ह्यथनातल। वास्तवय् थुकी मेमेपिंनिगु सफू, मखनाः वाय् मसिया त्वःफिउगु दु। थम्हं न्यनाकथं येँ ओमबाहाःया छम्ह नेपालभाषाया प्रेमी वज्राचार्य कमलानन्दं 'स्वपु तुतः' धइगु सफू  ३०-३२ दँ न्ह्यः पिथंगु दु। अथे हे थ्व झ्वःया च्वमि थः अजाजु मदुगुया दुखं क्यंगु बखतय् (११०५) हिलागु तुतः सफू ११०६ या गुंलां स्वयम्भू महाचैत्यया न्ह्यःने च्वंगु ज्ञानमाला भजन सतलय् उगु ईया रापस पदमरत्न तुलाधरया ल्हातिं पित ब्वज्या यानागु खः। 'झीगु तुतः' नां छुनाः पिकयागु व सफुली न्हय्पु तुतःया समछन्दी अनुवाद दु, गुकी मध्ये तारासना (आर्यताराया तुतः) नं दुथ्याः । हेमराज शाक्ययां लिउ पं. आशाकाजी वज्राचार्य २०५३ सालय् प्रकाशन याःगु जुयाच्वन। वसपोल महायान बुद्धधर्मया प्यंगः थां मध्ये छगः ला उल्लेख जूगु जुल। थ्व च्वमियात सीकेमास्ते वःगु मेपिं स्वम्हेसिगु नां लुइके मफुत। न्ह्यागुसां थुगु आर्यताराया स्तोत्र आः तकया दुने गुम्हेस्यां भाष्य वा अर्थ व्याख्या अले निम्हेस्यां पद्यानुवाद याये धुंकूगुलिं ब्याकं यानाः च्याम्ह निं खनेदत। मात्तुमालेगु खःसा अझं मेमेपिं (येँ, यल बाहेक मेगु जिल्ला) नं लुया वइगु सम्भावना दनि । महीश्वर जुं थःगु सफुली ताराया १०८ गू नांया अर्थ च्वये न्ह्यः संस्कृत श्लोक नं (३२ निसें ४५ तक) न्ह्यब्वयादीगुलि प्यथाय्ति मौलिक खँग्वः हे पानाच्वंगु दु, गथे ऊँ कल्पाग्निया ऊँ कल्याणी, गुह्यराट्या गुह्याच, महातपाया पराक्रमा, गोप्तीया गोस्त्री आदि। येँय् ब्वनेदुगु व यलय् ब्वनीगु तुतः निताजि ला खइ मखु जुइ। उकिं शुद्ध गुगु पति त्याछीमाःगु दु। मेगु खँ संस्कृत सन्धी व विग्रहया नियम मसिल कि अनर्थ जुइगु सम्भावना दयाच्वनी। उकथं अष्टोत्तर शतनामया धलः झ्वः छुकूबलय् नं तःथाय् हे मखु थें जुयाच्वंगु दु। उदाहरण ब्वयेश्लोक ल्या: ३३ निसें गणना यायेमाःगुली भ्रमवश ३२ संनिसें शुरु याःगुलिं व हे नाम स्वथाय् दोहरे जुल माःगु छुटे जुल। लिसा काःगु महारोद्री (२ व ३६), अपराजिता (१ व ७२) आदि खनेदु। मेखे निगू नांयात छगू हे भाःपीगु कथं महावला पराक्रमा, सत्या अपराजिता, अभया गौतमी, खुगूयात स्वंगू ल्याः कथं क्यनातल। हानं प्रज्ञापारमिता देवी छगू नांयात निगू क्यनाबिल । च्वमियाके सन्धिया ज्ञान म्हो जूगुया मेगु दसु नं थुगु हे थासय् लेहें पुल। कान्तादुरिद्राविणी माने कान्तांअरिद्राविणी स्वानाच्वंगु खः। अले अरि.शत्रु, द्राविणी.क्वःछुकीम्ह खः। अथे हे, स्त्री रुपामित विक्रमा धाःगु स्त्रीरुपा.मिसा स्वरुपम्ह, अमित विक्रमा.प्रशस्त पराक्रमी खः। अमितया अ त्वःफिकलसा अ मदुथाय् तने हल चाण्डालीया न्ह्यःने। १०७ व १०९ ल्याःया नां निगुलिं छुटे याना तल, व खः श्री मल्लोकेश्वरात्मजा व सर्वाशापरिपूरिणी। संस्कृत भाषाय् स्वर सन्धी व व्यञ्जनसन्धीया नियम धइगु संस्कृतिया सामान्यपिं विद्यार्थीयाके नं दयेमाःगु ज्ञान खः। उकथं, जग जननी धायेत जगज्जननी च्वइ, गथे जगतनाथ मच्वसे जगन्नाथ च्वइगु खः। उकिं जगत एक हितोयुक्ता धायेत जगदेक हितोयुक्ता च्वयेमाःगु खः, गुगु येँया तुतः सफुली प्रष्ट ब्वनेफु । च्वसुया शुरुइ न्ह्यथना थें वय्कःया छगू, मान्यता कि न्हापां स्वदेशी विद्वत वर्गयात सम्मान याये सयेकेमाः धइगु धापू नापं थ्व च्वमि सलय् सछिब्व हे सहमत जुया। तर पण्डित निष्ठानन्द बाहेक येँयापिं मेपिं अनुवादकया सफू ल्याखय् मतःगु वा अज्ञात जूगु धाःसा मल्वल। अथे हे तुं धर्मशास्त्रय् च्वसा न्ह्याकीम्ह थःनिं धर्मज्ञ, संकृतज्ञ जुइमाः धाइम्ह व्यक्ति संस्कृतया सामान्य सन्धि विग्रहया नियमं अनभिज्ञ जुयाच्वनेगु शोभा मदु। थुगु तुतःया न्हय्म्ह भाय् हिउमिपिं मध्यय् वज्राचार्य व शाक्य इतरया थःहे छम्ह (तुलाधर) जूगुलिं जकं ल्याखय् मजाःगुला धइगु आशंका जू। यदि अथे खःसा, तथाकथित उच्च जात/कूलया विद्धान वर्ग जातीय अहंकारं मुक्त जुल धाये थाकुइ । महीश्वर राजया शिक्षा व लजगाः इन्जिनीयर जूसां निवृत्ति लिपा स्वधर्मया चिन्तन मनन, प्रशिक्षण, लेखनपाखे प्रवृत्त जूगु सराहनीय खः। थ्व च्वमि नं लजगाः ल्याखं सामान्य व्यापारी जूसां युवावस्थांनिसें नेपाःया धर्म संस्कृतिइ रुचि कयाः ब्वँज्या व च्वज्या यानाच्वनाम्ह जुल। अथे धकाः संस्कृतया प्रकाण्ड पण्डित नं मखु। माध्यामिक शिक्षालयस ५० अंकया इलिमेन्टरी संस्कृत ब्वनागु दु, अले शिक्षक जुल, थौं म्हिगः नेवाः संस्कृतिविद् कथं नांजाम्ह बलदेव जुजु। उकिं, छम्ह कल्याणमित्रया नातां सफू स्वयाः थम्ह चाःथे च्वया। दकलय् लिपा, थुगु आर्यताराया तुतः सम्बधय् मीनवहादुर शाक्यं छम्ह विदेशीया सफूया लिधंसाय् गुगु च्वल व गलत खः। ११०६ स पिथनागु 'झीगु तुतः' सफूया धलखय् तुतः च्वमिया नां कथं थम्हं नं बुद्धभाषित धकाः स्पष्ट यानागु खः। अस्तु ।",http://www.nepalmandal.com/content/3867.html
नेवाः स्यन छुकिं - भोजं?! ,"Posted on Sun Sep 6, 2009  5:43 pm NST","'नेवाः स्यन छुकिं - भोजं? ! धकाः धाइगु खः। थ्व धापू, नेवाःतय् समाजय् गथे खः अथे हे ल्यनाच्वंगु दनि। थुकी हिउपाः वःगु मदुनि। थ्व ला नेवाःतय् पर्याय थें जुइधुंकल। थथे धाल धकाः सुं नेवालं चित्त स्यंकीगु खँ मखु। थुकियात स्वाभाविक तायेकाः डाइजेष्ट यायेगु शक्ति नेवाःतसें 'डेभलप' यायेधुंकूगु दु ।' तर थन जिं ल्ह्वनाच्वनागु खँ मेगु मखु - भ्वय्या खँ खः। गुगु खँ न्यँन्यं जिगु चित्त स्यन। दः सुख मताल। उकियात सचेत धार्मिक नुगःतसें बांलाक बिचाः यानाः सुधार, परिमार्जन याइ। यदि त्याज्य खःसा उकियात त्याग यानाः कतःयात चित्त सुख मदइगु ज्या मयायेगु लँ झीगु पलाः न्ह्याः वनी। 'नेपाःगाःया पुलां भुवाः जनजाति, आदिवासीतय्सं थें पिने पिनेया नं अल्याख मनूतय्सं श्रद्धां भय् बीकाः वयाच्वंगु विश्वया सम्पदा धलखय् नांजाःगु 'स्वयम्भू महाचैत्य' या गजुलिं निसं क्वथ्यंक करोडौं तका दां खर्च यानाः लुँ सीगु ज्या न्ह्यानाच्वंगु सकसिनं सिउगु खँ हे खः। थुगु ज्यायात न्ह्याक्व च्वछाःसां म्हो हे जक जुइ ला थें थःत ताः। न्ह्याबलें थें सुथय् स्वयम्भूया न्ह्यःनें तस्वाःगु पाःया त्वाथः गयाः थहां वनाच्वना। बातँ नं च्वय् छम्ह स्वयम्भू क्षेत्रयाम्ह भद्रम्ह मनू नाप लात। उखेथुखेया खँ कालबिल धुंकाः स्वयम्भू चैत्यय् लुं सिउगु ज्या जुयाच्वंगु बारे खँ न्ह्यथना। जिनाप भचा सतिकं वयाः खुसुक्क छगू खँ छु धाल धाःसा 'लुं सीगु ज्याया दाता प्यला दयेकाः बल्ल म्हिगः (९/५/६६) तिनि लिहां वल, छेँय् वनाच्वंम्ह ।' खँया दुने छुं रहस्य दु ला धयाथें जितः ताल। जिं तीजक न्यना -  'छाय् ले थुलिमछि ग्याप जुइक वय्कः दाता लिहां मवःगु?' भद्र मनूया लिसः न्यनाः जि थःथम्हं मछासे वःगु अनुभव जुल। थ्व खँयात थःके जक सीमित मयासे मेपिंत कनेबहः जू, धइगु तायाः सविनय न्ह्यब्वयेगु कुतः यानाच्वना । उम्ह भद्र मनूया पाखें दः कंगु थथे खः - 'न्ह्यागु छगू याःसां पूजा, भ्वय् यायेमाःगु। भ्वय् नयेमाःगु छक्वः पूजा, भ्वय् यायेबलय् छुं मखुसां छगूत्या लख दां माः। अय्लाः व ला मदयेकं गाःगु हे मखु। थुकिं वय्कः अत्यन्त दिक्क चायाः छेँय् झाःगु खः। बल्लतल्लं वल। धन्य हे धायेमाः। भद्र मनूया खँ न्यनाः जिं म्ये वान्याना। भ्वय्, पूजाया विभिषिकां जिगु मन-मस्तिष्क सन्न जुल। स्वय्म्भू महाचैत्य थेंजाःगु भगवान बुद्धपिनिगु शिक्षाआदर्श नाप स्वानाच्वंगु गुगु चैत्यय् बिराजमान बुद्धपिनिगु पूजा यायेबलय् पञ्चामृत जक तयाः पूजा याइगु खः। मेगु वस्तु चले मजू। अज्याःम्ह बुद्धपिनिगु प्रतिमा स्थापना यानातःगु चैत्यया महत्व महिमा सीकाः नुगः मस्यासे करोडौं तका दां खर्च यानाः लुं सीगु ज्या न्ह्याका वयाच्वंम्ह छम्ह सह्दयी दाताया नुगलय् स्याकेगु निर्दयी ज्या यानाः भगवान् बुद्धया जन्मस्थल नेपाल धकाः विश्वया मनुखं श्रद्धा भय् बीकाः थपाय्मछि धंकया ज्या जुयाच्वंगुयात स्वार्थवश, लोभवश भ्वय् ! भ्वय् ! नामय् लखं लख दां खर्च याकेगु गुलि विडम्वनापूर्ण खँ खः धयागु झीसं छाय् वाः मचाःगु? थुज्वःगु अशोभनीय, अशीलगु, अनैतिक, अधार्मिक, अशोभनी, अदूरदर्शी ज्यां विश्वया न्ह्यःने नेपाःया छबी गज्याःगु बांमलाःगु सन्देश वनीगु खः थुकिया बारे चिन्तनशील जुइम्वाः ला ? निम्ह बाया वने न्ह्यः जिं थःगु मनया खँ छकू तया - चैत्य लुं सीगु ज्या शुरुइ पूजा याः थें ज्या क्वचायेकाः तःजिक भव्य जुइक क्वचाःगु समारोह यायेबलय् बरु राष्ट्र प्रमुख सःते माल ला, निन्हु स्वन्हु उत्सव यायेगुपाखे सोच दयेकाः ज्या याःसा गुलि बांलाइ। जिं थथे धयाबलय् उम्ह भद्र व्यक्तिं दः थथे धाल - समापन ज्या भव्यरुपं हनेत ला झिगू लाख दां फ्याना तइगु खँ दातां नं बरोबर हे धयाच्वंगु दु। न्यंकाच्वंगु दु। अथे खःसां लोभवश उगु पूजा, थुगु पूजा धयाः भ्वय् नयेगु परिपाटीं नेपाःया छवि विदेशय् भज्यंक हे स्यंगु दु । विश्व सम्पदाया धलखय् लानाच्वंगु स्वयम्भू महाचैत्यया देगःया गुगु जीर्णोद्धार, लुं सीगु ज्या जुयाच्वन उकियात उच्च मूल्यांकन यानाः भ्वय्या संस्कृति व पूजाया विकृतिपाखें तापाकाः विश्व सम्पदाया संरक्षण व सम्वर्द्धनय् तमाम नेपाःमिपिनिगु ध्यान वनेमाल धकाः विनम्र इनाप याना। नापं दाता व दाता परिवारया भिं जुइमा। जय जुइमाधकाः दुनुगलं भिंतुना ब्वना ।",http://www.nepalmandal.com/content/3721.html
 ,"Posted on Sun Sep 6, 2009  5:44 pm NST","महाकवि सिद्धिदास महाजु नेपाल संवत् ९८७ यंलागा दुतिया कुन्हु येँ केलत्वाःया क्वाछेँ ननिइ बूगु खः। वय्कःया मांया नां हर्षलक्ष्मी अले वय्कःया अबु लक्ष्मीनारायण महाजु खः । सिद्धिदासया मचांनिसें हे साहित्य प्रति तःधंगु रुची दुगु लानाच्वन। मचातिनिबलय् हे वय्कलं चखुं - बखुंतय्गु म्येँनिसें कयाः द्यःपिनि सिलः तकं च्वयादीगु दु। लिपा वनाः वय्कलं 'सत्यसति' खण्डकाव्य, न्हय्गू काण्ड पूवंगु 'सिद्धि रामायण' महाकाव्यनिसें 'सम्वाद', 'सज्जन हृदयाभरण', 'शुकरम्भा संवाद' आदि यानाः बासःगुलिं मल्याक सफू च्वयाः नेपालभाषा साहित्यया धुकू जायेकादीगु दु। वय्कलं च्वयादीगु आपालं कृतित आः तकं अप्रकाशित तिनि। वय्कः दुबलय् वय्कःया छगूयां छगू हे जक कृति पिहां वःगु लानाच्वन । देय् छगुलिं हे राणातय्गु क्रूर शासनया पंजाय् लानाच्वंगु उगु इलय् नेपालभाषाया काव्यया माध्यमं वय्कलं जागरणया सः थ्वयेकादीगु खः। वय्कःयात झी कवि चित्तधर 'हृदय' जुं नेपालभाषाया प्यंगः थां मध्ये छगः मू थां कथं कयादीगु दु । उगु इलय् सःसिपिं मनूतय् दथुइ साप हे ज्ञां दुम्ह, बुद्धि दुम्ह व बांलाक आखः च्वये सःम्ह कथं जाःम्ह जूसां सिद्धिदासं ज्यूताःछिं हे सुख धाःसा मसिउ। अथेसां छफुति हे हरेस मनसें नेपालभाषा साहित्यया धुकू जायेकेगु लिसें साहित्यया माध्यमं सामाजिक चेतना थनेगु व देशय् जागरण हयेत थःगु हे पहलं मदिक कुतः धाःसा यानां तुं झाल। 'उद्योगीया छेँस लक्ष्मी दुहां वइ' धयाः मनूतय्त कर्मशील जुइत हःपाः बियां जिल ला, 'राजनीति मसिउम्ह जुजु जुइ फइ मखु' धयाः राजनीतिक सन्देश बियां जिल ला, 'गबलय् तक झीसं मूर्ति पूजा याइ अबलय् तक सुख सी मखु' धयाः जागृत यानां जिल ला, 'भाषा म्वाःसा जाति म्वाइ' धयाः भाषिक चेतना थनां जिल ला सिद्धिदास महाजु मदिक्क थःगु च्वसाया बलं हालां तुं च्वनादिल । महाकवि सिद्धिदासं ने.सं.१०५० स थःगु नश्वर देह त्याग याना वंसां झीगु नुगलय् म्वानां तुं च्वंगु दु। वय्कःया कृतिं वय्कःयात अमर याना थकूगु दु ।",http://www.nepalmandal.com/content/3722.html
लाखेतय् दुःख ,"Posted on Mon Sep 7, 2009  3:29 pm NST","लाखे नेवाःतय् छगू मौलिक प्याखं खः। देय्या थीथी थासय् लाखे प्याखं हुइकी। तर अथे खःसां यँयाःया इलय् पिहां वइगु लाखेया बिस्कं हे महत्व दु। यँयाःजःछि येँय् मजिपाः लाखे पिहां वइ। लाखे प्याखनं यँयाः हे झःझ धाइ । झी नेवाःतय् हरेक संस्कृति सुथां लाक न्ह्याकेया निंतिं गुथि नीस्वनातःगु दु। अथेहे लाखे प्याखं हुइकेत नं गुथि नीस्वनातःगु दु। तर थ्व गुथि मेमेगु गुथि स्वयां भचा पाः। थुकी लाखेननिया लाखे प्याखं हुइपिं दाजुकिजापिं थःथः जक मुनाः गुथि न्यायेकी। थुगु गुथिइ थाकुलि नापं लाखे नायः नं दइ । नेपाल संवत् ११०६ निसें ११२६ तक लाखे नायः जुयादीम्ह व्यक्ति खः विनोद रंजित। वय्कः येँयाः लाखेननिइ च्वनादी। वय्कःयाके लाखे प्याखं हुइगु, लाखे बाजं थायेगु सकतां हे ज्ञान दु। अथे ला यँयाःया इलय् न्ह्याम्ह लाखे जुयाः प्याखं हूसां जिउ। तर विधिवत कथं दकलय् न्हापां छेँनं पिहां वइगु इलय् गुथि दुने दुहां वनाच्वंम्ह व्यक्ति हे लाखे जुयाः पिहां वइ। लाखे गन गन वन वया लिउ लिउ लाखे नायः वनेमाः। लाखेया हरेक गतिविधियात लाखे नायलं रेखदेख यानाच्वनेमाः। वय्कलं धयादी, 'पिहां वयेवं न्ह्याम्हं लाखे जुइ जिउगुलिं न्हिच्छिया सलंसः मनूत लाखे जुइत पियाच्वनी। तर लाखेया वसः त्वकाः हाकनं मेम्ह मनूयात वसः पुंकेगु ज्या धाःसा तसकं थाकु। उकिं फुकसित लाखे यानाः प्याखं हुइके अःपु मजू ।' अथे ला झीथाय् न्हापांनिसें लाखे प्याखं स्यनेगु चलन दुगु मखु। लाखेया लिउलिउ जुइपिंसं स्वस्वं हे प्याखं हुइगु सयेका काइ। थुकथं हे थुगु प्याखं थौंतक चले जुया वयाच्वंगु दु। थुकी न्ह्यागु जातयाम्ह न्ह्याम्हं प्याखं हुले जिउ । न्हापा व आःया लाखे प्याखनय् आपालं हिउपाः वयेधुंकल। प्याखं हुलीगु उथें खःसां थौंकन्हय् प्याखं हुलीपिं नियमय् च्वंगु खने मदु। धयादी, 'लाखे प्याखं हुइम्हेसिनं प्याखं हुलेत न्ववाये मजिउ। ख्वाःपाः उले मजिउ धइगु नियम दु। तर थुकियात थौंकन्हय् प्याखं हुलीपिंसं नालाच्वंगु मदु। थौं प्याखं हुलीपिंसं ख्वाःपाः हे छखे छखे लाकाः प्याखं हुलेगु यानाच्वंगु दु ।' लाखेया ख्वाःपालय् लंपु छायेगु (रङ्ग पायेगु) ज्या नं दँय्दसं यायेमाः। थ्व ज्या नं वय्कलं हे यानादी। धयादी, 'पुंतय्थाय् यंकल कि छकः लंपु छायेत गुद्वः झिद्वः काइ। थुलि बजेट धाःसा झीके मदु ।' लाखे गुथि न्ह्याकेत गुथि संस्थान, पुरातत्व विभागं छुं भचा आर्थिक ग्वाहालि वः। अथेहे कौशी तोषाखानां वसःया लागिं आर्थिक ग्वाहालि यानाच्वंगु दु। थगुने स्वयां थुगुसी बजेट भचा अप्वः नं बिउगु दु । लाखे प्याखंया समस्या बारे वय्कलं धयादी, 'गबलें नसाया सुरय् प्याखं हू वइपिं नं दु। प्याखं हुइके मखु धाल कि ल्वापु पिकाइ। न्ह्याम्हं प्याखं हू वइगुलिं अनियन्त्रित जुइगु हे मू समस्या खः ।'",http://www.nepalmandal.com/content/3743.html
माओवादीया पलाः ठीक नं जुइफु बेठीक नं ,"Posted on Sun Sep 6, 2009  5:45 pm NST","थःगु मौलिक धर्म संस्कृति व समाज दुपिं सच्चा नैतिकवान व इमान्दार व्यक्तित्व राज्यय् सहभागी जुयाः शासन संचालन याःसा जक देय् विकास जुइ, समाजय् शान्ति आनन्द वइ। नैतिकवान, इमान्दार, विवेकीयाके लोभ लालच व बदमास ज्या यायेगु सोच तकं दइ मखु। थःगु थाय् थम्हं स्यंकेगु ज्या याइ मखु। अथे जूगुलिं थःगु थासय् थःपिंसं शासन यायेगु अधिकार माः। झी पुर्खां याःगु सकारात्मक धर्मं देय् व समाज विकास याना यंकेगु लागिं प्रेरणा बियाच्वनी। झी पुर्खां थःगु धर्म संस्कार व समाज विकास यानाः 'बहुजन हिताय् बहुजन सुखाय्' या उपदेशयात ध्यानय् तयाः ज्या याःगु कारणं देय् विकास जूगु खः। जब षडयन्त्र यानाः इमान्दारतय्त सत्तां पिने तयाः विदेशी भक्ततय्सं शासन यात देय्या हालत नं स्यना वन। विदेशी भक्तया ल्हातय् शासन लायेसातकि न्हापांगु ज्या हे पुर्खाया मौलिक धर्म संस्कार व बांलाःगु समाज तहसनहस याना बिल। वास्तवय् नेपाःया धर्म धयागु मूर्ति पुजा यायेगु मखु। झीगु धर्म धयागु भिंगु ज्या यानाः थः हे द्यः जुयाः वनेगु खः। दसुया लागिं पीठ पीठया अजिमात खः। अजिमात थःगु तान्त्रिक शक्तिया बलं द्यः जुया वंगु खः। गौतम बुद्धं नं भिंगु ज्या यानाः द्यःया रुपय् मान्यता काल। नेपाःया धर्म संस्कार व समाज अति बांलानाच्वंगु कारणं यानाः जःलाखःला देय्या इर्ष्या जुयाः षडयन्त्र यानाः बांलाःगु धर्म संस्कार व समाजयात स्यंका बिल । थौंकन्हय् नं नेपाःया शासन संचालन विदेशी मूलया नागरिकतय्सं यानाच्वंगुलिं देय् स्यंकेगुपाखे जक वनाच्वंगु खः। विदेशी मूलया नागरिकया ज्या धइगु ध्यबाया लागिं न्ह्याथेंजाःगु कुकर्म यानाः जूसां थःपिं जक धनी जुइगु खः। खसब्रम्हू व मधेशवादी नेतातय्गु धर्म धइगु व्यक्तिवादी सामन्तीया पक्षय् हित याइगु मूर्तिपुजा खः। अथे जूगुलिं इमिसं राजनीतिया नामं देय्या सम्पत्ति लुटे यानाच्वंगु खः। जब प्रजातन्त्र व मानव अधिकारया नामय् विदेशी मूलया नागरिक राजनीति यानाः सत्ताय् वन राष्ट्रभक्त जनतायात कमजोर यायेगु ज्या यात। आःया इलय् देय् कमजोर जुयाच्वंगु जक मखु देय्या अस्तित्व तकं समाप्त जुइगु स्थितिइ वनाच्वंगु दु। थुलि जक मखु जनतायात भ्रमय् तयेगु लागिं जनताया मानसिकता कमजोर याइगु अनेक फय्गं खँत नं प्रचार यानाच्वंगु दु। छता थ्व खँ नं प्रचार यानाच्वंगु दु कि भारत विशाल शक्तिशाली देय् खः, वयागु भरय् म्वानाच्वनेमाःगुलिं भारतं छगू निगू गल्ति याःसां झीसं सह यायेमाः। थज्याःगु प्रचार यानाच्वंपिं बहुदलवादी पार्टीया कार्यकर्तात खः। लिसें छता थ्व नं प्रचार यानाच्वंगु दु कि झीथाय् न्ह्यागुं वस्तु भारतं बीगु खः, भारतं मबिल धाःसा झी नये मखंकाः सी माली। थज्याःगु च्यः मानसिकता दुपिं नेता व कार्यकर्तातय्सं देय् स्यंकाच्वंगु खः। साधारण जनतां नं सिउगु खँ खः झीगु ध्यबां संसारया न्ह्यागु देशं नं सामन न्याना कायेफु। भारतं झीत सितिं उपभोग्य वस्तुत बियाच्वंगु मखु। थ्व खँ पार्टीया नेता व कार्यकर्तातय्सं मसिउगु ला मखु जुइ । पार्टीतय्सं भारतपरस्त दरवारिया सामन्ती नीति ज्वनाच्वंगुलिं थ्व निगू वर्गं देय् व जनता स्यंकाच्वंगु खः धइगु निष्कर्षं हे माओवादी पार्टी जन्म जूगु खः। थ्व निगू वर्गयात ध्वस्त यायेगु लागिं जनयुद्ध शुरु याःगु खः। जनयुद्धय् विशेष यानाः आदिवासी व गैर खसब्रम्हू न्ह्यःने वयाः सेना व पुलिस नाप मुकाबिला यानाच्वंगु खः। जनयुद्धया इलय् सरकारी सेनायात हायलकायल यानाच्वंगु इलय् भारतया नेतातय्सं माओवादीया उच्च नेतातय्त दिल्लीइ सःताः तन्त्रमन्त्र यानाः थःगु स्वार्थ पूरा याकेगु कुतः यात। भारतं थथे याःगुया कारण खः - क) भारतय् नं माओवादी गतिविधि अप्वयाच्वंगुलिं निगुलिं मत्थर यायेत खः। ख) कांग्रेस व एमालेपाखें जक राष्ट्रघाती सन्धि याकाच्वंत्तले जनता व माओवादी मिले जुयाः भारतया विरोध यानाः टेन्सन बियाच्वनी धकाः ल्हातय् काःगु खः। ग) नागरिक विधेयक पास याकेत जुजु हटे यानाः फुक्क पार्टीया ग्वाहालि कायेगु लागिं नं माओवादीयात ल्हातय् काःगु खः। घ) संघीय शासन लागू याकाः तराईयात नेपालं छुटे याकाः भारतय् ल्वाकछ्यायेत । झीगु धापू संघीय शासनया विरोधी मखु। संघीय शासन मार्फत विदेशी मूलया नागरिकपाखें तराईयात टुक्रा यायेत स्वयाच्वंगुलिं झी सतर्क धाःसा जुइ हे माः थें च्वं। छाय्धाःसां चांचां विहारीतय्सं नेपाःया नागरिकता कयाः तराईया आदिवासीतय्त अल्मतय् लाकाः शक्तिशाली जुयाः देय्या उच्चपदय् च्वनाः भारतीय स्वार्थ अनुकुल ज्या यानाच्वंगु दु। माओवादी पार्टीं गुलि नं राजनैतिक मुद्दात हल उकिं जनतायात राहत कम विदेशी जनतायात अप्वः फाइदा जुयाच्वंगु खनेदु। माओवादीया मुद्दा खः राष्ट्रिय सेनायात कमजोर यायेगु हिसाबं सेना समायोजन याकेगु व सेनाय् फुक्क जातियात समावेश याकेगु। थ्व मुद्दा सामान्य रुपं स्वयेबलय् ठीक थें च्वं छाय्धाःसां न्हापाया सेना सामन्ती खः। थ्व सेनां राष्ट्रयात बचे याये फइ मखु। थ्व तर्क सिद्धान्ततः ठीक खःसां व्यवहारं राष्ट्रयात तरार्ईलय् अपराधी पुचलं आतंक यानाच्वंसां सेना सुम्क च्वनेमाःगु अवस्था दु। मेगु मुद्दा खः न्याय ख्यः कमजोर यायेत न्यायाधीश तयेगु व लिकायेगु अधिकार संसदयात बीमाः धइगु खँ। थ्व प्रस्ताव नं माओवादी व मधेशवादी दल मिले जुयाः संसदय् पेश यात। थ्व निगू मुद्दाया लिउने विदेशी शक्तिया ल्हाः दु धयागु अनुमान यायेफु। थ्व निगू मुद्दा सफल याके फत धाःसा राष्ट्र अवश्य नं कमजोर जुयावनी । अथे जूगुलिं माओवादी पार्टीं देय् व जनताया रक्षाया लागि पलाः छीगु कि विदेशी शक्तिया षडयन्त्रय् फँसे जुइगु, थःगु विवेक छ्यलाः बिचाः यायेमाः ।",http://www.nepalmandal.com/content/3723.html
नेवाःतसें नं तं पिकाये माल ,"Posted on Mon Sep 7, 2009  3:30 pm NST","तं नं छगू ल्वाभः खः। प्रसंगवश थ्व खँ झी नेवाः सभासद् डा. मंगलसिद्धि सरं धयादीगु खः। नेकपा (एमाले)या राज्य पुनर्संरचना सम्बन्धी थःपिनि अवधारणा दयेकेगु झ्वलय् सिमांकन व नामांकन यायेगु ज्याया निंतिं एमालें सभासद् डा. मंगलसिद्धि मानन्धरया नेतृत्वय् कार्यदल दयेकातःगु खः। वय्कःपिंसं तयार याःगु प्रस्तावित प्रदेशया बारे जानकारी बीत कार्यदलया ग्वसालय् एमालेया अध्यक्ष झलनाथ खनाल, महासचिव ईश्वर पोखरेल, सचिव, स्थायी कमिटीया दुजः, पोलिटब्यूरोया दुजः व एमालेया थीथी जातीय संगठनया नायःत नं सःताः थःपिनि अवधारणा छगू ज्याझ्वः यासें न्ह्यब्वयादीगु खः। वय्कःपिंसं थःपिनि वैज्ञानिक अध्ययनया लिधंसाय् थीथी प्रदेशत प्रस्तावित यानाः अन न्ह्यब्वयेगु यानादिल। वय्कःपिंसं यानादीगु प्रदेश विभाजनयात कयाः थीथी क्रिया प्रतिकृया वइगु स्वाभाविक हे जुल। तंया प्रसंग नं थन हे वःगु खः। वय्कःपिंसं यानादीगु प्रदेश विभाजनय् नेवाः प्रदेशयात तामाङ प्रदेशं घेरे मयासे नेवाः प्रदेशया पश्चिमपाखे धादिङया नौबिसे थार्के, थासर्पु गाविसयात चितवननाप स्वाकाः स्वनातःगु मिश्रित प्रदेशनाप स्वाकातःगु खँय् लोकतान्त्रिक तामाङ संघया नायः वीर बहादुर लामांगं ताम्सालिङयात त्वाःथल धकाः तिंतिं न्हुयाः तं क्यंगु जुयाच्वन । काभ्रेया नेवाः बाहुल्यता दुगु गां नगरयात ताम्सालिङय् तयेबलय् नेवाःतसें उकथं तं मक्यनीगु तर धादिङया दक्षिणय् च्वंगु निगू स्वंगू गांयात चेपाङ गां नाप स्वाकाः मिश्रित प्रदेश दयेकाः छुं नं छगू प्रदेश मेगु प्रदेश दुने मलायेमा धकाः याःगु एमालेया कार्यदलया प्रस्तावयात तामाङतसें तर्क व आधारय् स्वयां तंया माध्यमं प्रतिवाद याये त्यंगु खँय् हे तं नं छगू ल्वाभः खः धइगु प्रसंग वःगु खः। विशेष यानाः आदिवासी जनजातित गुमिसं अय्लाः थ्वँ त्वनीगु कारणं थुमिके तं वल धाल कि मिखां छुं हे खनी मखु। तंया झोंकय् मनू नं पाले यः याइ। थुज्वःगु घटना मजूगु नं मखु। तं वल कि जनजातितसें म्हुतु स्वयां ल्हाः हे अप्वः छ्यली। तं वल कि म्हुतुं न्ववाये मफयाः म्हुतुसि जक फिरफिर सनाः न्ह्यःने छु दु उकिं हे प्रहार यायेगु बानी दुपिं कथं जनजातितय्त कायेगु याः। तर ब्रम्हूतय्सं धाःसा तं वल कि ल्हाः स्वयां म्हुत अप्वः संकी। थथे धायेबलय् नं जनजातितय्त मेगु कथंया तं नं वयेफु । तं व जनजातिया खँ ल्हायेधुंकाः नेवाःत नं जनजाति जूगु कारणं अय्लाः थ्वँ त्वनीपिं जूगु कारणं नेवाःतय्के नं तं वः। नेवाःतय्सं ''तं बैंक'' धकाः नेवाः टेलिफिल्म नं दयेका तःगु दु। धायेबलय् नेवाःतय्के नं तं वः धकाः थुइकेफु। तर नेवाःतय्के बुद्ध धर्मप्रति दुगु आस्थाया कारणं तं वःसां सह यायेफु धकाः इतिहास शिरोमणि बाबुराम आचार्यं छथाय् च्वयावंगु नं दु। तर थःहे दाजुकिजा वा गुथिइ ल्वापु जुइबलय् धाःसा नेवाःतय्सं तं उलि सह यायेफु थें मताः। तं वल कि न्ह्यागुं याइपिं खः नेवाःत नं। नेवाःतय्के तं वः तर 'एग्रेशिभ' मजूगु जकं खःला धइथें नं च्वं। थगुने यँयाः पुन्हिबलय् लाखे, पुलुकिसि, सवःभकुयात गुथि संस्थानं वयेमाःगु छुं बजेट क्वपाःगुलिं लाखे, पुलुकिसि, सवः भक्कु जात्रा संचालकतय्के तं वल। तर छक्वलं 'एग्रेशिभ' जुयाः तं वयेकेगु स्वयां सहः यानाः बाजं मथासे तं क्यने धकाः वय्कः ल्ह्वंगु पलाखं जात्रा स्वःवःपिं जक मखु यक्व नेवाःतय्त तं थनेत सफल जुल। गुकिं यानाः तं वःपिं नेवाःतय्गु प्रदर्शनं कुमारी जात्रा हे अवरुद्ध जुल। उगु तं वयाः प्रदर्शन यायेफुगु हुनिं थुगुसीया जात्राया इलय् संस्कृति मन्त्रालयपाखें थप बजेट नं वल। जात्रापर्व सम्बन्धी अध्ययन समिति नं स्वंगु खः । उकिं ''तं बैंक'' धाःगु टेलिफिल्मय् थें तंयात मुंका तये फत धाःसा तं नं छगू ल्वाभः खः धइगु क्यं। झीके दुगु तं थःथः ल्वायेगु स्वयां नेवाःतय्गु अधिकारया निंतिं छ्यले फःसा छगू धाः दुगु ल्वाभः नं जुइफु। झीत पिने च्वंपिंसं त्यल, झी थःगु हे थासं विस्थापित जुइमाल, झीसं छुं हे याये मफुत धकाः थवंथवय् मनय् जक तं वयेकाच्वनेगु स्वयां तं नं थासय्, इलय् व माःथाय् छ्यले सयेकेमाःगु जुयाच्वन। रण बहादुर शाहं तःकै न्यनीगु भयं नेपाः गाःया फुक्क मस्त पितिना छ्वयेगु उजंया शिरोधार्य यानाः छम्ह मचा ब्यकुं च्यानाः, छम्ह मचा क्वबियाः, छम्ह मचा न्यासिकाः हाकुगुँ पुलाः तामाखुसि पारि वनाः, स्वामि जुजुया धर्म मदयाः कचिमचा वाकेछ्वत, वने माल तामाखुसि पारि, नेपालया छत्रपति श्री रणबहादुर परजान अति दुःख सिल धकाः नेवाःतसें ख्वबिं जाःगु म्येँ हालाः नेपाःगाः त्वःता वन तर तं क्यनाः 'एग्रेशिभ' जुयाः जुजुया प्रतिरोध मयाः, शायद उगु इलय् उकथं तं क्यने मफयेक नेवाःतय्त गोर्खाली जुजुपिंसं त्यलातःगु नं जुइफु। उकिं विद्रोह याये मसल कि मफुत कि थम्हं हे तुं दुःख सी यः धइगु दसु जुइफु उगु घटना। इतिहासया थुपिं खँपाखें शिक्षा कयाः झीके दुगु तंयात नेवाः प्रदेश दयेकेत छ्यलेमाः। जुजुया अन्यायया विरुद्ध नेवाःतसें विद्रोह याःगु इतिहास नं दु। नेपाःया इतिहासय् छम्ह मल्ल जुजु सदाशिव मल्लया अत्याचार सह याये मफयाः उगु  इलय् मनोहरा खुसिइ वयाच्वंगु मौका लाकाः उम्ह जुजुयात नेवाःतसें न्वलं जक दायाः येँनं पितिना छ्वःगु इतिहास नं दु । तंया झोंकय् नेवाःतसें भचा बांलाक हे दागादुगु व घाराघुरु यानाः क्यने फत धाःसा संघीय नेपाः दुने थःगु पहिचान क्यनेत सफल नं जुइ। मखु, न्ह्यागु याःसां सहः यानाः ख्वबिं प्याःगु म्येँ जक हालाच्वनेगु खःसा चाहिं नेवाःत हानं छकः हाकुगुँ पुला वनेत बाध्य जुइ। झीगु पहः थ्वहे जुयाच्वन धाःसा थज्याःगु अवस्था ब्वलंनि मखु धकाः धाये फइगु स्थिति नं मदु ।",http://www.nepalmandal.com/content/3744.html
भविष्य दर्पण ,"Posted on Mon Sep 7, 2009  3:28 pm NST","मनूया भविष्य सिउपिं, कनेफुपिं सुं मनूत संसारय् दइ ला? थ्व नं विश्वासया खँ जुल। विश्वास याइपिंसं थीथी ज्योतिष, धर्मगुरु वा अन्य द्यःमांपिं आदिपिंसं धाःगु खँय् विश्वास याइ। छि पत्याः मजूसा थौंकन्हय् न्हिंन्हिं कान्तिपुर टेलिभिजनय् छिगु भविष्य क्यनेगु ज्याझ्वः न्ह्यानाच्वंगु दु। छकः कुतः यानाः स्वयेगु खः ला? भविष्य दर्पण । जितः ला विश्वास मदु। कान्तिपुर टेलिभिजनय् उगु ज्याझ्वः वल कि जि ला कान्तिपुर टेलिभिजन मस्वसे मेगु हे च्यानल स्वयेगु। मनूया वर्तमान भविष्य ब्रम्हा विष्णु महेश्वर थेंज्याःपिं द्यःपिंसं ला मसिउ धाःसा मनूया खँ विश्वास याये बहः जुइ ला? सुं नं न्हापा न्हापायापिं अनुभवीपिंसं अनुभवया लिधंसाय् थीथी ग्रहतय्, थीथी राशीया भिं मभिं स्वयाः धया थकूगु, च्वया थकूगुया भरय् कनीम्हेसिनं धाःगु मिले जुइ ला? भिंगु राशी, ग्रह, नक्षत्र आदिया चरित्रय् भिं जुइ धाइसा मभिंगु राशी ग्रह नक्षत्रया चरित्रय् मभिं जुइ धाइ। हानं राहु केतु शनि मभिंपिं, मंगल, बुध, वृहस्पति आदि भिंपिं धइगु नं ला वहे अनुभवया आधारय् धाइगु ला खःनि। सुं नं मनुखं सुयां भविष्य कने फुम्ह जुल धाःसा व ला द्यः हे जुल नि। अझ द्यः स्वयां नं सः सिउम्ह जुल नि । ब्रम्हां मखुगु फताहा खँ ल्हाःगुलिं वयात सुनां नं पृथ्वीइ पुजा मयाः। विष्णु ला थुलि कुटनीतिज्ञ कि वयागु ला खँ हे ल्हानां मब्याः। उखे महाद्यः चाहिं थुलि भुलक्कड कि थः कलाः तकं दान बिया छ्वइम्ह। थज्याःपिं द्यःपिंसं ला थःथःगु भविष्य सीके मफयाः म्वाः मदुगु पञ्जाय् लाः धाःसा थौं वयाः क्षणिक न्यनेकनेया भरय् भविष्य कनेफुम्ह व मनू गुलि सः सिउम्ह जुइ? न्यनीपिंसं धाइ, मिले जू। अवस्था मिले जुइ। फुक्क मुखसां छतानिता ला अवश्य नं मिले जुइ। जिगु बिचाः कथं ला व मिले जूगु नं काकताली जक खः। लाक्क झिंनिगू राशी दु। गुंगू ग्रह दु। संसारय् च्वंपिं दक्व मनूत वहे ग्रह व राशी दुने लाइ ला? थ्व राशी व ग्रहया चरित्र स्वयाः बिचाः यानाः छिं जिं वा न्ह्याम्हेस्यां नं छम्ह कि छम्हेसिया जीवनय् मिले जू हे जुइ नि । जिं स्वयेबलय् ला भूषण दाहाल थेंज्याःम्ह आधुनिक युवकं अज्याःगु परम्परावादी सत्यतथ्यं तापाःगु मनूतय्त भ्रमय् लाकीगु ज्याझ्वः न्ह्याके मजिउ। थौंकन्हय् मनूतय्त अज्याःगु भ्रमपूर्ण ज्यापाखें तापाकाः सत्यतथ्यपाखे आकर्षित यायेमाःगु खः। शायद वय्कःया सत्यतथ्य स्वयां नं आधुनिक स्वयां नं लोकप्रिय ज्याझ्वःपाखे ध्यान वंगु खः ला? गन तक लोकप्रियताया न्ह्यसः दु, थन त्रिशुल बाबा धामी, झाँक्री, द्यःमांपिं नं उलि हे लोकप्रिय। अथे धायेवं अज्याःगु ज्याय् प्रोत्साहन बीगु ज्या धाःसा बुद्धिमानी मखु। थ्व जिगु बिचाः खः। धारणा खः। जि ला पत्रिका स्वयेबलय् ई दत कि विज्ञापन तकं स्वयेगु। तर राशीफल मखु। जिं राशीफल गुब्सं मस्वया। जिगु बिचाःपाखें नेपाःमित राशीफल स्वयाः ज्या यायेगु ई मवःनि। राशीफल स्वयाः संकट खतरा आदि च्वयातल धाःसा छु वकुन्हु ज्या हे मयायेगु ला? हानं राशीफल स्वइपिंसं थःगु राशीफल छकः छगू जक पत्रिकाय् मखु निगू प्यंगू पत्रिकाय् छन्हु स्वयादिसँ थीथी पत्रिकाय् थीथी च्वयातःगु जुइ। अझ अःखः तकं जुइ। छगुलिं भिंगु च्वयातःगु दुसा मेगुलिं मभिंगु च्वयातःगु जुइ। आः विश्वास स्वयात यायेगु? मनूतय्त टेन्सन जक मखु ला? मनय् शंका जक मखु ला ? जिगु थ्व खँ न्यनाः सायद भविष्य दर्पणय् विश्वास दुपिं, याइपिं भद्रभलादमीतय् चित्तय् स्यायेफु, नुगः स्यायेफु, वय्कःपिनि भावनाय् ठेस लायेफु। जिं वय्कःपिंत नुगः स्याकेगु, ठेस लाकेगु कथं धयागु मखु। ख ला थ्व थःथःगु विश्वासया खँ खः। जितः विश्वास मदयेवं सकसितं विश्वास दइ मखु धाये फइगु मखु। जिं धाये त्यनागु थुलि जक खः थौं कन्हय्या जमानाय् मनूतय्त अन्धविश्वास, सत्यतथ्यपाखे तापाःगु, बिना प्रमाणया लँय् वनेत प्रचार प्रसार यानाः प्रोत्साहन बी मजिउ ला धइगु जक खः। भविष्य दर्पण न्यनाः भविष्य दर्पण सिबें ज्या खँ यायेगु ई मखुत धइगु जक खः। धर्मभिरुपाखे यंके मजिउ धइगु जक खः। अथे हे तुं थज्याःगु धर्म कर्मय् विश्वास यानाः थीथी कथंया वस्तु छेँय् तयातल धाःसा, पुजा याना तल धाःसा, घाना तल धाःसा लक्ष्मी प्राप्त जुइ। धनधान्य जुइ। लँय् सम्पत्ति लुया वइ आदि इत्यादि धइ कथंया थीथी वस्तुया प्रचार प्रसारय् नं हये मजिउ। थ्व ला व्यापारिक विज्ञापन जुल। तर भिंगु मखु। खःगु मखु। ध्वं लायेगु जक खः। खुदा दे तु छप्पर फाडके धाये थें तुं ला खः नि । धाइ नि हँय् थकालि कि ख्यें थकालि? अथे हे तुं जितः नं धायेमास्ते व द्यः थकालि कि मनू थकालि? द्यवं मनू सृष्टि याःगु कि मनुखं द्यः धाःपिं सृष्टि याःगु? धात्थें द्यःपिंसं मनू व अन्य पशुपंक्षी सृष्टि याःगु खःसा द्यःपिंत सुनां सृष्टि यात जुइ? द्यःपिं अथें लुयावःगु, बुया वःगु, अथें उत्पत्ति जुया वःगु खःसा व द्यःपिनि नां सुनां तल जुइ? स्वयम द्यःपिंसं जिगु नां ब्रम्हा, जिगु नां विष्णु आदि धकाः धाःगु खः ला? अथवा द्यःपिंसं मनू सृष्टि याःगु मखु, मनू स्वयां प्राकृतिक रुपं सृष्टि जुयाः वेद, यजुतय्सं द्यःपिं सृष्टि यानाः मनुखं हे द्यःपिनि थीथी नां तःगु खः ला? थ्व निगू विषय धाथें हे बिचाः यायेबहःगु विषय मखुला? आधुनिक सत्यतथ्यं जाःगु बिचाः स्वीकार यायेगु खः कि पौराणिक सत्यतथ्यं तापाःगु बिचाः स्वीकार यायेगु खः? थ्व विषयय् निर्णय याये फत धाःसा थःथःगु बिचाः गज्याःगु खः धइगु थुइके फइ। मखु निर्णय यानाः नं भ्रमय् च्वनाः निखें त्ययेका च्वनीपिं नं मदुइगु मखु। भ्रमय् लानाः निखें त्ययेकेगु नं बाध्यता जुइफु । मनूया भविष्य सुनां मसिउ। सी मखु। लँय् लँय् च्वनाः ल्हाः स्वयाः, ग्रह राशी स्वयाः भविष्य कनीपिं पण्डित ज्योतिष व छगू फोनया भरय् राशी न्यनाः, ग्रह न्यनाः भविष्य धाइम्ह कान्तिपुर टेलिभिजनया ज्योतिष दथुइ छु पाः? निम्हेसिया भविष्य दर्पण ला वहे खः नि। ग्रह, नक्षत्र, राशी आदिया चरित्र। मिले जूसां, मिले मजूसां छगू कथंया मनोरञ्जन जक खः नि। मिले जुल धकाः स्याबासी व मिले मजुल धकाः दण्डया व्यवस्था ला दुगु मखु। आदिंनिसें न्ह्याना वयाच्वंगु थ्व प्रथा अन्त्य तक नं न्ह्याना च्वनीतिनि। याये मयाये थःथःगु बिचाः विश्वास जक खः ।",http://www.nepalmandal.com/content/3742.html
मयः धयां छु याये ! ,"Posted on Tue Sep 8, 2009  3:07 pm NST","जि मचाबलय्। मनोरञ्जनया साधन उलि मदु। फिल्म। मुख्य मनोरञ्जनया ख्यः। निगू प्यंगू हल। हिन्दी फिल्म जक। जितः फिल्म स्वये मयः। तर फिल्म स्वयेगु मौका खुब वइगु। करं हे वनेगु। जिमि बा खुब फिल्म स्वयेमाः। ब्वना यंकी। स्वये। ध्यान वनी मखु। म्येँ वइ। न्यने। न्ह्याइपुइ। फिल्मय् रोमान्स दयाच्वनी। थः उलि उमेर दइ मखु। गाक्क ल्याय्म्ह मजूनि। हिरो हिरीनीत सनी। स्वये। दुग्यंक अर्थ थुइके मफुनि। द्यःनें द्यःनें मज्जा काये। बस थुलि हे । उबलय् हलय्। फोर्त, थर्ड क्लास धयागु नं दु। दंगु। आपाः ध्यबा मपुलीपिं अन च्वनी। स्वइ। छता खा लुमं। थौंकन्हय् थें उबलय् फिल्मय् 'उष्ण दृश्य' मक्यं। लभ दृश्य दइ। रोमान्स दइ। तर प्रस्तुति शैली पाः। थौंकन्हय् थें छ्याङ्ग जुइ मखु। परोक्ष जुइ। हिरो हिरीनीत नाप लाइ। रोमान्स याइ। तर म्हय् म्हय् थियाः सनीगु खुल्ला दृश्य क्यनी मखु। मत फ्वाक्क स्याना बी। पर्दां किका बी। दृश्यं रोमान्स पिज्वइ। स्वइपिंत थुलिं हे थी। प्रभाव लाकी। फोर्थ व थर्ड क्लासय् च्वंपिं दर्शकतय्सं सिटी पुया हइ। अय् अय् अय् हाली। लापा थाइ। हय् हय् हय्। रोमाञ्चित जुइ। प्रतिक्रिया प्वंकी। थौंकन्हय्या ल्याखं व दृश्य छुं तःधंगु मखु, अति साधारण। थौंकन्हय् बेड सीन क्यनी। हिरो हिरोनीत खिचा सं थें सनी। मामुली जुइ। अंग प्रदर्शनया सीमा दइ मखु। यायाः पुन्हि। ख्वपं हइगु महाकाली प्याखं स्वये नं। उकी ख्याः प्याखं क्यं। निम्ह ख्याः छग्वारा चिनी। तुलाः वनी। बल थें। थौंकन्हय् फिल्मय् हिरो हिरोनीत सनीबलय् ख्याः प्याखं लुमनी। निम्हं छम्ह। छधी जुइ। छम्ह ला निम्ह ला छुटे याये फइ मखु। उखुन्हु तिनि जिं अखबारय् छपाः किपा खना। छगू सिनेमाया लु। राजेश हमालं हिरोनीयात बाकाइदा चुम्बन यानाच्वंगु। निम्हेस्यां म्हुतुसि म्हुतुसि द्यतनाच्वंगु। फोकस यानातःगु किपा। नेपाली सिनेमाय् कामुक लु ल्याःचाः मदयेधुंकल। न्ह्यागु दृश्य बीत नं हिरो हिरोनीत तयार। दर्शकतय्त थौंकन्हय् गरम दृश्यत पचे जुइधुंकल। उमित उकिं मपू। हलय् सिटी पुइगु। लापा थायेगु। अय् अय् अय् धकाः दर्शकत महाले धुंकल। न्ह्याथें ज्याःगु दृश्य खंसां। फिल्मय् छु खा। लाय् लाय् हे ल्यासे ल्याय्म्हत फिल्मी शैलीं जुइ। गरम मुद्राय् जुइ। म्हिगः थें मखु। थौं सुनां नं सुयातं चिउताः मतये धुंकल। कपाः स्याका मच्वन । थौंया परिवर्तनय् छता खा खंके फइ। फिल्मय् जक मखु। अंग प्रदर्शन। यौन वासना। हरेक ख्यलय् महत्वपूर्ण खने दइ। नसा ज्वलनय् चि-चिकं थें। मसला थें। पत्रपत्रिका स्वये। म्यागाजिन्सत पिहां वइ। विज्ञापनत दइ। अन्तर्वार्ता वइ। गनं गनं वहे खा हइ। अज्याःगु हे किपात ब्वइ। फिल्मी कलाकारत लिसे जक मखु। नेता, साहित्यकार नापं अन्तर्वार्ता काइ। तीजक प्रसंग हइ। ''ब्याहाः न्ह्यः छि सुं लिसे शारीरिक सम्पर्क वःगु दु ला?'' मिसात जूसा मेगु हे कथं न्ह्यसः तइ। ''सेक्स बारे छिगु छु धारणा दु?'' गुलिसिनं लिसः बी - 'ईश्वरया वरदान'। गुलिसिनं मछालाः धाइ - 'मदयेक मगाःगु का ... ...।' सेक्स छु? स्पष्ट यायेत छम्ह हिरोनीयात न्यनी। हिरोनी नं लिसः बी - 'कपाः स्याइबलय् नयेगु सिटामोल खः सेक्स।' सिटामोल नयेत डाक्टरया प्रेसक्रिप्सन म्वाः। सुनां नं स्वतन्त्र कथं न्यायेफु। सिटामोल न्यायेत वासः पसलय् हे वनेम्वाः। जाकि बजि पसः, तरकारी पसलय् नं दइ। न्यायेफु। थ्व अत्यावश्यक वासः जुइ धुंकल। घरिघरिइ मनूतय्त कपाः स्यानाच्वनी। पाकापुकु सिटामोल नयेगु मनूतय् बानी थें जुइ। कपाः स्याइबलय् नयेगु सिटामोल खः सेक्स। हिरोनी मय्जुया सेक्सया व्याख्या। थौंया सन्दर्भय् तसकं सटिक खने दइ। नेपाल टिभीइ पवनकलीं न्ह्याकीगु छगू ज्याझ्वः दु। पवनकली ग्रामीण मिसा। ग्रामीण भेसय्। ज्याझ्वलय् वं नांजाःपिं मिसा मिजंत हइ। खाल्हाबल्हा याइ। न्ह्यसः तइ। वयागु न्ह्यसलय् थ्व छगू अनिवार्य जुइ-एस-ई-एक्स। सेक्स वयागु अन्तर्वार्ताया मसला जुइ। थ्व मसला शैलीं थौंकन्हय् फुक्क ख्यलय् प्रभाव याना हइ। वल वल वहे फसिक्वाः धइथें । जिं छपु बाखं च्वयेगु क्वःछिना। भचा पाःगु। सकसियां धाइ - बाखं च्वयां छु याये ! वहे खा लिसा लिसा। न्हूगु विषय वस्तु। न्हूगु शैली बाखनय् हयेमाः। धापू खः थें ताइ। बिचाः याये। गय् यानाः च्वये। न्हू कथंया बाखं । छपु बाखं लुमंके। विषय मतिना हे जुइ। अन नायक नायिका दइ। ल्याय्म्हपिं। अविवाहित। प्रेम आकर्षणय् दुनाच्वंपिं। थ्व ला पुलां ताल हे जुल। थज्याःगु बाखंचु दुगु बाखं बजारय् यक्व दु। थुलिं बाखं गय् न्हूगु खने दइ। मतिइ लुइ। थ्वयात न्हूगु ढंगं प्रस्तुत यायेमाः। आकर्षण थनेमाः। बाखंयात न्हू सवाः बीगु जिं निर्णय याये। बाखनय् प्रेम दइ। तर नायक नायिका अन फिल्मी शैलीं सने दइ मखु। बाखंज्वःछि उपिं नाप लाये फइ।  तर न्याकु तापाक च्वनाः जक। बाखं थुकथं न्ह्याके। नायक नायिकां म्हय् थीगु इच्छा व्यक्त याइ। तर बाखंयात थुकथं मोड बी। शारीरिक सम्पर्कय् वयेगु उमित चान्स हे दइ मखु। मेगु ला छु ... ल्हाः ज्वनेगु तक नं मौका लुइ मखु। नायक नायिकायात न्याकु हाकः तापाक तयाः हे बाखं क्वचायेका बी। खिचा थें सनीगु फिल्मी घटना थौंकन्हय्या बाखंया धाः। तर शारीरिक स्पर्शविहीन जिगु बाखं। जिगु बाखं जरुर न्हूगु जुइ। लुमंलुमं जितः सन्तोष जुइ । थौंकन्हय् बर्डफ्लुया प्रकोपया खा वइ। रोगं बचे जुइगु उपाय बी। ल्हाः मिले याये मते। चुम्बनपाखें तापाक च्वा। अभिवादन याये माःसा 'नमस्ते' पाय्छि जुइ। म्हुतुइ माक्स तयाः चुम्बन यानाच्वंगु तस्वीरत खनी। ल्हातिइ पञ्जा अनिवार्य जुइ। बर्डफ्लु नं जिगु बाखंयात जीवन्त याना बी। जितः अनुभव जुइ। मुस्मां देशय् मिसातय्सं बुर्का फी। म्ह छम्हं त्वपुइ। खुल्ला समाजं बुर्काया विरोध याइ। रुढीवादी खंकी थ्वयात आधुनिकवादीतय्सं। तर विश्वय् थौंकन्हय् किसिम किसिमया ल्वय् वयाच्वंगु दु। ल्वचं बचे जुइत थौं म्हुतुइ माक्स तये माली। ल्हातिइ पञ्जा अनिवार्य जुइ। आः अज्याःगु ल्वय् मवइ धाये फइ मखु। गुकिं बचे जुइत नकाब अनिवार्य जुइ। बुर्का फी हे माली। ल्वचं सुरक्षित जुइत। उबलय् रुढ पुलां बिचाःया खा जुइ मखु। न्हून्हूगु ल्वचं मनूतय्त मतिइ लू थें लसपस याये सम्भव मजुया बी। अले एस 'ई'एक्सं (सेक्सं) ला हिलेमाली। विना बुर्कां प्रेम याये जी मखु। मयः धयां छु याये। narapradhan@yahoo.com",http://www.nepalmandal.com/content/3774.html
नीन्यादँनिसें दबुली ,"Posted on Tue Sep 8, 2009  3:08 pm NST","थनिं नीन्यादँ न्ह्यवंनिसें नेपालभाषा नाटक ख्यलय् दी मय्जु अन्नपूर्णेश्वरी श्रेष्ठ। दकलय् न्हापां 'हाकु स्वाहाने' नाटकय् म्हिताः वय्कः थ्व ख्यलय् दुहां झाःगु खः । खय्तला वय्कलं ने.सं. ११०२ लय् हे नाटक म्हितादीगु खः। वयां दछि लिपा स्टेज नाटकय् म्हितादिल। अबलय् न्ह्यागु भूमिकाय् नं मिजंपिं जक च्वनीगु। मिसा पात्र दुसां मिजंयात हे मिसा दयेकी। अज्याःगु इलय् मिसा जुयाः दबुली दंझाःम्ह खः वय्कः। पुलांगु खँ लुमंकाः कनादी, 'लुभुइ दँय्दसं मोहनि न्ह्यः दबू प्याखं क्यनीगु। जि पासानाप स्वः वनेगु। छन्हु पासाया पाजुं जितः दबू प्याखनय् च्वनेगु ला धकाः न्यन। जिं च्वने धया। जिगु न्हापांगु प्रतिभा अन हे न्ह्यब्वया।' वय्कःया छेँय् नाटकनाप स्वापू दुपिं सुं नं मदु। नेपाल टेलिभिजनया टेलिप्याखं स्वस्वं हे वय्कः प्रभावित जुयाः नाटकय् वःगु खः । नेपालभाषाया नाटक विकास यायेगु ताः तयाः अबलय् बेनु शाक्यं घिन्तांमुनि पुचः चायेकादीगु खः। थुगु पुचःपाखें नं वय्कलं निगू ख्यालः म्हितादिल। लिपा थ्व पुचः निष्त्रि्कय जुल। पलिस्थां ख्यालः कासा यायेवं वय्कः हानं सक्रिय जुयादिल । खस भाय्या जुइमा वा नेवाः भाय्या जुइमा, नाटय् वय्कलं उलि हे वास्तविकता ब्वयादी। नाटकय् मिसा पात्रयात ज्यान बीगुली वय्कः न्ह्यःने लाः। वय्कः दुहां वयेवं दबुली ज्यान दुबी। दकलय् न्हापां 'हाकु स्वाहाने' म्हितूबलय् ला भचा थाकुगु खः। अबलय् वय्कलं शुद्धं नेवाः भाय् नं ल्हाये मसः। उकिं निला तक रिहर्सल यायेमाल। खतुं वय्कः पर्दाया प्याखनय् नं मदुगु मखु। तर वय्कःयात अप्वः दबू प्याखं हे यः। पर्दाय् निश्चित एंगलं पिहां वनी धकाः ग्यायेमाः, दबुली थः यत्थे म्हिते दु । पलिस्थापाखें ग्वसाः ग्वःगु ख्यालः कासाय् वय्कलं महेश जोशीं स्यनादीगु 'काकाकाका' ख्यालकय् तरकारी साहुनी जुयाः म्हितादीगु खः। उगु ख्यालः लिपा वय्कः नेपालभाषा ख्यलय् सकस्यां निंतिं हे 'तरकारी साहुनी' जुयादिल। इमेज च्यानलं न्ह्याकाच्वंगु 'ख्वतबजि' इ वय्कलं म्हितादीगु दु। ख्वताबजिइ जन्तर तताजु जुयाः वय्कलं म्हितादीगु भूमिकायात सकसिनं ययेकूगु दु। कला क्षेत्रय् प्रवेश जूगु नीन्यादँ क्यंगु लसताय् ख्वताबजि पुचलं हे वय्कःयात थुगुसी विशेष रुपं हनेज्या नं यायेत्यंगु खँ सार्वजनिक जूगु दु । नकतिनि क्वचाःगु ख्यालिगुलु गुथिया ख्यालिन्हिलि ज्याझ्वलय् नं वय्कलं म्हितादीगु खः । नेपालभाषाया नाटकय् म्हिताः छुं कथंया पारिश्रमिक बीगु व्यवस्था मदु। अथे जूसां छम्ह नेवाः जुयाः थःगु भाय्या नाटक विधा थकायेमाः धकाः वय्कलं आः तक दबू त्वःतादीगु मदुनि । नाटकय् म्हिताः वय्कलं बेस्ट अवार्ड नं तःक्वः हे त्याकादीधुंकल। 'काकाकाका' ख्यालकय् वय्कः उत्कृष्ट मिसा ख्यालःम्वः जुयादीगु खः। कला ख्यलय् छगू दशक सेवा याःगु वापत वय्कःयात रंगश्रष्टा यलं सम्मान नं याःगु दु। नाटकया नापनापं थौंकन्हय् वय्कः जेम्स स्कूलय् डान्स टिचर कथं ज्या नं याना च्वनादीगु दु ।",http://www.nepalmandal.com/content/3775.html
सांस्कृतिक अनुदान मखु सांस्कृतिक अधिकार माः ,"Posted on Fri Aug 28, 2009  4:12 pm NST","नेवाःतय्गु तःजिगु नखः यँयाः न्ह्याः वयाच्वंगु सन्दर्भय् आःया यँयाः जात्रा गुकथं न्ह्याइ धयागु उत्सुकता आम नेवाःतय्गु दथुइ ब्वलनाच्वंगु दु। थगुने यँयाः जात्राया इलय् जूगु विद्रोह व आन्दोलनं आपालं चेतना ब्वलना वयेधुंकूगु दु। आन्दोलनया लिच्वः व सरकारपाखें बृद्धि जूगु छुं अनुदानया कारणं यँयाःनाप स्वापू दुगु छुं पुचःत सन्तुष्ट जूगु ला खने दत तर आन्दोलनया भावनाकथं आः तकं छुं ज्या धाःसा मजूनि । नेवाःतय्गु भाषा संस्कृति दमन यायेगु, अस्तित्व हे न्हंकेत राज्य हे न्ह्याः वयाच्वंगु खँया साक्षी इतिहास दु। राणा शासकतय्सं स्वनिगःया जग्गा जमिन लाकाः थःपिनि महल दन। विकास यायेगु नामय् स्वनिगःया जग्गा सरकारं अधिग्रहण यानाः औद्योगिक विकास क्षेत्र व शैक्षिक केन्द्र दयेकेगु ज्या यात। जुजु महेन्द्रं क्रान्तिकारी भूमि सुधारया नां बियाः जग्गाय् हदबन्दी तयेगु व गुथिया जग्गा फुक्कं गुथि ब्यवस्था यायेगु नामय् जग्गाय् सरकारी नियन्त्रण तल। देय्न्यंकंया गुथि जग्गा दुकायगु उगु नीतिं ७५ प्रतिशतं मल्याक जग्गा नेवाःतय्गु गुथियागु लात। गुथिया आयस्तां जात्रा पर्व न्ह्याकेमाःगु कारणं सरकारं बीगु खर्चं जात्रा, गुथि संचालन जुइ मफइगुलिं आपालं जात्रा प्रभावित जूवंगु खः। लिच्वः कथं आपालं गुथि बन्द हे जुयावंगु खनेदुसा व नेवाःतय्गु मौलिक जात्रा करंबरं हनेत जक बाध्य जूवन। थ्व फुक्कंया कारण सरकारया संकुचित कार्यविधि व निर्णय खः। गुथि जात्राया मूल्य व मान्यता मथूपिं मनूत गुथि संस्थानय् कार्यरत जुयाः थुमिसं जात्रा पर्व संचालन यायेगु स्वयां नं जात्रा पर्वया निंतिं तयातःगु आयस्ताया जग्गा जमिन हड्पे यायेगु ज्याय जक संलग्न जुल । नेवाःत थःपिं स्वाभिमानी व थःपिनि मूल्य व मान्यताय् म्वानाच्वंपिं व गुथि छगू जक हनेत नं थःपिनिगु छेँबुँ मियाः पुस्ताया परम्परा न्ह्याकीपिं खः। न्हापा गुलिखे नेवाःत थनया तःजिगु गुथि नखः हनेगु निंतिं छेँबुँ मियाः थःपिं आर्थिकरुपं असक्षम जुयावंगु कारणं स्वनिगः हे त्वःता वंगु खः आः नं न्यने दनि। अथे हे गुथि व जात्रा हनेगु थःपिनिगु परम्परा व आस्थाया खँ खः धयागु मान्यतां गुथि संस्थां न्ह्याक्व हे म्हो खर्च बीगु याःसां नेवाःतय्गु म्हसीका जुयाच्वंगु जात्रा पर्व थःपिनिगु हे लागतय् नं हना वयाच्वंगु खः। तर थगुने आः खर्च हे बी मखु धया हःगु कारणं यँयाः हनीपिं सांस्कृतिक पुचःत निराश हे जूगु खःसा सांस्कृतिक अधिकारकर्मीत थ्व अन्यायया विरोधय् सतकय् कुहां वःगु खः । स्वनिगःया जात्रा ब्यवस्थापनयात कयाः निगू निकाय सक्रिय जुयाच्वंगु खनेदु। छु छु गुथिया जग्गा गुथि संस्थानं दुकाल उगु गुथिया जात्रा हनेगु निंतिं पर्व पुजाया निंतिं खर्च गुथि संस्थानं बीगु यानातःगु दु। मेखे देय्या संस्कृति न्ह्याका तयेमाः धयागु मान्यता कथं सरकारया छगू मन्त्रालयं आर्थिक अनुदान बीगु ज्या यानाच्वंगु दु। अनुदान बीगु सरकारया तजबिजया खँ खः थुकी संस्कृतिकर्मीतय्गु छुं आधिकारिक दावी दइ मखुसा गुथि संस्थानं जग्गा दुकयातःगु जात्रा पर्वयात न्ह्याके हे माःगु दायित्व गुथि संस्थानयाके दयाच्वनी। यँयाः जात्राया प्रकरणय् थुपिं निगुलिं पक्षया उलि हे भूमिका दु। वंगु दँय् सरकारं आर्थिक मितब्ययिता नालेगु धकाः खर्च कटौतीया कुतः याःगु खः। तर थुकिं नेवाःतय्गु संस्कृति, पर्व जात्राय् प्रत्यक्ष लिच्वः लाःवनीगु कारणं नेवाःतय्सं विरोधया सः थ्वयेकूगु खः। राज्यया दायित्व धयागु नं देय्या हरेक सम्पदा संरक्षण यायेगु खः। यँयाः जात्राया संस्कृतिकर्मी लाखे, होल्च्वया भैरव, किलागःया पुलुकिसियात गुथि संस्थानं खर्च बीम्वाः धयागु खँया नं चर्चा दु । वंगु यँयाःया आन्दोलनय् प्रमुख कथं सतकय् ब्वलंगु माग धयागु गुथि संस्थानया खारेजी खः। गुथि संस्थानं नेवाःतय्गु जात्रा पर्वया बुँ थीथी नियम उपनियम दयेकाः थःपिंसं हे जग्गा मीगु, अपचलन यायेगु ज्या जुयाच्वंगु दु। दसुया निंतिं यँयाः पुन्हिबलय् समय्बजिद्वँ तयाः जात्रा जूपिं द्यः व भक्तजनतय्त समय्बजि नकेत नीस्वनातःगु श्वेत भैरवया स्वनिगः दुने १०४ रोपनी जग्गाया आयस्तायात गुथि संस्थानं दुकयाः ७१ रोपनी जग्गा १७५ हजार अक्षयकोष तयाः मिया बिउगु प्रसंग आः सार्वजनिक जुयाच्वंगु दु। स्वनिगःया ७१ रोपनी जग्गा निगू लाख हे मवयेक मीगु धयागु सुं पत्याः जुइगु खँ मखु। थुकंथया अनियमित ज्या यानाः गुथि संस्थानं नेवाःतय्गु जग्गा जमिन अपचलन यानाच्वंगु खःसा थुकियात पनेगु सकल नेवाःतय्गु कर्तब्य जुइ। मेमेगु गुथि दुने नं थुज्वःगु हे ज्या जुयाच्वंगु खँयात वाःचायेकाः नेवाःतय्गु संस्कृति बचे यायेगु निंतिं दकले न्हापां गुथि संस्थानया खारेजीया माग सांस्कृतिक अधिकारया आन्दोलनकर्मीतय्सं याःगु खः। तर सरकारनाप सम्झौता याःपिं आन्दोलनकारी धाःपिंसं आन्दोलनया भावना हे थुइके मफयाः गुथि संस्थाननाप हे जानाः गुथि संस्थानया औचित्य बारे उच्च अध्ययन समिति नीस्वनाः वंगु यँयाः आन्दोलनयात सरकारया इशाराय् विर्सजन याःगु खने दत। थुकथं नेवाः सांस्कृतिक आन्दोलनकारीतय्सं याःगु आन्दोलनं जुइगु खतरापाखें उगु ईया सरकारयात बचे यायेगु ज्या जूवन। नेवाःतय्गु आन्दोलनं सरकारया स्थिति तकं प्रभावित जुइगु सम्भावना खनाः सम्झौताय् माग जूगु सरकारी अनुदानया झिगू बुँदा न्ह्यब्वये न्ह्यः हे पूरा जूगु घोषणा उगु इलय् प्रधानमन्त्रीया भार नापं क्वबियाच्वंम्ह अर्थमन्त्रीं याःगु खः। तर थ्व मेगु हे खँ जुल, व पूवन धाःगु माग कथं थौं तक नं अनुदान वृद्धि जुयाः ल्हातय् मलाःगु खँयात कयाः संस्कृतिकर्मीतय्सं चिन्ता प्वंकाच्वंगु हे दनि। सांस्कृतिक अधिकारया आन्दोलनकर्मीतय्गु मागयात छखे तयाः सरकारपाखें बिया वयाच्वंगु अनुदानयात जक भचा अप्वयेकाः आन्दोलनया उपलब्धि धकाः प्रचार जुयाच्वंगु दनि । नेवाःतय्गु माग धयागु सांस्कृतिक अधिकारया स्थापना खः, अनुदान वृद्धि मखु। अधिकार स्थापना धइगु झीगु लाकातःगु सम्पदा व सम्पत्ति लित कायेगु खः। नेवाः पुर्खां थःपिनि म्हसीका ल्यंकेगु निंतिं हि चःतिं कमे यानातःगु सम्पत्ति सुयातं तलब व भत्ता नकेत बीगु खँ जुइ मखु। झीगु म्हसीका जुयाच्वंगु जात्रा पर्वया संरक्षण यायेगु अधिकार झीत माः। झीगु सम्पत्ति लाका कयातःपिंके अनुदानं कायेगु धइगु थःपिनिगु हे कमजोरी न्ह्यब्वयेगु जक खः । nshakya@gmail.com",http://www.nepalmandal.com/content/3569.html
प्रमया भारत भ्रमण गुलि असफल ? ,"Posted on Thu Aug 27, 2009  9:09 pm NST","प्रधानमन्त्री माधव नेपालया भारत भ्रमणयात कयाः थीथी चर्चा परिचर्चा जुयाच्वंगु दु। प्रधानमन्त्रीया भ्रमण सफल खः वा असफल धइगु बारे थःथःगु हे कथंया विश्लेषण यायेगु ज्या जुयाच्वंगु दु । एमाले व कांग्रेसं प्रमया थ्व भ्रमणयात तसकं सफल भ्रमण धकाः चर्चा यानाच्वंगु दु। तर थुकियात भचा जक दुवालाः स्वयेगु खःसा प्रमया भ्रमण सफल जूगु स्वयां नं थुकी वय्कःया लाचारीपन अप्वः हावी जूगु आम जनमानसं तायेकूगु दु । खतुं प्रमं माओवादी अध्यक्ष प्रचण्ड प्रधानमन्त्री जुयाच्वंगु इलय् याये मफुगु ज्या थःगु भ्रमणय् याना वयागु दावी यानादीगु दु। तर समग्र रुपय् भ्रमणया मूल्यांकन यायेगु खःसा थ्व गुलि सफल वा असफल धइगु अथें सी दइ। चर्चाय् वःकथं भारतया सचिवतय्सं तकं नेपाःया समकक्षीतय्त व्यंग्य याना हःगु समाचार पिहांवःगु दुसा मेखे नेपाः व भारतया दथुइ जूगु सम्झौता नं प्रमया ताःहाकःगु इनाप लिपा जक सम्भव जूगु खँ पिहां वःगु दु। भारतय् प्रमया झ्वलय् जूगु थज्याःगु गतिविधियात दुवालेगु खःसा थुकिं छु खँयात स्पष्ट यानाच्वन धइगु सी दु। अले प्रमया भारत भ्रमणय् दकलय् महत्वपूर्ण खँ धइगु अनया सञ्चार माध्यमं थाय् मबिउगु नं खः । प्रमया भ्रमण मिले यायेत परराष्ट्र मन्त्री सुजाता कोइराला भारत वंगु इलय् अनया सञ्चार माध्यमं गुलि थाय् बिउगु खः प्रधानमन्त्री वंबलय् उलि थाय् मबिउगु धइगु अनया मिडिया जक मखु सरकारं हे थाय् मबिउगुया नं संकेत खः। नेपाःया प्रधानमन्त्रीं थःगु जःलाखःला देय्नाप छुं नं कथंया सम्झौता वा सहमति यायेगु खःसा समानस्तरय् आधारित जुइमाःगु खः। तर निगू देय् दथुइ सम्झौता यायेगु निंतिं नं प्रधानमन्त्रीं अनुनय विनय यायेमाःगु अवस्थायात भ्रमणया सफलता धाये फइ मखु । प्रम नेपाल भारतया गुगुं राज्यया मुख्यमन्त्री मखु। वय्कः सार्वभौमसत्ता देय्या प्रधानमन्त्री खः। अले वय्कलं थः समकक्षी लिसे खँल्हाबल्हा यायेगु झ्वलय् वहे कथं यायेमाःगु खः, तर नेपाःया विडम्बना धाये नेपाःया आपालं धइथें प्रधानमन्त्रीं थः बिस्कं सार्वभौम देय्या प्रधानमन्त्री खः धकाः गुबसं बिचाः याये मफु थें प्रम नेपालं नं याये मफुत। अले थःगु अज्याःगु कमजोरी त्वपुइगु कुतः कथं थःगु भ्रमणय् तत्कालिन प्रधानमन्त्री प्रचण्डं याये मफुगु सम्झौता थम्हं याना वया धकाः फुइँ यायेगु माकः फुँइ जक खः। प्रम नेपालं नेपाः व भारतया दथुइ गुगु सम्झौता याना वल व प्रधानमन्त्रीस्तरीय मखु सचिवस्तरय् जक खः। छगू सचिवस्तरीय सम्झौता यायेत नेपाःया प्रधानमन्त्री हे वनेमाःगु ति अपमानपूर्ण ज्या मेगु छु जुइ ? सम्झौताय् हस्ताक्षर यायेगु झ्वलय् प्रधानमन्त्रीपाखें च्वछाःगु मेगु विषय धइगु निगू देय् दथुया वाणिज्य सन्धि नं खः। प्रधानमन्त्रीया भारत भ्रमणया झ्वलय् निगू देय् दथुइ न्हय्दँया निंतिं वाणिज्य सन्धि याना वया धकाः नं फुर्ति यानादीगु दु। तर थुकिया वास्तविकता छु धाःसा थ्व न्ह्यदँया सन्धि ला पञ्चायतकालय् हे जुयाच्वंगु खः। थ्व छुं न्हूगु उपलब्धी मजुसें मुक्कं पञ्चायतकालय् जुयाच्वंगु सन्धिया हाकनं नवीकरण जक खः। अथे जुयाः प्रधानमन्त्रीं थ्व विषयय् नं अपाय्सकं न्हाय् तपुइकेमाःगु आवश्यकता मदु। थौंया इलय् वास्तवय् नेपालं धात्थें अडान कायेगु खःसा भारतय् झीगु बजाः विस्तार यायेगु खःसा डब्लुटिओ कथंया व्यवहार या धकाः धायेमाःगु खः। तर थज्याःगु अडान कायेगु त्वःताः सचिवस्तरय् गबलय् कार्यान्वयन जुइ धइगु तकं सी मदुगु सम्झौता यानाः भ्रमण सफल धायेगु हाकनं छकः नेपाःमि जनतायात झंगः लायेगु थें जक खः। थनथाय् लाक्क ब्वलंगु मेगु न्ह्यसः खः नेपालय् न्ह्याम्ह हे प्रधानमन्त्री जूसां नं न्हापालाक्क भारत भ्रमणय् वनेगु यानाच्वंगु दु। तर भारत प्रम धाःसा वंगु झिदँया दुने छक्वः नं नेपाःया भ्रमणय् मवः। अथे धइगु भारतं नेपाःयात समानस्तरं अझ नं स्वयाच्वंगु मदु धइगु खँ स्पष्ट यानाच्वंगु दु । यदि अथे मखु धइगु खःसा थःगु देशय् मेगु देय्या समानस्तरया अधिकारीतय्सं भ्रमण यायेगु झ्वलय् उगु देशं नं थःपिनि प्रतिनिधियात भ्रमणय् छ्वया हये माःगु खः। तर भारतं थ्व खँयात उलि चिउताः क्यने फयाच्वंगु मदुसा मेखे नेपालं नं थःगु अडान काये फयाच्वंगु मदु । खः, भारत व नेपाः जःलाखःला देय् जूगुलिं निगुलिं राष्ट्रया दथुइ समान्तर सन्धि सम्झौता जुइमाः। थुकिं छगू हे देशं जक लबः कायेत स्वयेगु नं उचित मखु तर भारतं न्ह्याबलें नं थःत लबः दइगु कथं जक नेपाःनाप सन्धि सम्झौता याना वयाच्वंगु दु । जुइफु आः जूगु सन्धि वा सम्झौता नेपाःयात छुं लबः जुइगु खःसां नं नेपाःयात स्वयां अप्वः लबः भारतं गुकथं कायेगु धकाः न्हापा हे रणनीति दयेकेधुंकीगु जूगुलिं नेपालं प्रमया थ्व भ्रमणया झ्वलय् अप्वः आशा यायेगु बेकार खः। छाय्धाःसां नेपालं भारत नाप गुगुं नं इलय् याःगु सन्धि सम्झौताय् न्ह्याबलें नेपालं द्यापं फये मालाच्वंगु दु। अले थुकिया मू कारण धइगु नं राजनीतिक नेतातय्के मदुगु प्रतिवद्धता व पूर्व तयारी हे मयाइगु कारणं खः। भारतया ब्यूरोक्रेसीतय्सं थःगु देय्या हितया निंतिं गुगु तयारी याइगु खः अज्याःगु तयारी नेपाःया ब्यूरोक्रेसीतय्सं याये फयाच्वंगु मदुसा नेपालय् ब्यूरोक्रेसीइ नं राजनीतिक हस्तक्षेप जुइगुलिं यानाः नेपाःया ब्यूरोक्रेसी तकं भारतय् थःपिंत अपमानित जूगु अनुभव नं इलय् ब्यलय् याये मालाच्वंगु थौंया वास्तविक समस्या खः ।",http://www.nepalmandal.com/content/3552.html
संविधानसभाय् प्रतिनिधित्व यानाच्वंपिं नेवाः सभासद्पिनिगु मंकाः प्रतिवद्धता ,"Posted on Thu Aug 27, 2009  9:08 pm NST","येँ, नेपाः नेपाःया छगू मू आदिवासी जनजाति नेवाःतय् प्रति म्हिगःया एकात्मक, केन्द्रीकृत व सामन्ती राजतन्त्रात्मक राज्य सत्तापाखें साम्प्रदायीक नीति नालाः जातीय, भाषिक, धार्मिक, सांस्कृतिक, सामाजिक नापनापं राजनीतिक व आर्थिक रुपय् अतिवादी, विभेदपूर्ण व उत्पीडनया व्यवहार याना वयाच्वंगु खँयात लुमंकुसें, वंगु निसःत्या दँ थुखेया राज्य सत्ता व राजनीतिक हिउपाःपाखें नेवाःतय्गु हक, अधिकारयात गुगु नं कथं सुनिश्चित याये मफुगु यथार्थयात नुगलय्तसें, राज्यया विभेदकारी नीति व उत्पीडनपाखें मुक्ति व समान अधिकार प्राप्तिया तातुसें नेवाःतय्सं तःदँ न्ह्यवंनिसें शान्तिपूर्ण अले सशस्त्र आन्दोलनय् ब्वति कयाः न्ह्यथना वयाच्वंगु थीथी मागयात खः कथं संवोधन यायेगु पाय्छिगु राजनीतिक लँपु धइगु हे संविधान सभापाखें न्हूगु संविधान च्वयेगु व उकिया हे लिधँसाय्  नेवाः स्वायत्त राज्यया अधिकारयात सुनिश्चित यायेगु आवश्यक जूगुलिं, नेपाःया राज्य सत्ता संघीय लोकतान्त्रिक गणतन्त्रया ल्याखं न्हूधाः जुइत स्वयाच्वंगु थौंया इलय् सकल नेवाःत छप्पँ व छधी जुसें नेवाः आदिभूमिइ स्वशासनया अधिकार दुगु नेवाः स्वायत्त राज्य धस्वाकेगु तातुनाः आन्दोलित जुयाच्वंगु खँयात वाःचायेकाः, सकल नेवाःत सांस्कृतिक, भाषिक अले भावनात्मक ल्याखं छप्पँ छधी खः, थःगु मूल्य व मान्यतायात धस्वाका तयेगु निंतिं सकलया उतिग्यंक भाला दु धइगु खँयात नालाकासें, नेवाःतय् एकता व नेपाः देय्या राष्ट्रिय स्वतन्त्रता, स्वाधिनता, सार्वभौमिकता, भौगोलिक अखण्डता व अविभाज्यतायात धस्वाकाः तयेगुलि बःबिसें, संविधानसभाय् दुथ्याःपिं सकल आदिवासी जनजाति सभासद्पिंसं थ्वहे १७ जुन २००९ (३ असार २०६६) कुन्हु संघीय लोकतान्त्रिक गणतन्त्र दुने आत्मनिर्णयया अधिकार, जातीय स्वशासन अधिकार नापया स्वायत्तता, राज्यय् समानुपातिक प्रतिनिधि, अल्पसंख्यक आदिवासीपिनिगु अनिवार्य प्रतिनिधित्व, आदिवासी जनजाति मिसातय् विरुद्ध जातीय व लैङ्गिक विभेदया अन्त्य, आदिवासी जनजातितय् भाषा, धर्म, संस्कृतियात राज्यय् समान हैशियत व मान्यता बीकेगुया नापनापं अन्तर्राष्ट्रिय श्रम संगठन महासन्धी १६९ व आदिवासी अधिकार सम्बन्धी संयुक्त राष्ट्र संघीय घोषणापत्रयात संवैधानिक व कानूनी व्यवस्था यानाः नालायंकेगु अले जल, जङ्गल, जमिन व प्राकृतिक श्रोतय् आदिवासी जनजातितय् अग्राधिकाया सुनिश्चितता, समुदायगत पहिचान व सामूहिक अधिकार सहित राष्ट्रिय एकता धइगु मुद्दायात न्ह्यथनाः मंकाः कथं क्यंगु प्रतिवद्धताय् ऐक्यबद्धता क्यंसें, संविधानसभाय् प्रतिनिधित्व यानाच्वनापिं जिपिं नेवाः सभासद्पिंसं: - नेपाःयात संघीय लोकतान्त्रिक व समावेशी गणतन्त्र देय् कथं धस्वाकेत संविधानसभापाखें क्वःछिनातःगु ईया दुने देय्या न्हूगु संविधान च्वयेगु ज्याय् नेवाःतय्पाखें माःगु सकरात्मक भूमिका म्हितेत, - नेवाःतय् हक, अधिकार धस्वाकेगु नितिं थःगु जीवन फ्यानावंपिं सकलया कुतः व त्याग अले वलिदानयात सम्मानयासें वयकः पिनिगु उगु कुतःयात सितिं मछ्वयेत, - भावनात्मक रुपं जक मखसें ऐतिहासिक अनुभव अले श्रोत, साधन व आर्थिक संभाव्यताया लिधँसाय् नं स्वायत्त नेवाः राज्यया संभाव्यता दुगुलिं, - सकल नेवाःतय् तातुना कथं नेवाःतय् आदिभूमि फुक्क दुथ्याकाः आत्मनिर्णयया अधिकार व जातीय स्वशासनया अधिकार दुगु नेवाः स्वायत्त राज्य धस्वाकाः आदिवासी नेवाःतय् अधिकारयात सुनिश्चित यायेत, - नेपाः देय् दुनेया गुगु नं कथंया विभेद मदुगु अले मानव अधिकार सम्बन्धी विश्वव्यापी घोषणापत्र, राजनीतिक व नागरिक अधिकार सम्बन्धी अन्तर्राष्ट्रिय महासन्धी व सामाजिक, सांस्कृतिक व आर्थिक अधिकार सम्बन्धी अन्तर्राष्ट्रिय महासन्धीपाखें प्रत्याभूत यानातःगु मानव अधिकारया मूल्य व मान्यता दुने च्वनाः समता मूलक, असमानता मदुगु छगू आदर्शमयी नेवाः स्वायत्त राज्य नीस्वनेत, - संविधानसभा थुज्वःगु राजनीतिक अवसरयात नेवाःतय् हक, अधिकार सुनिश्चित यायेगु नेवाः सभासद्पिनिगु ऐतिहासिक दायित्व पूवंकेत, - संविधानसभाय् दुथ्यानाच्वंपिं जिपिं सकल नेवाः सभासद्पिं छप्पँ व छधी जुसें नेवाःतय् हक, अधिकारया मंकाः मुद्दाय् संविधानसभा दुने व पिने मंकाः कथं पलाःछीत सहमत जुयागु जुल । ११२९ यंलाथ्व ६ (९ भदौ २०६६) प्रवद्धता प्वंकादीपिं सभासद्त: नां       राजनीतिक दल        ल्हाःचिं",http://www.nepalmandal.com/content/3551.html
पेजथ्री पिपल्स च्वाइस एवार्ड ,"Posted on Fri Aug 28, 2009  4:11 pm NST","नेपालभाषाया मनोरञ्जन ख्यः छुं म्वायेक विवादया बिषय जुइगु याः। तर चर्चाया विषय जुइगु अवसर थुगु ख्यलय् म्हो जक दु। थुज्वःगु हे चर्चाया अवसर नेपालभाषाया मनोरञ्जन ख्यलं छगू चुलाकूगु दु गुगु खः 'पेजथ्री नेपालभाषा पिपल्स च्वाइस एवार्ड ।' न्हापांखुसी सुनां नं थुगु पेजथ्री नेपालभाषा पिपल्स च्वाइस एवार्डया नां न्यंनेवं पलख वाताहां नं जुइफु। तर नेपालभाषाया मनोरञ्जन ख्यलय् योगदान यानाच्वंपिं वा थुगु क्षेत्रय् नुगः ब्वयाच्वंपिं खःसा उपिं सकलें लय्ताइ। नेपालभाषाया मनोरञ्जन ख्यलय् पेजथ्री न्हूगु नां मखु, अले सकल मनोरञ्जनकर्मी वा नेवाः भाय्या मतिनामिं नेपालभाषाया मनोरञ्जन ख्यलय् मचाःमगाःगु तायेकाच्वंगु खँ छगू प्रतिष्ठित एवार्ड हे खः । नेपालभाषाया छगूयां छगू जक रंगीन बाःछिपौ 'पेजथ्री' थौं प्यदँ क्यनेधुंकूगु दु। प्यदँ दुने थुगु वाःछिपौ पाखें ७५ अंक मदिक्क पिहां वयेधुंकल। थ्व हे प्यदँ दुने पेजथ्रीपाखें थीथी ज्याखँ जुइधुंकूगु दु। थुगु बाःछिपतिं याःगु 'स्वप्न सुन्दरी लिसे छझाः' ज्याझ्वः अतिकं सफल जूगु खः। मुक्कं भोटिङ्गपाखें जक थः यःम्ह स्वप्न सुन्दरी नोयो सिं, भिंतुना जोशी व सुमिका वज्राचार्यलिसें लन्चया ज्याझ्वः जूगु खः। बाःछिया जक प्रचारया ई दुगु थुगु ज्याझ्वलं बाःछि दुने हे १७००-१८०० भोट खाकूगु खः । पेजथ्रीपाखें नेपालभाषाया मनोरञ्जन ख्यलय् एवार्ड बीगु परिकल्पना थौं स्वयां निदँ न्ह्यः हे शुरु जुइधुंकूगु खः। तर मेमेगु संस्थापाखें नं थुज्वःगु एवार्डया घोषणा जुयाच्वंगुलिं थुकिया स्वरुप हीकुहीकुं पेजथ्री नेपालभाषा पिपल्स च्वाइस एवार्ड जूवंगु खः। उकिं आः थुगु एवार्डया नां कथं हे पिपल्स च्वाइस अर्थात् झीसं ययेकापिं धइगु अर्थ पिहां वइ। छगू प्रणाली अन्तर्गत न्ह्याइगु थुगु एवार्डया स्वरुप ममेगु ज्यूरी एवार्ड वा क्रिटिक्स च्वाइस एवार्ड सिबें बिस्कं जुइ। प्रकृयागत रुपं स्वयेगु खःसा थुगु पेजथ्री नेपालभाषा पिपल्स च्वाइस एवार्ड अतिकं हे तप्यं। पेजथ्री नेपालभाषा पिपल्स च्वाइस एवार्डया निंतिं दुहां वःगु संकिपा वा म्येँ पेजथ्री नेपालभाषा पिपल्स च्वाइस एवार्डया ज्यूरीपाखें मार्किङ्ग वा जाँच यानाः अंक बीगु ज्या जुइ। अले हरेक ज्यूरी प्रतिनिधिया अंक मुंकाः औसत पिकायेकेगु ज्या जुइ। दकलय् अप्वः अंक मुंकूगु प्यंगू दुतिनायात नामांकनय् दुथ्याइ। थ्व हे नामांकनयात झी सकलें जानाः भोट बीगु खः। दकलय् यक्व भोट वःगु नामांकनयात छगू ज्याझ्वः यासें पेजथ्री नेपालभाषा पिपल्स च्वाइस एवार्ड लःल्हायेगु जुइ। थुगु पेजथ्री नेपालभाषा पिपल्स च्वाइस एवार्डया निंतिं वैध ई धाःसा नेपाल संवत् ११२४ निसें ११२८ तक नाला कासें मुक्कं न्यादँया दुने पिहां वःगु सामग्रीयात दुथ्याकेगु जुइ। थुकिया मू कारण खः नेपालभाषा मनोरञ्जन ख्यःया पुनर्जागरण नेपाल संवत् ११२४ निसें शुरु जूगु खः। तर अथे धायेवं ११२८ लिपाया मनोरञ्जन ख्यः छु जुइ धकाः नं न्ह्यसः वइ। थुकिया लिसः खः पेजथ्री नेपालभाषा पिपल्स च्वाइस एवार्डया निगूगु संस्करणय् उकियात दुथ्याकेगु जुइ । अन्तय् थुगु एवार्डया विषयय् थुइकेमाःगु खँ थ्वहे खः कि थ्व पेजथ्री नेपालभाषा पिपल्स च्वाइस एवार्ड झीगु सः खः। थुकी ज्यूरी केवल नामांकनया निंतिं जक खः। एवार्ड विजेता झी सकलसिया भोटं जक त्याइगु खः। छुं नं प्याखं वा म्येँ बांलानां जक मगाः सकसिनं स्वयाः ययेकूगु नं जुइमाः। उकिं मनोरञ्जन ख्यःया झी सकसिनं थ्व खँ नं थुइकेमाः कि थ्व एवार्ड प्याखं वा म्येँया बजार विस्तारया जिम्मेवार प्याखं दयेकूपिं वा म्येचाः पिकाःपिं हे जुइ। लिसें आः पेजथ्री नेपालभाषा पिपल्स च्वाइस एवार्डया दर्ता फारम छुं दिं लिपा जक पिहां वइ। प्रकृयागत रुपं न्ह्याः वनेत सकसिगुं ग्वाहालिया आशा यानाच्वना ।",http://www.nepalmandal.com/content/3568.html
जिगु बल्चा क्वसं धुँया पलाःख्वाँय् लुल ,"Posted on Sun Aug 30, 2009  4:09 pm NST","विक्रम संवत् १९८८ आश्विन षष्ठी कुन्हु बूम्ह काजीलाल डंगोलया न्हापांगु जंक्व वंगु २०६६ बैसाख २३ गते जुल। यलया सुबहाः त्वालय् जन्म जूम्ह खः वय्कः। निम्ह काय व स्वम्ह म्ह्याय्या अबु अले झिम्ह छय्पिनि अजा खः। मचांनिसें बुँज्या याना वयाच्वंम्ह वय्कःया मू लजगाः हे बुँज्या यायां बुरा जुइधुंकल अय्नं बुँज्या याये मगाःनि वय्कःया। स्वनिगःया शहरी लागाय् बस्ति अप्वयाः बुँ म्हो जुया वनाच्वंगु थौंया इलय् नं १३ पि बुँइ वय्कलं ज्या यानाच्वंगु दनि। बुँज्या धाल कि हुरुक्क जुइम्ह वय्कःयात थौंकन्हय् धाःसा बुँज्या यायेत थाकुया वःगु वाःचाया वल। छखे थः बुरा जुया वःगु, मेखे साः थिकेगु, ज्यामि मदइगु, घः मदया वःगु आदि थीथी कारणं बुँज्या याये थाकुया वःगु व अप्वः खर्च मालावःगु खँ वय्कलं कनादी। थःगु बुँया नापसं दुगु धः हे स्यंकाः लँ दयेका हःगुलिं आकासया भरय् वा पी माला वःगु व इलय् वा पी मखंगु दुःखया खँ नं कनादी। न्हापा न्हापा रासायनिक साः मदु। साःया लागिं फै, च्वलय्, सा लहीमाः। जमिनय् क्वय् क्वय् थ्यंक सुरुङ्ग म्हुयाः कँचा कायेमाः। आलु पीत, तु व्हलेत सकसियां कँचा तइ। कँचा तयाः सयेकागु आलुया स्वाद थौंकन्हय्या आलु स्वयाः गुलिखे साः। गःसाः तयाः सयेकागु स्थानीय पुवाया जा, थौंकन्हय्या ताइचुङ्ग जाकिया जा स्वयां यक्व हे साः, स्वाद दु। अय्सां थौंकन्हय् न्यंकभनं ताइचुङ्ग वा हे पीगु जुयाः उकिया जा हे नयेगु बानी जुल। गःसाः, खाखि साः, नौसाः आदि तयाः बुँज्या यायेबलय् बुँया चा बांलाः, ज्या याये नं अःपुगु व छकः तयेबलय् निदँ तकयात गाःगु अनुभव वय्कलं कनादी। २००७ साल न्ह्यः राणातय् दरबारय् लहिना तइपिं सल, सातय्त नकेत पर्ति जग्गा, खुसि, धः जःखःया थीथी थासय् घाँय् पिना तइ अन सुं वनाः घाँय् लय् मजिउ। पाले पाः तया तइ। थुकिं यानाः झीगु वा बालि नं सुरक्षित जू। सुं मनूत झीगु बुइँ दुहां वयाः घाँय् लः वये मदुगु व सा, म्येय् नं त्वःते मजिउगु जुयाः झीगु वा बालि नोक्सान मजू। तर २००७ साल लिपा थुगु प्रथा न्हनावन । न्हापा द्वहं छाडा त्वःतीगु चलन दुगुलिं द्वहं नं बालि नयाः स्यंकाः तसकं दुःख बिउ। पिवाः च्वने मफुत कि थःपिनि बुँइ दुहां दुहां वयाः बालि नोक्सान याइगु। नयाः न्हुत्तुन्हुयाः स्यंका वनी। उकिं बुँइ पिवाः च्वंवने माः। बाली नये त्यल कि बुँइ हे बल्चा दयेकाः चान्हय् अन हे द्यं वने माः। छकः अथे हे कःनिब्वय् द्यं वनेगु झ्वलय् जूगु छगू घटना वय्कलं लुमंकादी, सुथय् दना वयाबलय् जिगु बल्चाया न्ह्यःने हे मल्ता पिना तयाथाय् धुँया पालिख्वाँय् खना। जिगु बल्चाया न्ह्यःने हे धुँ वनातःगु जुयाच्वन। जिगु बुँया न्ह्यःनेसं च्वंगु खुसिया पारी च्वंगु गामय् धुँ वःगु हल्लाखल्ला जुल। लिपा न्हिनय् पंझालय् सुलाच्वंम्ह उम्ह धुँयात सरकारं छ्वया हःपिं सिपाहींतय्सं तुपतं कयेकाः स्यानाः यंकल। उगु घटनां जि तसकं ग्यात। जि म्वाये मानिगु जुयाः भगवानं जितः बचे यात। धन्य जिगु बल्चा न्ह्यःनें वनातःम्ह धुं जितः हमला मयात। थ्व घटना जिं गबलें ल्वःमंके मफु । काजीलाल डंगोलया धर्मय् नं अतिकं मन क्वसाः। आस्था व विश्वास दु। तापाक वने मफुसां लाछिइ च्वंम्ह गणेद्यः, थःगु छेँया न्ह्यःने च्वंगु बहालय् च्वंपिं द्यःपिं दर्शन यानाः न्हिंन्हिं नामसंगीत पाठ यायेगु बानी दु। हालय् हे वय्कलं त्वालय् थःगु हे निजी खर्चं नाम संगीति द्यः थापना यानाः छगः चिग्वःगु देगः दयेकादिल। वहे देगःया न्ह्यःने चीधंगु फल्चा छगू नं दयेकाः थौंकन्हय् वहे फल्चाय् च्वनाः न्हिंन्हिं नामसंगीत ब्वनेगु यानाच्वनादीगु दु । पीदँ तक कजि जुयाः थःगु छेँय् दाफा भजन लहिनाः सेवा याये धुंकूम्ह वय्कलं दाफा भजनय् म्येँ हालेगु व खिं थायेगु नितां यानादी। बाँसुरी पुइगुली ला वय्कः गुरु हे जुल। बाँसुरी तपुगु व चिपुगु नितां पुइ सः। धिमय् स्यना मतःसां वय्कः धिमय् नं थाये सः। थौंकन्हय्या न्हूगु पुस्तां चिउताः मतःगु हुनिं दाफा भजन चले याये थाकुया वःगु व थथे हे जुल धाःसा भजन याकनं हे न्हनावनीगु खँय् वय्कः चिन्तित जुयाच्वंगु दु । २०२० सालंनिसें २०४०साल तक थ्यंमथ्यं नीदँ तक त्वाःया नायः जुयाः त्वालय् च्वंगु गाःहितिया निकास दयेकेगु स्लाब तयाः बांलाकेगु, त्वाःबाहाःयापिनि ल्वापुख्यापु ज्यंकेगु व मेमेगु ज्याखँ यानाः सेवा याना वयाच्वंम्ह व्यक्तित्व खः वय्कः। अथे हे वय्कलं ललितपुर नगर पंचायतय् न्यादँ तक न.स.स. व स्वदँ तक वडा अध्यक्ष जुयाः ८ नं वडाबासीया सेवा नं यानादीगु दु। नगरपंचायतपाखें आर्थिक ग्वाहालि कयाः स्थानीय जनताया श्रमदान नं चूलाकाः वडा नं. ७ व ८ दथुइ च्वंगु धः दयेकेगु व सुबहाः त्वाःया श्रमिक प्राथमिक विद्यालययात यलया बालकुमारी लागाय् ८ आना जग्गा नगरपंचायतपाखें व्यवस्था याके फुगु वय्कःया लुमंके बहःगु ज्या खः। जीवनय् त्वाः व वडाबासीपिनि आपालं सेवा यानाः नं त्यानु मचाःम्ह वय्कः देशय् न्ह्यागु हे पार्टीया सरकार वःसां देय् व जनताया भिं जुइगु ज्या जुइमाः धइगु पक्षय् दु ।",http://www.nepalmandal.com/content/3592.html
दिगुख्यः गुथिया न्हापांगु लिपि स्यनेज्या ,"Posted on Sun Aug 30, 2009  4:10 pm NST","श्रीदिगुख्य गुथि पकनाय्ज्वःया ग्वसाः व भाजु विद्यासागर तुलाधरया संयोजकत्वय् वंगु ने.सं. ११२९ दिल्लाथ्व गुरुपुन्हि निसें गुथिया गुथियाःपिंत प्रचलित नेपाल लिपि स्यनेज्या न्ह्याकल। दकलय् न्हापां गुरुपुन्हिया न्हि लिपि स्यनेगु ज्याझ्वःया उलेज्या दिगुख्यः गुथिया हे छेँसं जुल। खय्त ला श्री दिगुख्यः गुथिं इलय्ब्यलय् थीथी कथंया ज्याझ्वःत याना वयाच्वंसां नेवाःतय् मौलिक लिपियात संरक्षण व संवर्द्धन यायेगु ताः तयाः लिपि स्यनेगु ज्या याःगु धाःसा थ्वहे न्हापांखुसी खः। झीसं नेवाः जुयाः गर्वं म्वायेगु लँपु धइगु हे थ्व लिपि खः गुकियात झी नेवाःतय्सं मसयेकुसें मगाः। थौं दिगु ख्यः गुथिं गुगु ताः तयाः लिपि स्यनेगु ज्याझ्वः तल उकियात लसकुस मयासें मगाः । झीगु लिपि छताजी जक मखु तःताजि हे दु। गथे कि रंजना लिपि, भुजिंम्वः लिपि, क्वँय्म्वः लिपि, पाचुम्वः लिपि, लितुम्वः लिपि, हिंम्वः लिपि, कुंम्वः लिपि गोलम्वः लिपि, प्रचलित नेपाल लिपि। थुकी दकलय् बांलाःगु लिपि रञ्जना खः गुगु लिपिं यानाः नेपाः संयुक्त राष्ट्र संघय् दुथ्यायेत तकं सफल जुल। तर थौंकन्हय् अप्वः छ्यलाबुलाय् वयाच्वंगु धाःसा प्रचलित नेपाल लिपि खः। छगू अजूचायापुगु खँ थ्वहे खः कि थुलिमछि झीगु लिपि दुसां मेपिं सुयागुं लिपिनाप ज्वःलानाच्वंगु खने मदु। उकिं विदेशीत अजूचायाच्वनी। झीपिं थुलिमछि लिपिया तःमि जुयां नं छता हे लिपि मसयेकाच्वन धाःसा व थेंज्याःगु दुर्भाग्य मेगु छु दइ? श्री दिगुख्यः गुथिं थ्वहे खँयात वाःचायेकाः उगु लिपि कक्षा न्ह्याकेगु निर्णय याःगु खः। थुगु ज्यापाखें झीगु मेमेगु जातीय खलः पुचःतय्सं नं शिक्षा कायेमाःगु आवश्यकता खनेदु। उगु कक्षाया उलेज्या कुन्हु नेपाल लिपि गुथिया प्राज्ञ नापं स्यनामि शरद कसाःयात दिगुख्यः गुथिया संरक्षक भाजु कुलवीर सिंह तुलाधरं बुद्धया मूर्ति लुमन्तिया चिं कथं लः ल्हानादिल। गुथिया न्वकु भाजु लक्ष्मी तुलाधरं लसकुस यानादिल । नेपाल लिपि गुथिया नायः शरद कसाः 'कसाःछेँ'जुं नेपाल लिपि झीसं छाय् स्यनेमाःगु, थुकिया महत्व छु खः धइगु विषयय् न्ववानादीगु खःसा झीगु मौलिक लिपि कन्हय् वयाः जातिय स्वशासन, धर्म, संस्कृति व परम्परायात मदयेकं मगाःगु खँ ध्वाथुइकादिल। अथे हे प्राज्ञ सभाया दुजः एवं स्यनामि शरद कसाःजुं झीगु पुलांपुलांगु थ्यासफू, ल्वहं पतिइ कियातःगु लिपिया बारे कनादिलसा उकिया नापनापं न्हू भाय्लचं, वर्णमाला पिथनेगु व युनिकोडय् लिपि पिथनेगु बारे नं कनादिल। दिगुख्यः गुथिया नायः स्वयम्भुरत्न तुलाधरं  सुभाय् प्वंकादिल। संयोजक भाजु विद्यासागर तुलाधरं नेवाःतय्सं थः मस्तय्त थःगु भाय् त्वःताः कतः भाय् स्यनेगु याना वयाच्वंगु थौंया इलय् नुगः क्वसायेकाः प्रचलित नेपाल लिपि स्यनेत सक्रिय जुयादीगुलिं लसता प्वंकादिल । उगु प्रचलित नेपाल लिपि स्यनेगु ज्याझ्वः उलेज्यां निसें स्यनेज्या क्वमचाःतले थुगु पंक्तिया च्वमिं नं ग्वाहालि कथं ज्या सना जुइ खंगुलिं तसकं लय्ताः। थुकी १२ दँ दुपिंनिसें कयाः ६१ दँ दुपिसं तकं ब्वति कयाः लिपि सयेकूगु खःसा मेखे मुक्कं उदाय्तय् दथुइ ग्वाहालि याये खनाः मन नं लुधं। धात्थें ला थुलिमछि लिपि कक्षा न्ह्यायेधुंकल तर जितः दकलय् न्ह्याइपुगु धइगु थुकी हे खः । स्यनेज्या क्वचायेधुंकाः शैक्षिक भ्रमण कथं लाय्कूया हनुमानध्वाखाया पिने च्वंगु झिंन्हय्गू लिपिं च्वयातःगु ल्वहंपौ ब्वंकेगु, नासःचुकया महत्व बारे ध्वाथुइकेगु, हाथु द्यःया न्ह्यःने च्वंगु ताःहाकःगु थामय् लिपिं कियातःगु स्तम्भ शिलापत्र ब्वंकेगु नापं च्यासिं देगलय् च्वंगु ल्वहंपौ ब्वंकेगु ज्या जूगु खः। अन क्वचायेकाः आशा सफूकुथिइ च्वंगु थीथी लिपिया थ्यासफूत ब्वनेज्या नं जूगु खः । श्री दिगुख्यः गुथिं दकलय् न्हापां ग्वसाः ग्वःगु लिपि कक्षा अतिकं ताःलाःगु खनेदु। स्यनेज्या क्वचायेकाः क्ववाले जुल। उगु क्ववाले ज्याय् दक्वं हे ताःलाःवंगु दु। ताःलानादीपिं सकलसितं थुगु पंक्तिया च्वमिपाखें भिंतुना देछायाच्वना ।",http://www.nepalmandal.com/content/3593.html
देशघाती नेतातय्त मौका बी मजिल ,"Posted on Sun Aug 30, 2009  4:14 pm NST","झीगु देय विकास मजूगु जक मखु यक्व स्यनाच्वंगु कारण खः, नेतात विदेशी शक्तिया न्ह्यःने पुलिं चुइगु। झीगु देय्या प्राकृतिक श्रोत व सम्पदाया अपार भण्डार खनाः जःलाखःला देयया इर्ष्या जुयाच्वंगुलिं खय्फु राजनीतिइ अप्वः चलखेल यानाच्वंगु थें च्वं। विशेष यानाः भारतया नेतातय्सं नेपालय् चलखेल यानाच्वंगु दु धयागु दसुया रुपय् भारतया राजदूतं पार्टी नेतातनाप माःगु सिबें नं अप्वः भेटघाट यानाच्वंगुयात कायेफु। मेगु जःलाखःला देय् चीनया राजदूतपाखें नं नेतातलिसे भेटघाट यानाच्वंगु दु। चीनया राजदूत व भारतया राजदूतपाखें नेतातनाप भेटघाट यानाच्वंगु दु। चीन व भारतया राजदूततय्सं नेपाःया नेतातनाप यानाच्वंगु थ्व भेटघाटया कारण थीथी हे खनेदु। चीनया राजदूतपाखें गबलय् तिब्बती पृथकतावादीतय् गतिविधि तच्वइ अबलय् जक नेतात नाप लायेगु ज्या याइ। राजदूतपाखें नेतातय्त दवाव बियाच्वनी पृथकतावादी तिब्बतीतय्त नेपाःया भूमि प्रयोग याके मजिल धकाः। अथे हे भारतया राजदूतं याइगु भेटघाटया लक्ष्य खः, नेपाःया सरकारय् थः कतांमरि नेतात छ्वयाः भारतया स्वार्थ पूवंकेगु। झीगु धापू राजदूतपाखें नेतातय्त नापलाये हे मजिउ धयागु मखु। राजदूतया भेटघाट निगू देय्या कल्याण जुइगु मुद्दा ज्वनाः ज्या याकेगु कथं जूसा ठीक जू। तर भारतया राजदूतपाखें खालि थःगु देशया हित याइपिं नेतातय्त सत्ताय् छ्वयाः ज्या कायेगु मनसाय ज्वनाः ज्या यानाच्वंगुलिं थ्व ठीक मजू थें च्वं, थुलि जक झीगु धापू खः । थ्व दँय् छगू हूगु राजनीतिक खँ विकास जुल धायेमाः। व खः, गुलि नं नेतात सत्ताय् थ्यनी उपिं भारतया इशाराय् प्याखं हुलीपिं खः धकाः विपक्षी पार्टीं नं द्वपं बीगु यात। द्वपं बीगु झ्वलय् विपक्षी माओवादी पार्टीं थथे तकं धाल कि माधव नेपालया मन्त्रिमण्डलयात भारतया कतांमरि सरकार जक खः। न्हापा न्हापा जूसा जनतापाखें जक थथे धाइगु खः, नेपाःया नेतात भारतीय दलाल जुल। थुगुसी मेगु छगू राजनीतिक संस्कार नं विकास जुल धायेमाः। व खः, कतांमरि सरकारं भारतनाप राष्ट्रघाती सन्धि याये दइ मखु धकाः सचेत तकं यात। थ्व खँयात जनतां सकारात्मक पलाः खः धयाच्वंगु दु। भारत सरकारं नेपाःया प्रधानमन्त्रीयात सःतूगुया कारण राजनीतिक व आर्थिक विषयय् खँल्हाबल्हा यायेत मखु। भारत सरकार थम्हं हे पाहां सःताः नेपाःया भ्रमण टोलीयात महत्व मबिउगु जक मखु अझ फ्वगिं देय्या प्रतिनिधि वल धकाः घृणा व अपमान याना हःगु चर्चा जुयाच्वंगु दु। घृणा व अपमान याःगु कारण नं स्वयम् थनया नेतातय्गु च्यः मानसिकताया कारणं खः। यदि नेतातय्के च्यः मानसिकता मदुगु खःसा भारतया उच्च अधिकारीतय्सं घृणा व अपमान यायेगु आँट याइ मखु। झीगु देय् सिबे चीधंगु भूटानया नेतात भारत भ्रमणय् वन धाःसा घृणा व अपमान मखु सम्मान यानाच्वनी। भूटानया नेतातय्के राष्ट्रभक्ति व विवेक दु। उकिं उगु देय् बर्वाद मखु विकास जुयाच्वंगु दु। भूटानया आर्थिक स्थिति झन झन क्वातुया वनाच्वंगु दु। देय् दुने नं शान्ति, अमन चयन व कानुनी राज्य दु। भूटानी नेतातय्गु लक्ष्य खः भूटानयात गथे यानाः विकास, शान्त व वातावरण स्वच्छ मुलुक दयेकेगु। थुकी हे ध्यान केन्द्रित यानाः उमिसं ज्या यानाच्वंगु दु। भूटानया राष्ट्रिय स्वार्थय् भारत सरकारं नं हस्तक्षेप यायेगु मस्वः बरु बिकासया ज्याय् तिबः बियाच्वंगु दु। भूटानया नेतातय्सं नं भारतनाप खुल्लारुपं राष्ट्रिय मुद्दायात न्ह्यःने तयाः भारतपाखें लबः कयाच्वनी। भूटानया सरकारं थःगु संस्कृति रक्षाया लागिं धकाः विदेशी च्यानल तकं बन्द याना बिल। भूटानं थःगु देय्या छगू इन्च भूभागय् तकं विदेशी हस्तक्षेप याके मबिउ, देश बिखण्डन यायेत स्वइपिं पार्टीतय्त बन्देज यानाबिल। भारत सरकारपाखें नं जलश्रोत सम्झौता यानाः यक्व फाइदा कयाच्वंगु दु । नेपाःया नेतातय् च्यःबुद्धिं यानाः जनता निराश व आक्रोशित जुयाच्वंगु दु। नेतातय्सं गुलि नं भारतनाप सम्झौता याना वइ व सन्धिं देशयात यक्व हानी जुयाच्वंगु दइ। थुलि जक मखु देय्या सीमा अतिक्रमण यानाच्वंसां नं सुम्क च्वनी। देय् विखण्डन यायेत वःपिं नेतातय्गु पार्टीयात नं खुल्ला रुपं ज्या याकाच्वंगु दु। थनया नेतातय्गु गतिविधि व प्रवृत्ति स्वयेबलय् उमित राष्ट्रघाती धायेत बाध्य जुइ। भाद्र ६ गते शनिवाः प्रधानमन्त्रीया पुचः भारत भ्रमण यानाः लिहां वयेगु झ्वलय् विमानस्थलय् पत्रकारया न्ह्यःने फूर्ति यानाः धाल, थ्व भ्रमण सफल जुल। प्रधानमन्त्रीं न्ह्याक्व हे फूर्ति यानाः धाःसां जनतां विश्वास यानाच्वंगु मदु। छाय्धाःसां नेपाःया नेतातय्सं फय्गं खँ ल्हानाः जनतायात झंगः लाइगु सकस्यां सिउ। नेपाःया जनतां थ्व खँ नं सिउ कि प्रम भारत भ्रमणया निंतिं वंगु कारण -  क) आतंककारी नियन्त्रण यायेगु नाम भारतया फौज नेपाःया भूमिइ च्वनाः गतिविधि न्ह्याकेगु, ख) नेपाःया गांगामय् मदरसा (मुश्लिम स्कूल) या नामय् मुस्मां आतंकवादी तयार यानाच्वंगु दु धकाः न्यंकेगु, ग) नेपाःपाखें नक्कली भारु भारतय् वयाच्वंगु दु धकाः धायेगु, घ) चीनया गतिविधि नेपालय् बढे जुयाच्वन उकियात नियन्त्रण या धकाः दवाव बीत खः। थ्व फुक्क मुद्दाय् नेपाःयात न्यंकेगु लागिं भारतं प्रधानमन्त्रीयात सःतूगु खः। झीसं भारतया नेतातय्त थथे यात अथे यात धकाः भारत सरकारया विरोध यायेगु बेकार खः। छाय्धाःसां प्रत्येक देय्या थःथःगु राष्ट्रिय स्वार्थ दइ व उकियात पूरा यायेत अनेक रणनीति दयेकाः कुटनीति म्हिता हे च्वनी। भारतं नं थःगु राष्ट्रिय स्वार्थ पूरा यायेत खेल म्हितीगु स्वाभाविक खः। बदमास ज्या झी हे नेतात खः गुपिंसं सत्ताय् च्वनेगु लागिं भारतं छु छु धाल व फुक्क पालना यायेगु पलाः न्ह्याकी ।",http://www.nepalmandal.com/content/3595.html
हाकनं खनेदत लाय्कू लागाय् विकृति ,"Posted on Mon Aug 31, 2009  3:30 pm NST","छत्रपाटीय् च्वनाच्वंम्ह धरानया कल्पना गुरुङयात थः ब्याय्फ्रेण्ड नाप न्हूसतकय् तयातःगु  ठेलाया फास्टफुड पसलय् वया मःम नयेगु न्ह्यइपुसेच्वं हँ। अथे बाग बजाःया सत्य मानन्धरयात न थः पासापिं नापं वयाः न्हूसतकया ठेलाय् तयातःगु फास्टफुड पसलय् चाट मःम नयेगु न्ह्यइपुसे च्वं हँ। येँया नुगःचु न्हूसतक दमकल न्ह्यःनेया सतकय् करिब झिंन्यागूति ठेला फास्टफुड पसःत दु। निभाः लुकुंबिया सन्ध्या ई जुल कि अन ठेलाय् फास्टफुड पसःत धमाधम खने दयावइ। न्हूसतक थेंज्याःगु व्यस्त सतक क्वत्यला नं ठेला फास्टफुड पसःत तयेगु यानाच्वंगु दु। बहनी जुल कि अन ठेला फास्टफुड पसःया चहल पहल शुरु जुइ। थौंकन्हय् न्हूसतक लागाय् जक मखुसे स्वनिगःया थीथी थासय् थज्याःगु ठेला फास्टफुड पसःत पानीपुरी पसः, चटपट चाट पसःत अव्यवस्थित रुपं सतक नापं  क्वत्यलाः पसः तयेगु यानाच्वंगु दु । स्वनिगलय् थज्याःगु फास्टफुड पसःत न्यना वनाच्वंगु दु। अले थज्याःगु फास्टफुड पसलय् मःम चाटनिसे चिकेन रोस तकं न्यायेगु दु। थज्याःगु फास्टफुड पसलय् बहनी जुल कि ल्यासे ल्याय्म्हतय् भीड खनेदइ। थज्याःगु पसलं यानाः न्हूसतक लागाय् ट्राफिक व्यवस्था नाप अस्तव्यस्त जुइगु जुयाच्वंगु दु। मोटर चले जुइगु सतकय् ठेला फास्टफुड पसःत न्ह्यनेलाथय् तया तःसां सम्बन्धित निकाय सरोकारवालातय् धाःसा ध्यान वंगु खनेमदु । ट्राफिक जामं यानाः ल्वगि ज्वनावःगु एम्बुलेन्स तकं लँय् दथुइ जामय् लानाः च्वनेमाःगु अवस्था दु। न्हूसतक लागाय् थज्याःगु अवस्था वयाच्वंगु कारण खः अन तयातःगु ठेला फास्टफुड पसःत व अनया नाइट मार्केट खः । बसन्तपू लागाय् तयातःगु नाइट मार्केटय् चहलपहल शुरु जुइ अले न्हूसतकय् ठेला फास्टफुड पसःत धमाधम खनेदइ। खास यानाः न्हूसतकया फास्टफुड पसःत ग्राहक धाइपिं मध्यम वर्गया ल्यासे ल्याय्म्हपि हे खः अले बजाः चाःहिउ वइपिं अप्वः धइथें थनय् ग्राहकत खः धाःसा जिउ। खास यानाः बसन्तपू लागाय् सञ्चालन जूगु नाइट मार्केटं यानाः थज्याःगु ठेला फास्टफुड पसःत नं धमाधम खने दयावःगु धाःसां जिउ । शुरु शुरुइ थज्याःगु ठेला फास्टफुड पसःत लाय्कु लागाय् तयेगु यानाच्वंगु खः। थज्याःगु पसःत यानाः हे लाय्कुया बसन्तपु लागाय् ल्यासे ल्याय्म्हतय्गु चहलपहल खने दयावःगु ख धाःसा जिउ । अन तयातःगु ठेला फास्टफुड पसःतय्सं याना लाय्कू लागा अस्तव्यस्त फोहोर, दुर्गन्धित जुयाः अनया वातावरण नाप दुषित जुया वःगुली अनया स्थानीय वासीपिंसं बसन्तपू लागां ठेला फास्तफुड पसःत चीकूगु खः । विश्व सम्पदाय सूचीकृत जुयाच्वंगु सम्पदा स्थलय् थज्याःगु कथंया छु नं फुटपाथ पसः तयेगु ज्या निषेध यायेमाः धकाः धाइपिं न यक्व हे दु। विश्व सम्पदास्थल अस्तव्यस्त, अव्यवस्थित फुटपाथ पसःत सञ्चालन याके मजिउ धकाः स्थानीयवासी, महानगरपालिका व प्रशासनं अन तयातःगु फास्टफुड पसःत नाप बसन्तपू लागाय् चायेकातःगु नाइट मार्केटयात छगू इलय् चीकेधुंकूगु खः। तर नेपाःया कमजोर कानुन, राजनैतिक हस्तक्षेप, थीथी राजनैतिक पार्टीतय्गु थः कार्यकर्तात लहीगु छगू माध्यम फुटपाथ पसःत जुयाच्वंगुलिं नं राजनैतिक पार्टीतय्गु प्रत्यक्ष हस्तक्षेपं यानाः बसन्तपू लागाय् स्थानीय वासीत जाना चीकेधुंकूगु नाइट मार्केट नाप फुटपाथ पसःत हाकनं तयेहःगु खः। येँया लाय्कू लागाय् तयातःगु फुक्क पसःत नाइट मार्केट चीकेधुंकाः अन छुं ईया निंतिं सफा स्वच्छ, शान्त सुन्दर खने दयेधुंकूगुलि हाकनं अनया फुक्क धइथे फुटपाथ पसःत तये हयेवं हाकन अन भीडभाड अप्वया वनाच्वंगु दु। थुकीया नापनापं लाय्कु लागाय् फोहोर अप्वया वनाच्वंगु दुसा अन थीथी विकृति विसंगतित खने दयाच्वंगु दु । जब बहनी जुइ अले हनुमानध्वाखा लाय्कू लागाय् ल्यासे ल्याय्म्हतय्गु भीडभाड खने दयावइ। अले सु सु चरित्र मदुपि ल्यासे ल्याय्म्हतय्सं अश्लिल क्रिया यानाच्वंगु नं दइ। थज्याःगु ज्या याना अन विकृति अप्वया वनाच्वंगु दुसा अनया वातावरणत दुषित जुयाच्वंगु दु। अनय् स्थानीय क्लबया स्वयम सेवकतय्स देगः देगलय् च्वनाः सुलाः सुलाः अश्लिल क्रियाकलाप  यानाच्वपिं ल्यासे ल्याय्म्हतय्त अन चीकेगु ज्या याना मच्वंगु नं मखु तर नं अय्नं थज्याःगु ज्याया नियन्त्रण धाःसा जूगु खनेमदु । विश्व सम्पदा सूची सूचीकृत सम्पदास्थल हनुमानध्वाखाः अले विश्वय् म्वाःम्ह देवी कुमारी धकाः माजुया थाय् गन विदेशी पर्यटकत दँय्दसं ग्वाःग्वाः वइगु येँया एतिहासिक थाय्, सांस्कृतिक धरोहर लाय्कू लागा सफा स्वच्छ, शान्त सुन्दर व व्यवस्थित यायेगु झी सकस्या कर्तव्य खः। स्थानीयवासी, महानगरपालिका, प्रशासन, राजनैतिक पार्टीत, स्थानीय क्लबत, सामाजिक संघ संगठनत, सञ्चारकर्मीतय्गु सकस्या दायित्व खः। देया राजधानी येँया नुगःचु, ऐतिहासिक, सांस्कृतिक, धार्मिक, पर्यटकीय नगर सम्पदास्थलय् छु नं कथंया फुटपाथ पसःत हेभी सवारी साधनत, ध्वनी प्रदुषण जुइगु छु नं कथंया सभा समारोह मेला इत्यादियात निशेष याना तयेमाःगु मखुला? थुकी सम्बन्धित सरोकार वालातय्सं चिउताः तयाः याकनं पलाः न्ह्याकेमाःगु खनेदु ।",http://www.nepalmandal.com/content/3611.html
थथे च्वं गुठी संस्थानया विकल्पय् नेवाः कोष ,"Posted on Mon Aug 31, 2009  3:31 pm NST","थगुनेया यँयाः। कुमारी सालेगु अन्तिम न्हि नानिचायाः कुन्हु लाखेयात न्हापांनिसें बीगु याना वयाच्वंगु म्येय् बली मबीगु धइगु जानकारी वयेवं लाखे, सवःभकु व पुलुकिसिं मंकाः रुपं विरोध यात। उकियात जात्रा स्वः वयाच्वंपिं सर्वसाधारण जनतां नं साथ बिल। अले छथुं हे आन्दोलनया रुप कयाः नानिचायाः भद्रगोल जूवंगु जक मखु, गणतन्त्र नेपाःया न्हापांम्ह राष्ट्रपतिं कुमारी माजुया ल्हातिं सिन्हः तीगु ज्या तकं स्थगित जुल। तःन्हु तक अशान्त जुइवं तत्कालिन अर्थमन्त्री डा. बाबुराम भट्टराईनं बहनी हे सिंहदरवार दुनेया अर्थ मन्त्रालयय् आकस्मिक बैठक सःताः आन्दोलनकारी नेवाः संस्कृतिह्यमितलिसे वार्ता यात। वार्तापाखें  नेवाःतय् जात्रा पर्वय् वयाच्वंगु समस्या बारे अध्ययन यायेत छगू उच्चस्तरीय समिति गठन यायेगु व जात्रा पर्व सञ्चालनया लागिं खर्च उपलब्ध याइगु गुथि संस्थानया विकल्प बारे सरकारयात सुझाव बीत छगू आयोग गठन यायेगु सहमति जुल। सहमति कथं गठन जूगु उच्चस्तरीय अध्ययन समितिं थःपिनि ज्या क्वचायेकाः उकुन्हु छगू राष्ट्रिय गोष्ठी नं यात। उगु हे गोष्ठीइ नेवाःतय् जात्रा पर्व सञ्चालन यायेगु लागिं गुथि संस्थानया विकल्पय् तयार याःगु छगू बिस्कं निकायया स्वरुप नं प्रस्तुत याःगु खः । गुथि संस्थानया विकल्पय् तयार याःगु उगु बिस्कं निकायया नां 'नेवाः संस्कृति सम्पदा संरक्षण कोष' धकाः तःगु दु। आःयात थुकिया छगू स्वरुप जक निं तयार याःगु खः। यदि थुकियात लागू यायेगु खःसा थ्व सम्बन्धी बिस्कं ऐन आवश्यक जुइ । थ्व कोष नेवाःतय् जात्रा पर्व न्ह्याकेमाःपिं फुक्क खलः पुचःया मंकाः निकाय जुइ। थुकी नेपालय् दक्व हे नेवाः जात्रा पर्व न्ह्याकेमाःगु खलः पुचः, गुथि नापं वलिसे सम्बन्धित बाजं थायेगु, पुजाआजा यायेगु, प्याखं पिकायेगु आदि ज्या यायेमाःगु गुथित नं थुकिया दुजः जुइ। हरेक गुथियापिंसं थः प्रतिनिधित ल्ययाः थुकी छ्वया हइ । अले थ्व कोष दुने थीथी विषयया थीथी पुचःत दइ। गथे कि बाजं पुचः, प्याखं पुचः, गुथि पुचः, जात्रा पुचः, विज्ञतय् पुचः आदि आदि। नेवाः संस्कृतिया सम्बन्धय् थःलिसे स्वापू दुगु छुं नं विषयय् छुं निर्णय यायेमाल धाःसा, सल्लाह यायेमाल धाःसा थ्वहे पुचःतय् दुने सहलह जुइ। पुचलं प्रस्ताव दयेकाः हइ।  कोषया मू बोर्डय् पेश याइ। अनं पारित यात कि कार्यान्वयनया लागिं कार्यसमितिइ छ्वया बी । अय्क्क स्वयेबलय् थ्व छगू सदनया स्वरुपय् वइ। गथे कि कोष धायेबलय् थ्व छगू सदन हे जुल। उकिया थीथी पुचःत सदन  दुनेया थीथी विषयगत समितित जुल। कार्यसमिति धइगु सरकार जुल। अले कार्यसमिति अन्तर्गत दयेकातःगु थीथी समिति धइगु थीथी मन्त्रालय धाये थें जुल। थुकी मुख्य कोषय् नेवाःतय् जात्रा पर्वलिसे सम्बन्धित फुक्क हे गुथिया प्रतिनिधि दुथ्याइगु जूगुलिं थःपिनि जात्रा पर्व बारे धायेमाःगु फुक्क हे ज्या अन धाये फइ। म्हिगः गुठी संस्थानय् वनाः ल्हाः फः वनेमाःपिं गुथिया नायःत आः थ्व कोषया दुजः जुयाः थः हे जात्राया बारे निर्णय याइपिं हकदार जुइ । अले गुठी संस्थानं नेवाःतय्गु गुलि नं जग्गात दुकयातःगु खः, व फुक्क जग्गा व छेँ थ्वहे कोष अन्तर्गत वइ। थ्वहे जग्गा व छेँ कोषया आर्थिक श्रोत जुइ। वास्तवय् नेवाःतय्सं 'जिमिगु जग्गा जिमित लित बिउ, जिमिसं हे जिमि संस्कृति न्ह्याके' धकाः यानाच्वंगु माग थुबलय् तिनि पूवनी । थ्व कोष निर्माण जुल कि गुठी संस्थानपाखें नेवाः जात्रा पर्व मुक्त जुइ। वयां लिपा गुठी संस्थान खारेज वा याये मते व सरकारया ज्या खः। छाय्धाःसां गुठी संस्थानं नेवाःतय्गु जक जग्गा कयातःगु मखु, थ्वं तराईयागु नं आपालं जग्गा कयाः थःगु अधिनय् लाकातःगु दु। अथे खःसां देश जब संघीय प्रणालीइ वनी, वयां लिपा धाःसा गुठी संस्थान थेंज्याःगु केन्द्रीय संरचना दुगु निकायया आवश्यकता स्वतः हे मदया वनेफु । सरकारं गठन याःगु उच्चस्तरीय अध्ययन समितिं थ्व कोषया संरचना तयार यायेधुंकूगु दुसा कन्हय् छगू ज्याझ्वःया दथुइ थःपिनि प्रतिवेदन सरकारयात लःल्हायेत्यंगु दु। अध्ययन समितिं थुकिया सुझाव जक बिउगु खः। आः उकिया धाथेंया स्वरुप गय् जुइ, उकी छु छु पुचः दयेके माली, उमिगु अधिकार व कर्तव्य छु छु जुइ, उमित पारिश्रमिक वा भत्ताया व्यवस्था गय् यानाः यायेगु, उकिं गय् यानाः ज्या याइ, ज्या यायेत गुलि कर्मचारी माः, गुठी संस्थानयाके लानाच्वंगु जग्गात गय् यानाः थुकी हस्तान्तरण यायेगु, तनेधुंकूगु जग्गाया बारे छु यायेगु आदि यावत ज्याखँ मिले यायेत छगू आयोग गठन याये मानि। आयोगं थुकियात पूर्ण रुप बी। व, सरकारं उकियात मान्यता बी सातकि थ्व कार्यान्वयनय् वइ । स्वयेबलय् थ्व प्रक्रिया उलि थाकुगु मखु। तर नेपालय् न्ह्यागु नं कार्यान्वयन पक्ष तसकं फ्यासु। थुकी नं अध्ययन समितिं सुझाव  बिउ थें तुरुन्त कार्यान्वयन याइ धकाः ग्यारेन्टी काये फइगु अवस्था मदु। थुकिया निंतिं नेवाःतय्सं हानं हानं आन्दोलन यानाः राज्ययात दवाव बियां तुं च्वने माली तिनि ।",http://www.nepalmandal.com/content/3612.html
नेवाः देय् दबूया झिंन्याक्वःगु बुदिं छपुलु ,"Posted on Tue Sep 1, 2009  3:52 pm NST","वंगु बिहिवाः नेवाःतय् राष्ट्रिय संगठन नेवाः देय् दबू झिंन्यादँ बुदिं स्वयम्भूया आनन्दकुटी विहारय् न्यायेकल। नेवाः देय् दबूया नायः नरेश ताम्रकारया सभापतित्वय् उगु बुदिं ज्याझ्वः जूगु खः। बुदिंया ज्याझ्वः नेवाः देय् दबूया न्वकु धर्मशोभा तुलाधरं लसकुस यानाः न्ह्याकूगु खः। उकुन्हु वा वयाच्वंगुलिं बिचाः याना स्वयां तसकं हे म्हो जक मनूत उपस्थित जूगु खः। अथे खःसां ३ ताः इलय् ब्वनातःगु ज्याझ्वः निघौ लिपा ५ ताः इलय् जूसां सुथांलाक हे न्ह्याःगु खः। झिंन्याम्ह नेवाः न्ह्यलुवातय्त झिंन्याप्वाः हे सुकुन्दा च्याके बियाः मंकाः रुपं उगु ज्याझ्वःया उलेज्या याकूगु खः । नेवाः न्ह्यलुवा पद्मरत्न तुलाधरं उगु समारोहय् नेवाः देय् दबू धाथेंया राष्ट्रिय संगठन कथं विकास याना यंकेमाःगु खँय् बः बियादिल। नेवाः देय् दबूया पुलांम्ह नायः व हाल संरक्षक जुयाच्वनादीम्ह नेवाः न्ह्यलुवा मल्ल के. सुन्दरं नेवाः देय् दबू गुगु परिस्थितिइ निर्माण जुयाः आः राष्ट्रिय संगठन कथं थुकिया आपालं दायित्व नं अप्वयेधुंकूगु न्ह्यथँसें न्हापा भाषिक व जातीय संगठन कथं दयाच्वंगु नेवाः देय् दबू आः वयाः छगू स्यल्लाःगु गैर भाषिक व गैर सामाजिक संगठन कथं राजनीतिक अधिकारमुखी आन्दोलनय् हे न्ह्याः वनेमाःगु खँय् बः बियादिल । उलेज्या समारोहय् सहभागी डा. सुमित्रा मानन्धरं ई बलवान जूगुलिं इलं मधायेकं छुं याये जी मखु, नेवाःतय्गु नं पाः वइ तिनि धयादिल। वय्कलं मिस्तय्गु प्रतिनिधित्व यायेगु ई गबलय् वइ धइगु खँयात कयाः उगु खँ धयादीगु खः। उकिया लिसलय् नेवाः देय् दबूया संरक्षक मल्ल के. सुन्दरं ला आः नेवाः देय् दबूया नेतृत्व यायेगु पाः हे डा. सुमित्रायागु जुइमा धकाः सुवाः बियादिल । नेवाः देय् दबूया मेम्ह संरक्षक लक्ष्मण राजवंशीं थःत छ्वयाहःगु ब्वनापती 'भाजु लक्ष्मण राजवंशी' धकाः जक उल्लेख यानाः छ्वयाहःगु व गनं हे 'नेवाः देय् दबूया संरक्षक' धकाः न्ह्यथना मतःगुलिं यानाः गनं मेम्ह हे लक्ष्मण राजवंशीया कार्ड जकं थःत लाः वल ला धकाः च्वनागु खँ न्ह्यथनादिल। वय्कलं स्थापनाकालय् स्वयां नं आः नेवाः देय् दबू हाथ्यां जाःगु घडीइ लायेधुंकूगु खँ कनादिल। वय्कलं नेवाः स्वायत्त शासन मवल धाःसा छु यायेगु धइगु चिउताः तयाः न्ह्यसः नं तयादिल । सभापतिया थासं न्ववानादीम्ह नेवाः देय् दबूया नायः नरेश ताम्रकारं थःपिनि न्हापांगु तःमुँज्या निसें कुतः यानाच्वनागु नेवाः देय् दबूया ज्याकू भवन दयेकेगु निंतिं थाय् मालेगु झ्वलय् आः पुलांगु नगरपालिका च्वनीगु धर्मपथया थाय् चूलायेत्यंगु व अन भवन दनेगु निंतिं प्रत्येक नेवालं म्होतिं छतका दां आर्थिक ग्वाहालि यायेत आह्वान यानादिल । धनकुटा महाधिवेशनं झिंन्याम्ह सल्लाहकार तयेगु ब्यवस्था याःकथं झिन्याम्ह सल्लाहकारपिं मध्ये वय्कलं न्याम्हेसिया नां अनं हे घोषणा यानादिल। वय्कःपिं खः - पद्मरत्न तुलाधर, मोहनकृष्ण डंगोल, डा. पुष्पराज राजकर्णिकार, डा. सुमित्रा मानन्धर व नरेन्द्रभक्त हाडा। मेपिं झिम्ह सल्लाहकारया नां लिपा घोषणा यायेगु नं नायः ताम्रकारं जानकारी बियादिल । नेवाः देय् दबूया थुगु झिंन्याक्वःगु बुदिं समारोहय् मिस्त व मिजंत यानाः आपालं नेवाः ब्यक्तित्वत सहभागी जुयादीगु खः। वा वःगुलिं धाःसा ज्याझ्वः छुं भचा प्रभावित जुल। अथे खःसां आनन्दकुटी विद्यापिठया हल हे जायेक धइथें सहभागीत दुगु व चीहाकलं हे ज्याझ्वः क्वचायेकाः छगू न्ह्यइपुगु तुच्चा यासें समपन याःगु खः । नेवाः देय् दबूया न्हूगु नेतृत्वं छम्ह ज्यापु मिसा मचायात महासचिव कथं प्रतिष्ठापित यानागुयात नेवाः देय् दबूया नायलं थःपिनि उपलब्धी कथं ब्याख्या यानादीगु खः। अथेहे देय् दबूया थीथी गतिविधिइ उलि हे संलग्न जुया वयाच्वंपिं नेवाः ब्यक्तित्वत अन खने दुगु खः। नेपालभाषा न्हिपौ सन्ध्या टाइम्सपाखें नेवाः देय् दबूया पुलांपिं नायः एवं आःया संरक्षकपिं लक्ष्मण राजवंशी व मल्ल के. सुन्दरया धापू व स्वयम नेवाः देय् दबूया नायः नरेश ताम्रकारया विचाः नं दुथ्याकाः तँसापौ पिथनाः अन इना बिउगुयात नं सहभागीतय्सं च्वछात । थनिं झिंन्यादँ न्ह्यः येँय् नेवाःतय्गु न्हापांगु राष्ट्रिय सम्मेलन यासें नेवाः देय् दबू स्वनेगु ज्या जूगु खः। अबलय् देय् दबूया पलिस्थां नेवाःतय् दथुइ तःधंगु आशाया लहर हया बिउगु खः। देय् दबुलिं थःगु स्थापना काल लिपा खास यानाः स्वनिगलं पिने नेवाः संगठन विस्तार यायेगु व नेवाः अधिकार बारे पिनेया  नेवाःतय्त सचेत यायेगु ज्याय् तःधंगु भूमिका म्हितूगु दु ।",http://www.nepalmandal.com/content/3629.html
म्हगसय् मखनागु खन ,"Posted on Wed Sep 2, 2009  3:49 pm NST","गथांमुगः चःर्‍हे। जिमि गुथि दु। पाः जिगु हे। दाजुकिजापिं नापं भ्वय् नयेमाः। आगमय् द्यः पुजा यायेमाः। पुजा धुंकाः भ्वय् नयाः घौछि आराम याना। छेँय् वःपिं पाहांपिं लिसे भचा खँल्हाबल्हा याना। सनिलय् क्लिनिकय् वनेमाःगु। मं मदया वल। छखे टन्न भ्वय् नयाः सने मं मदुगु। मेखे भचा भचा त्वने नं धुनागुलिं क्लिनिकय् वने जी थें मच्वन। उकिसनं कपालय् हाकु सिन्हः, ह्याउँ सिन्हः गःपतय् ह्याउँ क्वखा क्वखायाः क्लिनिकय् च्वनेगु ला जी थें मताल। म्वःल्हुयाच्वने नं मं मंत। थौं म्हाल धकाः मनं तुनाः छेँनं पिहां वया । पत्रिका पसलय् वना। 'सन्ध्या टाइम्स' थौं न्हापलाक हे वयाच्वंगु खना। ६ बजे पाखे जक थ्यनीगु पत्रिका थौं ४ बजे थ्यनाः लय्ताया। जितः ला पत्रिका सदां ४ बजे थ्यंसा गुलि जिउ। पत्रिका ज्वनाः क्लिनिकय् वने दःसा उसाँय् मदुपिं मदइबलय् ब्वनेगु ई दइगु। पत्रिका ज्वनाः छम्ह पासाया पसलय् पिने तयातःगु बेन्चय् फ्यतुनाः पत्रिका ब्वना। आनन्द कया। घौछि दुने पत्रिका ब्वने सिधल। व हे इलय् छम्ह नेता वहे लँ जुयाः वल । पुलांम्ह नेता। नेवाः नेता। बर्मू नेतातय् पुचलय् थःगु हैसियतया थाय् दयेके मफुम्ह। पुलां जुयां नं पार्टीइ बल्लाःगु ज्या ज्वने मफुम्ह। मन्त्री जुयां नं व्यक्तित्व विकास मजूम्ह। जि पासा। क्याम्पसनिसेंया। खने साथ ल्हाः ल्वाकाः ज्वज्वलपा धाल। जि डाक्टर जूगुलिं इलय्ब्यलय् जिगु क्लिनिकय् वः। उकिं स्वापू भचा जिमि क्वातु। छगू निगू खँ धुंकाः चाःहिउ वने मखुला धाल। जितः नं थौं ई छ्याये मालाच्वंगु। खः नु धकाः नेता नापं नेताया इभिनिंङ वाकय् वना । जिपिं उखे थुखें चाःहिला। नेताया चाःहिलेगु न्हिंन्हिंया थाय् थासय् चाःहिहिउँ जिपिं यलया बागमति सिथय् निर्माणधीन यूएन पार्क थ्यन। पार्कय् च्वनाः भचा फ्यतुनाः गफ यायेगु मन। बांलाःगु थाय् मालेत पार्कय् जिपिं उखें थुखें चाःहिला। जवंखवं घाँय्या ख्यः। अले सिमा। अथे हे न्यागू फिट ति तब्यागु सिमेन्टया ब्लक दयेकातःगु लँ। गनं गनं आराम यायेत मेचत  तयातःगु दु। तर प्वंगु धाःसा छगू हे मदु। थाय् मदयाः ज्वः ज्वः मिसा मिजंत ल्यासे ल्याय्म्हत लँ सिथय् सिथय् घाँय् ख्यलय् च्वनाः माया प्रीतिया आनन्द कयाच्वंगु दु। थ्व हे झ्वलय् जिं छज्वः मिसा मिजं छथाय् लँ सिथय् मस्तं आराम यानाच्वंगु खना। भचा तापाकं जिं व मिसायात म्हसिउ म्हसिउ थें ताल। मस्त गफ यानाच्वन। नयेत्वने यानाच्वन। ल्यासेपिं मखु। बाज्यः वनेधुंकूपिं। जिपिं निम्हं गफ यायां व हे लँय् वना। ख्वाःपाः मखं। लिउनें जक खना। मिसां थःत सुचुकेत स्वः थें च्वन। जिं स्वयेगु नं कुतः मयाना। मनय् लुल, खःसां छु याये? थौंकन्हय्या जमाना। यःम्हलिसे चाःहिलेगु, ययेकेगु मानव अधिकार जुल। धात्थें व मिसा वहे खः ला ? भाःतनाप मिले मजू धाःगु न्यनागु। भाःतं वास्ता मयाः धाःगु। अले मिसां नं वास्ता मतः धाःगु। करंबरं नापं च्वनाच्वंगु हँ। म्ह्याय् अमेरिकाय् ब्वंके छ्वयेत ध्यबा मगानाः मांम्हं छेँ मीगु खँ ल्हाःगु। मिसाया नामय् दनातःगु छेँ। मिजंम्ह नं हाकिम। निवृत्त जुयाः दांप्वः ज्वनावःगु। म्ह्याय्यात अमेरिकाय् छ्वयेत ध्यबा मबिउ हँ। छेँय् ल्यासेम्ह म्ह्याय् दु, ल्याय्म्हम्ह काय दु। स्वयं मिसा बीए ब्वनातःम्ह। अफिसय् प्रथम श्रेणीया हाकिम। जिथाय् नखःचखःबलय् भ्वय् वइबलय् नं गुबसं नापं वःगु मखना। बाइक गया जुइम्ह मिसां गुब्सं मिजंयात तया महः। आदि इत्यादि खँत लुमना वल। भाःतनाप मिले मजुल धायेवं अथे मेपिं मिजंत नाप जुइ जिउ ला? मनय् खँ ल्हाकाः जिपिं न्ह्याः वना। तर अपशोच, न्ह्यःने जिमित न आराम यायेगु थाय् लुल न न्ह्यःने वनेगु लँ। बाध्य जुयाः जिपिं वहे लं लिहां वया। उपिं निम्ह अनं तुं तिनि। शायद मिसां बाध्य जुयाः खः ला वं थःत जिपाखें सुचुके मफुत। जि नापया नाताया नां कयाः न्वतुल। जि ला जिल्ल। जितः ला म्हगसय् मखनागु खना थें जुल। जिं अले वास्ता मयाः थें यानाः न्ह्याः वना। न्वतुयाः निम्हेसिनं म्ह सिल। मिजं नं बाज्यः वनेधुंकूम्ह। शायद छगू हे अफिसया पासा थें च्वं। मिजं बांलाःम्ह मखु। हाकुम्ह। मिसायात मल्वःम्ह। मिसा वैंश वंसां आः तक उलि हे बांलाःनिम्ह। अवश्य नं मिजं ब्याहा धुंकूम्ह जुइमाः। मचाखाचा नं दुम्ह जुइमाः। तर थ्व दृश्य जिगु लागिं धाःसा हानं तःधंगु सुयातं कने मजिउगु घटना जुया बिल। थज्याःगु सुयातं कने मजिउगु थःगु मानसपटलं तंका छ्वयेमाःगु, थःगु कतःतय्गु यक्व घटना दु। तर विडम्बना अज्याःगु घटनात ल्वःमंका छ्वये धाःसां फइ मखु। झन जक लुमना वइगु। नापं वःम्ह नेता भाजुं खँ ल्ह्वन। न्यन। कने हे माल। अय्सां नापं च्वंम्ह मिजं वया मिजं मखु धकाः छता जिं धाये हे मफुत। मखुगु खँ मल्हाइम्ह जि। तर वइबलय् जि खःगु खँ ल्हायेगु आँट याये मफुत। खःगु खँ ल्हानाः सुयागुं इज्जतय् हाकु किकेगु ठिक थें मताल। ख ला सुं नं मिसा मिजं अथे पार्कय् नापं च्वनाः खँ ल्हानाच्वन धायेवं उमि अनैतिक सम्बन्ध हे दु धकाः ला धाये फइमखु। अय्सां थः काय म्ह्याय्पिंत नैतिक शिक्षा बीगु इलय् स्वये थः हे अथे अनैतिक कथंया व्यवहार क्यना जुइबलय् शंका यायेगु थाय् धाःसा अवश्य नं दइ । ख ला विदेशी समाजय् जक मखु नेपाली समाजय् नं दाम्पत्य जीवन सुथां मलानाः दथुइ त्वाःथलाः ब्यागलं च्वनीपिं मदुगु मखु। अझ थौंकन्हय्या मिसा स्वतन्त्रता, मिसा अधिकारं यानाः तिपू त्वाथलीपिं अप्वः खने दयावःगु दु। पश्चिमी समाजय् अनुसन्धान जूसां थन धाःसा अज्याःगु तिपू जीवन त्वाःदलेगुया अनुसन्धान जूगु खने मदुनि। कारण यक्व दइ। उकी मध्यय् छता मू कारण यौन असन्तुष्टि खः। मनूत न्ह्याक्व हे वैंश वंसां न्ह्याक्व हे बुराबुरि जूसां शरीर स्वस्थ जुयाच्वन धाःसा उमित उमिगु वैंश कथं इलय्ब्यलय् यौन सन्तुष्टि मालाच्वनी। यौन सन्तुष्टि मन्त कि यौन टेन्सन जुइ। तनाव जुइ। जब छेँय् तिपूया दथुइ ल्वापु जुयाः आरोप प्रत्यारोप जुयाः नतुसुतु मदयावनी, छखे छखे द्यनेगु जुयावनी। अले बुलुहुँ उमित यौन तनाव जुया वइ। यौन टेन्सन जुयावइ। सीमा पुलकि यौन मुक्तिया लागिं लँ माली। गुलिसिनं हस्तमैथुन, कृत्रिम मैथुन आदि यानाः तनाव मुक्त जुइसा गुलिसिनं मेम्ह हे यौन पासा माली। ल्यासे ल्याय्म्हत थें सदांया लागिं मखुसां इलय्ब्यलय् यौन टेन्सनं मुक्त जुइत अज्याःपिं तिपूतय्सं छम्ह छम्ह यौन पासा मालीगु अस्वाभाविक मखु। स्वास्थ्यया मिखां धायेगु खःसा अथे यौन टेन्सन जुइकाः थःगु ज्या सुथां मलाका च्वनेगु स्वयां छम्ह यौन पासा दयेकाः यौन मुक्त जुइगु बांलाः। सकलें तिपूतय्सं थ्व खँ थुइकेमाः। छेँय् कलाः भाःत ल्वानाः थःथःगु यौन जीवनपाखें निराश जुयाच्वन धाःसा अवश्य नं उपिं पिहां वनी। लिपा स्वापू त्वाः नं दलेफु । तिपूया दथुइ ल्वापु जुइगु मेगु छता कारण यौन दुर्बलता नं खः। मिजनं मिसायात यौन सन्तुष्टि बी मफुत कि मिसा सन्तुष्टि जुइ मखु। इलय् हे अज्याःगु दुर्बलताया वासः यायेमाः। अथे हे तुं मिसापाखें मिजं नं यौन सन्तुष्टि काये मखन कि नं मिजं पिहां वने यः। उकिं मिस्तय्सं नं थुखेपाखे बिचाः यानाः थःत तन्दुरुस्त तयेमाः। मिस्त तन्दुरुस्त दयां नं यदि वया थी मजिउ दीधुंकल धाःसा शरीरय् हर्मोन तन्दुरुस्त दयां नं यदि वयागु योनी गना वनेफु। सुख्खा जुयाः यौन सम्पर्क असम्भव जुइफु। अज्याःपिं मिसातय्सं थःत थुइकाः जिउसा वासः यानाः मजिउसा यौन सम्पर्कया इलय्  हावी मजुइगु छुं साधन छ्यलाः यौन, सन्तुष्टि कालबिल यायेमाः ।",http://www.nepalmandal.com/content/3648.html
थुकथं तयार जुल प्रतिवेदन ,"Posted on Wed Sep 2, 2009  3:51 pm NST","विश्व मानचित्रय् नेपाःया विशिष्ट म्हसीका पलिस्था यायेत नेवाः संस्कृतिया तसकं तःधंगु योगदान दु। विश्वय् नेपाः म्हसीकेत नेवाः संस्कृतिं युगौंनिसें म्हिता वयाच्वंगु भूमिकायात सुनानं ल्वमंके फइ मखु। तर राष्ट्रया म्हसीका दयेकेत थुलि महत्वपूर्ण योगदान दुगु संस्कृति खयां नं राज्यया विभेदकारी नीतिं यानाः नेवाः संस्कृति देय्या मेमेगु आदिवासी जनजातिया संस्कृति थें उत्पीडनय् लाना वयाच्वंगु दु। थ्वहे झ्वलय् थगुने  ऐतिहासिक यायाः पुन्हि पर्व न्ह्याकेगु झ्वलय् थीथी प्याखं पुचःतय्त परम्परागत रुपं बीमाःगु आवश्यक पूजा खर्च उपलब्ध मयाःगु विरुद्ध नेवाः जातिया तःधंगु आन्दोलन जुल। वास्तवय् उगु आन्दोलन युगौनिसें जुयाच्वंगु उगु हे विभेदकारी राज्यनीतिया विरुद्ध विस्फोट जूगु विद्रोह खः। याेयाः पुन्हि पर्व हे अवरुद्ध जुइक न्ह्याःगु उगु आन्दोलनयात संवोधन यानाः अबलय्या संस्कृति तथा राज्य पुनःसंरचना मन्त्रालयपाखें थ्व उच्चस्तरीय अध्ययन समिति नीस्वंगु खः । आन्दोलनय् सहभागी जूपिं थीथी पुचःया प्रतिनिधि, संस्कृतिविद् एवं सभासदपिं दुथ्याःगु थ्व समितियात गुथि संस्थानया औचित्य व नेवाः संस्कृति सञ्चालनय् वयाच्वंगु समस्यात अध्ययन यानाः स्वलाया दुने प्रतिवेदन लःल्हायेगु जिम्मेवारी बिउगु खः। तर थीथी कारणं इलय् ज्या सिधयेके मफुगुलिं निक्वः तक समितिया म्याद थप यात। थ्व ज्या क्वचायेकेत समितिं सदस्य डा. चुन्दा वज्राचार्यया संयोजकत्वय् छगू अध्ययन कार्यदल नीस्वनाः ज्या न्ह्याकूगु खः। थ्व झ्वलय् कार्यदलं व्यवस्थित व वैज्ञानिक अनुसन्धानविधि छ्यलाः स्वनिगःया थीथी थाय् व स्वनिगलं पिने तकं वनाः न्यनेकने व अनुसन्धान याःगु दु। नापं गुलिं संघसंस्थां समितिया ज्याकुथी हे वयाः थःपिनि सुझावत लःल्हाःगु खःसा गुलिसिनं कार्यदलपाखें इना बिउगु फाराम भरे यानाः सुझाव बिउगु खः। थ्व झ्वलय् समितिया दुजःपिं व थीथी विज्ञ, बुद्धिजीवी, संस्कृतिविद् दथुइ तःगु चरणय् बैठक, सहलह, न्यनेकने जूगु खः। कार्यदलं तयार याःगु प्रतिवेदनयात अन्तिम रुप बी न्ह्यः छगू राष्ट्रियस्तरया सांस्कृतिक सम्मेलन नं याःगु खः। थ्व फुक्कं प्रक्रिया व श्रोतपाखें प्राप्त जूगु सुझाव व सामग्रीतय् गहन विश्लेषण व संयोजनपाखें थ्व प्रतिवेदन तयार यानागु दु । प्रतिवेदनया सारय् नेवाः संस्कृतिलिसे सम्बन्धित जात्रा, पर्वत सञ्चालन यायेगु ज्याय् गुथि संस्थानया भूमिका संरक्षणया नामय् शोषणपूर्ण जूगुलिं उगु संस्थानया छुं औचित्य मदुगु व उकिया लागिं अलग्ग हे स्वतन्त्र संयन्त्र आवश्यक जूगु सुझाव पेश यानागु दु। नेवाः संस्कृतिया जात्रा, पर्वत सञ्चालन यायेत 'नेवाः संस्कृति सम्पदा संरक्षण कोष' निर्माण जुइमाःगु सुझावया लिसें उकिया संरचना व आवश्यक ऐनया प्रारम्भिक मस्यौदा नं दुथ्याकागु दु। प्रतिवेदनय् नेवाः संस्कृति सञ्चालनय् गुथि संस्थानया औचित्य मदुगुया कारण, नेवाः संस्कृतिइ जुया वयाच्वंगु उत्पीडन, थगुने यायाः पुन्हिबलय् जूगु ऐतिहासिक नेवाः आन्दोलन आदि विषययात दुथ्याकूगु दु। अन्तर्राष्ट्रिय श्रम संगठन (आई.एल.ओ.) या अभिसन्धि १६९ स आदिवासी जनजातिया जल, जमिन व जंगलया अग्राधिकार दइगु व थःगु मौलिक संस्कृति, सम्पदा, परम्परा, रहनसहनय् राज्यपाखें हस्तक्षेप याये मजिउगु व सम्बन्धित जातियात हे थःगु पहलय् जात्रा, पर्व, संस्कृति सञ्चालन याये दइगु हक प्रत्याभूत जुइमाःगु खा न्ह्यथनातःगु दु। नेपाल सरकारं अनुमोदन यायेधुंकूगु उगु अभिसन्धियात नेपाःया मूल कानून सरह हे मान्यता दइगुलिं नं नेवाः समुदायया जात्रा, पर्व, संस्कृति सञ्चालन यायेगु सन्दर्भय् स्वतन्त्र नेवाः संयन्त्र नीस्वनेमाःगु खनेदु। नापं छु छु जात्रा, पर्व, संस्कृति सञ्चालनया लागिं तयातःगु जग्गा, जमिन, तिसाज्वलं आदि गुलि नं सम्पत्ति गुथि संस्थानं थःगु स्वामित्वय् दुकाःगु खः थ्व फुक्कं पूर्ण सम्पत्ति प्रस्तावित नेवाः संयन्त्रयात अनिवार्य रुपं हस्तान्तरण यायेमाःगु, अन्यायपूर्ण रुपय् कयातःगु जग्गा, जमिनया क्षतिपूर्ति बीमाःगु व उगु जात्रा, पर्व, संस्कृतियात गुथि संस्थानपाखें ब्यागलं तयाः सम्बन्धित नेवाः समुदाययात हे जिम्मा बीगु औचित्यपूर्ण ठहर जू । प्रतिवेदनय् न्ह्यथंगु फुक्कं विषयतय्त राज्यं गम्भीर रुपं काइ व थुकी पेश याःगु सझावतय्त याकनं पुवंकी धइगु पूर्ण आशा व विश्वास थुगु समितिं काःगु दु। आन्दोलनया झ्वलय् आन्दोलनकारीतलिसें सरकारं याःगु वार्ताय् जूगु सहमति कथं समितिं प्रतिवेदन लःल्हाये धुनेवं सर्वाधिकार सम्पन्न आयोग नीस्वनाः थुगु प्रक्रियायात न्ह्यःने यंकीगु अपेक्षा याःगु दु। नापं तत्कालिन कार्यवाहक प्रधानमन्त्रीलिसें जूगु सहमति कथं तत्काल पुवंकेमाःगु १० बुँदे मागयात नं अविलम्ब पूर्ण रुपं पुवंकीगु माग यानाच्वना। मखुसा थ्वहे मागयात न्ह्यःने तयाः भविष्यय् हानं हानं नं न्यायया लागि आन्दोलनया वातावरण सिर्जना जुइगुपाखे उन्मुख जुइ म्वाःलेमा धइगु सुझाव सहित राज्यया ध्यान आकर्षण यानाच्वना । समितिया ज्या न्ह्याकेत व थ्व प्रतिवेदन तयार यायेत समिति व कार्यदलयात आपालं व्यक्ति, क्षेत्र व निकायपाखें ग्वाहालि जूगु दु। थ्व प्रति उच्चस्तरीय अध्ययन समिति कृतज्ञ दु। विशेष यानाः प्रतिवेदन तयार याःपिं कार्यदलया संयोजक व दुजःपिं, प्रस्तावित नेवाः संस्कृतिसम्पदा संरक्षण कोषया लागिं माःगु ऐनया प्रारम्भिक मस्यौदा तयार यानादीम्ह अधिवक्ता संजयराज शर्मा व उगु मस्यौदाया लागिं अमूल्य सुझाव बियादीपिं संविधानविद् डा. पूर्णमान शाक्य, डा. मदन मानन्धर, कार्यदलयात ग्वाहालि व सुझाव बियादीपिं फुक्कं गुथि, संघ, संस्था, सभासद्, बुद्धिजीवी, समाजसेवी महानुभावपिं प्रति हार्दिक आभार प्रकट याना। उगु ऐतिहासिक आन्दोलनयात उत्सर्गय् थ्यंकेत विशेष भूमिका निर्वाह याःपिं स्थानीय संघसंस्था व स्थानीय वासिन्दा प्रति थुगु उच्चस्तरीय अध्ययन समितिं विशेष आभार प्रकट याइ । पवित्र बज्राचार्य संयोजक, उच्चस्तरीय अध्ययन समिति",http://www.nepalmandal.com/content/3649.html
थौं जिं बांलाक थुइ ,"Posted on Tue Sep 1, 2009  3:48 pm NST","जिगु ग्वाय् तुयू। छ्यंया सँ हाकु। खनीपिं अजूचाइ। गुलिस्यां न्यनी। थ्व छु जूगु? छ्यनय् सँ छिना तल जुइ। गुलिस्यां संका याइ। ग्वाय्यात छाय् पक्षपात। हायेकीपिं दइ। ग्वाय् तुइ-तुइ धाःगु जक मखु। तुइसे हे च्वं। पूरा। हाकूगु छपु हे मदु। सँय् धाःसा तुयूगुलिं भ्याः हे मथ्यूनि। थी फुगु मखु। उत्सुक जुयाः न्यना च्वनीपिं दइ। गुलिस्यां हायेका च्वनी। छ्यं हाकु ग्वाय् तुयू। गय् जूगु। छ्यं थुवाः। ग्वाय् थुवाः। पाः ला? छम्ह हे खः ला? मनोरञ्जन यायेत स्वइ। जिं नं न्यनीपिंत मनोरञ्जन हे बीत स्वये। लिसः बी। च्वंनिसें तुयुया वयेमाःगु खः। क्वंनिसें तुयुया वल का। छु याये? जिं ग्वाय् लहिना। कारण दु। छगू भाकल। स्वयातं मधया। पाजुपिंथाय् वने। तःमां चिमांपिं नाप लाइ। 'बाबु, खाना छ्व रे सुचुक्क व ग्वाय्। तुइसे च्वंगु। गुलि बुरा जुइ मास्ते वःगु।' खः नं खः। खाना छ्वःसा तुयू ग्वाय्या समस्या दइ मखु। अःपुक हे समाधान जुइ। तर जिं मखाना। लहिना तया। यक्व दयेधुंकल। भाकल यानागु। थ्व कलाः नं मसिउ। वयात नं गबलें मधया। 'छिमि भाजुयात ग्वाय् खायेकी। व तुइसे च्वंगु फिफि ग्वाय्। स्वये हे मजीक। बुरा थें। अज्याःगु बांलाःगु ख्वाः।' मय्जुयात गुलिस्यां ह्वाना हइ। पम्प तइ। अचानक जिं खाना। सफा चट्ट। ग्वाय्या थाय् पिच्चुसे च्वनी। भाकल छखे लाइ। मतिइ लुल। भाकल पियां मलाये धुंकल। ल्वःमंकाः छ्व। मतिइ धया। ग्वाय् खाना। म्ह्याय्चिया मचा छम्ह दु। वं दः 'ग्वाय्बाः' धाइगु। ग्वाय् खाना। वं खनीं। छु धाइगु जुइ। आः वं 'ग्वाय्मदु बाः' धाइगु ला। खनिंपिंसं धाइ। 'बस, आः तिनि ल्वल। ल्याय्म्ह खनेदत। स्वये हे मजीक तुयू ग्वाय् लहिना। बुरा जुया जूम्ह। बांलात। ल्याय्म्ह खने दत। गुलिस्यां च्वछाइ। जितः धाःसा मसिउ छाय् थें। गुखुन्हु ग्वाय् खाना। घडीया सुइ अःखतं चाःहीका च्वनागु अनुभूति जुइ। जवरजस्ती। बिचाः वइ। ल्हातं जवरजस्तीं सुइ चाःहुइका छु याये। इलं थःगु ला ला का हे काइ। सुनां पने फइ । छगू ज्याझ्वः। डा. प्रा. श्रीधर लोहनी नाप लाइ। पलख जितः तुंक स्वइ। गजव चासंे धाइ। ग्व छंगु ग्वाय्। व तुइसे च्वंगु। गन छ्वया?' लिसः बिया। 'डाक्टर साहेब, जिगु ग्वाचय् बुरां थिल। जिं उकिं लिना छ्वया।' डा. लोहनीयात जिगु लिसः सन्तोषजनक मजुल। वं न्ह्यसः तल। 'नर्मदेश्वर ! बुरां थिल धका। छं शरीरय् छु निं लिना छ्वयेगु? ध्यना छ्वयेगु? थ्व सम्भव जुइ ला?' डा. लोहनीया खँ जितः आछुआछु याइ। सात्तुसाला खँ न्ह्याके। 'सम्भव जूगु ली, ध्यने। मजूगु छु याये।' निम्हं न्हिले। खँल्हाबल्हा न्ह्याइपुइ। शरीरय् गबलें जँ स्याइ। गबलें पुलि। गबलें न्हाय्पनय् समस्या। गबलें न्हासय्। डाक्टर क्यने। वासः बी। नये। डाक्टरतसें धाइ। ल्वय् मखु थुपिं। उमेरं जूगु। थामथुम यायेगु। वहे वासः। डा. लोहनीया न्ह्यसः लुमनी। 'नर्मदेश्वर ! बुरां थिल धका शरीरय्। छु निं हिली, छु निं ध्यने ! सम्भव जुइ ला ?' कलाःयात धयाच्वने। 'स्व। उमेर वनी। बुराबुरी जुइ का। ल्वाये मजिउ। शान्ति नक्सां च्वनेमाः।' मय्जुं लिसः बी। 'ल्याय्म्हबलय् नं ल्वाये मजिउ। बुढेसकालय् जक छाय् !' जिं खँ तने। 'मखु ल्याय्म्हबलय् कचकच हाले। ल्वापु जुइ। मय्जु थःछेँय् वनाः सू वने फइ। भाजु न्हिच्छि पिने तना बी फइ। उमेर वनी। बुराबुरी जुइ। थहां क्वहां जुइ थाकुइ। अन थन वना तं क्वलाके फइ मखु। थज्याःबलय् तं। कचकच। अभिसाप जुइ। परिवारया घेरा चीब्याना वनी। काय म्हाय्, छय् छुइ थःथःगु लँय् वनी। बुराया बुरी। बुरीया बुरा भर जुइ।' मनू निकः मचा जुइ। धाइ। छकः मचा ई हे जुल। मेगु बुढेस कालय्। उमेर वं लिसे मचा ईया खँ लुमनी। मांबौया मुलय् द्यनागु। मां नं दुरुजा न्हाया नकीगु। छ्यं उसिउसि यानाः थ्यनीगु। द्यनेबलय् सिलः फायेकी। निभालय् चिकं बुकी। जिगु छेँ न्ह्यःने। छगू लु लुमनी। कृष्णसुन्दर। छम्ह वृद्ध। निभालय् ग्वःतुला च्वनी। कलाःया मुलुय्। मचा थें। किरण बाज्या। उमेर वनी। ल्हाःतुतिं ज्या बी मखु। मय्जुं वयात चम्चां जा नकाः च्वनी। मचायात थें। दुर्गाप्रसाद। उमेर वनी। मचा थें जुइ। कलाःम्हं सिलः फायेकी। मचायात थें थ्यनी। फुक्क स्वये। खंके। मतिइ च्वनी। जि नं अथे हे जुइ तिनि। वृद्ध जुइ। मचा जुइ। मांबौ दइ मखु। श्रीमती लिधंसा जुइ। ग्यासें वइ। मय्जु नं जि स्वयां म्हो उमेरया मखु। छुं दँ जक पाः। अझ वयागु म्हया छगू निगू अंगया उमेर ला जि स्वया थँ ला धया थें च्वनी। जि तुती मस्याः। पुलि मस्याः। वया पुलिं ज्या मबी धुंकल। मय्जुयात ख्याः याना धाये। 'छ जि स्वयां क्वकालि। छंगु पुलि धाःसा जिगु पुलि स्वया थकालि थें च्वं। उकिं मखा याकनं ज्यल ।' गुइदँया उमेरय्। जिमि मांया बाः नं थः मांबौ म्हयाः हालाच्वनी। सकस्यां हायेकी। 'बाःया मां आः तक गनं दयाच्वनी?' तर जिमि मांया बाः मचा थें जुइ। सूरवेसूरय् मांबौ सःता हे च्वनी। सकलें न्हिली। जि नं न्हिलागु दु। थौं जि नं उमेर जाजां वइ। कन्हय् जि नं बुरा जुइ। लुमंके। छन्हु जि नं मचा थें जुइ। थौंकन्हय् जितः नं मदये धुंकूपिं मांबौ लुमना वयाच्वनी। जिमि मांया बा नं गुइदँ दयेकाः नं बेसूरय् थः मांबौ छाय् म्हल। छाय् उमित सःतल। जिं थौं बांलाक थुइ । narapradhan@yahoo.com",http://www.nepalmandal.com/content/3628.html
संविधान दयेकेगु खँय् अन्यौल ,"Posted on Tue Sep 1, 2009  3:53 pm NST","ताः ईनिसें देशय् संविधान दयेकेगु ज्या अवरुद्ध जुयाच्वंगु दु। खास यानाः देशय् दकलय् अप्वः सिट त्याकाः संविधानसभाय् दकलय् तःधंगु दल कथं स्थापित जूगु नेकपा (माओवादी) सदनय् प्रतिपक्षीइ च्वनेमाःगुया असन्तोष कथं न्हिंन्हिं हे धइथें सदन अवरुद्ध यानाच्वंगुलिं नं थौं सदनय् जुइमाःगु ज्या छुं हे जुइ मफयाः संविधान च्वयेगु मू ज्या हे लिपा लानाच्वंगु खः। उकिसनं आः नकतिनि हे जक नेपाली कांग्रेसया नेता निलाम्बर आचार्य सदनया दकलय् महत्वपूर्ण समिति कथं कयातःगु संवैधानिक समितिया सभापति निर्वाचित जुल। थ्वयां न्ह्यः स्वला तक ला माधव नेपाल प्रधानमन्त्री जुइवं उगु पद हे प्वनाच्वंगु खः। संविधान देशया मूल कानून खः। संविधान मदुगु अवस्था लाःगुलिं हे उपराष्ट्रपतिं शपथ प्रकरणय् पद निष्कृय जुलं नं पद त्वःनेम्वाःगु अवस्था जुयाच्वंगु दु । संविधान इलय् च्वये फुगु खःसा वा नेपाली राज नेतात हे जातीय गौरव प्रति सचेत जुइफुगु खःसा न्हापा हे उपराष्ट्रपति परमानन्द झां थःगु मातृभाषां शपथ काइगु खइ। अले थौं गुगु अन्यौल व मुद्दा चले जुयाच्वंगु खः, शायद अज्याःगु अन्यौलया वातावरण मवइगु खइ। मातृभाषा प्रति माया मोह दुपिं आपालं सभासद्तय्सं वर्तमान संविधानय् हे मातृभाषां शपथ ग्रहण याये दइगु सुविधा तयेत्यंगु खः। तर आः तक नं गज्याःगु कथं शपथ ग्रहण याये दइगु प्रावधान तयेगु धइगु अन्यौल तिनि। आः याकनं हे मातृभाषां शपथ कायेगुनिसें कयाः अनिवार्य धइगु छुं मतयेगु थेंज्याःगु प्रजातान्त्रिक प्रावधान संविधानय् कायम यायेत्यंगु खँ दु। तर संविधान हे इलय् दये फइगु खः कि मखु धइगु खँय् अन्यौल जुयाच्वंगुलिं देशय् आः छु याःसा याकनं संविधान तयार यायेफइ धइगु खँय् चिन्तन मनन यायेमाःगु हे मू विषय जुयाबिउगु दु। राज नेतात स्वच्छ छबीयापिं मदुगुलिं थौं देशया राजनीति हे अन लाः थन लाः मदयाच्वंगु दु। थुगु अन्यौलया वातावरणयात चीकेगु निंतिं आन्दोलनया घोषणा यानागु धाःसां उगु आन्दोलन छुं कथं उपलब्धीपूर्ण यायेगु स्वयां नं माओवादीयात हाकनं सत्ताय् हे थ्यंकेगु खँय् जक केन्द्रित जुइफुगु अनुमान दु। उमिगु माग नं थःपिंसं सत्ता व सदनय् उथलपुथल यायेगु धाःगु दु। अथे जुयाः प्रधानमन्त्री नं थःपिंसं हे त्याकेगु व संवैधानिक समितिया सभापति नं थःपिंसं हे त्याकेगु माओवादीं कुतः यानाच्वंगु खः। तर आः उगु म्हगस चकनाचूर जुइधुंकूगु दु। थम्हं बिचाः याःथें वरिष्ठ नेता प्रकाशयात त्याके मफयेवं माओवादीं हाकनं छक्वः सतक आन्दोलन तीव्र यायेत्यंगु दु । थःपिं थासय् थ्यंसा न्ह्यागु नं पाय्छि व सत्ताच्यूत जुइवं हाकनं देशय् असंवैधानिक सत्ता चले यात धायेगु यानाहःगु दु। युरोप भ्रमणय् वनाः लिहां वःम्ह प्रचण्डं नं थुकथंया हे वैदेशिक परामर्श व ग्वाहालि चूलाकावःगु अनुभूत जुयाच्वंगु दु। हरेक खँयात आलोचनात्मक रुपं स्वयेमाः धाइ। प्रधानमन्त्री माधव नेपाल भारत भ्रमणय् लानाच्वंगु इलय् हे युरोप भ्रमणया लागिं वनाच्वंम्ह प्रचण्डं माधव नेपालं स्वयां आपालं कुटनीतिक व्यक्तित्वत नापं थःपिनि सरकार याकनं वयेत्यंगु खँ ब्याकावःगु जुइमाः। कम्युनिष्ट पार्टी दथुइ नं ब्वलनाच्वंगु थीथी स्थितिया दथुइ नं आः देशय् गुगु पार्टीं न्हूगु संविधान बांलाक दयेके फइगु खः धइगु तर्क बितर्क जुयाच्वंगु दु। न्हापांनिसें संविधानसभाया एजेण्डा थःपिनि हे जक एजेण्डा खः धाइपिं माओवादीं सदनय् अप्वः सिट हःगु ल्याखं नं थःपिंसं हे न्हूगु संविधान दयेकेगु दावी याःगु खः। नापं संवैधानिक समितिया सभापति पद थःपिंत त्वःताः बीमाःगु माग नं जूगु खः। तर माओवादीयात संवैधानिक पद कायेगु खःसा आन्दोलन व उगुंथुगुं फुक्कं गतिविधि त्वःती धयाच्वंगुलिं आन्दोलन हे दिकेगु ज्या याये फइ मखु धकाः उगु प्रस्ताव हे अस्वीकार याःगु खः । थथे थीथी कथंया अन्यौलया स्थिति दथुइ नं न्हूगु संविधान तयार यायेगु ज्या धाःसा न्ह्याना हे च्वंगु दु। संविधान दयेके मफुतलेया निंतिं देशय् अन्यौल व अस्थिरता कायम जुइ धकाः अन्तरिम संविधान दयेकूगु खः। न्हूगु संविधान तयार मजूतलेया लागिं अन्तरिम संविधान कथं हे ज्या यायेमाःगु खः। तर आः नं संविधान मिचे यायेगु ज्या संवैधानिक अंगया प्रमुखत स्वयमं यानाच्वंगु दु। सर्वोच्च अदालतया फैसलायात हे उपराष्ट्रपति थेंज्याःम्ह संवैधानिक अंगया प्रमुखं हे हाचांगायाः ज्या यायेगु धइगु न्हापा न्हापाया जुजु महाराजपिंसं थें हे थौं नं संविधान स्वयां नं च्वय् थ्यंकेगु उपाय मालाच्वंगु जक खयेफु। देशय् न्हूगु सरकार दयेवं हे भारतय् वनाः आशिर्वाद काः वनेगु चलन ल्यनाच्वंतले व भारतं धाःथे च्वनेगु परिपाटी नेपाःया नेतातय्गु मनय् ल्यनाच्वंत्तले थन न्ह्याक्व हे परिवर्तन वःसां उकिया अर्थ दइ मखु। हिन्दीं शपथ नयेगु प्रकरण नं थज्याःगु हे खँ खः । उपराष्ट्रपति परमानन्द झां थःत खय् भाषा हे ल्हाये मवःगुलिं हिन्दी भाषां शपथ कयागु खः धकाः स्पष्ट याना बिउगु दु। तर थ्व खँ यथार्थ मखु। हिन्दूस्तानय् बूम्ह मनुखं जूसां छुं छुं खस भाषा सयेकाच्वंगु थ्व इलय् नेपालय् हे बुयाः तःधिकः जूम्ह छम्ह राजनेतां थःत खस भाषा मवः धइगु गन तक पत्याः यायेबहःगु खँ खः? उकिं मनूतय्सं खँ ल्हाये दत धायेवं न्ह्यःने लाःथे खँ मल्हासे छुं छगू आधार दयेकाः खँ ल्हायेगु खःसा उगु खँयात मनूतय्सं पत्याः याइ। थौं मूल ज्या देशय् न्हूगु संविधान दयेकेगु जुइमाःगुलिं नेपाःया फुक्कं राजनीतिक पार्टीत न्हापां न्हूगु संविधान दयेकेगु ज्याय् निं संलग्न जुइमाः। वयां लिपा जक ई दुसा मेमेगु सामान्य समस्या समाधान याना वनेगु जुइ। अले न्हूगु संविधान नं इलय् हे तयार जुयाः संवैधानिक मुलुक जुइ ।",http://www.nepalmandal.com/content/3630.html
धार्मिक मनू गुज्वःम्ह जुइ ? ,"Posted on Wed Sep 2, 2009  3:53 pm NST","यदि सुं छम्ह मनू धर्मपूर्वक जीवन हनाच्वनागु त्वह जक तयाच्वंम्ह मखुसें धाथें हे उगु लँय् न्ह्यानाच्वंम्ह खः धइगुसा वयागु ज्याया सिलसिला मिले जुयाच्वंगु दइ। ज्याया स्वरुप कथं गुगु ज्या न्हापा यायेमाःगु खः वयात लिपाया निंतिं त्वःता बियाच्वंगु अथवा महत्वपूर्ण पक्षयात बेवास्ता याना बिउगु खःसा निश्चित रुपं थ्व धायेफु कि व मनुखं थःगु ज्यायात गम्भीरतापूर्वक काःगु मदु। थुकिया अःखः वं ज्या यानाच्वनागु अभिनय जक यानाच्वंगु दु। थ्व नियम धर्मपूर्वक जीवन हनेगु पक्षय् नं लागू जुइ । राजनीतिक, सामाजिक, धार्मिक वा छुं कथंया ज्या छाय् मजुइमा नियम कथं न्ह्याःवंम्ह मजुइकं सफलता चूलाके फइ मखु। छम्ह मनू गुम्हसिनं जा थुइगु ज्या यानाच्वना धाल धाःसा वं दकलय् न्हापां जा थुइत माःगु आधारभूत खँ चूलाके हे माः। जा थुइत माःगु आधारभूत खँ चूलाकेगु ज्या मयासें जिं जा थुइगु कुतः यानाच्वना धाल धाःसा वयागु खँयात जा थुइसःम्ह मनुखं गथे पत्याः याइ मखु अथे हे जि धर्मया लँय् न्ह्यानाच्वना धाइम्ह मनूया सम्बन्धय् नं लागू जुइ। धर्मया लँय् न्ह्यावनीम्ह सदाचारया जीवन हनाच्वंम्ह  जुइमाः। गनतक सदाचार जीवनया खँ दु, थ्वयात जा थुइगु ज्यायात थें प्रत्यक्षतः अःपुक थुइके फइ मखु। जा थुइगु ज्यां बिउगु लिच्वः झीगु न्ह्यःने प्रत्यक्षत जक मखु अःपुक हे वइ। सदाचार जीवनं बीगु लिच्वः थुकथं अःपुक वइ मखु। उकिं हे सदाचार जीवन हनामच्वंगु खः वा मखु धइगुया सत्यता थुइके अःपु मजुइगु। सदाचार जीवनं बीगु लिच्वः साधारण मनूया बुद्धिं तिफ्याये अःपु मजुइगु जक मखुसें गबलें गबलें उकिया लिच्वःयात हानिकारक थ्यंक तायेकेफु। सुं छम्ह मनुखं यानाच्वंगु ज्यायात आदरपूर्वक कयाः समकालिन मनूतय्सं प्रशंसा यायेवं तुं वयात सदाचार जीवन हनाच्वंम्ह धाये ल्वइ मखु। उकिं सदाचार जीवनया बाह्य पक्ष व थ्वनाप स्वानाच्वनीगु वास्तविकताया भेद तिफ्यायेगु ज्या नियम व गुणपाखें जक सम्भव जुइ। थुकथंया गुण धइगु थःथम्हं थःत म्हसीकेगु खः। सदाचार जीवन हनाच्वना धकाः छम्हं मेम्हसित धोखा बीफु थें थःत थम्हं धोखा बी फइ मखु। थम्हं यानागु ज्यां बियाच्वंगु लिच्वः थःगु जीवनं गुलि बांलाक अनुभव याइ उलि अःपुक व सत्यतापूर्वक मेपिंसं अनुभव याये फइ मखु। सदाचार जीवन हनाः प्रगति यायेत स्वाहाने त्वाथः थहां वने थें क्रमिक रुपं कुतः यायेमाः। उकिं हे अतीतकालीन महापुरुषपिंसं सदाचार जीवनया क्रम क्वःछिना थकूगु खः । धापू नं दु, सदाचार जीवन हनाच्वंम्ह स्वर्गया त्वाथलय् थहां वनाच्वंम्ह खः। थ्व त्वाथलय् थहां वनाः व हे जक च्वकाय् थ्यंके फइ गुम्हसिनं क्वय्यागु त्वाथलय् धिसिलाक्क पलाः तःगु जुइ। तर थ्व अजूचायापुगु खँ खः कि थौंकन्हय् सदाचार जीवनया निंतिं माःगु सद्गुणया त्वाथलय् धिसिलाक्क पलाः तयेगु कुतः म्हो जुजुं वनाच्वंगु खनेदु। क्वय्या त्वाथलय् पलाः धिसि मलाकुसें च्वय् थहां वनेगु कुतः यानाच्वंपिंसं साधारण गुण दयेकेगु ज्या मयासे उच्च गुण दयेके फुगु धक्कु त्वःताच्वंगु दइ। लिच्वः थुकथंया बिल कि सदाचार जीवन गुज्वःगु खः धइगु खँय् तकं भ्रम ब्वलंके बियाच्वन। सदाचारया जीवन हनेत थः दुने सद्गुणया विकास यायेमाः धइगुयात थौंकन्हय् बेवास्ता यानाच्वंपिं यक्व  दु। थःके दुगु दुराचारयात मत्वःतुसे सदाचारया जीवन हना धकाः तायेकीपिंसं भुतू च्याकेगु ज्या मयासे जा बुकेगु कुतः यानाच्वंगु जुइ। थथे धइगु सिनेमाय् जक सम्भव जुइ। वास्तविक जीवन नियम कथं जक न्ह्याइ। आःया आः हे लिच्वः ल्हातय् लाके हथाय् चायेवं तुं सम्भव जुइ मखु। सुं नं मनू सदाचार जीवन हनेगु ज्या यानाच्वंम्ह खः धइगु सा न्हापां थःगु दुराचारी स्वभावयात अःपुक त्वःतेफुम्ह जुइमाः। धर्मया भारं सुप्रतिनिस्सर्गी स्वभावयाम्ह जुइमाः। दुराचारयात त्वःतेवं सदाचार जीवनया प्रारम्भ जुइ। दुष्ट प्रवृत्ति व दुषित वातावरणय् च्वनाः नं जिं सदाचार जीवन हनाच्वना धकाः तायेकाच्वन धाःसा वं थःगु मिखा तिसिनाः जितः सुनां नं मखं धयाच्वंगु जुइ। गबलय् तक थःगु जीवनय् हिउपाः हयेगु ज्या याइ मखु उबलय् तक सदाचार जीवन हनेगु कुतः असफल जुइ । सदाचारी मनूया नितिं आत्मसंयम व त्याग छाय्पीगु तिसा थें जुइ। गुलि नं महापुरुषपिं दया वन दुपिं फुक्कं आत्मसंयम व त्यागया लँय् न्ह्यानावंपिं खः। आत्मसंयम व त्याग सदाचार जीवन हनाः धर्मया लँय् पलाः तयेगु न्हापांगु त्वाथः खः। तर आत्मसंयम व त्याग याये धाःसा अःपुगु ज्या मखु। संयमित जीवन हनेत ल्वःगु वातावरण दयेके फयेमाः। ल्वःगु वातावरण दयेके मफयेकं आत्मसंयमया भ्रम ब्वलंके फइ तर धाथें हे आत्मसंयमि जुइ फइ मखु। ल्वःगु वातावरणया अर्थ थन बाह्य व आन्तरिक नितां खः। बाह्य वातावरणं उत्तेजित यानाच्वंगु दइ, आन्तरिक वातावरणं लोभ-क्रोध ब्वलंकाच्वनी। बाह्य वातावरणं विलाशी जीवन, सत्ता शक्तिया महत्व बियाच्वनी। थुज्वःगु वातावरणं उत्तेजित यानाच्वंसां त्यागया अस्त्रपाखें थ्वयात परास्त यायेफुम्ह हे आत्मसंयमि जुइफइ। त्यागया अर्थ भौतिक सम्पत्तिया त्याग जक मखुसें मानसिक कमजोरीया त्याग नं खः। भौतिक सम्पत्ति त्याग यायेगु सिबें थःगु मानसिक कमजोरी त्याग याये थाकु। उकिं हे तथागतं त्याग यायेगु व युद्ध ल्वायेगु नितां समान धयाबिज्याःगु खः । सदाचारी जुयाः आत्मसंयम व त्याग याये फयेकेत नियम दुनेया जीवन हनेमाः। नियम दुने च्वनाः जीवन हने मफयेकं थःगु आचरण भिंके फइ मखु। बांमलाःगु आचरण त्वःतेगु हे त्यागया लँय् न्ह्यायेगु खः। छुं भचा ध्यबा स्वयातं बियाः दान वा त्याग यानागु भ्रम ब्वलंके गुलि अःपु थःगु आचरणयात भिंके थाकु। थःगु आचरण भिंकेगु हे धर्म यायेगु खः धइगु थुइके बीत तथागत बुद्धं शुद्धोदन महाराजयात थथे धयाबिज्याःगु दु - 'महाराज ! दँ, न्ह्यलं चायेकि, प्रमादी जुइमते। धर्म यायेगु खःसा थःगु आचरण भिंकि। बांमलाःगु आचरण त्वःताः सदाचारया व्यवहार या। गुम्ह सदाचारी जुइ वयागु वर्तमान जीवन सुखी जुइ थें भविष्य नं सुखमय हे जुइ ।' धर्मया लँय् न्ह्यायेगुया छगू हे जक उद्देश्य खः सुखी जीवन हनेगु। भौतिक विलाशया जीवनयात हे सुखमय जीवन खंकाच्वंपिंसं नियम दुने च्वनाः थाकुक हनेमाःगु धार्मिक जीवन गुकथं सुखमय जुइ धइगु न्ह्यसः तयेफु। धर्मया लँ उसि मचासे छगू-छगू त्वाथलय् बुलुहुँ थहां वने फयेव भ्रम चिला वनी। न्ह्याक्व हे ध्यबा दुम्ह जूसां घौ-निघौतक हे मानसिक सुखया अनुभव यायेखंगु दइ मखु। आत्मसंयमिम्ह मनू घौ-निघौ जक मखु व स्वयां ताःई प्रशन्न अनुभव यानाच्वंम्ह जुइ। गबलय् समाधिया अवस्थाय् थ्यनेफुम्ह जुइ उगु इलय् प्रिती अनुभव यायखनी। प्रिती-प्रशन्नताया अनुभव यायेगु क्षमता दुम्ह मनूया निंतिं भौतिक विलाशया जीवन उलि हे तुच्छ जीवन जुइ गथे कर्पिनिगु चिप नयाः जीवन हनाच्वंम्ह मनू सम्पन्नम्ह मनूया निंतिं तुच्छ जुइ । मनूतय्त आध्यात्मिक सुख अनुभव याये फुम्ह जुइके बीत तथागत बुद्धं गुलि नं उपदेश बियाबिज्यात व फुक्कं प्यंगू चरणय् ब्वथलेफु। दकलय् न्हापांगु त्वाथः खः- सुप्रतिनिस्सर्गी स्वभावयाम्ह जुइगु अर्थात गुकिं थःत दुःखया अनुभव यायेमाःगु अवस्थाय् लाकाच्वंगु खः, गुगु कमजोरीं यानाः छगू लिपा मेगु समस्याय् तक्यने मालाच्वंगु खः वयात त्वःतेमाःगु वाःचायेके धुन धइगु खःसा अःपुक हे त्वःता छ्वयेफुम्ह जुइगु। सुप्रतिनिस्सर्गी स्वभावया जुइ फयेव नियम दुने च्वनाः छाय् जीवन हनेमाःगु धइगु थुया वइ अर्थात शील पालना यायेमाःगुया कारण थुया वइ। नियम दुने च्वनाः जीवन हने मफयेकं चित्तया स्वभाव थुइके फइ मखु। किताबी ज्ञानपाखें चित्तया व्याख्या विश्लेषण यायेफुम्ह जूसां थःगु हे मनया स्वभाव थुइकाः वयात नियन्त्रणय् तयेफुम्ह जुइ फइ मखु। उकिं हे खः शील पालना याइम्हं हे जक ध्यानया महत्व थुइके फइगु। ध्यानया सवाः काये खनीगु। ध्यानं हे जक मुक्तिया सुखया अनुभव याकी। गुगु इलय् बाह्य वातावरणं प्रभावित मजूगु अवस्थाय् थ्यने फइ व इलं धाथेंगु सुखया अनुभव याकी। सैद्धान्तिक ज्ञान दयेकेत ग्रन्थया अध्ययन यायेवं उकथंया अनुभव याये खनी मखु। व्यावहारिक प्रयोगं जक सम्भव जुइ। बाह्य जगतं अप्रभावित अवस्थाय् थ्यने फुगु इलय् प्रत्यक्षत अनुभव यायेखनी कि छाय् जि अशान्त जुइगु? आः छाय् जिगु मन शान्त जुयाच्वन? थुकथं प्रत्यक्ष रुपं थःगु हे कुतलं दयेकेफुगु ज्ञान प्रज्ञा खः । धर्मया प्यंगू त्वाथः सुप्रतिनिस्सर्गी स्वभावयाम्ह जुइगु, शील पालना यानाः नियमपूर्वक जीवन हनाः ध्यानया अभ्यास यायेगु अले प्रत्यक्ष ज्ञान दयेके फयेव छाय् सिलसिला मिले जुइक ज्या यायेमाःगु, छाय् छगू लिपा मेगु त्वाथलय् थहां वनेमाःगु थुया वइ। छगू लिपा मेगु क्रम मिले जुइक जीवन हनाच्वंम्ह मनू हे धर्मया लँय् धिसिलाक्क पलाः छिनाच्वंम्ह जुइ ।",http://www.nepalmandal.com/content/3650.html
येँयाः व नेवाः ,"Posted on Thu Sep 3, 2009  4:38 pm NST","नेवाःतय् तःजिगु नखः जात्रा मध्ये छगू यँयाः नखः नं खः। यँयाः खँग्वःया न्ह्यःने च्वंगु आखः 'येँ' जूगुलिं अप्वसिनं थ्व नखः व जात्रा यँयाः जक खः धकाः मखुगु कथं थुइका वयाच्वंगु नं दु। अथे जुयाः यँयाःबलय् गोर्खे जुजु पृथ्वीनारायणं येँ देय्या ला कुचा थले थें झेल्लाः यानाः काःगुयात येँ देय् द्यायेमाःगु अर्थय् नं कयातःगु दु। उकिं यँयाःयात 'यँद्याः' नं धयायंकल। अले यँद्याः धाधां धाधां नेवाः भाय्या पह कथं 'येराः' जूवन । वास्तवय् यँयाःबलय् विशेष यानाः येँय् तसकं तःजिक कुमारी, गणेश व भैरवया खः सालाः जात्रा न्यायेकीगुलिं नं थ्व येँय्या जक जात्रा ला धइथें च्वन। हानं थ्व जात्रायात राज्यपक्षं नं बिदा बियाः हनीगुलिं धाथें येँय्या अथवा काठमाडौं राजधानीया जात्रा थें जक ताया वल। धाथें धायेगु खःसा थ्व यँयाः नखः सकल नेवाःतय् मंकाः नखः व जात्रा खः। यँयाः नखः स्वनिगःन्यंकया नेवाःतयसं थःथःगु कथं हे हना वयाच्वंगु दु। थुबलय् नेवाःतय्सं समयबजि नयाः हाथ्वँ हाइ । नेवाःतय्गु फुक्क हे नखःचखः कृषि ज्यालिसे स्वानाच्वंगु दइ। थ्वया नापनापं मनूतय्गु जीवन व मृत्युया दर्शनलिसे नं उलि हे सम्बन्ध दयाच्वनी। छुं नं जात्रा व  नखःबलय् न्ह्यइपुयाच्वनीगु व न्ह्यइपुकेगु धयागु ला पिनें खनेदइगु मनोरञ्जनया मात्र छगू पक्ष जक खः। दर्शनया न्ह्यःने थ्व गौण विषय जुइ। यँयाः छगू नं तसकं न्ह्यइपुगु व रौनक दुगु जात्रा खः। यँयाः छगुलिं नेवाःतय्गु विशेषता व म्हसीका विश्वया न्ह्यःने न्ह्यब्वयेत काफी जू । यँयाः धाथें ला इन्द्रलिसे स्वापू दुगु जात्रा खः। नेवाःतय्सं वा पिनाः वा सयेकेगु निंतिं कामारुकामाक्ष थ्यंक च्वंम्ह करुणामययात नेपालय् हयाः वा सयेकल। करुणमययात बुंगय् तयाः बुंगद्यः धकाः हनाः जात्रा नं न्यायेकल। वापीगु ज्याय् वा वयेकाः ग्वाहालि याःम्ह इन्द्रयात नं कृतज्ञता प्वंके थें हनाबना देछायाः जात्रा न्यायेकल। थीथी बाखं दुसां तबि इन्द्रयात नेवाःतय्सं गुगु ब्वये हइ, उकियात 'यमद्यः' ब्वयेगु धकाः धाइ। नेवाःतय्सं न्ह्याम्ह द्यःयात नं भैरव कथं स्वनाः पुज्याइगुलिं नां नं अःपुक आजु अजिमा जूवनी । इन्द्र छगू प्रतीक जक खः नेवाःतय् निंतिं। इन्द्रयात झीसं आजु स्वनाः 'इन्द्राजु' धया वयाच्वना। थ्वया स्वापू मनू जन्म जुयाः म्वायेत मदयेक मगाःगु अन्नलिसे दु। यम धकाः धायेबलय् मृत्युलिसे नं सम्बन्ध दु। अले थ्वया बाहां ऐरावत किसि गुम्हेसित झीसं पुलुकिसि धया वयाच्वना, थ्व मनूया जीवनया संवाहक, चक्र वा गतिशीलताया प्रतीक खः। उकिं यँयाः खँग्वः यमाःद्यःपाखें वःगुलिं थ्व येँय्या जक जात्रा मखु। थुबलय् यलय् थःगु हे कथं जात्रा हनी। समाजयात नैतिक शिक्षा बीगु ल्याखं 'झ्याल्चा' प्याखं क्यनी। ख्वपय् नं पुलुकिसि जात्रा जुइ। थनया पुलुकिसिया झन भैलःया प्रतीक कथं हे कयातःगु दु । यँयाः वा इन्द्रजात्रा गुलि पुलां पाय्छि जुइक धाये मफुसां लिच्छवि कालय् जुजुपिंसं तयाथकूगु छगू ल्वहंपती 'इन्द्रध्वज गोष्ठी' धइगु छगू खँग्वः लूगुलिं नांजाःम्ह इतिहासकार मदुम्ह धनबज्र वज्राचार्य जुं स्थानीय नेवाःतय्सं हना वयाच्वंगु थीथी गुथिया झ्वलय् यँयाःलिसे स्वापू दुगु थ्व इन्द्रध्वज गोष्ठीया नं व्यवस्था याना बिउगुलिं थ्व जात्रा व ई स्वयां नं पुलां जुइमाः धकाः अनुमान यानादीगु दु। नेवाःतय् दुने बौद्ध सम्प्रदाय व शैव सम्प्रदाय निथ्वःसिनं उतिकं महत्व बियाः हनीगु थ्व नखःया छता छता विषययात कयाः अनुसन्धान यानाः संरक्षण यायेमाःगु आवश्यक जुइ धुंकल। थजाःगु ऐतिहासिक भव्यतां जाःगु यँयाः नखः थगुने पूमवन। उकिं नेवाःतय्सं थःपिनि संस्कृति म्हसीके माल। थःपिनि शक्ति म्हसीके माल। दुगु शक्तियात खःकथं छ्यलेमाल ।",http://www.nepalmandal.com/content/3670.html
गांया मतिनां वामि जूम्ह जगमोहन ,"Posted on Sun Aug 16, 2009  4:06 pm NST","झिंन्यान्हु मानि ब्याहा यायेगु.......' थ्व छपु नेपालभाषाया अतिकं लोकं ह्वाःगु म्येँ खः। थुगु म्ये न्यनेवं झीगु न्ह्यःने जगमोहन वामि दं वइ। वय्कलं थुगु म्येँ न्यय्दँ न्ह्यः च्वयाः थम्हं हे हालादीगु खः । ने.सं. १०८० इ वालय् छकः नेवाः भाय्, साहित्य व संस्कृति दुथ्याकाः रेडियो नेपालं 'जीवन दबू' ज्याझ्वः न्ह्याकल। उगु ई लः त्वनेमाःम्हेसिनं थम्हं हे बुंगाःचा मालेमाः धइथेंज्याःगु ई। अबलय् म्येँ च्वइपिं व हालीपिं तसकं म्हो। जीवन दबू न्ह्याकेत झाइम्ह भाजु जगमोहन वामिं नं उखेंथुखें म्ये मालादिल। अथे हे मालेगु झ्वलय् वय्कः थम्ह नं च्वसा न्ह्याकेगु शुरु यानादिल। अले थम्हं च्वयागु म्येँयात थम्हं हे लय्चिनाः आपालं म्येँ हालेगु नं यानादिल । दकलय् न्हापां वादेशय् वय्कलं 'गुथिया ख्यालः' नांया म्येँ प्याखं च्वयाः क्यनादिल। थुगु प्याखं वादेय् न्यंकंया त्वाःत्वालय् क्यनेया लागिं सकसिनं ग्वाहालि यात। थुगु प्याखं अतिकं लोकंह्वात। वय्कःयात प्याखं स्वःवःपिं सकसिनं प्रशंसा यात। थःत याःगु थ्व प्रशंसायात हे वय्कलं थुगु क्षेत्रय् हाकनं हाकनं पलाः न्ह्याकेगु चूलाःगु प्रेरणाया श्रोत कथं कयादी। अनं लिपा वय्कलं मदिक्क हे नाटक च्वयाः त्वाःत्वालय् क्यनेगु यानादिल । अथे ला वय्कलं स्कूल इलंनिसें हे म्येँ व चिनाखँ च्वयेगु शुरु यानादीधुंकूगु खः। वय्कःयात अप्वः यानाः मतिनाया म्ये हे यः। उकिं वय्कलं थम्हं नं मतिनाया म्ये हे यक्व  च्वयादीगु दु । थम्हं म्येँ च्वयागु, उकियात लसय् हनागु व थीथी थासय् वनाः हाः वनागु बारे वय्कःयाके आपालं माकुगु फाकुगु अनुभवत दु। वय्कलं गबलें ख्याः यायां म्येँ चिनादीसा गबलें धाथें जूगु छुं घटनाया लिधंसाय् म्येँ च्वयादी। अज्याःगु छगू घटना लुमंकुसें वय्कलं धयादी, 'छन्हु मदनकृष्ण श्रेष्ठ व वया कलाः मोटरसाइकलय् वयाच्वंगु। टेकुइ जितः खनेवं म्ये छपु हालेगु धाल। जिं गज्याःगु म्ये हालेगु धया। थः कलाःयात स्वयाः वय्कलं धयादिल ' न्हापा कलाःयात ह्ययेके थें यानाः ज्या याइम्ह छम्ह हया बी धयागु, लिपा लिथु हयेगु थेंज्याःगु म्येँ दःसा जिउ धयादिल। उकियात ल्वय्क जिं 'छं दुःख स्यूगु खनाः.....' म्येँ च्वया। थ्व म्येँ तसकं लोकं नं ह्वात ।' वय्कलं च्वयादीगु म्येँ वय्कः स्वयं लगायत मदनकृष्ण श्रेष्ठ, योगेश वैद्य, रत्नमान, ज्ञानु राणा, रमेश ताम्राकार, संगीता शाक्य आदि थेंज्याःपिं गायक गायिकापिंसं नं हालादीगु दु। थम्हं च्वयागु म्येँयात थम्हं हे लसय् हनाः थःगु हे सलं 'वामिया दबू' नां म्येचाः पिकयादीगु दु। अथे हे वय्कलं 'पुष्पाञ्जली' नांगु भजन संग्रह नं पिकयादीगु दुसा मेमेगु थीथी म्येचालय् नं वय्कःया म्येँ दुथ्यानाच्वंगु दु । वय्कःया धाथेंया पूवंगु नां जगमोहन मेहर कायस्थ खः। वय्कः थःगु गांयात अतिकं माया याइम्ह नागरिक खः। उकिं थःगु हे गांया नामं थःगु म्हसीका बीगु ताः तयाः वय्कलं थःगु नां जगमोहनया लिउने वादेय्या नागरिक कथं 'वामि' उपनां तयादिल । थौंया संगीत ख्यलय् न्हापा स्वयां यक्व हे हिउपाः वयेधुंकूगु दु। थुकियात कयाः वय्कलं धयादी, 'थौंकन्हय्या संगीत थःगु हे थासय् ल्वकं ह्वाः। तर न्हापाया संगीत ताः ई तक म्वानाच्वन। थ्व न्यनेबलय् नुगलय् चस्स दिनाः नुगः खुल्ल मिं ।' संगीतया पारखी खयां नं वय्कःया व्यवसाय धाःसा व्यापार खः। अथे जूसां भाषा साहित्यनापं समाजसेवाय् नं वय्कःया सक्रियता उतिकं हे दु। वय्कःया हे पहलय् छुं दँ न्ह्यः तिनि वादेय् यल जिल्लाय् हे दकलय् न्हापांगु विज्ञान संकायया प्लस टु कलेज न्ह्याकेगु ज्या जूगु खः। विज्ञान ब्वनेगु इच्छा व क्षमता दुपिं विद्यार्थीत गामं तापाक वनाच्वनेमाःगु अवस्थायात ध्यानय् वय्कलं गामय् हे विज्ञान संकायया उगु कलेज चायेकेगु पहल यानादीगु खः। व्यापार व समाजसेवाय् लगे जुयाः नं वय्कःया नुगः संगीतं धाःसा अझ नं तापाये मफुनि। आः याकनं हे वय्कःया न्हूगु म्येचाः पिहां वयेगु तयारी नं जुयाच्वंगु दु ।",http://www.nepalmandal.com/content/3352.html
गुम्हेस्यां उगु प्रतिवेदन च्वयादिल ,"Posted on Thu Sep 3, 2009  4:43 pm NST","नेपाल सरकार संस्कृति मन्त्रालयपाखें गुथि संस्थानया औचित्य व नेवाः संस्कृति हनेज्याय् वयाच्वंगु समस्या बारे अध्ययन यायेत नीस्वंगु उच्चस्तरीय अध्ययन समितिं दयेकूगु कार्यदलया संयोजक खः डा. चुन्दा वज्राचार्य। अध्ययन समितिपाखें वंगु मंगलवाः संस्कृति मन्त्री डा. मिनेन्द्र रिजालयात गुगु प्रतिवेदन लःल्हाःगु खः, उगु प्रतिवेदन तयार यायेगु ज्या डा. वज्राचार्यया हे नेतृत्वय् जूगु खः । खतुं प्रतिवेदन तयार यायेगु लागिं समितिया संयोजक पवित्र वज्राचार्यंनिसें कयाः सकलें हे दुजःत सक्रिय जुयादीगु खः, तर समितिया हनुमानध्वाखा ज्याकुथी न्हिंन्हिं हे उपस्थित जुयाः प्रतिवदेनया आखः ग्वःग्वः च्वयादीम्ह धाःसा वय्कः हे खः । कार्यदल संयोजकया रुपय् वय्कलं नेवाः संस्कृति न्ह्याकीपिं फुक्क हे गुथियात ला नापलाना मदी, तर गुलि नं नापलानादिल फुक्क धइथें गुथियारतय्सं नेवाः जात्रा पर्व न्ह्याकेगु लागिं दां अभाव जुयाच्वंगु हे मू रुपं वय्कःयात कन। नेवाः संस्कृति न्ह्याकेत माःगु उत्साह, भावना व कलाकौशल अझ नं नेवाःतय्के दनि, तर थ्व फुकसित छथाय् तये हइगु आर्थिक शक्ति धाःसा मदयेधुंकल । डा. चुन्दा बज्राचार्य स्वयम् थःहे नं भ्वँत व पन्ति तक वनाः अध्ययन यानादिल। अन वय्कलं खंकादिल, भ्वँतया चण्डेश्वरी जात्रा चले यायेत वइगु दां नं आः म्हो जुइधुंकल अले न्हापा न्हापा द्यःया नामय् तयातःगु जग्गा नं आः अन लाः थन लाः मदयेधुंकल । सरकारं २०२१ सालय् भूमिसुधार लागू यायेधुंकाः गुथिया जग्गा फुक्कं सरकारं दुकाल। गुथिं चले याना वयाच्वंगु जात्रा पर्व संस्कृति फुक्कं गुथि संस्थानं दां बियाः चले यायेगु व्यवस्था यात। तर बीगु दां धाःसा तसकं म्हो। लखौं खर्च जुइगु जात्राया लागिं द्वःबद्वः दां बियाहइ। नेवाःतय् जात्रा हनेत भ्वय् न्यायेकेमाः, ततःधंगु पुजाआजा यायेमाः, ताःई न्ह्यवंनिसें तयारी यायेमाः। गुथि संस्थानं बीगु ध्यबा ला उँटया म्हुतुइ जी जक खः । तर थज्याःगु थाकुगु परिस्थितिइ नं जात्रा चले याइपिं व्यक्ति व गुथितय्सं गय् यानाः ज्या यानाच्वन, व प्रत्यक्ष सीकेगु अवसर वय्कःयात थुगुसी चूलात । गुथि संस्थानं थौं तक नं नेवाः जात्रा पर्व सञ्चालनया लागिं सिमसिम महाराजया पालय् बियातःकथंया खर्च उपलब्ध याकीगु जुयाच्वन। डा. वज्राचार्यया कार्यदलं अज्याःगु नां जकया खर्च गन गुलि बियातःगु खः, व फुकया धलः नं खिचे याना काःगु दु । वय्कःया कार्यदलय् येँय्या गुथिगाना व थीथी नखःलिसे सम्बन्धित विवरण कायेत भाजु एकाराम सिंहं अध्ययन यानादीगु खः। अथेहे यलया जात्रा पर्व व संस्कृतिया अध्ययन राजेन्द्र मानन्धरं यानादीगु खःसा ख्वप व मकवानपुरया जात्रा पर्व व संस्कृति बारे रास जोशीं अध्ययन यानादीगु खः। थ्व स्वंगुलिं प्रतिवेदनया लिधंसाय् मूल प्रतिवेदन च्वयेगु ज्या डा. बज्राचार्यं यानादीगु खः । उच्चस्तरीय समिति गुला तक च्वंसां कार्यदलं ज्या याये खंगु धइगु स्वला ति हे जक खः। तर उलिया दुने नं यक्व हे ज्या जूगु वय्कःया अनुमान दु। धयादी, 'अध्ययन अझ हे सिमधःनि धाःसां जिउ। थ्व छगू विशाल विषय खः। खोज यायेमानिगु ज्या अझ हे बाँकी दनि ।' नेवाःतय् जग्गा गन गन लानाच्वन, छु छु जुयाच्वन, गय् गय् यानाः हिनामिना जुयाच्वन धइगु खँ मामां वनाबलय् लुयावःगु तथ्यत खनाः थः हे अजूचायाच्वनागु खँ नं वय्कलं कनादी । थःपिंसं अतिकं मेहनत यानाः नेवाः प्रतिवेदन दयेकेधुन, तर उकी न्ह्यथनातः थें बिस्कं कोष दयेकाः थुकियात न्ह्यःने मयंकेगु खःसा प्रतिवेदनया अर्थ मदइगु नं वय्कःया धापू दु ।",http://www.nepalmandal.com/content/3671.html
शपथ प्रकरणं चूलाःगु उपलब्धी ,"Posted on Thu Sep 3, 2009  4:43 pm NST","उपराष्ट्रपति परमानन्द झां थनिं दछि न्ह्यः हिन्दी भासं शपथ कायेवं भाषिक एकाधिकारवादीतय्सं उकिया विरुद्ध मुद्दा तःगु खःसा मुद्दा तःपिनिगु हे माग कथं सर्वोच्च अदालतं निर्णय नं याना बिल। तर उपराष्ट्रपतिं नेपाःया फुक्कं भाषाया संरक्षण व सम्बर्द्धन जुइमाः धासें थम्हं राजीनामा नं मबीगु व खय् भासं शपथ नं मकायेगु अडान काल। निश्चय नं थ्व छगू भाषिक आन्दोलन यानाच्वंपिनि निंतिं लसताया खँ खः। तर दुःख छु खः धाःसां गुलिखे भाषाया निंतिं आन्दोलन यानाच्वना धाःपिं मनूत धाःसा उपराष्ट्रपतिया थ्व अडानं लय्ताये फुगु मदुनि । उपराष्ट्रपतिं भाषाया निंतिं गुगु अडान काल थौं उगु हे अडानया कारणं आपालं पत्रपत्रिका थ्व च्वयेत बाध्य जूगु दु कि ''उपराष्ट्रपतिं थःगु हे मांभाय् मैथिलीं शपथ काःगु खःसा जिउगु नि'' थुलि जक मखु थौं आपालं खय् भाय्यात राष्ट्र भाषा दयेकेमाः वा नेपाःया मेगु भाय्यात निषेध यायेमाः धकाः हालाच्वंपिंसं नं आः उपराष्ट्रपतिं थःगु मां भासं शपथ काःसा जिउ धकाः धायेगु यानाच्वंगु दु। अले थ्व खँ थुमिसं छाय् धयाच्वन धइगु बारे नं झीसं बिचाः यायेमाःगु दु। यदि थौं उपराष्ट्रपतिं थःगु पद हे दावय् तयाः थुकथं शपथ मकायेगु व पद नं त्वःते मखु धकाः अडान मकाःगु खःसा निश्चित दु भाषिक एकाधिकारवादीतय्सं थुकियात हे त्वहः दयेकाः नेपाःया मेमेगु भाय्यात नं निषेध याना बी। तर थौं भाषिक एकाधिकारवादीत बाध्य जूगु दु नेपाःया थीथी मांभाय्यात रहरं मखुसा करं जक जूसां मान्यता बीमाः धायेत । अथे थथे धायेकेत सफल जूगु कारण धइगु हे उपराष्ट्रपति झाया अडान खः धकाः धायेत लिफः स्वयेमाःगु आवश्यकता मदु। झी भाषा अधिकारया निंतिं ल्वानाच्वनापिं नेवाःतय्सं थुकियात कयाः लसकुस यायेमाःगु खः। तर झीसं याये फयाच्वंगु मदु। थथे लसकुस याये मफुगु कारणं गनं झीके दुबिनाच्वंगु खय् भाय्या राष्ट्रियता जकं मखुला, न्ह्यसः दनाच्वंगु दु ? उपराष्ट्रपतिं हिन्दी भासं शपथ नःगु कारणं हे जक खः थौं मांभाय्या महत्व बीमाः धकाः महेन्द्रपथीय राष्ट्रवादीत हालाच्वंगु। यदि उपराष्ट्रपतिं न्हापा हे मैथिली भासं शपथ काःगु खःसा निश्चित दु उगु इलय् नं सर्वोच्च अदालतय् मुद्दा तइगु हे जुइ व अले सर्वोच्च अदालतं नं आः गुकथं उपराष्ट्रपतियात आदेश बिउगु खः उगु इलय् नं थ्वहे आदेश बीगु खइ। अले अबलय् जुइगु थुलि हे खः कि आः मांभासं शपथ काःसां जिउ धाइपिंसं खय् भासं बाहेक नेपालय् च्वंपिं आदिवासी जनजाति लगायत सुनां नं मेगु भासं शपथ धइगु काये दइ मखु । तर थौं उपराष्ट्रपतिं हिन्दी भासं शपथ काःगु हे कारणं नेपाःया मेमेगु भाय्यात राष्ट्रिय मान्यता बीमाः धकाः आन्दोलन यानाच्वंपिंत नं तिबः जूगु दु। तर अझ नं झीसं फुइँ यानाः धाये फयाच्वंगु मदु कि उपराष्ट्रपतिं हिन्दी भासं शपथ काःगुलिं हे झीगु अधिकार सुनिश्चित जूगु दु । राजनीतिइ चीधंगु मागयात पूवंकेगु खःसा तःधंगु माग यायेमाः। थौं भाषाया सवालय् नं थ्व खँ पाय्छि जूवंगु दु। तर थ्व खँयात नेवाः भाय्यात राष्ट्रिय मान्यता बीमाः धकाः आन्दोलन यानाच्वंपिंसं तकं थुइके मफुगु धाःसा विडम्बना हे खः । भाषिक आन्दोलनया नेतातय्सं थनथाय् लाक्क थुइके मफुगु खँ धइगु थ्वहे खः कि सर्वोच्च अदालतय् गुगु मुद्दा तल थ्व केवल हिन्दी भाय्या निंतिं जक खः धकाः थुइकेगु हे दकलय् तःधंगु भूल खः। थ्व ला उमिसं हिन्दी भाय्या नामय् नेपाःया समग्र जातिया भाषायात हे निषेध यायेगु कथं याःगु प्रहार खः। तर उपराष्ट्रपतिया अडान व मधेशी दलतय् समर्थनं भाषा आन्दोलनया थ्व युद्धय् भाषिक अधिकारवादीत त्याःगु दु। अले थुकिया जस नं उपराष्ट्रपति व मधेशवादी पार्टीयात हे बीमाःगु खँय् नं निगू मत जुइ मजिउ । गुलिखे नेवाः नेतातय्सं उपराष्ट्रपतियात भारतं धाप बिउगु कारणं हे उपराष्ट्रपतिं थःगु पदं राजीनामा मबिउगु खः धायेगु यातसा गुलिं नेवाः नेतातय्सं आः नेपालय् हिन्दी भाषाया एकाधिकार लागू यायेत्यन धकाः तकं जनतायात भ्रमय् तयेगु ज्या जूगु दु। छु धाथें उपराष्ट्रपतिं हिन्दीं शपथ नयेवं तुं नेपाःया राष्ट्रियता खतराय् लाइगु खःला? छु उपराष्ट्रपतिं हिन्दीं शपथ मनःगु खःसा थौं मांभासं शपथ काःसां जिउ धकाः गुगु उद्गार वयाच्वंगु दु थ्व सम्भव दुगु खइ ला? मेगु भाषाया विकास जूगु स्वये मफयाः २०५६ सालय् सर्वोच्च अदालतय् मुद्दा तयाः नेपालभाषाया लिसें मैथिलि भाय्यात स्थानीय निकाय छ्यलेमते धकाः मुद्दा तःपिं थ्वहे खय् भाय्या एकाधिकारवादीत मखुला? तर थौं वहे खय् भाय्या एकाधिकारवादीतय्सं गथे धाइगु खः अथे हे भाय् पिकयाः उपराष्ट्रपतिया अडानयात भारतीय ग्राय्ण्ड डिजायन धकाः थुइकीपिं झी नेवाः नेतातय्त छु धायेगु ? थनथाय् लाक्क लुमंकेमाःगु खँ छु धाःसां खय् भाय्यात भारतीय संविधानया च्यागूगु अनुसुचीइ दुथ्याकेवं थन दिपावली याइपिंसं थौं उपराष्ट्रपतिं हिन्दी भासं शपथ काल धकाः तिंतिं न्हुयाः हालेमाःगु छाय्? अले नेवाः भाय्यात खय् भासं क्वत्यल धकाः दुःख प्वंकीपिं भाषा आन्दोलनकारीत थौं वहे खय् भासं शपथ कायेमाः धाइपिं एकाधिकारवादीतय् लिउलिउ ब्वाँय् वंगुया अर्थ छु ? नेवाः लगायतया आदिवासी जनजातितय्सं आः बिचाः यायेमाः। आः नं वहे खय् भाय्यात राष्ट्रियता क्यनीपिनि लिउलिउ वनेगु खःसा निश्चित दु थौं झीत वयेत्यंगु भाषिक अधिकार नं झीगु हे कारणं गुगुं नं इलय् अपहरण जुइफु ।",http://www.nepalmandal.com/content/3672.html
जातीय स्वायत्त राज्यया विरोधय् राष्ट्रपति ,"Posted on Fri Aug 14, 2009  5:01 pm NST","मुलुकय् ब्वलनाच्वंगु राजनैतिक अन्यौलता न्हियान्हिथं गहन जुजुं वनाच्वंगु सन्दर्भं न्हूगु संविधान च्वज्यायात प्रत्यक्ष लिच्वः लाका हयाच्वंगु दु। संविधान च्वयेगु ज्या न्ह्यथनातःगु इलय् क्वमचाइगु सम्भावना आपालं ब्वलना वयाच्वंगु दु। संविधान लेखनया निर्धारित इलय् क्वमचाइगु स्वयां नं आम जनतां अपेक्षित यानातः कथंया संविधान निर्माण जुइगु खः कि मखु धयागु चिन्तन नं उलि हे ब्यापक जुया वयाच्वंगु दु। जनताया चाहना कथंया संविधान निर्माण मजुल धाःसा न्हू संविधान च्वज्याया औचित्य छु जुइ वा जनताया चाहनाकथंया संविधान निर्माणया निंतिं हाकनं मेगु जनआन्दोलनया आवश्यकता जकं जुइगु खः कि धयागु न्ह्यसः नं ब्यापक जुयाच्वंगु दु । आःया संविधान दुने संघीय लोकतान्त्रिक गणतन्त्र दुने जातीय स्वशासनया माग ब्यापककथं देय्या बहुसंख्यक आदिवासी जनजातितय्सं यानाच्वंगु दु। वंगु स्वंगू शताब्दी दुने दकलय् अप्वः भाषिक, जातीय व राज्यपाखें उत्पीडनय् लाःपिं नं थुपिं हे खः। थःपिनि जातीय म्हसीका लिसेंया अग्राधिकार मालाच्वंपिं थुपिं अझं आः वइगु संविधानं थुमित माःकथंया अधिकार बीगु सम्भावना म्हो जुजुं वनाच्वंगु खनेदु । मुलुक संघीयताय् दुहां वनीगु निश्चित प्राय जुइधुंकूसां संघीयताया आधारयात अझं यकिन याये फयाच्वंगु मदुनि। थीथी राजनैतिक पार्टी लगायत जातीय अधिकारकर्मीतय्सं आःया संघीयताया स्वरुप सार्वजनिक यायेधुंकूसां भाषा, जातिया आधारय् संघ निर्माण जुइगु खँ धाःसा यकिन याये फयाच्वंगु मदुनि। थुकी दुने नं नेपाली कांग्रेसया सभापति, गणतान्त्रिक नेपाःया न्हापांम्ह राष्ट्रपति व छगू जातिया मनूतय्सं देसय् दुने जातीयताया लिधंसाय् संघीयता निर्माण जुल धाःसा मुलुकय् दुर्घटना जुइगु खँ सार्वजनिक रुपं धायेगु याना वयाच्वंगु दु। देय्या प्रभावशाली मनूतय्गु धापू थुकथं सार्वजनिक जुयाच्वंगु कारणं मुलुकय् वास्तविकरुपं हे जाति, भाषाया आधारय् संघीयता निर्माण जुइगु खँय् झन् हे शंका जुयाच्वंगु दु । आःया वातावरणयात वालास्वयेबलय् ब्यवस्थापिका संसद व राज्य पुनर्संरचनाया भरंजक जातीय स्वशासन प्राप्त जुइ फइगु सम्भावना न्यून जुया वयाच्वंगु खनेदु। छथ्वः यथास्थितिवादी पार्टीत आःया संविधानय् न्हापा थें हे तालतुल जक यानाः न्हापा थें हे छगू जातिया वर्चश्व कायम याना तयेगु पक्षय् दु। नेपाली कांग्रेसया सभापति गिरिजाप्रसादं लिसा लिसा कयाः जातीयताया लिधंसाय् संघीयता निर्माण जुइ मजिउ जक धयाच्वंगु मखुसे जातीयताया आधारय् राजनीति यात धाःसा पार्टीया अस्तित्व हे नाश जुइ धकाः तक नं सार्वजनिक रुपं धायेधुंकूगु दु। वास्तवय् आंशिक रुपं थ्व सत्य नं जुइफु। कोइराला परिवारया वर्चश्व मंत कि नेपाली कांग्रेसया अस्तित्व हे दइ मखु धयागु मान्यता ज्वनातःम्ह कोइरालां अथे धायेगु स्वाभाविक नं खः। नेपाली कांग्रेस लगायत फुक्कं हे ततःधंगु राजनैतिक पार्टी दुने ब्रम्हू जातिया मनूतय्सं हालिमुहालि यानाच्वंगु खँ छुं गोप्य खँ मखु। आः जातीय आधारय् संघीयता निर्माण जुइवं फुक्कं जातिया मनूतय्त नेतृत्व पदय् हयेत बाध्यात्मक परिस्थिति ब्वलनीगु व थःपिनि जातीय वर्चश्व अन्त जुइगु कारणं थःपिनिगु प्रभाव हे छ्यलाः जूसां जातिया आधारय् संघीयता निर्माण याके मबीगु निंतिं थुपिं छप्पँ जुयाः न्ह्याः वयाच्वंगु खः । नेपाली कांग्रेसया पृष्ठभूमिइ राजनीति याना वःम्ह डा. रामवरण यादव आः देय्या न्हापांम्ह राष्ट्रपति जुयाच्वंगु दु। खय्त ला मधेस मूलया थुम्ह मनुखं देय्या सकल जनताया प्रतिनिधित्व यानाः सकसिगुं सःया प्रतिनिधित्व यायेमाःगु खः। तर राष्ट्रपति थेंज्याःगु गरीमामय पदय् च्वनाः नं बहुसंख्यक आदिवासी जनजातितय्गु चाहना व जातीय स्वशासनया अःखः थःगु बिचाः सार्वजनिक याना वयाच्वंगु दु। थ्व हे सन्दर्भयात कयाः नेवाः स्वायत्त राज्य मंकाः संघर्ष समितिया छगू पुचलं राष्ट्रपतियात नापलानाः जातीय स्वशासन विरुद्ध थुकथं अभिब्यक्ति बी दइ मखु धासें जातिया आधारय् स्वायत्त राज्य निर्माण व जातीय स्वायत्त शासनया निंतिं सः तयेमाःगु आवश्यकता बोध याकेगु ज्या जुइधुंकूगु दु। तर महामहिम राष्ट्रपति जातीयताया लिधंसाय् राज्य निर्माण याइगु ज्याय् सहमत दुगु खँ प्रतिनिधि मण्डलं वाःचायेके मफुत । आः निर्माण जुइगु न्हू संविधानय् जातियताया आधारय् संघ निर्माण यायेगु निंतिं जातीय स्वशासन पक्षधरत फुक्कं हे छथाय् च्वनेमाःगु आवश्यकता ब्वलनावःगु दु । ब्यवस्थापिका संसदय् थ्यंपिं राजनैतिक पार्टीतय्सं सदनय् जातीय स्वशासनया  वकालत यायेमाःगु आवश्यकता दु थें आः संविधान सभाय् मथ्यंगु राजनैतिक पार्टीतय्सं नं थःपिनि क्षमता कथं सतकं जातीय स्वशासन निर्माणया निंतिं सः थ्वयेके माःगु आवश्यकता ब्वलना वःगु दु। थीथी जातीय प्रदेशया लागायात कयाः म्वाः मदुगु विवाद ब्वलंकेगु स्वयां न्हापां जातीयताया आधारय् संघ निर्माण व उकी दुने जातीय स्वशासन सुनिश्चितताया निंतिं सकलें छप्पँ जुइमाःगु आवश्यकता दु। आःया इलय् नं जातीय स्वायत्तताया हिमायतीत छथाय् च्वनाः न्ह्याये मफुत धाःसा न्हापांनिसें राज्यसत्ताय् हावी जुयाच्वंपिं ब्रम्हू जातिया मनूतय्सं थ्व अधिकार आदिवासी जनजातिय्त प्रत्याभूत मयाइगु खँ न्हापाया अनुभवं याउँक थुइका कायेफु। थुकिया निंतिं आः जातीय स्वशासन पक्षधरत सकलें छथाय् च्वनाः न्हापां जातीय स्वायत्त राज्य निर्माण यायेगु निंतिं न्ह्याः वनेमाःगु आवश्यकता दु । जातीय राज्य निर्माणया विरुद्धय् न्ववानाच्वंपिं मनूतय्सं देय् विकासया निंतिं न्ववानाच्वंगु मखुसें प्रायोजितरुपं हे जातीय स्वायत्त राज्य निर्माणया विरुद्ध न्ववानाच्वंगु खनेदु। जातीय राज्य निर्माण जुइवं हे न्हापांनिसें राज्यपाखें उत्पीडन यानाच्वंपिं छगू जातिया मनूतय्गु वर्चश्व अन्त जुइगु कारणं थुमिसं थुकथं प्रायोजित रुपं न्ववाना वयाच्वंगु खः। निक्वःगु जनआन्दोलनया भावना व मर्म नं देय्या फुक्क जातजातिया मनूतय्गु राज्यय् पहुँच खःसा थ्व अधिकार प्राप्त मजूतले मुलुकय् आन्दोलन न्ह्याना हे च्वनीगु नं निश्चित दु । nshakya@gmail.com",http://www.nepalmandal.com/content/3328.html
"बाजं नेवाः,थाइम्ह विदेशी ","Posted on Fri Aug 14, 2009  5:03 pm NST","ख्वपय् नेवाः नखःचखः व उगुंथुगुं पर्व जुइगु इलय् छम्ह विदेशीं नं मनूतय्त उलि हे आकर्षित यानाच्वनी। अथे आकर्षित याइगु कारण मेगु मखु, उम्ह विदेशी मनुखं नेवाः बाजं धिमय् नं नेवाःतय्सं थें हे बांलाक थाना जुइगुलिं खः। मोहनिबलय् ब्रम्हायणी, माहेश्वरी, कुमारी, भद्रकाली, बाराही, इन्द्रायणी, महाकाली, महालक्ष्मी, त्रिपुरासुन्दरी व भैलः द्यइके वनेगु इलय् जुइमा, वा मेमेगु उगुंथुगुं धिमय् थानाः रहरबहर यायेगु जात्राय् जुइमा, वय्कः विदेशी ज्यापु वसतय् धिमय् क्वखायाः खनेदयेकः वयाच्वनी। अथे खनेदयेकः वयाच्वनीम्ह मनू खः - जर्मनया डा. गेथ मथियर्स वेग्नर। वय्कः नेपाः झायाः थनया रहनसहन व संगीतलिसे भ्यलय् पुनाजूगु स्वंगू दशक दये धुंकल। जर्मनय् च्वनाः हे अनया विश्वविद्यालयपाखें म्यूजिकोलोजी, इण्डोलोजी व आन्थ्रोपोलोजी विषयय् पीएचडी यानादीम्ह वय्कः छगू ल्याखं नेपाः व जर्मनीया सद्भावना राजदूत धाःसां पाइमखु। वय्कःया परिवार जर्मनय् हे च्वनाच्वंगु दुसा मांअबु मदये धुंकल । पश्चिम जर्मनीया सीमा लागा लिक्क थौं स्वयां ख्वीदँ न्ह्यः जन्म जूम्ह वय्कः थःगु देश त्वःताः विदेशय् शास्त्रीय संगीत सयेकेगु झ्वलय् न्हापां प्यदँया निंतिं भारतया मुम्बईइ च्वनादीगु खः। अन हे वय्कलं छम्ह बंगाली पासा निखिल घोषपाखें भारतीय शास्त्रीय संगीत सयेकादिल। सन् १९७१ य् हे वय्कलं अन च्वनाः तमल थायेगु सयेकादीगु खः। अन वय्कः २४ दँ तक थीथी शास्त्रीय संगीत सयेकेगुली तल्लीन जुयादिल। जर्मनीं अन वयाः छात्रवृत्ति लाकाः शास्त्रीय संगीत सयेकाच्वंम्ह वेग्नरयात थःगु भिसा फुगुलिं हाकनं भिसा कायेत छक्वः भारत देश त्वःतेमाःगु जुल। अथे जूबलय् वय्कःया जर्मनी लिहां वनाच्वने थाकुगु कारणं नेपाः झाल। उगु इलय् वय्कः ख्वपय् धाःसा मझाः। छवाःया ई नेपालय् वय्कलं थीथी थासय् चाःहिलाः हे फुकादिल। खास यानाः येँया पुलांगु ठमेल बजार चाःहिलादिल। उगु थाय् आः थें पर्यटन केन्द्र मजूनि। अथे हे पुलांगु न्यूरोड बजार चाःहिलादिल। गाडी व ट्याक्सी तकं स्वयेगु मदुनिगु इलय् जुयाः खाली साइकल गयाः वा बसय् च्वनाः वय्कः येँ, लमजुङ व गोरखाया थीथी थासय् झायादिल। लिपा भारत वनाः हाकनं नेपाःया हे भ्रमण यायेगु क्रम न्ह्यानाच्वन। उगु इलय् वय्कलं नेपाली राजदूतावास वनाः अनया सचिवपाखें नेपाली भाषा सयेकादिल। जर्मन नेपाल रिसर्च प्रोग्राम अन्तर्गत वय्कलं लिपाया चरणय् नेपालय् हे च्वनेगु यानाः संगीत विषयय् अध्ययन अनुसन्धान यायेगुली थःत पानादिल। उगु अवधिइ वय्कः तामाङ, गुरुङ, गिरी, बलुन, थारु भाका सयेकेत लमजुङया पहाडी लागाय् च्वनादिल। पंचे बाजा व गार्इंचा म्ये हालेगु इलय् थाइगु फुक्कं बोल नं रेकर्ड यानादिल। गांगामय् चाःहिले धुंकाः वय्कः जर्मनया हे छम्ह मेम्ह अनुसन्धानकर्ता डा. निचगुचोलिसे ख्वपय् झायादिल। लिपा ख्वप देय् संगीत व कलाया ल्याखं छगू ज्वःमदुगु थाय् खः धइगु वय्कःया आर्किटेक्ट पासा डा. निचगुचोया सल्लाह कथं अन हे च्वनाः नेपालभाषा सयेकेगु नापं नेवाः मौलिक बाजं थाये सयेकेगु ज्याय् हे थःगु सम्पूर्ण ई फ्यानादिल । वेग्नर ख्वपय् च्वनादीगु नीच्यादँ दये धुंकल। थ्व अवधि दुने वय्कलं स्थानीय कृष्णगोपाल गणेशपाखें नेवाः भजन म्ये, नेपालभाषा व नेपाली भाषा नं सयेकादिल। गणेशमान बासुकलायात फिल्ड रेसिष्टेन कथं नालाः उखेंथुखें वनाः ख्वपय् दकलय् बांलाक धिमय् थायेसःम्ह, दकलय् बांलाक नौबाजं थायेसःम्ह, दकलय् बांलाक नाय्खिं थायेसःम्ह, दकलय् बांलाक दाफाम्ये हालेसःम्ह सु सु खः धकाः मालादिल। उपिं नापं स्वापू तयाः वय्कलं फुक्कं हे बाजं उलि हे पोख्त जुइक सयेकादिल। थ्व हे झ्वलय् वयकलं याछेँ त्वाःया दाफागुरु भाजु गणेशबहादुर सिजख्वाःपाखें लालाखिं थायेगु सयेकादिल। नापं वय्कःपाखें हे धिमय् व हार्मोनियम थायेगु नं सयेकादिल। अथे हे नौबाजंगुरु हरिगोबिन्द रंजितकारपाखें नौबाजं थायेगु सयेकादिल। अथे हे दकलय् बांलाक नाय्खिं बाजं थायेसःम्ह जेँला त्वाःया काजीलाल शाहीपाखें नाय्खिं बाजं थायेगु नं सयेकादिल। साःकुलानय् च्वंपिं मानन्धरतपाखें गुंलाबाजं नं सयेकादिल। अथें तुं शाक्यतय् थाइगु गुंलाबाजं नं अःपुक हे सयेकादिल। देवी प्याखं व भैलः प्याखंया फुक्कं बोल नापं धाः, धिमय् आदि तौलाछेँ त्वाःया तेकबहादुर प्रजापतिपाखें वय्कलं सयेकादीगु खः। थौंकन्हय् तसकं हे दुर्लभ जुइ धुंकूगु एकान्तकुमारी तलेजुइ यंकीगु इलय् जुगीतय्सं जक थाइगु जुगी बाजं नं सयेकादिल। ख्वपय् चर्याप्याखं स्यनेमखु धायेवं येँय् वनाः अनया रत्नकाजी बज्राचार्यपाखें चर्याप्याखनय् थाइगु बाजं नं थाये सयेकादिल । थुकथं छु छु बाजं ध्वदुल व व हे बाजं थायेगुली पोख्त जुयाः थन हे च्वनाः उगु बाजंया बारे थीथी अनुसन्धान यानाः सफू तकं पिकयादिल। वय्कः जर्मन नागरिक वेग्नरं आःतक नं सयेकेगु धाःसा त्वःता मदीनि। लिपा वय्कलं पीम्ह ति ला बाजं चेलात नं तयार यानादिल। उकी मिसाम्ह धिमय् थाइम्ह इन्दिरा लाछिमस्यू ला वय्कःपाखें धिमय् बाजं सयेकाः थीथी देशय् थःगु पर्फर्मेन्स क्यनेत ताःलानाच्वंगु नं दु। ख्वपया फुक्कं बाजं थायेफु धयागु वय्कःया दावी दु। सर्वेक्षण यानाः हे नेवाः दुनेया छु जातय् गज्याःगु बाजं दु व ख्वपय् थ्व बाजं बचय् यायेत समस्या छु दु धयागु खँय् अध्ययन यानाः वय्कलं संगीत कक्षा हे न्ह्याकादिल। लिपा उगु कक्षायात व्यवस्थित यानाः मन्त्रिपरिषदं निक्वः तक निर्णय याकाः न्हापां त्रिभुवन विश्वविद्यालय नापं सम्बन्धन प्राप्त यानाः संगीत विभाग धकाः चायेकादिल। तर उगु विद्यालयया ज्या यायेगु ढंग हे मदुगुलिं यानाः दिक्क जुयाच्वंम्ह वेग्नरयात लिपा काठमाडौं विश्वविद्यालयपाखें थुगु विभाग चले यायेगु खँ मिलेजुल। आः ख्वपय् काठमाडौं विश्वविद्यालयपाखें संगीत विभाग कथं यःसिंख्यलय्या चुपीं घाटय् अलग्ग हे थाय् कयाः वय्कः उगु विभागया प्रमुख जुयाः न्हूगु पुस्तायात नेवाः बाजं स्यनेगु यानाच्वनादीगु दु। पुरातत्व विभाग, ख्वप नगरपालिका व जर्मन राजदूतावासं वय्कःयात ख्वप नगरपालिकाया भवन तयातःगु लाय्कूया दरवार हे उपलब्ध यायेगु खँ जूगु खः। तर उगु खँ फासांफुसुं जूवंगु व थःत जर्मनीपाखें वइगु दां नं मवःगुलिं नेपालय् च्वनेगु व नयेगु निंतिं थःगु तलबं मगायेवं जर्मनय् हे फ्री यूनिभर्सिटीइ संगीत विषयय् अध्यापन यानाच्वनादीगु दु। नेपालय् न्याला व जर्मनय् न्हय्ला च्वनेगु वय्कःया योजना दु। वय्कःया विभाग जर्मन राजदूत डा. रमन हेर्ज्ग वयाः हे उलेज्या यानादीगु खः ।",http://www.nepalmandal.com/content/3330.html
राष्ट्रपतियात लःल्हाःगु संघर्ष समितिया ज्ञापनपत्र ,"Posted on Sun Aug 16, 2009  4:17 pm NST","सम्माननीय डा. रामवरण यादवजु, राष्ट्रपति, राष्ट्रिपतिया ज्याकू, शितल निवास, महाराजगञ्ज, येँ । सम्माननीय राष्ट्रपतिजु, विषय: ध्यानाकर्षण नेपाली जनताया महान त्याग व बलिदानं सफल जूगु लोकतान्त्रिक आन्दोलनं नीस्वंगु लोकतान्त्रिक गणतन्त्र नेपाःया न्हापांम्ह राष्ट्रपतिया रुपय् सम्माननीयजु पदासिन जुयाः क्रियाशील जुयादीगु दु। थ्व नेपाःया आधुनिक इतिहासया छगू न्ह्यथनेबहःगु ई खः। अथे हे इलय् ब्यलय् समसामयिक राष्ट्रिय मामलाया सम्बन्धय् छिपाखें प्वंकूगु बिचाः व धापूत मुक्कं मुलुकया लागिं हे उलि हे अर्थपूर्ण व सरोकारया प्रसंङ्ग खत । व्यक्ति न्ह्याग्गु हे दलीय पृष्ठभूमिपाखें राष्ट्रपति जूम्ह जूसां राष्ट्रपति देय्न्यंकंया फुक्कं जनता, समुदाय, वर्ग व आस्थाया मंकाः अभिव्यक्तिया प्रतिमूर्ति खः, थ्व हे संवैधानिक व सैद्धान्तिक मान्यता खः, जिपिं थ्वहे खँय् आस्थावान जुया च्वनागु दु । न्हूगु संविधान दयेकाः स्वायत्तता सहितया संघीय नेपाःया रुपय् राज्यया पुनः संरचना यायेत दलतय् दथुइ कायम जूगु राष्ट्रिय सहमतिया लिधंसाय् संविधानसभापाखें लोकतान्त्रिक अभ्यास जुजुं वनाच्वंगु वर्तमान इलय् प्रशासकीय स्वरुप, राज्यया शक्तिया बाँडफाँडनिसें राज्यत दयेकेगु आधार सम्बन्धी बहुल अवधारणा, प्रस्ताव व मागत न्ह्यःने वइगु स्वाभाविक खः । थ्वहे सन्दर्भय् विशेषतः नेपाःया आदिवासी जनजाति समुदाय आत्मनिर्णयया अधिकार, स्वशासन सहित जातीय स्वायत्त राज्यया पक्षय् वकालत यानाः आन्दोलनर जुया वयाच्वंगु खँयात सम्माननीय राष्ट्रपतिजु बांलाक थू। संविधानसभाय् थीथी दलया प्रतिनिधित्व यानाच्वंपिं आदिवासी जनजाति सभासदतय्सं नं आः नकतिनि जक छगू आदिवासी जनजाति सभासदसभा (ककस) नीस्वनाः जातीय, भाषिक म्हसीका सहितया स्वायत्त राज्यया अधिकार सुनिश्चितताया निंतिं प्रतिवद्ध जुयाः न्ह्यःने वनेत कुतः यानाच्वंगु दु। थ्वहे झ्वलय् नेपाःया छगू मू आदिवासी नेवाः समुदाय नं प्राचीन नेपालमण्डल दुने नेवाः स्वायत्त राज्य दयेकेगु अधिकार कायेगु निंतिं छुं ई न्ह्यःनिसें सतक आन्दोलनय् दु। नेवाः स्वायत्त राज्य मंकाः संघर्ष समिति अन्तर्गत छप्पँ जुयाः नेवाः समुदायत आः मदिकं जुलुस प्रदर्शन, बन्दया नापं थीथी जनदवाव मुलक ज्या याना वयाच्वंगु  दु । थुगु संघर्ष समितिइ देय्या मू राजनीतिक दलया नेवाः जातीय मामिला सम्बन्धी भातृ संगठनत नेवाः राष्ट्रिय मुक्ति मोर्चा, नेपाः (एकीकृत नेपाल कम्युनिष्ट पार्टी माओवादी), नेपाल लोकतान्त्रिक नेवाः संघ (नेपाल कम्युनिष्ट पार्टी एमाले), नेवाः मंकाः मुक्ति दबू (पूर्व जनमोर्चा), नेवाः ल्याय्म्ह न्ह्यलुवाः (नेपाः राष्ट्रिय पार्टी), नेवाः राष्ट्रिय संगठन नेवाः देय् दबू, नेवाः देय् गुथि नेपालमण्डल, नेवाः जागरण मञ्च, ज्यापु महागुथि व ज्यापु समाज थेंज्याःगु संस्थाया मंकाः मोर्चा कथं ज्या याना वयाच्वंगु दु। नेपाली कांग्रेसया सभासद माननीय तीर्थराम डंगोल व नेपाली कांग्रेस येँ जिल्लाया उपसभापति भीमसेनदास प्रधानया नापनापं मानव अधिकारकर्मि पद्मरत्न तुलाधर व प्रा. माणिकलाल श्रेष्ठ सल्लाहकार कथं च्वनादीगु दु । जातीय स्वायत्तता व स्वशासन राज्य संरचनाया झ्वलय् नेवाः लगायत समग्र आदिवासी समुदायं न्ह्यथना वयाच्वंगु मू मुद्दा खः। अथे जुयाः सम्माननीय राष्ट्रपतिजुपाखें प्वंकीगु सार्वजनिक अवधारणाय् थ्व मुद्दा व भावनाया उचित कदर जुइमा धकाः थुगु ज्ञापनपत्र मार्फत् जिमिसं विशेष आग्रह यानाच्वना। सकसियां मंकाः आस्थाया केन्द्र व संरक्षकया हैसियतं सम्माननीय राष्ट्रपति महोदयपाखें प्वंकीगु गुगुं नं बिचाः व धापू गुगुं खास पुचः विशेषया पक्ष वा विपक्षय् मजूसें उकि निरपेक्षताया वोध जुइमाः धइगु जिमिगु अपेक्षा दु। नापं, राज्य पुनःसंरचना जातीय अधिकार, समुदायगत म्हसीकाया मुद्दा सदां संवेदनशील जुइगुलिं यानाः नं थ्व सम्बन्धी अभिव्यक्तिया हुनिं राष्ट्रपति थेंज्याःगु गरिमामामय पदया भूमिकाय् विवाद ब्वलनीगु स्थिति वयेके बी मजिउ धइगु खँय् नं थुगु समिति सम्माननीयजुयात विनम्रतापूर्वक ध्यान सालाच्वना । नेवाः स्वायत्त राज्य सम्बन्धय् थुगु संघर्ष समितिपाखें तयार याःगु राजनीतिक अवधारणा छिगु समितिया प्रायोजनया लागिं थ्वहे ज्ञापनपत्र नापं दुथ्याकागु दु। सुभाय् । नरेश ताम्रकार छ्याञ्जे नेवाः स्वायत्त राज्य मंकाः संघर्ष समिति ११२९ गुंलागाः ७ (२००९ अगष्ट १२)",http://www.nepalmandal.com/content/3361.html
घातक षडयन्त्रयात खतम यायेमाः ,"Posted on Sun Aug 16, 2009  4:18 pm NST","साधारण जनतां नं सिउगु खँ खः विदेशीया ग्वाहालि व ध्यबा कयाः विदेशीया इशाराय् ज्या यानाच्वंत्तले गबलें नं देश विकास जुइ मखु। तर झीगु देय्या नेतातय्गु सोच व ध्यान बिदेशी ध्यबाया बलं अर्थतन्त्र चले यायेगु, विदेशीया इशारा पालना यानाः ज्या यायेगु जक खनेदु। थज्याःगु सोच व बिचाःयात च्यः मानसिकता धाइ। थज्याःगु सोच लालची, लोभी व संस्कार मदुपिं अविवेकीतय्सं जक तइ। धाथें देशभक्त, सक्षम, विवेकी नेतां थःगु विवेक प्रयोग यानाः देय्यात ठीक लँय् यंकेगु हिसाबं ज्या यानाच्वनी। झीगु देशय् गुलि नं नेतात वयाः सत्ता संचालन याये न्ह्यः जनतायात ततःधंगु आशा क्यनाः वइ। सत्ता ल्हातय् वल कि जनतायात धोखा बियाः ततःधंगु भ्रष्टाचार व कमिशन नयेगु ज्या जक यानाच्वनी। अझ ला देय्यात घातक जुइगु ज्या यानाः थःगु व्यक्तिगत स्वार्थ पूरा यानाच्वनी। यदि धाथें नेतायाके भचा जक इमान्दार व संवेदनशील दुपिं खःसां देय् स्यंकाच्वंपिं समाजय् आतंक यानाच्वंपिं जनतायात गरीब यानाच्वंपिं हाकुबंजाःतय्त नियन्त्रण यायेगु कुतः यायेमाःगु ख: । जनतां बहुदलवादी नेतातय्त अविश्वास यानाच्वंगु इलय् लाक्क माओवादीं जनयुद्ध यानाः सामन्ती शोषण न्हंकाः न्हूगु नेपाः निर्माण यायेगु धकाः संघर्ष याःगु खः। गांगांया जनतां माओवादी पार्टीयात विश्वास याना यंकाच्वंगु नं खः। तर माओवादीया उच्च नेतात दिल्लीइ वनाः न्हय्गू दलनाप १२ बुँदे सम्झौता यानावल। १२ बुँदे सम्झौताया निगू स्वंगू बुँदात देय्या लागि कालकुट विष साबित जुयाच्वंगु दु। व खः, छगू जुजुं अस्वीकार यानातःगु नागरिकता विधेयकयात नेतातय्सं याउँक पास यानाः भारतीय नागरिकयात चांचां नागरिकता बीगु ज्या। मेगु, मधेश बन्दया नामं तराईलय् आतंक यानाच्वंगु पुचःया विरुद्ध सेना प्रयोग याये मदइगु सम्झौता। मेगु छगू घातक बुँदा खः, बाँकी दुगु जलश्रोतया अधिकार नं भारतयात बिया वने माःगु सम्झौता। थ्व स्वंगू देशघातक सम्झौतां यानाः नेपाः मछिंगु अवस्थाय् लाःवंगु दु। जब माओवादी नेतातय्सं दिल्लीइ वनाः १२ बुँदे सम्झौता याना वल, व इलंनिसं स्वतन्त्र राजनीतिक व्यक्तित्वतय्सं धायेगु नं यात माओवादीं देशभक्त अडान त्वःताः विदेशी लय्तायेकेगु लाइन ज्वन। धाथें थ्व खँ  प्रमाणित नं जुजुं वल। माओवादीं संविधान सभाय् अप्वः सिट त्याकाः सरकार चले यात। माओवादीं राष्ट्रिय स्वार्थयात ध्यानय् तयाः राष्ट्रवादी अडान कयाच्वंगु खने मंत। खालि थःगु सत्ता क्वातुकेगु ल्याखं जक पार्टी रणनीति दयेकाः ज्या यानाच्वन। आः जनतां द्वपं बियाच्वंगु नं दु, देशय् बजाःभाः थहां वनाः मध्यम व निम्न मध्यम वर्गया हालत स्यना वनाच्वंगु दु। वया पूरा जिम्मेवारी माओवादी पार्टी कायेमाः धयाच्वंगु दु। छाय् धाःसां माओवादीया इलय् भाः यक्व बढे जुयावंगु खः। यदि माओवादी जनताप्रति जिम्मेवारी कयाः ज्या याःम्ह खःसा हाकु बंजाःयात नियन्त्रण यानाः जनतायात राहत बीमाःगु खः। माओवादी सरकारं पिने वल हानं राष्ट्रवादी सः थ्वयेकाच्वन। आःया सरकारयात कतांमरि दलाल खः धकाः द्वपं बिल। माओवादी सरकारं पिहां वःगु इलय् भारतया पत्रपत्रिकाय् थथे च्वयाहल माओवादी नेतातय्सं चीननाप स्वापू क्वातुका यंकूगु कारणं यानाः सरकार त्वःते माःगु खः। भारतया पत्रपत्रिकां धाःगु खँयात मूल्यांकन यान स्वत धाःसा निश्चय नं माओवादीया नेतात नं भारत सरकारया प्रभावय् लानाच्वंगु दु धकाः अनुमान यायेफु। धाथें माओवादी पार्टी भारत अथवा चीनया लबी च्वनेगु त्वःताः राष्ट्रभक्त लाइनय् वने फुसा तसकं बाल। राष्ट्रभक्त अडान काल धाःसा सारा जनतां सक्रिय समर्थन अवश्य नं बी। नेपाः विकास यायेत थाकु मजू। छाय्धाःसा थन यक्व प्राकृतिक श्रोतत दु। प्राकृतिक श्रोतयात सही प्रयोग यायेफत धाःसा देय् विकास जुइ जनताया जीवनस्तर थहां वनी। झीगु प्राकृतिक श्रोतं (जलसम्पदां) भारतया अर्थतन्त्र गुलि मजबुत जुयाच्वंगु दु धयागु खँ झी नेतातय्सं मसिउगु नं मखु। विशाल भारतया ला अर्थतन्त्र झीगु प्राकृतिक श्रोतपाखें मजबुत यानाच्वंगु दु धाःसा चिकिचाधंगु नेपाःया बिकास यायेत छुं थाकुइ मखु । नेपाःया प्रधानमन्त्री माधव नेपालं भारत भ्रमण याये न्ह्यः राजनीतिक व्यक्तित्वनाप सल्लाह यायेगु झ्वलय् माओवादीया नेता प्रचण्डनाप नं सल्लाह यात। प्रचण्डं राष्ट्रवादया कडा अडान काल धकाः धाल। नेपाःया जनतां धयाच्वंगु खँ प्रचण्डं प्रस्तुत याःगु जक खः। १) सन् १९५० या सन्धि खारेज यायेमाः। २) सुपुर्दगी सन्धि मयायेत इनाप ३) नेपाः व भारतया न्हूगु सीमा सम्बन्धी हस्ताक्षर मयायेत इनाप। ४) भारतपाखें हतियार न्यायेगु प्रस्ताव खारेज यायेमाःगु। ५) नेपाःया विमानस्थलय् भारतीय सुरक्षा बलयात कवाज म्हितकेगु बन्द यायेगु। ६) पंचेश्वर बहुउद्देश्य परियोजनाया सम्झौता मयायेत इनाप। यदि धाथें माओवादी नेतां राष्ट्रघाती सन्धि मयायेत कडा अडान काःगु खःसा सारा जनता साथ बीत आतुर जुयाच्वंगु दु। राष्ट्रघाती मुद्दा बारे अडान काःगु खःसा सार्वजनिक थासय् वयाः जनताया न्ह्यःने प्रस्तुत यायेगु आँट दयेमाल। यदि प्रचण्डं जनताया न्ह्यःने वयाः प्रस्तुत मयासे पत्रिकाय् जक थथे अथे धकाः धयाच्वन धाःसा माओवादी नेतात नं भारतया प्रभावय् लानाच्वन धयागु खः अनुमान यायेत अःपु । भारत व अमेरिकाया कट्टर मुस्मां व चीन विरोधी छगू हे नीति खः। अमेरिकां भारतया मुस्मां विरुद्ध ल्वायेगु लागिं माक्व ग्वाहालि यानाच्वंगु दु। चीन विरुद्ध नं तिब्बतीतय्त व सिन्ज्यांगया मुस्मांतय्त उक्से यानाः चीनयात टेन्सन बीगु यानाच्वंगु दु। झीगु देय्या नेतातय्त नं भारत व अमेरिकाया इशाराय् प्याखं हुइकाः तिब्बत व सिन्ज्यांग प्रान्तय् गोलमाल याकेगु लागिं तःधंगु षडयन्त्र यानाच्वंगु दु। यदि झीसं भारत व अमेरिकाया थ्व घातक षडयन्त्रयात इलय् हे चकनाचुर याये मफुत धाःसा नेपाः नं अफगानिस्तान व इराकया थेंज्याःगु हालतय् लाः वनेफु। अथे जूगुलिं देशभक्तत छप्पँ जुयाः देश घातकतय्त पराजित यायेमाःगु दायित्व वयाच्वंगु दु ।",http://www.nepalmandal.com/content/3362.html
संवैधानिक समितिया नायः पद माओवादीयात ,"Posted on Mon Aug 17, 2009  4:47 pm NST","संविधानसभाया थीथी समितितसें संविधानसभाय् न्ह्यब्वयेमाःगु थःपिनि अवधारणा संविधानसभाया लिपांगु कार्यतालिका कथं भदौ २१ दुने हयेमाःगु खः। तर राजनीतिक दलतय् दथुइ ब्वलनाच्वंगु मतभेद व विवादया कारणं थीथी समितिया अवधारणायात अन्तिम निष्कर्ष बियाः न्ह्यब्वयेत भदौ २१ दुने नं असफल जुइगु निश्चित प्रायः जूगु दु। गुकिया कारणं संविधानसभाया कार्यतालिका हानं संशोधन जुल। यदि थ्व पालय् नं संविधानसभाया कार्यतालिका संशोधन जुल धाःसा पक्का नं संविधान वइगु जेठ १४ गते दुने वये फइ मखु। गुकिया अर्थ खः राजनीतिक अस्थिरतां देसय् हानं द्वन्द्वया वातावरण हयेगु । थुखे संविधानसभाया थीथी समितितसें थःपिनि अवधारणायात अन्तिम रुप बी मफयागुच्वंगु दुसा मेखे संविधान च्वइगु मू समिति संवैधानिक समितिया नायः प्वनाच्वंगु नं स्वला दइन। संवैधानिक समितिया प्वनाच्वंगु नायः ल्ययेगु नितिं राजनीतिक दलत सहमतिइ वये मफयेवं भदौ १ गते चुनाव मार्फत जूसां नायः ल्ययेगु ज्या संविधानसभां क्वःछिउगु खः। तर अन्तिमय् वयाः थ्व ल्यज्या नं छुं दिंया निंतिं लिछ्यायेत माओवादी, कांग्रेस व एमाले सहमत जुल। संविधानसभाया फुक्क समितिया नायःत सहमतिया आधारय् ल्ययेत सफल दलत माधव नेपाल प्रधानमन्त्री जूवंगुलिं प्वंगु संवैधानिक समितिया नायःया ल्यज्या नं सहमतिइ हे जुइमाःगु खः। नायः ल्ययेगु ज्याय् सहमति खने मदुगु अवस्थाय् नायः ल्ययेगु चुनावयात भचा लिछ्यानाः जूसां सहमति दयेकेत स्वयेगु बांलाःगु हे ज्या खः। तर संवैधानिक समितिया नायः ल्ययेगु ज्याय् सहमति हे हये फइ कि मफइ विश्वास याये थाकुनि। संवैधानिक समितिया नायः ल्ययेगु न्हि लिछ्यायेत मू दलत बाध्य जूगु कारण सहमति दयेकेगु स्वयां नं पार्टीया आन्तरिक राजनीति प्रमुख खः । पिने संवैधानिक समितिया नायः पद थःपिंत माः धकाः एकीकृत माओवादी व नेपाली कांग्रेसं दावी यानाच्वंगु दु। थ्व पदय् एकीकृत माओवादीया बाबुराम भट्टराईयात थनेगु धकाः माओवादीं सार्वजनिक यायेधुंकूगु दु। थ्व पदय् ल्यज्या मार्फत एकीकृत माओवादीं त्याकेत वर्तमान सरकारया गठबन्धन पार्टी तय् दथुइ खनेदयाच्वंगु गठबन्धनयात त्वाःथले मानि। तत्कालिन माओवादी गठबन्धन सरकारया प्रधानमन्त्री प्रचण्डं थःगु पदं राजीनामा बीधुंकाः वर्तमान सरकारया पक्षय् वंगु २२ दलया गठबन्धन संविधान च्वयेगु ज्याय् नं उकथं हे गठबन्धनय् आवद्ध जूवन धाःसा थ्व देय्या नितिं दुर्भाग्यपूर्ण जुइ। संवैधानिक समितिया नायः ल्यज्या चुनाव मार्फत जुल धाःसा २२ दलीय गठबन्धन जारी हे जुइ धइगु ला मदु तर २२ दलीय गठबन्धन दुने च्वंगु दलतसें संविधान च्वयेगु ज्याया रुपय् सरकार गठन व क्वःथलेगु ज्या मखु धइगु कथं थःपिनि विवेक छ्यले फत धाःसा २२ दलीय गठबन्धन संविधान च्वयेगु ज्याया निंतिं मखु धइगु वाःचाइ। २२ दलीय गठबन्धनय् थीथी मुद्दा ज्वनाच्वंपिं दलत दु। गुपिं संघीयताय् तक ला वनेगु तर जातीयता व भाषिक खँयात अन प्रवेश याकेगु पक्षय् मदु। गुलिं दलत राज्य पुनर्संरचनाया ज्या जातीय, भाषिक स्वशासन माः धइपिं नं २२ दलीय गठबन्धनय् दु। उकिं थःपिनि सैद्धान्तिक आधारय् संविधान च्वयेगु ज्याय् न्हू कथंया ध्रुवीकरण आवश्यक जुइ। थुकथं वनेबलय् संवैधानिक समितिया नायः माओवादीया नेता जिउ लाकि कांग्रेसया नेता वइबलय् थःपिनि सैद्धान्तिक खँयात वकालत याये अःपुइ धइगुली ध्यान बीमाःगु खनेदु। थ्व पदय् अन्य दलया नेतातसें नं दावी यानाच्वंगु अवस्था दु। चुनाव जुइगु अवस्थाय् चिचीधंगु दलपाखें नं उम्मेदवार दनाः मत विभाजनया अवस्था पिदन धाःसा माओवादीया उम्मेदवार त्याये फइगु स्थिति दुसा उकथं मजुसे कांग्रेस व माओवादीया उम्मेदवार निम्हेसिया दथुइ जक प्रतिस्पर्धा जुल धाःसा कांग्रेसया निंतिं फाइदा जुइगु अवस्था दु तर थ्व पदया निंतिं नेपाली कांग्रेसं थःपिनि उम्मेदवार थ्व खः धकाः तकं सार्वजनिक याये मफुनि। पार्टी दुने हे मतभेद तया वनेबलय् संवैधानिक समितिया चुनावय् बांलाःगु लिच्वः मलाइगु कारणं बरु थ्व चुनाव छुं भचा लिछ्याःसां जिउ धइगु रणनीति छखे दुसा माओवादीया निंतिं त्याइगु निश्चित अवस्था मदुगु कारणं चुनाव लिछ्यायेगु हे फाइदा जुइ। थ्व कारणं संवैधानिक समितिया नायःया ल्यज्याया दिं छुं भचा लिछ्यायेत माओवादी व कांग्रेस तयार जूगु खः। मेखे संवैधानिक समितिया नायः पदया ल्यज्या जुल धाःसा थपिंसं दावी यानाच्वंगु अवस्थाय् सुयात समर्थन यायेगु धइगु धर्म संकटय् एमाले दु। एमालेया थःगु हे सरकार दुगु कारणं थ्व सरकार गठनया निंतिं कांग्रेसं यक्व गुण याःगु आधारय् कांग्रेसया हे मनू संवैधानिक समितिया नायः दयेकेगु पक्षय् एमालेया छथ्वः नेतात दुसा मेथ्वः नेतात यथास्थितिइ गठबन्धन वा दक्षिणपन्थी गठबन्धनयात अप्वः तिबः बीगु स्वयां वामपन्थी गठबन्धनयात हे प्रोत्साहित यायेगु कथं माओवादीयात हे थ्व पद बीमाः धाइपिं नेतात नं यक्व दु। संवैधानिक समितिया नायः पदया निंतिं ल्यज्या जुइगु अवस्थाय् दकलय् अप्वः लिच्वः लाइगु पार्टी धइगु एमाले हे खः। थुपिं हे कारणं थ्व स्वंगू दलतसें संवैधानिक समितिया नायःया ल्यज्या आ थथें मजूसां जिउ धकाः छुं ई लिछ्यायेत सहमत जूगु खः। तर स्यना वनाच्वंगु राजनीतिक अवस्थायात भिंकेगु खःसा थ्व पद माओवादीयात बीगु हे बुद्धिमत्तापूर्ण जुइ । संविधानसभाया सशक्त वकालत यानाः जनयुद्ध याःगु दल जूगुलिं जक मखु राज्यया पुनर्संरचनाया अग्रगामी प्रस्तावक माओवादी जूगु आधारय् नं थ्व समितिया हकदार माओवादी हे खः। कांग्रेसया राष्ट्रपति, एमालेया प्रधानमन्त्री व सभामुख दुगु अवस्थाय् राजनीतिक शक्ति सन्तुलन कायम यायेगु निंतिं नं थ्व पद माओवादीयात बियाः राजनीतिक अस्थिरता म्हो जुइगु खःसा कांग्रेसं राष्ट्रिय हितया निंतिं थ्व पदया दावी त्वःतेमाः। हानं थ्व पदया कारणं हे कांग्रेस दुने विवाद व एमाले दुने दुगु राजनीतिक विवाद तच्वयाः वर्तमान सरकार क्वःदलीगु स्वयां सहमतिया आधारय् माओवादीया बाबुराम भट्टराईयात संवैधानिक समितिया नायः ल्ययेगु बुद्धिमत्तापूर्ण जुइ ।",http://www.nepalmandal.com/content/3372.html
बौद्ध नखः पञ्चदान झःझः धायेक हने ,"Posted on Mon Aug 17, 2009  4:45 pm NST","बुद्ध धर्मय् दानया तःधंगु महत्व दु। थ्व छगू बोधिसत्व चर्या खः। बोधिसत्व चर्या याइम्हेसिनं झिगू पारमिता धर्म अभ्यास यायेमाः। उपिं झिगू पारमिता धर्म धइगु दान, शील, क्षान्ति, वीर्य, ध्यान, प्रज्ञा, बल, उपाय, प्रणीधि व ज्ञान खः। उपिं पारमिता धर्मत मध्ये न्हापांगु हे दानपारमिता खः। दान धइगु भौतिक सम्पत्ति प्रति दयाच्वनीगु राग, आशक्ति व तृष्णायात म्हो याना यंकेगु अभ्यास खः। थ्व छगू त्याग व उदारताया अभ्यास खः। ई ब्यः कथं मेपिनिगु दुःख मदयेका बीत थःके दुगु वस्तु निःस्वार्थ भावं त्याग यायेगु वा अर्पण यायेगु दान खः। दान धयागु दुःखी, गरीब, सन्त, महन्त न्ह्याम्हेसित नं याये जिउ। याये नं माः। बिशेष यानाः बुद्ध शासनयात थातं तया तयेत व पृथग्जनपिंत बुद्धधर्मया शिक्षा बियाः निर्दोष जीवन हनेत व समाजय् सुख शान्ति कायम याना तयेगु भिं ज्याय् थःगु जीवन अर्पण यानाच्वंपिं शीलवान धर्म अभ्यासी भिक्षु संघयात न्हिथं माःगु भौतिक वस्तु चतुप्रत्यय (भोजन, वस्त्र, विहार व वासः) आदि दान बीगुयात तःधंगु पुण्यकार्य माने यानातःगु दु। गृहत्यागी भिक्षुपिंसं ध्यबा कमे यायेगु ज्या याइ मखु। चांन्हि धर्म साधना यानाः, धर्मोपदेश बियाः समाजयात नैतिक आदर्शया लँपु क्यनाच्वनी। उज्वःपिं भिक्षुपिं भौतिक शरीर निर्वाहया निंतिं दातापिंसं श्रद्धां बिउगु दान ग्रहण यानाः सन्तोषपूर्वक जीवन हनाच्वनी । बज्रयानी सिद्धान्त कथं बुद्ध धर्मया अभ्यास यायेत गृहत्यागी हे जुइमाः धइगु अनिवार्यता मदु। योग, ध्यान, प्राणयाम, मन्त्र अभ्यास, दशपारमिता धर्म अभ्यासया माध्यमं छेँय् च्वनाः, परिवारया दथुइ च्वनाः नं बुद्धधर्मयना अभ्यास यानाः बोधिज्ञान प्राप्त याये जिउ। मल्लकालय् नेपाःया राजनैतिक परिवेशं यानाः बौद्धभिक्षुपिंसं गृहस्थ जीवन यापन याये मालावंगुलिं थन गृहस्थ भिक्षुया परम्परा दु। बज्राचार्य व शाक्य समुदायया कूलपुत्रपिंसं प्रब्रज्या सम्बरया इलय् भिक्षुत्व ग्रहण याइ। प्यन्हु तक भिक्षु जुइधुंकाःलि चीवर त्वःताः गृहस्थ भिक्षुया रुपय् आजीवन पञ्चशील व सम्यक् आजीविकाया सिद्धान्त कथं जीवन हनाः बहाः बहीया संघ परम्परा कथं धर्म अभ्यास यानाच्वनी। सुथय् बहनीया ई धर्म अभ्यासय् छ्यलाः न्हिनय्या ई अर्थोपार्जनया ज्याखँय् छ्यलाच्वनीगुलिं गृहस्थ भिक्षुपिंसं न्हिथं भिक्षाटन यायेमाःगु जरुरत मन्त। तर भिक्षुपिंसं भिक्षाटन यायेगु व उपासक उपासिकापिंसं भिक्षा दान बियाः पुण्य आर्जन यायेगु परम्परायात धर्म संस्कृतिया रुपय् जूसांं ल्यंका तयेत दँय् छक्वः पञ्चदान नखःया रुपय् हनेगु याना वयाच्वंगु खः।  दीपंकर बुद्धया पालंनिसें न्ह्याना वयाच्वंगु धकाः विश्वास यानातःगु थुगु पञ्चदान नखः नेपाःया छगू मौलिक बौद्ध नखः खः। थ्व दिं कुन्हु सकल बौद्ध जनपिंसं थःथःगु छेँय् दानशाला दयेकाः दीपंकर बुद्धप्रतिमा ब्वयाः, मत, किंकिनीजाल तयाः छाय्पा तइ। थःथःगु गच्छे कथं दान बीगु वस्तु अन्न, दक्षिणा, फलफूल, मरिचरि, क्षीरभोजन नं तयार याना तइ। गृहस्थ भिक्षुपिं दानगाथा वाचन यायां पञ्चदान ग्रहण याना वनी। दान बिउम्ह दातायात आशिष वचनं सुवाः बियावनी । विशेष यानाः प्यंगू युग उदय जूगु न्हि कुन्हु भिक्षुसंघपिंत दान बीगु पुण्य फल अनन्त दु धकाः दीपंकर बुद्धं आज्ञा जुयावंगु खँ सर्वानन्द नृप जातकय् न्ह्यथनातःगु दु। श्रावण कृष्ण त्रयोदशीया पुर्वकाल सत्ययुग उदय जूगु न्हि खः। माघ पुन्हिया मध्यकाल त्रेतायुग उदय जूगु न्हि खः। वैशाख शुक्ल तृतियाया सन्ध्याकाल द्वापर युग उदय जूगु न्हि खः। कार्तिक शुक्ल नवमीया अर्धरात्री कलियुग उदय जूगु न्हि खः। थुपिं प्यंगू न्हि मध्ये सत्ययुग उदय जूगु दिन श्रावणकृष्ण त्रयोदशीयात झीसं पञ्चदान पर्वया रुपय् हना वयाच्वनागु खः । थुगुसीया पञ्चदान नखः थ्वहे भाद्र २ गते मंगलवाः लाःवःगु दु। पञ्चदानयात बाँडाजात्रा नं धायेगु याः। तर पञ्चदान धइगु केवल नखः वा जात्रा जक मखु। थ्व छगू धर्म अभ्यास यायेगु परम्परा खः। बुद्ध शासनयात म्वाका तयेगु लँपु खः। बुद्ध जन्म जूगु देय् नेपाःया छगू मौलिक संस्कृति खः । पञ्चदान ग्रहण यायेगु गौरवमय भिक्षु परम्पराया छगू अंग खः। पञ्चदान बीगु धइगु बुद्ध शासनयात तिबः बीगु छगू पूण्यकार्य खः। ऐतिहासिक रुपं लिच्छविकालंनिसें हे प्रचलनय् वयाच्वंगु अभिलेख दुगु थ्व पञ्चदान परम्परा आधुनिकताया फसं कयाः विस्तारं बुलुया वन। पञ्चदानया महत्व मसिया वन। उकिया लिच्वः कथं शिक्षित, प्रतिष्ठित ल्याय्म्हपिंसं पञ्चदान फः वनेगु ज्या त्वःता हल। थ्व न्हि कुन्हु सरकारी बिदा मदुगुलिं नं अफिसय् वनेमाःपिं, स्कूल, क्याम्पसय् वनेमाःपिं, मेमेगु ज्याय् वनेमाःपिं मनूत पञ्चदान काः वनेगु ज्याय् संलग्न जुइ मफयावन। ज्या मदुपिं बुरापिं, मस्त, अशिक्षितपिंसं जक पञ्चदान फः वनेगु जुयाच्वन। अझ गैर बौद्ध मस्त, खाते मस्तय्सं नं देखासिकी यानाः पञ्चदान काः वनेगु याना हल, गुकिं यानाः पञ्चदानया महत्व हे न्हना वनी थें जुयावन। बुद्धधर्मया मर्म मसिउपिंसं पञ्चदानय् अय्लाः थ्वँ त्वनाः पञ्चदान फः वनीपिं धेधे चुइका जुइगु तक नं जुल। तर आः सचेत बौद्ध समुदायया मनूतय्गु कुतलं थज्याःगु विकृतियात गाक्कं पने फयेधुंकूगु दु। थ्व नखःयात झीसं अझ नं सुधार याना यंकेमाःगु दु। पञ्चदान नखःया मौलिकतायात ल्यंका तयेमाःगु दु। जीवनय् प्रब्रज्या सम्वर ग्रहण यानाः, बिहार परम्परा कथं जीवन हनाः, बुद्ध शासनयात स्थीर याना तयेगु ज्याय् सक्रिय रुपं लगे जुयाच्वंपिं बज्राचार्य, शाक्यभिक्षु, बुद्धाचार्य, ब्रम्हचर्य भिक्षु, चैलकभिक्षु आदिया रुपय् समाजय् थःगु म्हसीका न्ह्यब्वया च्वनाबिज्याःपिं कूलपुत्रपिंसं पञ्चदान ग्रहण यायेगु थःगु कर्तव्य नं खः, गौरवपूर्ण कार्य नं खः। थ्व ज्यायात झीसं निरन्तरता बियाः विकृति व विसंगतित मवयेक पना तये फत धाःसा लिपा तक नं थ्व पञ्चदान पर्व सकलें बौद्धजनपिनिगु निंतिं प्रतिस्था बृद्धि जुइगु पर्व जुयाच्वनी । छुं दँ न्ह्यवंनिसें बज्राचार्य, शाक्यभिक्षुपिंसं सामुहिक रुपं पञ्चदान ग्रहण यानाः प्राप्त जूगु दान दक्षिणा व्यक्तिगत प्रयोजनय् मछ्यसे सामाजिक भिं ज्याय् छ्यलेगु बांलाःगु परम्परा शुरु जूगु दु। येँय् सामुहिक पञ्चदान ज्याझ्वः समितिया नामं २०६४ सालय् छगू ज्याझ्वः न्ह्याःगु दु। थ्व समितिं येँया सकलें बहाः बहीया बज्राचार्य, शाक्यभिक्षुपिंत कःघानाः सामुहिक रुपं पञ्चदान ग्रहण यायेगु व प्राप्त जूगु दान दक्षिणा मुंकाः लुम्बिनीइ नेपाःया बज्रयानी बिहार दयेकेत कोष खडा याःगु दु। आः तक न्हय्गू लख पीद्वः सछि व स्वीतका दां कोषय् मुनेधुंकूगु दु। खय्त ला पञ्चदान फयाः वःगु दान दक्षिणां जक बिहार धस्वाकेगु धइगु अःपुगु ज्या मखु। तर थ्व छगू शुरुवात खः। लुम्बिनीइ बज्रयानी बिहार दयेकेगु आवश्यकता बारे जनचेतना न्यंकेगु छपलाः खः। थुकी सकसिगुं ग्वाहालि दत धाःसा बिहार दयेके ज्या असम्भव नं मखु। लुम्बिनीइ विश्वया यक्व देशं थःथःगु शैलीया बिहार दयेकेधुंकल, तर मौलिक नेपाः शैलीया बज्रयानी बिहार मदयेकूनि। थज्याःगु बिहार नं छगू दयेकल धाःसा सकलें नेपाःमि व नेपाः देय्या इज्जत व प्रतिस्थाया अभिवृद्धि जूवनी । अन्तय् स्वनिगःया सकल बुद्ध धर्मय् आस्था दुपिं नेपाःमिपिंसं थुगु सामुहिक पञ्चदान ज्याझ्वलय् बिज्याःपिं गृहस्थ भिक्षुपिंत यथाश्रद्धा दान बियाः नेपाःया मौलिक बौद्ध नखः पञ्चदान झःझः धायेक हनेत व लुम्बिनीइ बज्रयानी बौद्ध बिहार दयेकेगु ज्याय् ग्वाहालि यायेत समर्थ जुइ फयेमा धइगु आशा याये ।",http://www.nepalmandal.com/content/3370.html
जब थः हे नेतात बदमास जुइ ,"Posted on Sun Aug 23, 2009  4:33 pm NST","सन् ७० या दशक तक दक्षिण एशियाया नेपाः व श्रीलंका अति हे सभ्य सुन्दर शान्त विकसित देशया धलखय् लानाच्वंगु खः। थ्व निगू देश एशियाया जापान व सिंगापुर धुंकाः नेपाः व श्रीलंकाया आर्थिक स्थिति नं उच्च वृद्धि जुयाच्वंगुलिं जनताया जीवनस्तर थहां वनाच्वंगु खः। व इलय्या नेतात देशभक्त, सक्षम, विवेकी, दूरदर्शी जुयाच्वंगुलिं देय्या अवस्था नं बांलानाच्वंगु खः। यदि नेपाः व श्रीलंकायात जःलाखःला देशं थःगु राजनीतिक स्वार्थया कारणं अस्थिर यायेगुली अप्रत्यक्षरुपं ल्हाः मतःगु जूसा थ्व निगू देशं जापान सिंगापुर देशं थें विकास यायेत स्वइगु जुइ। अपसोच श्रीलंकाय् तामिल राज्यया मागया मुद्दायात कयाः भारतं तामिल जातिया रक्षा व सुरक्षा धकाः अप्रत्यरुपं सहयोग यानाः तामिल टाईगर्सं श्रीलंकाया सरकारनाप यक्व वर्ष तक युद्ध यात। युद्धया कारणं श्रीलंका सरकारं विकास जक याये मफुगु मखु बिकास निर्माणया यक्व ज्या तहस नहस जुइका च्वने माल। श्रीलंकाया वर्तमान राष्ट्रपति महेन्द्र राजपक्ष देशभक्त सोचं राजनीतिइ कुहां वःम्ह जूगुलिं विद्रोही विदेशी तामिलतय्त भिषण आक्रमण यानाः दबे याना बिल। थौंकन्हय् श्रीलंकाया जनतां आशा व भरोशा यानाच्वंगु दु सरकारं देशयात विकास यानाः जनतायात सुख शान्त आनन्द बी । राजनैतिक विश्लेषकतय्सं नेपाः व श्रीलंकाया स्थितियात अध्ययन यानाः थथे धयाच्वंगु दु। श्रीलंकाया नेतात देशभक्त व बिवेकि जूगु कारणं जःलाखःला देशपाखें छुं नं प्रभाव लाके मफुगुलिं श्रीलंकायात अर्ध औपनिवेशक यायेत स्वःगु असफल जुल। झीगु देशया अवस्था ठीक अःखः जुयाच्वंगु दु। थनया अप्वः नेतात विदेशी मूलया व्यक्तित्वपाखें राज्य संचालन यानाच्वंगु कारणं यानाः उमिके देशभक्त भावना मदु खालि ध्यबाया लागि राजनीति यानाच्वंगुलिं विदेशी शक्ति धाथे यानाः देय् स्यंकाच्वन। आः ला नेपाःया राज्य संचालन यायेत चांचां भारतया नागरिकं नेपाःया नागरिकता कयाः राजनीति यानाच्वन। विदेशीमूलया नागरिक चांचां बढे जुया वनाच्वंगु कारणं नेपाःया आदिवासी जनतायात समस्या वयाच्वंगु दु। नेपाःया आदिवासी जनता नं सक्रिय राजनीति यायेगु नापं ततःधंगु व्यापार उद्योग यायेफु। सक्रिय राजनीति व व्यापार उद्योग याये मफुगु कारण खः विदेशी मूलया व्यक्तित्वया ल्हातय् राज्यया उच्च पद लानाच्वंगुलिं। विदेशीमूलया व्यक्तित्व थुलि चतुर कि राजनीति याये धकाः कांग्रेस कम्यूनिष्ट व मेमेगु पार्टीइ सम्पर्क तयाः राज्यया उच्च पदय् थ्यंकाः देय्या सम्पत्ति लुटे यानाच्वंगु दु। दसुया लागि मारवाडी समूदायया झिंनिम्ह व्यक्तित्वयात ततःधंगु पार्टी समानुपातिकया नामं सभासद दयेकाः छ्वयाच्वंगु दु। मारवाडी जाति न कांग्रेस जुइ फइ न कम्यूनिष्ट जुइ। मारवाडी जातिया उद्देश्य खः व्यापारया यायेगु जक खः। खालि मारवाडी जक मखु विदेशी मूलया व्यक्तित्व नं राजनीतिया नामं देशया सम्पत्ति स्वाहा यानाच्वंगुलिं देय् बर्बाद जुयाच्वंगु खः । २०४६ सालया सफल आन्दोलन धुंकाः निसें नेपाःया नेतातय्त भारतं भारतीयकरण याना यंकाच्वंगु खः। जुजुया स्वच्छाधारी शासनया विरोध अनुरुप जनता बहुदल पार्टीयात साथ बियाः ०४६ सालय् प्रजातन्त्र ला हल। जनतां धाःसा आशा याःगु खः नेतातय्सं राष्ट्र व जनताया भलाई याइ ला धकाः। तर नेतातय्सं धाःसा देय्या विकास यायेगुली ध्यान मबिसे देय्या सम्पत्ति स्वाहा यायेगु हिसाबं भागबन्डाया राजनीति बिकास यानाः ई फुका जनताया आशायात निराशा यानाबिल। जनतां आशा याःगु राजनैतिक नेतापाखें देशया बिकास स्थिरता सुख शान्ति खः। ०४६ सालय् नेतातय्सं न्हूगु संविधान तयार यानाः फूर्ति यात। थ्व संविधान विश्वया उत्कृष्ट संविधान धकाः फूर्ति यात। ०४६ सालया संविधानं बहुसंख्यक जनतायात लय्तायेके मफुत। जातजाति मिले याये मफुत। राज्यं फुक्क जातियात सहभागी जुइगु अवसर तकं मबिल। ०४६ सालया संविधानपाखें खालि खसब्रम्हू व मधेशी मूलया नेतातय्सं जक राज्यया सुविधा कयाच्वन । सत्ताधारी नेतातय्सं खालि कम्यूनिष्ट व काँग्रेस पार्टीया बखान त्वःताः जनतायात कंगाल यायां यंकाच्वन। हानं पीडित व अवहेलित जनताया मनोभावनायात अःखतं क्याश यानाः खसब्रम्हू नेतातय्सं माओवादी पार्टी संगठन बिस्तार यानाः राज्यया विरुद्ध जनयुद्ध यात। माओवादी पार्टीं अर्धसामन्ती व अर्ध औपनिवेक्षकयात पराजित यानाः देय् बिकास यानाः जनतायात शान्ति व आनन्दया वातावरण सृजना याइ ला धकाः जनतां नं साथ बिल। जनआन्दोलन-२ नं सफल जुल। संविधान सभाया चुनाव मार्फत माओवादीया ल्हातय् राज्य सत्ता वल। माओवादी नेतात नं पुलांपि नेतातय्गु संस्कार प्रकृति व कार्यशैलीया लँय् वंगुलिं जनता झन पीडित जुइमाल। जनतां सोचे हे मयाःगु महंगी व विदेशी चलखेल अप्वः जुयाच्वंगु खनाः देशया अस्तित्व समाप्त जुइ ला धकाः ग्यानाच्वंगु दु। देय्या मूलबासीं थ्व खँ मनन याये माःगु दु कि लोभी खसब्रम्हू व सामन्ती मधेशीवादी नेतातय्गु ल्हातय् सत्ता लात कि देय् ला वर्बाद जुजुं वनी, वया नापनापं देशभक्त जनताया मनोदशा नं धमाधम स्यँस्यं वनी। झीगु देय् बर्बाद जुयाच्वंगु कारण नेतात बदमास जुयाः जक मखु नेतात महा बदमास जूगुलिं खः। नेता महाबदमास जूगुलिं नेपाःयात पूरा हे विदेशीत म्हितेगु क्यब दयेका बीधुंकूगु दु । यदि फुक्क देशभक्त जनता छप्पँ जुयाः श्रीलंकाय् थें देशभक्त नेतात तयार यानाः जनता व नेता मिले जुयाः विदेशी प्रभाव व षडयन्त्रयात खतम याये फःसां जक देय्या अस्तित्व बचे यानाः देय्यात विकासया लँपुइ न्ह्याका यंके फइ। यदि अथे मयायेगु जुल धाःसा नेपाःया अस्तित्व कन्हय् वनाः गन थ्यनी, आः हे बिचाः याःसां जी ।",http://www.nepalmandal.com/content/3471.html
भ्वँतय् जूगु तःजिगु कन्या पूजा ,"Posted on Mon Aug 17, 2009  4:46 pm NST",कृष्ण,http://www.nepalmandal.com/content/3371.html
एमाले दुने हानं ब्वलंगु विवाद ,"Posted on Tue Aug 18, 2009  4:14 pm NST","नेकपा (एमाले) या च्याक्वःगु महाधिवेशन क्वचाःगु नं खुला दयेधुंकूगु दु। खुलाया दुने केन्द्रीय कमिटीया मुँज्या निक्वः च्वनेधुंकूगु दु, स्थायी कमिटीया मुँज्या माःकथं च्वनाच्वंगु दु। तर पोलिटब्यूरोया मुँज्या थौं तक मच्वंनि। महाधिवेशन क्वचाःगु खुला दयेधुंकल तर व महाधिवेशनं पास जूगु प्रतिवेदनत कायकर्तां काये मफुनि। बल्ल बल्ल विधान पित बिल तर व विधान पिथनाय् विवाद जुल, छाय् ? नेकपा (एमाले) या च्याक्वःगु महाधिवेशनय् ओली पक्षया राजनीतिक, संगठनात्मक (बहुपदीय व्यवस्था) लाइन पास जूगु खः तर पदीय हैसियत खनाल पक्षय् वंगुलिं जकं राजनीतिक प्रतिवेदनत याकनं पिहां मवःगु खः कि? विधान धाःसा पिहां वल तर महाधिवेशनया भावना अःखः पिहां वल धकाः केन्द्रीय दुजःतय्सं हे धायेगु यानाच्वंगु दु। दसुया निंतिं महाधिवेशनया भावना धइगु आवंलि पार्टी पद्धति दुने अनिर्वाचित कमिटी मतयेगु खः। अर्थात हरेक कमिटीत अधिवेशन मार्फत निर्वाचित हे जुयाः वयेमाःगु व्यवस्था यायेगु खः। तर पिहां वःगु विधानय् धाःसा समन्वय कमिटी मनोनितपाखें गठन यायेगु प्रावधान तयातःगु दु। थ्व गनं वल ? नेकपा (एमाले) दुने आः तक थीथी विषयय् न्ह्यागु हे जूसां वइगु विवाद कार्यकर्तापाखें मखुसें न्ह्याबलें नं नेतृत्वपाखें हे पिहां वयेगु यानाच्वंगु दु। थ्व छगू पार्टीया निंतिं दुर्भाग्य खः। पार्टीया जग धइपिं कार्यकर्ता  खः तर उमिसं जक हे जस अपजस अनमेल सम्झौताया लिच्वः फया च्वनेमाःगु दु। उकिं गबलय् तक नेतात जिम्मेवार जुइ मखु अबलय् तक पार्टीइ थज्याःगु विवादं थाय् कया हे च्वनी । जि छम्ह नेकपा (एमाले) येँ जिल्ला कमिटीया दुजः जूगु नातां नकतिनि जुयाच्वंगु येँ जिल्ला कमिटी पुनर्गठन रुपान्तरणयात न्ह्याग्गु हे परिभाषा बिउसां थ्व छगू अवैधानिक पलाः खः धइगु जिगु बिचाः खः। उपत्यका समन्वय कमिटीं छ्यःगु थ्व छगू गलत पलाः खः। छाय्कि आः पिहां वयाच्वंगु विधान सर्वसम्मत मखु। महाधिवेशनया भावना कथं नं मखु। उपत्यका समन्वय कमिटीया ज्या धइगु उपत्यकाय् दुने च्वंगु जिल्ला कमिटीतय्त समन्वय यायेगु जक खः। थ्व खँ आः पिहां वःगु विधानया धारा २१ या उपधारा (ख) या बुँदा ५ य् व्यवस्था याना तःगु खः। विशेष अवस्थाय् जक गठन पुनर्गठन यायेत नं केन्द्रीय कमिटीं व्यवस्था याना तःगु दु। उकिं आःयागु येँ जिल्ला कमिटी संकेगु अधिकार उपत्यका समन्वय कमिटीयात मदु। सुं नं क्वय्या कमिटीइ च्वंम्ह मनू च्वय्यागु गुगुं कमिटीइ निर्वाचित (पदेन बाहेक) जुइधुंका क्वय्यागु पद स्वतः दइ मखु धइगु उपत्यका समन्वय कमिटीया धापू पिहां वःगु सन्दर्भय् विधानय् व्यवस्था यानातः कथं जिल्ला कमिटीया छगू अधिवेशनं मेगु अधिवेशनया अवधि स्वदँ खः। थुकथं येँ जिल्ला कमिटीया प्यक्वःगु अधिवेशन २०६३ माघं जूगु खःसा थ्वयागु अवधि धइगु २०६६ पौष मसान्त तक खः। थज्याःगु अवस्थाय् विधानया धारा ३९ या उपधारा (ग) लय् दक्व तहया कमिटीयागु अधिवेशन वहे कमिटी आयोजक कमिटी जुइ धकाः व्यवस्था जुयाच्वंगु दुसा धारा ३३ (क) य् निर्वाचित कमिटी मदुसा, निर्वाचित कमिटीया अवधि फुइधंुकूगु अवस्थाय् जूसा जक च्वय्यागु कमिटीं मनोनयन यानाः संगठन कमिटी दयेकेगु अधिकार दइ। उकिं येँ जिल्ला पार्टी कमिटी थुगु विधानय् व्यवस्था जू कथं छुं नं धारा उपधारा कथं पिने मलाःगुलिं उपत्यका समन्वय कमिटीं याःगु ज्या अवैधानिक खः धइगु प्रमाणित जू । थुकथं हे उपत्यकाया छुं नेतातय्सं केन्द्रीय कमिटीया अन्तर पार्टी निर्देशन-२ या हवाला बियाः कमिटी भंग मखु कि रुपान्तरण जक यानागु धयाच्वंगु सन्दर्भय् नं उगु हे अन्तर पार्टी निर्देशन-२ लय् नं. ५(ख)या निगूगु बुँदाय् ''कमिटीया पुनर्व्यवस्थापन'' छ्यों तयाः महाधिवेशनं भूगोलयागु ज्यायात च्वछासें पार्टी दयेकेगु झ्वलय् निर्वाचित कमिटी व कार्यकर्तातय् भूमिकायात नं च्वछासें कमिटीत नायः नापया बहुपदीय संरचनाय् यंकेगु निर्णय जूगु दु। थुकथं कमिटीत पुनर्व्यवस्थापनया लागिं खुलाया दुने क्वय् न्ह्यथना कथंया ज्या क्वचायेके माःगु खँ न्ह्यथना तःगु दुसा 'क्वय् न्ह्यथना कथंया ज्या' धइगुली (थ्व विषयनाप स्वापू दुगु जक) पुलांगु विधान कथं अधिवेशन जूगु दक्वं जिल्लाय् न्हूगु विधान कथं अधिवेशनया ग्वसाः ग्वयेगु आःयागु जिल्ला कमिटी संगठन कमिटी वा अधिवेशन आयोजक कमिटीइ रुपान्तरण यानाः थ्व निर्देशन जारी जूगु (न्हिल्याः २०६६ असार ५ गते) यां खुलाया दुने अधिवेशन यायेधुंकेमाः। विशेष जिल्ला कमिटी दुथाय् आःयागु विधानं अनुमति मबिउगु जिल्लाया हकय् अञ्चल समन्वय कमिटीनाप परामर्श यानाः विधान सम्मत ढंगं कमिटी दयेकेगु धकाः अन्तरपार्टी निर्देशन-२ जारी याःगु खः। थथे गनं नं गुगुं नं दस्तावेजय् निर्वाचित कमिटीयात समयावधि बाँकी दनिबलय् हे छम्ह व्यक्ति (येँ जिल्ला कमिटीया छ्यांज्ये) च्वय्यागु कमिटीइ (केन्द्रिय कमिटी) निर्वाचित जुइवं हे वा उम्ह मनू क्वय्या कमिटीइ च्वने मदयेवं दक्व कमिटी हे भंग वा पुनर्गठन याये माःगु छाय्? गनं थ्व पंचायतकालया विधि दनावःगु खः कि? उगु इलय् संविधानयात ऐनं काटे याइगु, ऐन यात नियमं काटे याइगु, नियमयात परिपत्रं काटे याइगु, परिपत्रयात फोनं काटे याइगु धाइगु खः। आः थन नं विधानयात अपानिं काटे याइगु, अपानियात नेतातय्सं काटे यायेगु ज्या जुयाच्वंगु दु। थज्याःगु तालं पार्टी गबलय् लक्ष्यय् थ्यनी ? थुकथं छगू सत्य थ्व नं खः - येँ जिल्ला कमिटीया मुँज्या केन्द्रीय कमिटीया सदस्य व उपत्यका समन्वय कमिटीया संयोजक भाजु राजेन्द्र श्रेष्ठया हे मू पाहांसुइ न्हि ल्याः २०६६।०४।२३ कुन्हु च्वनाः थ्वहे २०६६ पौष ३ व ४ गते येँ जिल्ला कमिटीया अधिवेशन यायेगु क्वःजिउगु खः तर वय्कलं थ्व अनौपचारिक मुँज्या जक जूगुलिं जिं उपस्थित जनय् हस्ताक्षर याये मखु धकाः मुँज्या क्वथा त्वःता वन सा वय्कःया लिउलिउ मेपिं छुं जिल्ला कमिटीया दुजःत नं मुँज्या त्वःताः वंगु खः। उगु मुँज्याय् नवायेगु झ्वलय् बहुमतया नामय् बलजफ्ती निर्णय याये दइ मखु धकाः ख्याच्वः नं बिया वःगु खः। थ्व धुंकाः २०६६।०४।२५ गते उपत्यका समन्वय कमिटीया आकस्मिक मुँज्या च्वनाः येँ जिल्ला कमिटीयात संगठन कमिटीइ रुपान्तरण (न्हापायापिं ४४ दुजः मेपिं दुजः थप यानाः ७३ म्ह दुगु कमिटी) जुल धकाः अपुष्ट बुखँत वयाच्वंगु दु (लिखित मदु)। संयोजक भाजु राजेन्द्र श्रेष्ठं विधान व अपानि व्यवस्था मदयेवं परम्परा कथं यानागु धायेगु यानाच्वंगु दु । परम्परागत कथं नं स्वयेगु खःसा तत्कालीन अन्तरपार्टी निर्देशन १९ न्हिल्या ०६४।०२।१६, या बुँदा ४ य् ''गनं गनं पार्टी विधान  नियमावली व्यवस्था याना तःसां उल्लंघन जुयाच्वंगु दु। विधानया धारा २० या १२य् अंचल समन्वय कमिटी केन्द्रीय कमिटीया अनुमोदन धुंकाः जक जिल्ला कमिटी गठन पुनर्गठन जुइ तर छुं छुं अंचल समन्वय कमिटीं केन्द्रीय कमिटीया अनुमोदन बिना हे जिल्ला कमिटी विघटन, संगठन कमिटी गठन, छ्याञ्जे नापं दयेकेगु ज्या जुयाच्वंगु खने दु ................ थथे यथेष्ट कारण बिना व ई मफुइकं हे कमिटीत विघटन, संगठन कमिटी गठन थेंज्याःगु विधान व नियमावली उल्लंघन यायेगु प्रवृत्ति व घटनात जुयाच्वंगुलिं थुज्वःगु घटनायात तुरुन्त विधान व नियमावलीया सीमा दुने हयाः कडाइपूर्वक लागू यायेगु मुँज्यां निर्णय याःगु दु।'' थथे न्हापा न्हापा नं जूगु ज्यायात भिंकेगु उजं तकं बिया हयेमाःगु खः । उकिं थुपालय् नं उपत्यका समन्वय कमिटीं येँ जिल्ला कमिटीयात झण्डै ४० प्रतिशत दुजः तनाः संगठन कमिटीइ रुपान्तरण याःगु नं अवैधानिक खः धइगु प्रमाणित जूगुलिं सम्बन्धित निकायं तुरुन्त भिंकेत दुनुगलंनिसें इनाप दु। अले पार्टीया पासापिंत नं जिगु इनाप दु कि नेतातय्गु व्याख्याय् जक सीमित मजुसे यथार्थ व सत्यता छु खः व नं सीकादिसँ। थःपिंसं नं विश्लेषण यानादिसँ ।",http://www.nepalmandal.com/content/3402.html
