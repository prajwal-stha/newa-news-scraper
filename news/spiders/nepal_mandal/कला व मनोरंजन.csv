headline,date,final_news,url
फिल्मय् ग्ल्यामर ,"Posted on Mon Dec 22, 2008  1:04 pm NST","ग्ल्यामरया परिभाषा थुलि तब्याः कि उकियात छुं नं खँग्वलं चिनाः चिइ फइमखु । पाश्चात्य संसार व झीगु हलिमय् थुकिया अर्थ बिस्कं बिस्कं हे दु । साधारण रुपं धायेगु खःसा ग्लयामरयात सुन्दरताया प्रदर्शन धकाः धायेमाःसा थन थुकियात गुलि फु उलि म्ह ब्वयेगुयात कयातःगु दु । 'धड्कन' नांयागु छगू न्हूगु नेपाली फिल्मयात आःतकया दकले ग्ल्यामर दुगु फिल्म धकाः बय्बय् याना वयाच्वंगु दुसा थ्व फिल्म स्वयेबलय् थुकिया निम्ह हिरोनीत रेखा थापा व अरुणिमा लम्सालं पतिहाकःगु वसः पुना थःथगु म्हया थीथी ब्व ब्वयाच्वंगु खनेदइ । थ्व फिल्म म्हिताः निखिल उप्रेतीया बच्छि ईज्जत लुटे जुल धईगु चर्चा जूगु खः । उलि जक मखसें निखिलया थः तिरी मय्जुलिसे नं ल्वापु तकं जुल धइगु न्यनेदु । निखिल उप्रेती थःम्हेसिनं हे धाःकथं 'धड्कन'य् ग्ल्यामर सिनय् म्हिताः बच्छि ईज्जत वनसा 'अभिमन्यू' फिल्मय् अज्याःगु लुइ अरुणिमा लम्साललिसे ज्या याना पुरा हे ईज्जत वंगु थें जुयाच्वंगु दु हं । अझ 'धडकन'या इलय् तिरिमय्जुलिसे जूगु ल्वापु 'अभिमन्यू'तक थ्यंबले पारपाचुकेतक थ्यनीगु जुल धकाः ख्याः याना च्वंम्ह एक्शन स्टार निखिल उप्रेतीया थ्व न्हूगु फिल्मय् अरुणिमा लम्साल, पूजा प्रधान व जेनी कुँवरलिसे ग्ल्यामरं जाःगु लु दुथ्याना च्वंगु दु । जेनी कुँवर थ्व सिबें न्हापा 'बज्रपात'य् नं अज्याःगु हे लु बिइ धुंकूगुदु । फिल्मयात माःसा माक्व अङ्ग ब्वयेत तयार धकाः धया जूम्ह जेनी कुँवरयात अभिनय प्रतिभाय् क्वह्यंम्ह  जूगुलिं थज्याःगु ज्या याना जूसां थःगु अस्तित्व ल्यंकेगु कुतः यानाच्वंम्ह धकाः धाइ । नेपाली फिल्मय् थज्याःपिं हिरोनीत दुहां वसांनिसें हिरोनीतसे फिइगु वसःत म्हो जुयावंगु दु अले चीपा जुयावंगु दु । रेखा थापाया आगमनं हिरोनीतय्त ग्ल्यामरं जायेकेगु त्वह चिना चीपाःगु वसः पुंकेगु चलन अप्वया वःगु खः । आः ला रेखा थापां गुगु फिल्मय् गुलि अप्वः वसः पूंगु दु धकाः हे धाये थाकुइ धुंकल । छगू इलय् गौरी मल्लं क्वब्वालखय् झरनाय् म्वःल्हूगु लु तयातःगु हुनिं 'लोभी पापी' नांयागु फिल्म तसकं विवादास्पद नं जूगु खः । 'कस्तुरी' फिल्मय् चुप्पा व 'कसमू' फिल्म खुसि सिथय् बीना बुढाथोकीं लखं प्याःगु वसः पुनाः अभिनय याःबलय् नं उत्तिकं हे विवाद ब्वलंगु खः । वीना बुढाथोकीं ला निर्देशक दीपक रायमाझीं थःयात मसीक झङ्गः लाना अज्याःगु लु दुथ्याकूगु धका द्वपं बिलसा 'महामाया' फिल्मय् नं थःत झंगः लाना चुप्पाया लु तःगु धकाः करिश्मा मानन्धरं द्वपं ब्यूगु खः । न्हापा न्हापा जूसाः थथे अङ्ग ब्वयेगु व ग्ल्यामर ब्वयेगु ज्यापाखें हिरोनीत बचे जुइत कुतः याइगु खःसा आः वयाः अथे मजुइ धुंकल । थ्व पलाः न्ह्याः वनाः सायद छुं ई लिपा थन नं मल्लिका शेरावत थेंज्याःपिं हिरोइनत जकं पिहां वइगु खःला धकाः धुकुमां यायेथाय् यक्व हे दु । धात्थें धायेगु खःसा निर्देशक दीपक रायमाझीयात फिल्मय् ग्ल्यामरयात अप्वः थाय् बिइगुलिइ न्ह्यलुवाः धका धायेमाः । वय्कलं 'कसम'या खँ च्वये हे न्ह्यथने सिधलसा 'अंगालोमा' य् मीरा केसी व 'यो मायाले लौन सतायो' व 'पराई घरू' य् जल शाहयात नं ग्ल्यामरं जाःगु लु क्यनेगु त्वह चिना म्ह ब्वयेके ब्यूगु खः । मीरा के।सी।यात ला मछाः मजूम्ह मिसाया द्वप लानाः मेपिन्सं सुनां ज्या हे मबिल तर जल शाह मय्जुं धाःसा थःगु ईमेजयात ग्ल्यामस्र ईमेज धकाः धयाः थुखेपाखे पलाः क्वातुकेत ताःलात । फिल्मय् ग्ल्यामरं जायेकेत म्ह ब्वयेम्वाः धइगु खँया दसु कथं निरुता सिंह मय्जुं थःगु न्हाय् धस्वाका मेमिन्त हाथ्या बियाक्यंगु खँ थन लुमंके बहः जू ।",https://www.nepalmandal.com/content/458.html
बाइ बाइ मल्लिका ,"Posted on Tue Dec 23, 2008  3:14 am NST",अन्ततः मल्लिका सेरावतयात 'क्याब्रेट' फिल्मं बाइ बाइ याःगु दु । थुकिया कारण मेगु छुं मजुसें मल्लिकाया थःगु हे हाइ डिमाण्ड खः । छुं महिना न्ह्यः पूजा भाटया फिल्म 'क्याब्रेट' म्हितेगु क्वःछ्यूम्ह मल्लिकां थुगु फिल्मया ज्या २००९ या पूर्वाद्धनिसें न्ह्याकेगु धकाः धया वयाच्वंगु खः । थुकिया लागि पूजा भाटं नं माःगु तयारी यानाच्वंगु खः । थ्व हे सिलसिलाय् खँ ल्हायेत मल्लिकायाथाय् वंम्ह पूजा तसकं अजू चाल जव मल्लिकां उगु फिल्मया लागि न्हापा खँ जूगु स्वयां तसकं अप्वः धेबाया डिमाण्ड यात । थ्व खनाः तंचाःम्ह पूजां मल्लिकायात थुगु फिल्मय् मकायेगु घोषणा याःगु दु । अझ थथे नं धयाजूगु दु कि - 'मल्लिका ला वं डिमाण्ड याःगु धेबाया बच्छि धेबा बिइत तक नं लाय्क मजू ।' मल्लिकायात बाइबाइ यायेधुंकाः आः पूजा भाट मेपिं हे हिरोइन मालेत व्यस्त जुयाच्वंगु दु ।,https://www.nepalmandal.com/content/463.html
आकाशा जुल थुगुसीया मीस नेवाः ,"Posted on Wed Dec 31, 2008  11:15 am NST",आकाशा बज्राचार्य थुगुसीया मीस नेवाः जुइत ताःलाःगु दु । मंगलबार सनिलय् प्रज्ञाभवनया हलय् ग्वसाःग्वःगु मीस नेवाः धें धें बल्ला कासाय् मेल्पं ३३ प्रतिस्पर्धील्पंत ल्यूने लाकाः वय्कलं थ्व उपाधि त्याकादीगु खः । धें धें बल्ला कासाय् श्रीजना महर्जन फस्ट रनर अप अले श्रीजा श्रेष्ठ सेकेन्ड रनर अप जूगु खः । अथेहे मेगु सिरपाः त्याकादीपं छिसंकथं थुकथं दु । युएफओ मीस ट्यालेन्ट - सानुमैंया महर्जन मीस बेस्ट ड्रेस - रोजिता शाक्य मीस बेस्ट प्रेम्ण्डशीप - मनिशा श्रेष्ठ मीस बेस्ट हेयर - निलिमा रंजित मीस बेस्टीन - कृपा महर्जन मीस फोटोजेनिक - सुशीला श्रेष्ठ मीस बेस्ट नेपालभाषा - कृपा महर्जन मीस डिसीप्लीन - कृपा श्रेष्ठ मीस बेस्टाइल - शर्मीला महर्जन मीस पस्रनालिटी - प्रेस्का उदास मीस चार्मिंग - मनिषा महर्जन ग्वसाः खलः नेप्लीज फेशन होमं दँय्दसं मीस नेवाः ज्याझ्वः याना वयाच्वंगु खःसा थुगुसीया थुगु ज्याझ्वः प्यक्वःखुसी खः ।,https://www.nepalmandal.com/content/540.html
श्रीराम जुल इण्डियन आइडल-५ ,"Posted on Mon Aug 16, 2010  12:18 am NST","भारतया टिभि च्यानल सोनीं ताःइलं निसें न्ह्याकाच्वंगु इण्डियन आइडलया न्याक्वःगु ब्व क्वचाःगु दु । इण्डियन आइडल-५ जुइत ताःलाःगु दु श्रीराम चन्द्र । बिजंकासाय् श्रीराम, भूमि व राकेश स्वम्हेसिया दथुइगु धेंधें बल्ला जूगु खः । थौं १५ अगष्ट खुन्हु भारतया स्वतन्त्रता दिवसया लसताय् तुं लाःगु थुगु बिजंकासाय् इण्डियन आइडल-५ घोषणा यायेत लोकंह्वाःम्ह कलाकार अभिताभ बच्चन झाःगु खः । इण्डियन आइडल-५ या उपाधि नापंनापं श्रीरामं एस.राज. फिल्मया ब्यानरय् दयेकीगु संकिपाय् 'प्ले ब्याक सिंगर' जुइ दइगु जूगु दु । अथेहे गाडि, मोटरसाइल लिसें आपालं सिरपा नं त्याकूगु दु । थ्व स्वया न्ह्यः टप फाइभ दुने रेडियो मिर्चिइ आर.जे.जुइगु ह्वःता चाहिं भूमि त्रिवेदीं त्याकादीगु खः ।",https://www.nepalmandal.com/content/9359.html
संजीप प्रधानया न्हूगु नेपालभाषा म्येचाः पिदनीगु ,"Posted on Thu Aug 19, 2010  2:15 am NST","ताः ईलिपा नांजाःम्ह गायक संजीप प्रधान नेपालभाषाया न्हूगु म्येचाः ज्वना वइगु जूगु दु । थौंकन्हय् सं.रा. अमेरिकाय् च्वनादीम्ह वय्कलं न्हूगु म्येचाःया लागि सकतां ज्या अनं हे याना च्वनादीगु दु । नेवाः अर्गनाइजेसन अफ अमेरिकाया प्रश्तुति कथं वइगु मोहनि स्वन्ति जःखः पिदनेत्यंगु थुगु म्येचाः नेपाःया अन्नपूर्ण क्यासेट सेन्टरपाखें प्रोडक्शन जुइगु जूगु दु । न्हापान्हापाया म्येचाकय् थें थुकिइ नं रचना, संगीत व सः दक्वं वय्कया हे जुइ । तँसा कथं सरिश्मा अमात्यया छपु म्ये नं थुकिइ दुथ्याइ । थ्व सकतां म्यॆ एरेन्ज यायेगु ज्या राजु लामा व समीर मानन्धरपाखें जुयाच्वंगु दु । 'थुगु म्येचाकय् झिपु म्ये दुथ्याइ । थुकिइ मतिनाया म्ये, ख्यालि पहःया म्ये, न्हूगु पहःया म्येलिसें छपु निपु पुलांगु परिवेशया म्ये नं दइ' - लिसेया खँल्हाबल्हाय् वय्कलं धयादिल । न्यादँ खुदँया दिपाः लिपा पिदनेत्यंगु वय्कःया थुगु न्हूगु नेपालभाषा म्येचाः दुने थीथी कथंया सवाः दुथ्याइगुलिं श्रोतातय्सं थुकियात ययेकी धकाः वय्कः तसकं आशावादी जूगु खँ नं वय्कलं न्ह्यथनादिल । 'अले म्येचाःया नां?', वय्कलं धयादिल - 'छगू देय्या लाय्कू' । थुगु लाय्कू गुगुं छगू निश्चित थाय्यात इंगित यानातःगु मखुसें काल्पनिक लाय्कू खः, गुकिया पृष्ठभूमिया म्ये नं म्येचाः दुने दुथ्याइ । थीथी परिवेशया म्येया लेखन विविधता नं श्रोतापिन्सं ययेकीगु वय्कलं भलसा कयादीगु दु ।",https://www.nepalmandal.com/content/9403.html
हाकनं जुइन मिस नेवाः ,"Posted on Sun Nov 22, 2009  1:08 pm NST","मिस नेवाः २००९ या निंतिं शनिवाः ल्यज्या ज्याझ्वः जुल । नेप्लीज फेसन होमं वंगु न्यादँ निसें मदिक्क ग्वसाःग्वयावयाच्वंगु मिस नेवाः ज्याझ्वया थुगु दँय् न्यय्छम्हेसिनं ब्वति कायेगु निंतिं नां दुतिंगु खः । गुकिमध्ये भाइराजा तुलाधर, कार्टुनिस्ट रविन साय्मि, के एम रञ्जितकार, सचिन श्रेष्ठ, प्रेमहिरा तुलाधर व डा. शिक्षिता श्रेष्ठया निर्णायक मण्डलं मुक्कं स्वीखुम्हेसित जक ल्यःगु खः । नेवाः समुदायया भाषा कला तजिलजिया संरक्षण व संवद्र्धन यायेगु नापं प्रचार प्रसार यायेगु तातुनां मिस नेवाः ज्याझ्वः जुयाच्वंगु खः । ज्याझ्वलय् मंसिर १० गते निसें मल्ल होटलय् जुइगु प्रशिक्षणय् रोजिन शाक्य कोरियोग्राफर, राजु नापित भाषा प्रशिक्षक, रोहिया महर्जन हुलाप्याखं कोरियोग्राफर कथं च्वनादीगु जानकारी ब्यूगु दु ।",https://www.nepalmandal.com/content/5087.html
सुरु जुल थुगु दँया मिस नेवाः २००९ ,"Posted on Mon Dec 21, 2009  1:29 pm NST","नेवाः समाजय् ब्वलंपिं थौंकन्हय्या पिढीपिन्सं थःगु भाषा, लिपि, कला, तजिलजि, संस्कार, परम्परा बुलुहुँ ल्वमंका च्वंगु अवस्थाय् दु । अथेजूगुलिं नेवाःतय्गु भाषा, लिपि, कला, तजिलजि, संस्कार, परम्परायात म्वाकातयेगु खःसा नेवाः समाजय् च्वंपिं नेवाः मय्जुपिन्त हे न्ह्यःने हयाः इमित थुकिया बारे ज्ञान बियाः सचेत यायेमा धैगु तायेकल । छाय् धाःसा मिस्त सचेत जुलधाःसा छेँया सकलें सचेत जुइ धैगु झीगु समाजय् ब्यास्त जुयाच्वंगु धापू खः । अथेजूगुलिं हे नेप्लीज फेशन होमं मिस नेवाः व मिस लिटिल नेवाः थें जाःगु ज्याझ्वःया ग्वसाःग्वल । थुगु ज्याझ्वःपाखें ग्वसाःखलकं नेवाः समाजय् च्वंपिं मय्जुपिन्त थःगु प्रतिभा न्ह्यब्वयेगु छगू दबूया नापं नेवाःतय्गु भाषा, लिपि, कला, तजिलजि, संस्कार, परम्परा थुइकाबिइगु बिचाः यात । थ्वहे बिचाःयात ज्याख्यलय् हल मिस नेवाः व मिस लिटिल नेवाः ज्याझ्वःया नामं वंगु न्यादँ न्ह्यः सन् २००५ सालं निसें । गुगु ज्याझ्वः थौं तक मदिक्क न्ह्यानाच्वंगु दु दच्छि छक्वः । थुकियाहे दसु खः थुगु दँय् न्ह्यानाच्वंगु मिस नेवाः २००९ । वंगु मंसिर  ६ गते थुगु दँया मिस नेवाः २००९ ज्याझ्वःया निंतिं मल्ल होटलय् ल्यज्या जुल । गुगु ल्यज्यां स्वीखुम्ह नेवाः समाजया झिंखुदँ निसें नीनिदँ तकया मयजुपिन्त ल्ययेगु ज्या जुल । वयां लिपा मंसिर १५ गते निसें इमिगु निंतिं प्रशिक्षण ज्याझ्वः मल्ल होटलय् न्ह्यात । प्रशिक्षण ज्याझ्वलय् नेवाःतय्गु भाषा लिपि, कला, तजिलजि, संस्कार, परम्परा व नेवाःत नाप स्वापू दुगु खँ व ज्याझ्वःया निंतिं आवश्यक मेमेगु खँ स्यनेगु ज्या प्रशिक्षक राजु नापित पाखें जुयाच्वंगु दु । अथेहे रोजिन शाक्यं इमित दबली गुकथं क्वकाय्गु धकाः स्यनाः कोरियोग्राफि यानाच्वनादीगु दुसा डान्स कोरियोग्राफर रोहिया महर्जनं इपिं मय्जुपिन्त हुलाप्याखँ स्यनाच्वनादीगु दु । थ्वहे ज्याझ्वःया दथुइ स्वीखुम्ह मय्जुपिनिगु फोटोसेसन मनकामना चाःहिलेगु ज्याझ्वः, वसः सुइगु ज्याझ्वः, समाः यायेगु ज्याझ्वः नापं थीथी बिषयसं प्रशिक्षण तकं न्ह्यानाच्वंगु दु । आः वइगु पौष १० गते शुक्रवाः हिमालय होटलय् इमिगु प्रतिभा क्यनेगु निंतिं ट्यालेन्ट सो जुइत्यंगु दु । थुगु ज्याझ्वः पाखें उत्कृष्ट प्रतिभा न्ह्यब्वःम्हेसित मिस ट्यालेन्टया ताजं छाय्पिइ । वयां लिपा पौष ११ गते सनिवाः फाइनल कासाया निंतिं सु गुलि त तयार जुल धैगु सीकेत प्रिजजमेण्ट ज्याझ्वः जुइ । गुकिइ निर्णायकतय्सं ब्वति काःपिं मय्जुपिन्त इमिगु प्रशिक्षणया अवधि ब्यूगु शिक्षा नापं इमिगु अनुशासन भाषा आत्मविश्वास नापंया खँ स्वयेगु ज्या जुइ । दकले न्ह्याइपुइगु व परिक्षाया लिच्वः वइगु दिं खः पौष १५ । पौष १५ गते बुधवाः नेपाल प्रज्ञा प्रतिष्ठानया हलय् जुइ मिस नेवाः २००९या फाइनल कासा । गुकिइ मुक्कं झिंप्यंगू टाइटलया निंतिं स्वीखुम्ह नेवाः मय्जुपिन्सं धेंधेंबल्ला याइ । मिस नेवाः फष्ट रनरअप, सेकेण्ड रनरअप व मिस ट्यालेन्ट यानाः मुक्कं प्यम्हेसित वहःया ताज व झिम्हेसित सवटाइटल । आः सुना सुना त्याकीले थुगु दँया मिस नेवाः २००९ या ताज अथे थीथी सवटाइटल व धाःसा स्वय् ल्यं हे दनि ।",https://www.nepalmandal.com/content/5618.html
बिपाशा हानं देहव्यापारी ,"Posted on Thu Jun 18, 2009  10:06 am NST","थःगु लिपांगु संकिपा 'पंख'य् बिपाशा बसुया देहव्यापारीया भूमिकां प्रभावित जूम्ह निर्देशक सुदीप्तो चटोपाध्यायं बिपाशायात हानं देहव्यापारी दयेकीगु जूगु दु । थुम्ह निर्देशकं बिपाशायात कयाः देहव्यापारलिसे सम्वन्धित मेगु संकिपा दयेकेत ब्वाँय् जुयाच्वंगु दु । थःगु न्हूगु संकिपाया लागि निर्देशक चटोपाध्यायं रेडलाइट एरियाया विशेष अध्ययन यानाच्वंगु सी दुगु दु । बिपाशा नं न्हूगु संकिपाया लागि उत्सुक जूगु दु । बिपाशां धयाजूगु दु कि - 'निर्देशक सुदीप्तोलिसे जिगु विशेश लगाव दु, जिपिं निम्हं पश्चिम बंगालयापिं खः ।' पंख संकिपा सुटिंगया झ्वलय् निर्देशकं कयौ पटक बिपाशायात थःगु छेँय् बंगाली नसा दयेकाः बिपाशायात यंकीगु खँ बलिउडय् 'हट टपिक' जूगु खः, छुं ई न्ह्यः ।",https://www.nepalmandal.com/content/2157.html
बांलाः मय्जु वइगु ,"Posted on Fri Jun 19, 2009  11:24 pm NST","नेपालभाषाय् छगू न्हूगु संकिपा बांलाः मय्जु वइगु जूगु दु । थौं सुथय् छगू ज्याभुवःया दथुइ दक्षिणकाली मुभिज प्रा। लि।या न्हापांगु नेपालभाषाया संकिपा 'बांलाः मय्जु'या शुभमुहुर्त जुल । इमेज च्यानलया प्रबन्धक रघुवीर भक्त मानन्धरजुं क्लाय्प बियादीगु उगु ज्याभुवलय् विजयरत्न असंबरेंजुं नैक्या तछ्याःगु खःसा नेवाः जागरण माचया नायः सुजीव वज्राचार्यं क्यामेरा अन यानादीगु खः । थुगु संकिपाया निर्माता रामकृष्ण धिनाया सभापतित्वय् जूगु उगु ज्याभुवलय् मूपांहा रघुवीर भक्त मानन्धरजुं थज्याःगु ज्यां नेपालभाषाया भाषा संस्कृति ल्यंकेगु ज्याय् तिबः बीगुलिं थुकियात हःपाः बीमाःगु खँ धयादील । ज्याझ्वलय् म्ये हालामि भृगुराम श्रेष्ठ, सभासद दीलिप महर्जन, कलाकार रवीन्द्र खड्का नापं सिलु संकिपाया निर्माता प्रेम बानियाया काय् पद्म बानियापिं पाहां कथं झायादीगु खःसा ज्याझ्वलय् संकिपास म्हितीपिं कलाकारतय्गु नं म्हसीका ब्यूगु खः । थुगु संकिपाय् जय श्रेष्ठ, मेलिना मानन्धर, भिन्तुना जोशी, सरस्वति मानन्धर, हृदय प्रसाद मिश्र, सविन शाक्य, गौतम रत्न तुलाधर, रुपेन श्रेष्ठ आदि कलाकारतय्गु अभिनय स्वय् दइगु जूगु दु । लय् चिनामि गोविन्द ह्यूमतं थुगु संकिपाय् लय् चिनादीगु दुसा पवन जोशी व शैलेश शाक्यया च्वसां पिज्वःगु म्येय् रीमा गुरुङ, प्रवेशमान शाक्य, राजेन्द्र महर्जन, संगीता शा,क्य आर.बी. संगम, सतिश महर्जन, रीता महर्जन आदि कलाकारतय्सं सः बियादीगु दु । संकिपाया निर्देशन पवन जोशी, छायांकन श्याम रायमाझी, समाः सनम कुमार श्रेष्ठं यानादीगु जूगु दु ।",https://www.nepalmandal.com/content/2190.html
किम कार्डेशियनं यात मेगु इहिपा ,"Posted on Sun Aug 21, 2011  12:20 pm NST","रियाल्टि टिभी शो स्टार, मोडल व नायिका किम कार्डेशियनं थौं सान्टा बारबरा, क्यालिफोर्नियाय् निक्वःगु खुसिइ ब्याहा याःगु दु । दच्छि न्ह्यःनिसें वं डेटिङ याना जूम्ह मिजं क्रिश हम्फ्रिजलिसे कार्डेशियनं इहिपा याःगु खः । ३० दँया किम कार्डेशियनं सन् २००० निसें २००४ तक संगीत निर्माता ड्यामन थोमसलिसे वैवाहिक जीवन हने धुंका थौं निक्वःगु खुसिइ इहिपा जूगु खः । वया न्हूम्ह भाःत हम्फ्रिज २६ दँ याम्ह खःसा हम्फ्रिजया थ्व न्हापांगु इहिपा खः । इमिगु थुगु इहिपा ""E!"" टिभीपाखें अक्टोवरय् निगू भाग याना क्यनीगु धाःगु दु ।",https://www.nepalmandal.com/content/15695.html
थौं खुक्वःगु मिस नेवाः जुइगु ,"Posted on Thu Dec 30, 2010  12:18 pm NST",नेपालिज फेशन होमया ग्वसालय् दँय्दसं जुयाच्वंगु मिस नेवाः कासाया थौं लिपांगु धेंधें बल्ला जुइत्यंगु दु । नेवाः मिसापिनिगु प्रतिभा न्ह्यब्वयेगु तातुना न्ह्यानाच्वंगु थुगु मिस नेवाः कासा थ्व खुक्वःगु खुसि खः । थौं येँया प्रज्ञाभवनया दबुलिइ जुइत्यंगु थ्व कासाय् थुगुसी स्वीखुम्ह नेवाः मय्जुपिंसं ब्वति कयाच्वंगु दु । थौं मिस नेवाः अन्तिम दिनया ज्याझ्व:या लागि तयारी दक्वं सिधये धुंकूगु खँ धाःगु दु । थगुनेनिसें न्ह्याकूगु अनलाइन भोटिङ थुगुसी नं नेपालमण्डल डटकमं या:गु दुसा थुगु कासाय् अन लाइन भोटिङपाखें दक्कले यक्व भोट काःम्ह मय्जुयात ''भ्युवर च्वाइस''या उपाधिं छाय्पीगु जूगु दु । थौं न्हिनसिया ३:०० इलंनिसें न्हयाइगु थुगु ज्याभ्वः सगरमाथा टि.भीं तप्यंक प्रसारण याइगु ख:सा न्हापांखुसी थुकीयात नेपालमण्डल डटकमं नं हलिंन्यंकया स्वकुमिपिनिगु लागिं इन्टरनेट मार्फत तप्यंक प्रसारण जुइगु जूगु दु । थुकिया लागि क्वयच्वंगु थ्व लिंक क्लिक याना स्वयेफइ ।,https://www.nepalmandal.com/content/11745.html
सुजिना शाक्य जुल मिस नेवाः २०१० ,"Posted on Thu Dec 30, 2010  6:07 pm NST",नकतिनि क्वचाःगु खुक्वःगु मिस नेवाः ज्याझ्वलं मिस नेवाः २०१० घोषित जूगु दु ।  सुजिनायात थगुनेया मिस नेवाः योगीता महर्जनं क्राउन तकादिल । जाउलाख्यःया झिंगुदँया शाक्य मय्जु  व्हाइट हाउस कलेजय् ब्वनाच्वंम्ह  खः । ज्याझ्वलय् फस्ट रर्नर अप व सेकेन्ड रर्नर अप घोषणा जूगु दु । अथेहे मेमेगु टाइटल त्याकादीपिं छसिकथं थुकथं दु । मिस ट्यालेन्ट - मिस फोटोजेनिक - मिस बेस्ट हेयर - मिस बेस्ट स्माइल - मिस बेस्ट फ्रे‍ण्डशीप - मिस बेस्ट डिसिप्लिन - मिस बेस्ट पर्सनालिटी - भ्यूअर्स च्वाइस - बेस्ट ड्रेस - बेस्ट स्कीन - मिस चार्मिङ - बेष्ट नेपालभाषा -,https://www.nepalmandal.com/content/11750.html
मिस साउथ एशियाय् आशिष्माया सफलता ,"Posted on Mon Feb 27, 2012  9:42 am NST","नकतिनि टेक्ससय् क्वचाःगु फन एशिया आशिष्मा नकःमिं नेपाःया प्रतिनिधित्व यासें सेकेण्ड रर्नर अपया उपाधि त्याकूगु दु । उगु प्रतियोगीताय् दक्षिण एशियाया भारत, बंगलादेश, नेपाः, पाकिस्तान व श्रीलंका यानाः न्यागू देशं ब्वति काःगु खः । उपाधि त्याकेधुंकाः नेपालमण्डल डटकमलिसे खँ ल्हासें आशिष्मां थुगु प्रतियोगिताय् ब्वति कयाः व उपाधि त्याकाः नेपाःया नां तये खंगुलिइ थःत गौरवया अनुभूति जूगु  खँ कन । लय्‌ताःगु भावं वं न्ह्यथन - ""थुगु प्रतियोगिताय् दक्वं हे उपाधि भारतया पासापिन्सं त्याकूगु खः तर भारत बाहेक  उपाधि नेपाःपाखें जक त्याकूगु खः"" । प्रतियोगीताय् मिस साउथ एशियाया मू उपाधि चाँदनी पारिखं त्याकूगु खःसा फस्ट रर्नर अप टिना शर्मा जूगु खः । अथे हे नेपाःपाखें ब्वति काःम्ह मेम्ह कासामि नूर्जा श्रेष्ठं मिस पपुलारिटिया उपाधि त्याकूगु खः । उगु हे दिनय् फन एशियापाखें मिस टिन साउथ एशिया प्रतियोगिता नं याःगु खः । थुकिइ मू उपाधि भारतया जेनि स्कारियां त्याकूगु खः ।",https://www.nepalmandal.com/content/18527.html
'बौचा व मैंचा' या वेबसाइट ,"Posted on Tue Feb 12, 2013  7:54 am NST","काल्पनिक पात्रतपाखें नेवाः भाय् व संस्कृतिया खँ न्हूगु पुस्तातक थ्य‌केगु तातुनाः छगू न्हूगु वेबससाइट बौचा व मै‌चा डट कम संचवाःनिसें सार्वजनिक जूगु दु । थुकिइ बौचा व मैंचा नांया निम्ह काल्पनिक पात्र (कार्टुन) या किपा, संकिपा स्वयादी फइ । बौचा व मैंचा पात्रया सर्जक विज्ञान प्रजापति खः । विज्ञान ग्राफिक डिजाइनर व डिजिटल कलाकार खः । बौचा व मैंचा पात्र मार्फत भाय्, संस्कृतिया प्रचारिलसें थीथी भिडियो गेम व एनिमेशन तयाः मनोरञ्जन बिइगु थःगु उद्देश्य दुगु खँ विज्ञानं नेपालमण्डल डट कम यात कन । बौचा व मैंचा थौंकन्हय् फेसबुकया कभर पिक्चरया लागि तसकं लोकं व्हाना च्वंगु दु । थुगु वेबसाइट स्वयादीत क्लिक यानादिसँ । बौचा व मैंचाया छुं छुं किपा --",https://www.nepalmandal.com/content/19429.html
नेवाः संकिपा संगीत नाइट ११३३ क्वचाल ,"Posted on Sun Dec 23, 2012  12:33 pm NST","नेपालभाषाया संगीत व सांस्कृतिक ख्यलय् नेवाः ल्याय्म्ह पुस्ताया नुगः क्वसायेकेगु तातुनाः नेवाः जागरण मञ्चपाखें दँय्दसं न्यायेका वयाच्वंगु संगीत नाइट थुगुसी नं तःजिक क्वचाःगु दु । जागरण मञ्च अन्तर्गतया संकिपा समितिया ग्वसालय् थ्वपालय् नेवाः सकिपाया म्येय् नेपालभाषाया लोकंह्वाःपिं नापं न्हूपिं कलाकारतय्सं स्टेजय् हुलाप्याखं न्ह्यब्वःगु “नेवाः संकिपा संगीत नाइट”य् थुगुसी “राजमति” संकिपाया नकिं हिसिला महर्जन व नायः मणिराज लवटं नं हुलाप्याखं न्ह्यब्वःगु खःसा थ्वहे संकिपाया मेम्ह नायः श्रीकृष्ण महर्जन पाहाँकथं उपस्थित जूगु खः । ज्याझ्वलय् आशिष्मा नकःमि, भिंतुना जोशी, सुरज प्रजापति, देविना महर्जन, सुभानी श्रेष्ठ, लुमिला जोशी, अमिता जोशी, सृजना महर्जन, रुमन जोशी, सञ्जय शर्मा, विनोद श्रेष्ठलगायत थीथी कलाकारपिसं हुलाप्याखं न्ह्यब्वःगु खः । नेवाः संकिपा ख्यःया कलाकःमियात नागरिक समाजया न्ह्यःने हनेगु तातुनाकथं थुगुसी लोकंह्वाःम्ह कलाकार हरिमान दिवाकरयात न्याद्वःतका दां नापनापं सिजःपौपाखें हंगु खः । संकिपा संगीत नाइटया झ्वलय् हरिमानजुयात वंगु दँ ने.सं. ११३२ या लोकंह्वाःम्ह कलाकार घोषणा यासें सम्मान यायेगु ज्या जूगु खः । उगु ज्याझ्वलय् नेवाः जागरण मञ्चया नायः सुजीव बज्राचार्यं ज्याझ्वलय् लसकुसयासें न्हूपुस्ताया ल्याय्म्ह ल्यासेतय्त नेवाः सस्कृति व झीगु थःगु हे संकिपाया म्येय् मनोरञ्जन बीगु लिसेलिसें नेवाः संस्कृतिया नितिं ल्याय्म्ह ल्यासेतय्त न्ह्यःने यंकेगु उद्देश्यं जागरण मञ्चं स्वदँ न्ह्यःनिसें थुकथंया संगीत नाइट ज्याझ्वः यानावयाच्वनागु खँ तयादीगु खः । ज्याझ्वलय् संकिपा समितिया प्रमुख विजयरत्न असंबरेजुं लोकंह्वाःम्ह कलाकार हरिमान दिवाकरयात हनापौ लःल्हाःगु खःसा मञ्चया नायः सुजीव बज्राचार्यं न्याद्वःतका लःल्हाःगु खः । सम्मानित हरिमान दिवाकरयात नांजाःम्ह कलाकार श्रीकृष्ण श्रेष्ठ व संकिपा समितिया दुजः रवि महर्जनं खादां न्ययेकूगु ज्याझ्वलय् दुजः राजीव राजोपाध्यायं सिन्हः तिकूगु खः । ज्याझ्वलय् संकिपा संगीत नाइट यायेत थाय् बियाः ग्वाहालि याःगु नेपाः ब्याङ्क्वेटया प्रोपाइटरपिं दिनेश श्रेष्ठ व पुष्प महर्जनयात नं खादां न्ययेकाः हंगु खः । थीथी ख्यःया मनूत उपस्थित जूगु नेवाः संकिपा संगीत नाइटय् डिजे सुवर्णपाखें डिजे सेसन नं जूगु उगु ज्याझ्वलय् च्यासलं अप्वः ल्याय्म्ह ल्यासेतय्सं ब्वति काःगु खः ।",https://www.nepalmandal.com/content/19314.html
मिस नेवाः पोखरा जुइगु ,"Posted on Sat Feb 16, 2013  1:42 pm NST","नेवाः खलः कास्कीया ग्वसालय् चिल्लाथ्व पञ्चमि कुन्हु मिस नेवाः पोखरा ११३३ धेंधेंबल्ला जुइत्यंगु दु । युवा पुस्ताय् नेवाः तजिलजि सम्वर्द्धन व संरक्षण यायेगु तातुना यायेत्यंगु उगु धेंधेंबल्लाय् १५ म्ह प्रतियोगीपिंनिगु ब्वति दइगु खँ ग्वसाः खलकं धाःगु द । स्वक्वःगु संस्करण कथं न्ह्यायेत्यंगु थुगु मिस नेवाः पोखरा ११३३य् नेवाः भासा व थीथी विधाय् प्रशिक्षण बिइगु ज्याझ्वः क्वःछिनातःगु दु । पोखराया सभागृहलय् जुइगु उगु धेंधेंबल्ला सिरपाः कथं मिस नेवाः पोखरा ११३३ जुइम्हेसित ४० हजार, फस्ट रनरअपयात २५ हजार व सेकेन्ड रनरअपयात १५ हजार बिइगु क्वःछिनातःगु दु ।",https://www.nepalmandal.com/content/19449.html
शाहिदं बिल थः अबुयात मर्सिडीज कार उपहार ,"Posted on Sat May 31, 2014  4:47 am NST","शाहिद कपूरं थः अबु पंकज कपूर का  ६० क्वःगु जन्मन्हि लाकाः  मर्सिडीज कार उपहार ब्यूगु दु । वंगु वुधवाः शाहिदं थः अबुयात छगू नाइटक्लबय् यंकाः थुगु उपहार ब्यूगु खः । थुगु खँय् पंकज कपूरं थःत थुगु कार उपहार ब्यूगुलिइ लय्‌ताःगु व सकलें छेँजः मुनाः जन्मन्हि हने खंगुलिइ झन हे थः लय्‌ताःगु खँ धाःगु दु । जन्मन्हि हनेगु ज्याझ्वलय् पंकजया तिरि मय्‌जु, सुधीर मिश्रा​, विधु विनोद चोपड़ा j नसीरुद्दीन शाहया काय् विवान नं नापं दुगु खः ।",https://www.nepalmandal.com/content/20042.html
बलिउड स्टार शाहरुख खान विवादय् ,"Posted on Sat Aug 23, 2014  2:15 pm NST",एजेन्सी/ बलिउडका नांजाःम्ह नायः (हिरो) शाहरुख खान थौंकन्हय् हाकनं छक्वः विवादय् लाःगु दु । वयागु विवादया हुनि मेगु मजूसे थःगु हे छेँया हुनि विवादय् लाःगु खः । छाय्धाःसा शाहरुख खानं थःगु हे छेँय्यापिने पार्क दयेकूगु दु । उगु हे पार्कया हुनिं वया हे लागाया जःखः च्वनीपिं मनूत तँचाःगु खः । उगु लागाया स्थानीय मनूतय्सं पार्कया हुनिं लँजुवाःतय्त समस्याय् लाकूगु द्वपं नापं ब्यूगु दु । थुलिजक मजुसे पार्कया हे हुनिं माउण्ट मेरी चर्चतक्क वनेगु स्वाहाने नापं बन्द जूगु दु । अनया मनूतय्सं वंगु सेप्टेम्बरय् उगु समस्या ज्यंकेगु नितिं रिपोर्ट याःगु जूसां आःतक्क छु नं कारबाही धाःसा जूगु मदुनि । उगु समस्यायात कयाः थुगुसी धाःसा अनया मनूत बीएमसी कमिश्नर र मुख्यमन्त्रीयात नापं नापलाःगु दु । स्थानीय मनूतय्गु तच्वःगु दवाबलिपा बीएमसी कारबाही यायेगु न्ह्यःथना पार्कया निरीक्षणया नितिं याकनं हे इन्जिनियर नापं छ्वइगु जूगु दु ।,https://www.nepalmandal.com/content/20110.html
सकिरा - फेसबुकय् दक्कले यक्व ययेकूम्ह मनू ,"Posted on Mon Jul 21, 2014  10:57 am NST",सकिरा आःतक हे फेसबुकय् दक्कले यक्व ययेकूम्ह मनू जुइत ताःलाःगु दु । वया फेसबुक पेजय् लाइकया ल्याः दश करोड मल्याक थ्यंगु दु । चाहे थः मचा दुगु इलय् जुइमा वा वर्ल्डकप फाइनलया साङ्गीतिक ज्याझ्वलय् जुइमा सकिरा थःगु फेसबुक पेज मार्फत फ्यानतय्‌त अपडेट यायेगु याः । फेसबुकं फ्यानतय् दथुइया ग्याप म्हो यायेत ग्वहालि याःगु धकाः वं धाःगु दु । फेसबुकय् दश करोड लाइक थ्यंगु लसताय् वं पोष्ट यानातःगु स्ट्याटसय् फेसबुकया संस्थापक मार्क जकरबर्गं बधाइ बियाः कमेन्ट याःगु दु ।,https://www.nepalmandal.com/content/20093.html
अष्ट्रेलियाय्  'पानवति' ,"Posted on Tue Jul 15, 2014  5:26 am NST",नेपालभाषााया संकिपा पानवती आः अष्ट्रेलियाय् नं क्यनीगु जूगु दु । संकिया क्यनेगु लागि उगु संकिपाया निर्देशक सुरेन्द्र तुलाधर व कलाकार भिंतुना जोशी अष्ट्रेलिया वनेत्यंगु दु । अष्ट्रेलियाया 'चिनारी नेपाल' नांगु संस्थाया संस्थापक अध्यक्ष गंगाबहादुर नेम्कुल व वर्तमान अध्यक्ष ऋचा धितालया ब्वनाय् तुलाधर व जोशी उखे वनेत्यंगु खः ।,https://www.nepalmandal.com/content/20084.html
विधिता महर्जन जुल मिस न्यू फेस पोखरा ,"Posted on Sun Nov 8, 2015  11:17 am NST","मिस न्यू फेस पोखरा २०१५ या उपाधि पोखराया बिधिता महर्जनं त्हायाकेत ताःलाःगु दु । पोखरा सभागृहय् जूगु लिपांगु कासाय् गुम्ह कासामितय्त लिफ्यानाः महर्जनं थुगु उपाधि त्याकूगु खः । ज्याझ्वलय् फस्ट रनरअप तारा श्रेष्ठ व सेकेन्ड रनरअप संगम राइ जूगु खः । कोरियोग्राफी अरुण गिरिं याःगु थुगु कासाय् अनिता भुजेलं संयोजन याःगु खःसा समाजसेवी व संचारकर्मी सुर्य चन्द, मोडेल व आर जे कला सुब्बा, तेज चन्द, उत्तम श्रेष्ठ व दिपेन्द्र पहारीया पुचः निर्णायकय् दुगु खः ।",https://www.nepalmandal.com/content/20259.html
कोरोनाभाइरस पनेत बलिउड कलाकारतपाखें आर्थिक ग्वहालि ,"Posted on Tue Mar 31, 2020  1:33 am NST","हलिंन्यंक न्यनाच्वंगु कोरोना भाइरसया संक्रमण भारतय् नं तच्वःगु दुसा थुकियात पनेत भारतीय प्रधानमन्त्री नरेन्द्र मोदीं छगू कोष नीस्वंगु दु । थुगु कोषय् बलिउडया स्टारतय्सं ग्वहालि यायेगु नं अप्वया वःगु दु । नांजाःम्ह कलाकार अक्षयकुमारं प्रधानमन्त्रीया थुगु कोषयात २५ करोड भारु लःल्हाःगु दु । अथे हे निर्माता भूषणकुमारं ११ करोड, हाँस्य कलाकार व टिभी ज्याझ्वः संचालक कपिल शर्मां ५० लाख, व कलाकार वरुण धवनं ३० लाख बिइगु घोषणा याःगु दु । मेखे कलाकार मनिष पलं २० लाख व मुरद खेतानीं २५ लाख ग्वहालि यायेगु धकाः धाःगु दु । कोरोना संक्रमणया कारणं २१ न्हुतक लकडाउन जुयाच्वंगु भारतय् आःतक १०७१ म्ह संक्रमण जूगु पुष्टि जूगु दुसा उकिइ २९ म्ह मदये धुंकूगु दु ।",https://www.nepalmandal.com/content/20288.html
फिगर काेकाकाेला आः नेपालभाषाय् नं ,"Posted on Thu Sep 24, 2015  10:10 am NST",नेपाली भाषाया फिल्म अधिकट्टिया लाेकंव्हाःगु म्ये तिम्राे फिगर काेकाकाेला आः नेपालभाषाय् नं वइगु जूगु दु । नकतिनि हे थ्व म्येया रेकर्ड क्वचाःगु दु । थुगु म्ये नेपालभाषाय् ख्यालिजुजु मदनकृष्ण श्रेष्ठं अनुवाद यानादीगु खःसा अाशिष्मा नकःमि व यमन श्रेष्ठं सः बियादीगु दु । थुगु म्येय् बसन्त सापकाेटां लय् तयादीगु खः । सुव्रत आचार्यया निर्देशनया थुगु फिल्मया थुगु नेपालभाषाया म्ये धाःसा प्रचारया लागि जक छ्यलीगु धाःगु दु ।,https://www.nepalmandal.com/content/20243.html
नेवाः चीहा संकिपा नखः न्ह्यानाच्वन ,"Posted on Sun Apr 5, 2020  8:56 pm NST","पासा पुचः गुथि यूकेया ग्वसालय् यूके नेवाः चीहा संकिपा नखः आः इन्टरनेटय् लाइभ न्ह्यानाच्वंगु दु । थ्यंमथ्यं निघौतक थुगु संकिपा नखः न्ह्याइ । संकिपा नखतय् ""ग्वाय्‌पिया सुकुध्यां"", ""इन्द्रायणी"", ""संकिपाया ऊन"", ""पःखाः"", ""कुमाःननिया नायिका जुइपिं"" व ""नीलबाराही रिचुयल डान्स"" यानाः न्हय्‌गू संकिपा झ्वःलिं क्यनेगु ज्या जुयाच्वंगु दु । थुकिइ ""निलवाराही रिचुअल डान्स"" संकिपा चाहिं प्रिमियर याये त्यनागु गुथिया नायः संयुक्त श्रेष्ठं जानकारी बियादिल । गुथिया वेबसाइटय् य् वनाः थीथी संकिपा स्वयादी फइ ।",https://www.nepalmandal.com/content/20304.html
फागुन ७ गते झिंन्याकःगु मिस नेवाः ,"Posted on Mon Jan 25, 2021  1:03 am NST","थ्व हे वइगु फागुन ७ गते झिंन्याक्वःगु मिस नेवाः ज्याझ्वः जुइत्यंगु दु । वंगु लाय् मिस नेवाः११४१ या या लागि फारम दुतकाःगु खःसा आः दुतिउँपिं मय्जुपिनित थीथी तालिम बियाच्वंगु दु । न्हापा न्हापा जूसा कासाय् सुइखुम्हति हे दइगु खःसा थुगुसी धाःसा मुक्कं झिंखुम्हेसिनं जक ब्वति कयाच्वंगु दु । कोभिड–१९या ग्याःचिकु अझं ल्यं दनिगु व थुकिया हे हुनिं थुगुसी ब्वतिकाःपिं धाःसा बच्छि म्हो जूसां ग्वसाः खलः नेपजिल फेसन होमया ज्याकू येँया डिल्लीबजार मिस नेवाः ११४१ या लागि तालिम धाःसा उलि हे उत्साहजनक रुपं जुयाच्वंगु दु । सन् २०११ या मिस नेवाः त्याकामि मय्जु सुनिता डंगोल व रोजेन श्रेष्ठं ब्वति कयादीपिं मय्जुपिंत बियाच्वंगु तालिमय् आःतक ¥याम्पय् वनेगु, थःगु म्हसिका धायेगुया लिसें नेपाःया मौलिक लिपि रञ्जना लिपिया बारे तालिम जुइ धुंकूगु ग्वसाः खलकं नेपालमण्डल डट कमयात जानकारी ब्यूगु दु । ज्याझ्वलय् मिस ट्यालेन्ट, मिस पर्सनालिटी,  मिस पब्लिक च्वाइस आदि थेंजाःगु इभेन्ट नं जुइगु खःसा थीथी थासय् नेवाः बस्ति चाःहिलेगु ज्याझ्वः नियमित कथं दुगु व क्वचायेका फागुन ७ गतेया फिनाले प्रज्ञाभवनया दबुलिइ जुइगु व नेपाल टेलिभिजनं तप्यंक प्रशारण समेत जुइगु धाःगु दु ।",https://www.nepalmandal.com/content/20351.html
ज्वर वयेक वयेक सुटिङ ,"Posted on Sat Jul 6, 2013  1:25 pm NST",न्हू वयेत्यंगु संकिपा धुम ३ या लागि कट्रिना कैफं ज्वर वयेक वयेक हे सुटिङ यायेमाःगु दु । थुकिया कारण धुम ३ या नायक आमिर खान खः धकाः धाःगु दु । न्हूगु संकिपा धुम ३ या लागि आमिर खानया सुटिङया लागि म्हो जक ई दुगु व आमिर खानं उकिया दिन नं क्वःछिनातःगुलिं ज्वर वयेक वयेक नं कट्रिना सुटिङय् वयेत बाध्य जूगु खः । धुम ३ आमिर व कट्रिनाया न्हापांगु संकिपा खः ।,https://www.nepalmandal.com/content/19641.html
नेवाः संस्कृतिलिसे मिस नेवाःया मय्​जुपिं ,"Posted on Wed Jan 27, 2021  4:13 am NST","म्हया सुन्दरतालिसें बौद्धिक व मेमेगु नं खँय् नं विज्ञता दयेकेया नितिं नेवाः ख्यलय् न्ह्यानाच्वंगु छगू ज्वःमदुगु ज्याझ्वःखः मिस नेवाः । नेपलिज फेशन होमया ग्वसालय् दँय्दसं यानाच्वंगु मिस नेवाः कासा थगुने धाःसा विश्व महामारीया रुपं न्यनावंगु कोरोना भाइरस (कोभिड–१९)या हुनिं दिकेमाःगु खःसा थ्व दँय् धाःसा हाकनं न्ह्याकूगु दु । थुगु दँय् मुक्कं झिंखुम्हेसिनं जक थ्व धेंधें बल्ला कासाय् ब्वति कयाच्वंगु दु । नेवाःतय्​गु मौलिक संस्कार, लिपि, तजिलजि दक्वं बैज्ञानिकता दुगु थुगु खँयात हलिंन्यंक प्रचार प्रसार यायेगु छगू बांलाःगु ज्याझ्वः थ्व मिस नेवाः कासा खः । नेवाःतय्​गु मौलिक संस्कार सहित थीथी खँत न्हू पुस्तायात स्यनेत थौंकन्हय् ग्वसाः खलः नेपलिज फेशन होमया थःगु हे ज्याकू येँया डिल्लीबजारय् मिस नेवाः कासाय् ब्वतिकयाच्वंपिं मय्​जुपिंत तालिम बीगु ज्या न्ह्यनाच्वंगु दु । थुगु तालिमय् भाजु रोजेन श्रेष्ठ व मिस नेवाः सन् २०११ त्याकादीम्ह मय्जु सुनिता डंगोलं थीथी नेवाः संस्कारया खँ त नं स्यनाच्वंगु खः । थ्वहे झ्वलय् नेपाः लगायत हलिंन्यंक अझं दयाच्वनंगु कोरोना भाइरसया महामारी चिला वनेमा व हलिंन्यंक हे शान्ति दयेमा धकाः वंगु वालय् लाख मत च्याकेगु ज्याझ्वः जूगु खः । लाख मत च्याकेगु छगू नेवाःतय्​गु मौलिक संस्कार नं खः । थथे यात धाःसा मतिइ तःगु खँ पूवनी धइगु जनविश्वास नं दु । वंगु वाःशुक्रवाः व शनिवाः निन्हु हे लाख मत च्याकेगु ज्या जूगु दु । शुक्रवाः येँय् महाँकाल द्यःयाथाय् लाख मत च्याकूगु खः सा शनिवाः येँया तेबहालय् च्वंगु संकता द्यःयाथाय् लाख मत च्याकूगु खः। मिस नेवाः ११४१ या थुगु संस्करण झिंन्याक्वःगु खःसा थुकीया बिजंकासा –फाइनल० थ्वहे वइगु  नेपाल संवत् ११४१ सिल्लाथ्व सप्तमि (२०७७ फागुन ७ गते) येँया प्रज्ञाभवनया दबुलिइ जुइगु व नेपाल टेलिभिजनं तप्यकं प्रशारण याइगु ग्वसाः खलकं जानकारी ब्यूगु दु ।",https://www.nepalmandal.com/content/20353.html
आइफा अवार्ड: सुनां छु त्याकल? ,"Posted on Sun Jul 7, 2013  6:56 pm NST",भारतया नांजाःगु अवार्ड आइफा अवार्ड मकाउलय् सनिवाः क्वचाःगु दु । साहरुख खान व साहिद कपुरं संचालन याःगु कार्यक्रमय् 'बर्फी’ व ‘कहानी’ या बर्चस्व खनेदत । आइफा अवार्ड त्याकादीपिनिगु पूवंगु लिस्ट थुकथं दु -- उत्कृष्ट चलचित्र : बर्फी उत्कृष्ट नायक : रणवीर कपुर उत्कृष्ट नायिका : विद्या बालन उत्कृष्ट निर्देशक : अनुराग वासु उत्कृष्ट सहअभिनेता : अनु कपुर उत्कृष्ट सहअभिनेत्री : अनुष्का शर्मा उत्कृष्ट नव नायिका : यमी गौतम उत्कृष्ट नव नायक : आयुष्मान खुराना उत्कृष्ट हाँस्य कलाकार : अभिषेक बच्चन उत्कृष्ट खलपात्र : ऋषि कपुर स्टार जोडी अफ द इयर : दीपिका पादुकोण र रणवीर कपुर उत्कृष्ट नव निर्देशक : गौरी सिन्दे उत्कृष्ट संगीतकार : प्रितम उत्कृष्ट गीतकार : अमिताभ भट्टचार्य उत्कृष्ट पाश्र्व गायिका : श्रेया घोषाल उत्कृष्ट पाश्र्व गायक : सोनु निगम स्पेशल अवार्ड आइफा फरेभर : यश चोपडा इन्डियन इन्टरनेशनल सिनेमा आउटस्ट्याण्डिङ एचिभमेन्ट : अनुपम खेर आउटस्ट्याण्डिङ कन्टि्रब्यूसन टू इण्डियन सिनेमा : जावेद अक्तर ह्यूम्यानिटी अवार्ड : सवनव अज्मी डिजिटल स्टार अफ द इयर : साहरुख खान,https://www.nepalmandal.com/content/19645.html
सुदर्शन राजोपाध्याययात पश्चिम बंगाल सरकारपाखें सिरपा ,"Posted on Tue Jul 9, 2013  9:53 am NST","सरोदवादक सुदर्शन राजोपाध्याययात बंगाल सरकारं संगीत मञ्जरी अवार्ड बिइगु घोषणा याःगु दु। राजोपाध्याय नकतिनि भारतया पश्चिम बंगालय् सांगीतिक यात्रा यानादिसें कलकत्ता, अगरहाला व त्रिपुराया स्रोतायात सरोद थाना दिया सुदर्शनं थके दुगु प्रतिभा भारतीय संगीत परखीया दथुइ न्हयब्वयादी गु ख। थुगुसिया संगीत यात्राय् अगरशालाया सुर संगीत म्युजिक एकेडेमी व पासापिनिगु ब्वना सुदर्शनया सागितिक ज्याझव अन जुगु ख। सुदर्शनयात प्रस्तुतिका लागि बंगालया हे कलाकारं तबला वादनय् साथ ब्यूगु ख:। आः याकन हे सुदर्शनया सरोद वादन राजस्थानय् जुइत्यंगु दु। भारतया प्रयाग संगीत महाविद्यायलं संगीतय् स्नातकोत्तर तह क्वचायेका: दिम्ह सुदर्शनं थन वरिष्ठ सरोदवादक मोहन सुन्दर श्रेष्ठयाके स्यनादीगु ख।",https://www.nepalmandal.com/content/19651.html
भारतीय अभिनेता प्राण मन्त ,"Posted on Fri Jul 12, 2013  10:42 pm NST","भारतया नांजाःम्ह अभिनेता प्राण ९३ दँया उमेरय् मन्त । ताः ई न्ह्यःनिसें म्ह मफयाच्वंम्ह प्राण मुम्बइया लीलावति अस्पतालय् वासः याकुयाकुं मदुगु खः । डन, जञ्जिर,  अमर अख्बर आन्तोनि लगायत सलंसः संकिपाय् म्हितेधुंकूम्ह प्राण विशेष यानाः खल पात्रया लागि नां जाः । प्राणया अन्त्येष्टी कन्हय् शनिवाः न्हिनय् १२ ताः इलय् मुम्बइया शिवजी पार्कय् याइगु धाःगु दु ।",https://www.nepalmandal.com/content/19656.html
"“लाय् मदुगु पसः, कलाः मदुगु ससः”या शुभ मुहुर्त ","Posted on Sun Aug 25, 2013  11:03 pm NST","नेपालभाषाया छगू न्हूगु संकिपाया थौं छगू ज्याझ्वःया दथुइ शुभ मुहुर्त यात ।  रायण्डमलाइन प्रोडक्शनया न्हापांगु देछा नेपालभाषाया संकिपा “लाय् मदुगु पसः, कलाः मदुगु ससः”या शुभ मुहुर्त नांजाःम्ह कलाकार भृगुराम श्रेष्ठं क्ल्याप यासें यानादीगु खः । सनम कुमार श्रेष्ठया कथा व निर्देशनय् दयेकीगु थुगु संकिपाय् सविन वैद्य व प्रमिला मानन्धरपिनिगु मू भूमिका लिसें महन्तलाल मल्ल, अन्नपूर्णेश्वरी श्रेष्ठपिं दइगु प्रोडक्शनया दुजः विजय सिंह जानकारी बियादिल । थ्यंमथ्यं लच्छिया दुने सुटिङ्ग क्वचाइगु व नेपाल संवत् ११३४ न्हूदँया लसताय् स्वकुमिपिंथाय् थ्यकेगु तातुनागु नं सिंहं जानकारी बियादीगु दु ।",https://www.nepalmandal.com/content/19766.html
रामशेखरया व्यक्तित्व व कृतित्वयात कयाः विचार गोष्ठी ,"Posted on Tue Jul 23, 2013  5:54 am NST","झी कलाकार रामशेखर नकःमि हना ज्याझ्वः समितिया गोष्ठी ग्वसाः उपसमितिया ग्वसालय् थनया सातोआकी भवनय् छगू बृहत विचाः मुँज्या जूगु दु । हनेबहःम्ह निबन्धकार, साहित्यकार तेजेश्वरबाबु ग्वंगःजुं च्वयादीगु “पलंपौ – ख्यालिगुलु रामशेखरया” विषयया ज्यापौयात कयाः छगू विचाः मुँज्या जूगु खः । रामशेखर नकःमिया व्यक्तित्व व कृतित्वयात कयाः न्ह्यब्वःगु उगु ज्यापौयात कयाः प्रा. प्रेमशान्ति तुलाधरं टिप्पणी यानादीगु खः । स्रष्टा रामशेखर नकःमि हे मूपाहाँकथं झायादीगु उगु विचाः मुँज्याय् वय्कलं थथे थःम्हेसियागु विषयस जूगु विचाः गोष्ठी थःहे मूपाहाँ खनाः नुगः लसतां जायाच्वंगु खँ कनादिल । ज्याझ्वलय् गोष्ठी सकलसित ग्वसाः उपसमितिया संयोजक नवीन चित्रकारं लसकुस यानादिसें गोष्ठीया उद्देश्यबारे खँ कनादीगु खः । झी कलाकार रामशेखर नकःमि हना ज्याझ्वः समितिया कजि राजेन्द्रमान शाक्यया सभानायःसुइ जूगु विचाः मुँज्याय् ध्रुव मधिकर्मी, शशीकला मानन्धर, सौरभ शाक्य, श्रीराम श्रेष्ठ, तुयू पुं, विमल ताम्राकार, गणेश साय्मि, सुदन खुसःपिसं ज्यापौयात थःथःगु खँ तयादीगु खःसा ज्याझ्वलय् ग्वसाः खलःया ल्यू कजि विजयरत्न असंबरें विचाः गोष्ठीया ¥यापोर्टिंग न्ह्यब्वयादीगु खः ।",https://www.nepalmandal.com/content/19677.html
पेजथ्री नेपालभाषा पिपल्स च्वइस अवार्ड ११३३ ,"Posted on Sun Sep 8, 2013  8:39 pm NST",नेपालभाषा पिपुल्स च्वइस अवार्ड ११३३ अवार्ड त्याकेत ताः लानादिपिंनिगु नां शनिवाः सार्वजनिक याःगु दु । यलया अशोक पार्टी प्यालेशय् जूगु उगु अवार्ड लः ल्हायेगु ज्याझ्वःलय् मू कथं स्वःगु विधाययात कया अवार्ड बिइगु खः । अनलाइन व एस एम एस पाखें जुगू भोटिङ्गया आधारं अवार्ड त्याकामिंतयेगु नां ल्येगु ज्या जुगू खः । पेजथ्री नेपालभाषा पिपल्स च्वइस अवार्ड ११३३ त्याकेत ताः लानादिपिंनिगु नां थुकथं दु । संगीत ख्य १) उत्कृष्ट मिसा सः रीता महर्जन म्ये यः बाः यः बाः मनिनाया सवाः २) उत्कृष्ट मिजं सः धनबहादुर गोपाली म्ये ल्वमंके धयां नं मतिनाया चिखि ३) उत्‍कृष्ट संगीतकार अमरराज शर्मा म्ये ल्वमंके धयां नं मतिनाया चिखि ४) उत्कृष्ट संगीत संयोजक मनोज राजभण्डारी सिमाकचा ५) उत्कृष्ट म्ये च्वमि निर्मल रत्न शाक्य थ्व मिखा जितः यः (निर्मल मन) ६) उत्कृष्ट ज्वःम्ये सः सानुबाबु महर्जन व दीपा महर्जन छंगु लागी हे जि (गजव खः थ्व मतिना) ७) उत्कृष्ट मिसा हःपाः नेवाः सः बिजया गिरी छु धकाः सतेगु (सुखया म्हग्स) ८) उत्कृष्ट मिजं हःपाः नेवाः सः राजन क्षेत्री छं जितः (सुखया म्हग्स) ९) उत्कृष्ट नव प्रतिभा राजेश महर्जन तुयुगु ख्वालय् (जिगु थ्व नुगः) १०) उत्कृष्ट म्येचाः जि यःम्ह म्युजिक भिडियो ख्य १) उत्कृष्ट मिसा मोडल आशिष्मा नकःमि बुई वने त्यनाला (ब्वयेका यन ब्वयेका यन) २) उत्कृष्ट मिजं मोडल सुरेन्द्र महर्जन छन्त खनेवं (सिमाकचा) ३) उत्कृष्ट कोरियोग्राफी भुवन श्रेष्ठ सिरिसिरि फसं (छं नं यन जिं नं यल) ४) उत्कृष्ट निर्देशन सुरज महर्जन सुं मदुगु ताक स्वया (हिसिं जाःगु पहः) ५) उत्कृष्ट क्यामरा पर्सन सुमन महर्जन सिरिसिरि फसं (छं नं यल जिं नं यल) ६) उत्कृष्ट सम्पादन सुमन महर्जन स्वां छफ्वः (चाकःलि झीपिं) ७) उत्कृष्ट म्युजिक भिडियो सुं मदुगु ताक स्वया हिसिं जाःगु पहः ८) उत्कृष्ट समाः जितः ययेका सिमाकचा संकिपा ख्य १) उत्कृष्ट मिजं कलाकार मू भुमिकाय् किशोरकुमार शाही संकिपा थःम्हं म्हुगु गाः २) उत्कृष्ट मिसा कलाकार मू भुमिकाय् मंजु श्रेष्ठ संकिपा चन्द्रमान ३) उत्कृष्ट मिजं नव कलाकार मू भुमिकाय् बिनोद श्रेष्ठ संकिपा पानबती ४) उत्कृष्ट मिसा नव कलाकार मु भुमिकाय् सनम शाक्य संकिपा पानवती ५) उत्कृष्ट मिजं कलाकार सह भुमिकाय् राजेन्द्रमान शाक्य संकिपा जिगु मिखाया न्ह्यःने ६) उत्कृष्ट मिसा कलाकार सह भुमिकाय् नारायदेवी प्रधान संकिपा पानबती ७) उत्कृष्ट कलाकार खल भुमिकाय् मीरा माली संकिपा थः म्हं म्हुगु गाः ८) उत्कृष्ट कलाकार हास्य भुमिकाय् हृदयप्रसाद मिश्र संकिपा पानबती ९) उत्कृष्ट मचाः कलाकार श्लेषा श्रेष्ठ संकिपा माया १०) उत्कृष्ट स्त्रीनप्ले सुरेन्द्र तुलाधर संकिपा जिगु मिखाया न्ह्यःने ११) उत्कृष्ट संवाद शंकर खड्‍गी संकिपा थःम्हं म्हुगु गाः १२) उत्कृष्ट सम्पादन सुनिलकृष्ण ताम्राकार संकिपा जिपिं बदमाश मखु १३) उत्कृष्ट क्यामरापर्सन रत्न कार्कि व सुमन तण्डुकार संकिपा पानबती १४) उत्कृष्ट निर्देशन रविन्द्र शाही संकिपा थःम्हं म्हुगु गाः १५) ओरिजिनल साउण्ड ट्रर्‍याक मदनकृष्‍ण श्रेष्ठ संकिपा राजमति व छिला (माया) १६) उत्कृष्ट कोरियोग्राफी भोगेन्द्र मानन्धर व छु गल्ली (पानबती) १७) उत्कृष्ट संकिपा सुखावती फ्लिम्स् संकिपा पानबती,https://www.nepalmandal.com/content/19784.html
"""जय हो"" संकिपां रेकर्ड ब्रेक मयाइगु ","Posted on Sun Jan 26, 2014  7:48 pm NST","सलमान खानया न्हूगु संकिपा ""जय हो"" पाखें छुं न्हूगु रेकर्ड ब्रेक मयाइगु खँ विश्लेषकतय्‌सं धाःगु दु । ७५ करोड भारु लगानी दुगु थुगु संकिपा शुक्रवाः रिलिज जूगु न्हापांगु दिनखुन्हु भारतया ४५०० हलय् क्यंगु खःसा न्हिच्छिया दुने १७.५५ करोडया व्यापार याःगु खः । सलमान खानया न्हापाया संकिपा ""एक था टाइगर"" न्हापांगु दिनय् ३० करोडया व्यापार याःगु खःसा थुगु न्हूगु संकिपा जय हो पाखें एक हप्ताया दुने १०० करोडतक व्यापार जुइफु धकाः विश्लेषकतय्‌सं अनुमान याःगु दु ।",https://www.nepalmandal.com/content/19909.html
इटहरीइ म्हपुजा प्रशिक्षण ,"Posted on Fri Oct 25, 2013  7:02 pm NST","नेवाः तय्गु बिस्कं महत्वं जाःगु तःजिगु नखः 'म्हपुजा' स्वनिगलं पिने नं ब्यवहारय् छ्यलेत व उकीया बारे अप्वःसीकेत शुक्रवाः इटहरीइ छगू प्रशिक्षण ज्याझ्वः जुल । नेवाः पुचः, इटहरीया ग्वसालय् थनया नेपाः बहुउद्देश्यीय सहकारी छेँय् उगु ज्याझ्वः जूगु खः । प्रशिक्षक कथं झायादीम्ह मूपाहाँ संस्कृतिविद् भाजु गणेशराम लाछिं त्वाःदेवाय् मत च्याकाः ज्याझ्वःया उलेज्या यानादीगु खः । भाजु लाछिं म्हपुजा विधिबारे छगू कार्यपत्र हे न्ह्यब्वसें प्रशिक्षण बियादीगु खः । नेवाः जुयाःया नातां थःथःगु कथं नेवाःतय् तःजिगु नखः म्हपुजा सकसिनं थःथःगु छेँय् म्हपुजा यानादीत नं इनाप यानादिल । ज्याझ्वःलिपा म्हपुजा विधिबारे अन्तरक्रिया नं जूगु खः । उगु अन्तरक्रियाय् न्यंगु न्ह्यसःया लिसः बिसें मूपाहाँ व प्रशिक्षक भाजु लाछिं म्हपुजा व मण्दःया बारे नं ध्वाथुइकादीगु खः । इटहरीया जःखः च्वंगु थाय्त हासपोसा, पकली, झुम्का, इनरुवालिसें मोरङ्ग जिल्लाया सुन्दरपुर व पथरीइच्वंगु थीथी खलः/पुचःया थ्यंमथ्यं निसःम्हेसिनं उगु प्रशिक्षणय् ब्वतिकयादीगु खः । म्हो हे जक छेँय् म्हपुजा याइगु जूगुलिं नेवाः पुचः, इटहरीं थ्वहे वइगु नेपाल संवत् ११३४ न्हूदँ कुन्हु नेपाः बहुउद्देश्यीय सहकारी छेँय् हे मंकाः म्हपुजा याइगु जूगु दु । थ्यंमथ्यं सच्छिम्हेसित 'मंकाः म्हपुजा' यायेगु पुचःया नायः सोमबहादुर श्रेष्ठं जानकारी बियादिल । ज्याझ्वलय् पुचःया न्वकू देवनारायण श्रेष्ठं लसकुस यानादीगु खःसा नेवाः देय् दबूया केन्द्रीय दुजः भाजु पूर्णकृष्ण श्रेष्ठं संस्कृतिविद् भाजु गणेशराम लाछिजुया योगदानयात कदर यासें नेवाः पुचः, इटहरीं 'भाषाथुवाः'या उपाधिं विभूषित यायेमाःगु धयादिल । नेवाः पुचः, इटहरीया नायः भाजु सोमबहादुर श्रेष्ठया नायःसुइ न्ह्याःगु उग ज्याझ्वलय् पुचःया मिसा खलःया नकिं मय्जु सिला श्रेष्ठंनं नुगः खँ तयादीगु खःसा पुचःया छ्याञ्जे लक्ष्मीप्रकाश श्रेष्ठं न्ह्याकादीगु खः ।",https://www.nepalmandal.com/content/19828.html
शिल्पी थियटरय् शास्त्रिय ज्याझ्वः ,"Posted on Tue May 20, 2014  11:15 pm NST","वगु जेठ ३ गते येँया शिल्पी थियटरय् छगु शास्त्रिय ज्याझ्वः जुल। शास्त्रिय साँझ नाँ बियातःगु ज्याझवलय् सरोद वादन नाप शास्त्रिय गायन  जुगु खः। ज्याझवलय् उस्ताद यसराजं ५० मीनेट मदिक्क किरवानी रागय् सरोद थानादिलसा वयकयात तबलय् जीवन राई व तानपुराय् श्रीषा कुँवरं साथ बियादिगु खः। अथे ज्याझवलय् नीपू शास्त्रिय म्येया प्रस्तुती न जूगु खः। शारदा क्षेत्रीइ हालादिगु म्येय् सरोदय् उस्ताद यसराज, तबलाय् जीवन राई व तानपुराय् श्रीषा कुँवरं साथ बियादिगु खः। ज्याझवलय् संगीतकार धन बहादुर गोपालीइ शास्त्रिय कलाकारपिन्त हनादिगु खः।",https://www.nepalmandal.com/content/20035.html
मिस नेवाःया ट्यालेन्ट शो शनिवाः किपुलिइ जुइगु ,"Posted on Fri Jan 29, 2021  4:40 pm NST","मिस नेवाः११४१ या ट्यालेन्ट शो शनिवाः किपुलिइ जुइगु जूगु दु । नेपलिज फेशन होमया ग्वसालय् न्ह्यानाच्वंगु मिस नेवाः ११४१ य् ब्वतिकयाच्वंपिंसं मिस नेवाः ११४१ या उपाधि त्याकेत थीथी इभेन्टय् धेंधेंबल्ला यायेमाःगु खःसा थ्व छगू नं मुख्य इभेन्ट खः । थ्व इभेन्टय् ताःलाःम्हेसित नं बिजं कासाय् (फाइनलय) मिस ट्यालेन्टया बिस्कं उपाधि छायेपिइगु खः । शनिवाः जुइगु थुगु मिस ट्यालेन्ट इभेन्ट किपू नगरपालिका वडा नं ३, सागलय् नकतिनि जक दयेके क्वचाःगु ससः त्वालय् थ्व इभेन्ट जूइगु खःसा मूपाहां कथं किपू नगरपालिकाया प्रमुख रमेश महर्जन झायादीगु ग्वसाखलकं जानकारी ब्यूगु दु । ट्यालेन्ट इभेन्टय् ब्वति कयादीपिंसं थःके दुगु प्रतिभा प्याखं हुइगु , बाँसुरी पुइगु, आर्ट यायेगु, ह्याण्डीक्र्याफ्टलिसें न्वचू (भाषण कला) समेत न्ह्यब्वइगु तालिम बिया च्वनादीम्ह सुनिता डंगोलं जानकारी बियदीगु दु । झिंन्याक्वःगु थुगु मिस नेवाः ११४१ य् मुक्कं १५ म्हेसिनं हे ब्वति कया च्वनादीगु दु ।",https://www.nepalmandal.com/content/20355.html
मिस नेवाः ११४१ या ट्यालेन्ट शो क्वचाल ,"Posted on Sat Jan 30, 2021  5:10 pm NST","नेवाः भाय्, तजिलजिलिसें नेवाःया सकतां खँया प्रचार प्रसार यायेगु, न्हूपुस्तायात स्यनेकने यायेगुलिसें ल्यंका तयेगु तातुनां न्ह्याकाच्वंगु मिस नेवाः ११४१ या ट्यालेन्ट शो शनिवाः क्वचाःगु दु । नेप्लिज फेसन होमया ग्वसालय् दँय्​दसं याना वयाच्वंगु मिस नेवाः कासा थुगुसी झिंन्याक्वःगु खःसा थुकिया ट्यालेन्ट शो शनिवाः किपूया नकतिनि दयेकाच्वंगु ससःत्वालय् क्वचाःगु खः । ज्याझ्वःया मूपाहां किपू नगरपालिकाया प्रमुख रमेश महर्जनं त्वाःदेवाय् मत च्याका उलेज्या यानादीगु ज्याझ्वलय् मिस नेवाः ११४१ य् ब्वति कयादीपिं झिंप्यम्हेसिनं थःथःगु प्रतिभा न्ह्यब्वःगु खः । ब्वति कयादीपिं मध्ये न्हय्​म्हसिनं आधुनिक नेपालभाषाया म्येय् हुला प्याखं न्ह्यब्वःगु खःसा छम्हेसिनं कुमारी चर्या प्याखं न्ह्यब्वःगु खः । अथेहे अंग्रेजी भासं छम्ह व नेवाः भासं छम्ह याना निम्हेसिनं चिनाखँ न्ह्यब्वःगु खःसा बाँकीपिंसं आर्ट, बाँसुरीया धून, सितिं वनाच्वंगु प्लाष्टिकपाखें स्वां दयेकेगु कला व भ्वाइलिनया धून न्ह्यब्वयादीगु खः । ज्याझ्वःया मूपाहां किपू नगरपालिकाया प्रमुख महर्जनं मिस नेवाः ११४१ या ल्यज्यामिपिंत मतिनाया चिं लःल्हानादीगु खःसा पाहांपिं किपू नगरपालिका वडा नं १० या अध्यक्ष अमन महर्जन, कीर्तिपुर उद्योग बाणिज्य संघया अध्यक्ष राज्यलक्ष्मी शाक्य, ससःत्वाःया अध्यक्ष फिरोज सिंहयात नं मतिनाया चिं लःल्हानादीगु खः । ज्याझ्वलय् थःगु नुगः खँ तयादिसें मूपहाँ महर्जनं नेपालभाषाया उत्थानया लागि मद्दिक्क न्ह्यचिला च्वनादीगुलिं नेप्लिज फेसन होमयात सुभाय् बियादिल । मूपाहां महर्जनं नेवाः मिसातय्गु प्रतिभा ब्वयेगु इभेन्ट कथं छगू मंकाः दबू दयेकाच्वंगु  तसकं महत्व दुगु खँ धयादिसें थुकी ब्वति कयादीपिं सकलसित भिंतुना देछानादिल । ग्वसाः खलः नेप्लिज फेसन होमया अध्यक्ष हेमा मानन्धरं थ्व सहित झिंन्याक्वःखुसी मिस नेवाः याये धुनागु जानकारी बियादिसें मिस नेवाः यायेमाःगु आवश्यकता व महत्वया बारे ध्वाथुइका दीगु खः । थुगु मिस नेवाः ११४१ या ट्यालेन्ट शोयात ग्वसाः खलःया अफिसियल सामाजिक संजाल नेवाः प्राइडपाखें तप्यंक प्रशारण जूगु खः । ज्याझ्वः सन् २०११ या मिस नेवाः टाइटल त्याकादीम्ह मय्​जु सुनिता डंगोलं न्ह्याकादीगु खः । थुगु ट्यालेन्ट शोया विजयी थ्वहे वइगु ११४१ सिल्लाथ्व सप्तमि (२०७७ फागुन ७ गते) जुइगु मिस नेवाः११४१ या बिजं कासाय् घोषणा याइगु खः ।",https://www.nepalmandal.com/content/20356.html
मिस नेवाःया बिजं कासा (फिनाले) शनिवाः जुइगु ,"Posted on Fri Feb 26, 2021  9:51 pm NST","नेप्लिज फेशन होमया ग्वसालय् न्ह्यानाच्वंगु मिस नेवाः ११४१ या बिजं कासा (फिनाले) शनिवाः जुइगु जूगु दु । वंगु झिंखुदँ न्ह्यःनिसें नेवाः भाय्, कला, तजिलजि आदि यात ल्यंकाःतयेगु व न्हूपुस्तायात लःल्हायेगु आजुकथं ल्यायम्हतयगु नुगः सालेत ताःलानाच्वंगु थुगु कासा थुगुसीया झिंन्याक्वःखुसी जुयाच्वंगु दु । थगुने हलिंन्यंक महामारीया रुपं न्यनाच्वंगु कोराना भाइरस (कोभिड–१९) या हुनिं थुगु कासा जुइमफुगु खः । कोभिडया हुनिं हे जुइमा: थुगुसी ब्वति कयादीपिं नं तसकं म्हो जक दु । मुक्कं झिंखुम्हेसिनं ब्वति कया तालिमय् दुथ्यानाच्वंगु खःसां बिजंकासा लिक्क वःलिसें मेपिं स्वम्ह नं कासाय् दुथ्याके मफइगु धाःगु दु । आः मुक्कं झिंस्वम्ह मयजुपिंसं थुगुसी मिस नेवाः ११४१ या बिजं कासाय् धेंधेंबल्ला याइगु जूगु दु । भाजु रोजेन शाक्य व मिस नेवाः २०११ त्याकादीम्ह मयजु सुनिता डंगोलं प्रशिक्षण बियादीगु थुगुसीया कासा वंगु सिल्लाथ्व सप्तमि (फागुन ७ गते) खुन्हु बिजं कासा जुइगु धकाः सुचं ब्यूगु खः । तर वखुन्हु प्रजातन्त्र दिवस जुया बिजं कासा जुइगु थाय् प्रज्ञा प्रतिष्ठानय् नेपाल सरकारं थःगु ज्याझ्वः तःगुलिं हल मदया छवाः लिज्याःगु खः । तालिम ज्वःछि प्रशिक्षकपिंसं थीथी नेवाः नसा (भ्वय्) ताःलाकेगु, सवाःलाख मत च्याकेगु, थीथी नेवाः बस्ति चाःहिलेगुलिसें थःके दुगु प्रतिभा न्ह्यब्वयेगु ज्या जूगु खः। मिस नेवाः ११४१ या बिजं कासाय् यल लुँहितिया प्रिया तण्डुकार, येँय् नक्सालया स्वीकृति महर्जन, येँय् मैतिया मनिका खड्गी, यल कुमारीपाटीया मनिषा महर्जन, येँय् काटेश्वरया एन्जिला अवाले, यल ख्वनाया रोहिना महर्जन, येँय् पुतलि सतकया रुचिका तण्डुकार, येँय् डल्लुया कृषा महर्जन, येँय् कलंकीया कृष्टिना महर्जन, यल सुनाकुथिया रिना महर्जन, येँय् बालाजुया श्रृजा रञ्जितकार, येँय् असंया सौर्य शाही व येँय् गणबहाःया लेनिका डंगोल दथुइ धेंधेंबल्ला जुइगु खः। शनिवाः न्हिनसिया ३ ताःइलंनिसें येँय् प्रज्ञा भवनय् न्ह्याइगु थुगु कासाया अफिसियल सामाजिक सञ्जाल “नेवाः प्राइड"" फेसबुक पेजपाखें तप्यंक प्रशारण याइगु जूगु दु ।",https://www.nepalmandal.com/content/20378.html
मिस नेवाः जिगु लुमन्ति व अनुभव ,"Posted on Sun Mar 14, 2021  10:47 am NST","जि मचाबलय् beauty pageant ला स्वयेगु याना तर जिके यकदम हे रुची धाःसा मदु। फेसन शेन्स तक हे पटक्क मदुम्ह जि थें न्याम्हेस्यां ब्वति कायेगु ला म्हगसये नं हे मदु। तर छन्हु लिक्क च्वँम्ह काकीं ""Miss Newa जुई त्यंगु दु छ बाँला ब्वति का ले"" धयादिल। जि ला फुरङ्ग, बाँलाला जि? तुरन्त वना न्हायेकं स्वो वना। बा माँ पिन्त न्येना। जिमि तता पिंत नं न्येना। बिशेष याना मलिका ततां ला यक्व ग्वाहालि व हपाः बियादिल। तर जि थें न्याम्ह ल्ह्वम्ह छानये हे मजुल धाःसा छुयायेगु धैगु ग्या चिकु चाहिं दया च्वन। मिले जूपिं पासा पिंत सल्लाह कया, मलिका तता थाये हानं वना। ग्याये म्वा जि दु धयादिल, जि धुक्क। दक्वस्याँ प्रोत्साहन बिसें नाँ च्वका। जि ला सेलेक्ट जुल। आ जिगु ब्यस्त ई शुरु जुल। शुरुई तसकं नर्भस जि, था नं थाकुल। तर न्हु न्हुगु खँ सयेके न्ह्या जि, तसकँ न्ह्येयपुल। ब्युटि पायजेन्टय् ब्यवस्था याना तपिं गुरुपिंसँ दाई, तता थे अझ धाये अभिवाकं थें माया याना स्यनेकने याना दिल। याः लिसे न्ह्यागु नं अपुईगु जुया च्वोन। जिगु आत्मबिश्वास बल्लाना वल। गबले तजाःगु लाकां न्ह्याये मनंम्हेस्याँ तजाःगु लाकां न्ह्याना अपुक्क हे जुईफत। फेशन शेन्स दयावल। तिसा वसःगयेयानां फिईगु सिया वल। न्हियान्हिथं सौन्दर्यया थिथि ज्ञान दयावल। शुरुईला क्यामेरा खन कि हे जि नर्भस। लिपा क्यामेरा फेस अप्पुक हे यायेफत, क्यामेरा न्ह्येने नवायेगु, क्याट वाक, सः सां मससां प्याखँ ल्हुईगु व चिनाखँ वाचन यायेगु तकँ यायेफत। Practice make you perfect धाःथें अभ्यास याःसा न्ह्यागुं अपुईगु जुया च्वन। फोटो शेसन हे निकः स्वकः याना न्ह्येईपुसे च्वन। ट्रेनिङ्ग शेसनये यक्व पासिपिं नाप हेलमेल जुईगु अवसर दत। छकें प्रतिस्पर्धा, छकें पासापिं नाप परस्पर सिके सयेकेगु व मित्रताया अवसर। तसकं न्ह्येईपुसे च्वन। मेमेगु ब्युटि कन्टेष्टये भाग काये धुंकुपिं व थिथि उपाधि त्याके धुंकुपिं नं नापलात। सयेकेगु सिकेगु यक्व अवशर दत। खासयाना जि नेवाःया म्ह्यायमचा, नेवाः संस्कृति, तजिलजि व थिथि खँ सयेके दया तसकँ लयेताः। जिगु नेपाल भाषा न्हापा स्वया बाँलात। नेपाल लिपि सयेका, यो मर्हि दयेके सयेका, थिथि नेवाः नसा दयेके सयेका। अहो नेवा नसाला वैज्ञानिक रुपं नं पौष्टिक  व बाँलागु जुया च्वन। नेवाः तिसा वसः व नखः चखः बारे यक्व खँ सिल। प्रतियोगिताया निम्तिं थम्ह नं self-study नं याना। नेपाल संबत व थिथि नेवा लाया नां सिल। थ्व हे झ्वलये महाँकाः द्योयाथाय लाखबत्ती च्याकेगु, ते बहालये नेवाः भ्वयलये प्रत्यक्ष सहभागि जुईगु अवसर नं दत। ट्रेनिङ्ग झ्वलये हे थिथि अतिथि पिनिगु लेक्चर पाखें न॔ यक्व खँ सिल। वयेकनिगु उपललब्धी, जीवनये यायेमाःगु समस्या व याना दिउगु समाथान नं प्रेरणादायी जुल। समस्तिगत रुपं धायेगु खः सा जिं छुं बिशेष उपाधी त्याके मफुसां जि शन्तुष्ट हे दु। छायेधाःसा जिगु ब्यक्तित्व बिकास जूगु दु, आत्म बिश्वास बढे जुल, सामुहिक रुपं नवायेगु व क्यामेरा फेस यायेत आ दः सामान्य जुई धुंकल। दक्वलये तःधंगु मिसा छु खः, मिसा जातिया समाजय योगदान व गर्व छु खः धैगु सिउगु दु। जिगु थ्व बढे जुगु क्षमता व हौसलां झीगु भाय, समाज व नारी चेतना थकायेगु  व नेपाः माँया सेवा यायेगु जिगु लक्षयात अःपुगु दु।",https://www.nepalmandal.com/content/20380.html
नेपालभाषाया न्हूगु म्युूजिक भिडियो “याकः मिसाया छेँ खः झीगु किपू देयया प्यंगः थां” सार्वजनिक ,"Posted on Tue May 9, 2023  10:23 pm NST","स्वनिगःया ऐतिहासिक नेवाः बस्ति किपू व यलया स्वापू क्वातुइमा व क्वातुया तुं च्वनेमा धइगु आज्जु थौं मंगलवाः नेपालभाषाया छपू म्यूजिक भिडियो सार्वजनिक याःगु दु । थुगु निगू ऐतिहासिक नेवाः बस्तिदथुइ न्ह्यानाच्वंगु ऐतिहासिक अमूर्त संस्कृतियात निरन्तर न्ह्याकेगु वा मन्ह्याकेगु धइगु खँय् छुं ला न्ह्यःनिसें विवाद जुयाच्वंगुु इलय् संगीतया माध्यमं अझ स्वापू क्वातुयेमा धकाः “याकः मिसाया छेँ खः झीगु किपू देयया प्यंगः थां” धइगु छगू म्यूजिक भिडियो हे दयेका सार्वजनिक याःगु खः । स्वनिगःया दक्कले ताःहाकःगु जात्रा (बुंगद्यः) करुणामयया जात्रा थ्व इलय् यलय् न्ह्यानाच्वंगु दु । किवंदन्ति कथं उगु इलय् करुणामय थः यज्जु नापलायेत किपुलिइ वःगु जुयाच्वन । किपूया प्यंगः थामय् च्वंम्ह मिसायात दँयदसं करुणामयया जात्राबलय् स्वां ब्यूवयेगु बचं ब्यूगु हुनिं थ्यंमथ्यं १६०० दँ न्ह्यःनिसें स्वां तःवयेगु चलन थौं तक नं न्ह्यानाच्वंगु दनि । तर थुगुसी किपूया गःछेँ सुखी समाजं प्यंगः थामय् (करुणामयया स्वां तः वइगु थासय्) स्वां काइम्ह याकः मिसा व करुणामयया हे प्रतिमूर्ति पलिस्था यासेंलि स्वां तःवइपिं पाञ्जुपिंसं उगु प्रतिमूर्ति लिमकातले स्वां तःवयेमखु धइगु सार्वजनिक यायेवं किपू व यल दथुया स्वापुतिइ पंगः दंवःगु खः । थुगु हे विवादं यानां थुगु स्वापू मस्यनेमा धकाः लोककवि राजभाई जकःमिं बिहाँचुलिया लोक लसय् म्येँ चिनां छायाँङ्कन याना थःगु हे यूट्युव च्यानल Rajbhai Jakami पाखें सार्वजनिक याःगु खः । ज्यापु महागुथि, किपू नगर समितिं पिथंगु थुगु म्यूजिक भिडियोय् लोकंह्वाःपिं म्येँ हालामिपिं सतिश महर्जन, रिता महर्जन, मथुरा महर्जन, दिपा महर्जन, रत्नशोभा महर्जन, कृष्णमान डंगोलपिंसं सः बियादीगु खःसा म्यूजिक भिडियोय् सकलें म्येँ हालामिपिंलिसें लोकंह्वाःपिं प्याखँम्वः हिराशोभा महर्जन (हिसिला), भगवति महर्जन, लिजला, नायरा, आर्या व जला म्ह्यायमचा पुचःपिंसं थःगु प्रतिभा न्ह्यब्वयादीगु दु । थुगु म्यूजिक भिडियोयात प्रताप महर्जन व राजेश शाक्यं प्यंगः थांलिसें किपूया हे थीथी थासय् छायाँङ्कन यानादीगु खः । राजेश शाक्यं हे सम्पादन यानादीगु थुगु म्यूजिक भिडियोयात ललेन्द्र शाक्यं निर्देशन यानादीगु खः । थुगु म्यूजिक भिडियो ""याकः मिसाया छेँ खः झीगु किपू देयया प्यंगः थां"" क्वय् स्वयादीफइ ।",https://www.nepalmandal.com/content/20407.html
श्रीच्छा प्रधानं त्याकल 'मिस नेपाल वर्ल्ड २०२३' या उपाधि ,"Posted on Sat May 27, 2023  9:11 pm NST",‘मिस नेपाल वर्ल्ड २०२३’ या उपाधि श्रीच्छा प्रधानं त्याकादीगु दु । यलया गोदावरीइ जूगु लिपांगु प्रतिस्पर्धाय् २३ म्ह प्रतिस्पर्धीयात ल्यूने लाका २३ दँया प्रधानं थुगु उपाधि त्याकादीगु खः । पुलांम्ह  मिस नेपाल प्रियङ्कारानी जोशीं मिस नेपाल वर्ल्ड त्याकेत ताःलाम्ह प्रधानयात उपाधिया ताज पुइकादीगु खः । प्रधानं मिस नेपाल वर्ल्ड २०२३ या उपाधिलिसें  ‘फेस अफ द इयर’ व ‘मिस डीएचआई’ सहविधा नं ताःलाकादीगु खः । वातावरण विज्ञानय् स्नातक ब्वनाच्वनादीम्ह प्रधान येँया म्ह्यायमचा खः । प्रतियोगिताय् रैना मजगैयां ‘मिस नेपाल अर्थ’या उपाधि त्याकादीगु दुसा प्रसिद्धी शाहं ‘मिस नेपाल इन्टरनेशनल’या उपाधि त्याकादिल । दँयदसं मिस नेपाल ज्याझ्वःया ग्वसाःग्वया वयाच्वंगु ग्वसाःखलः द हिडन ट्रेजरं थुगु दँय् न्हूम्ह मिस नेपाल घोषणा याःगु खःसां  आःजुइगु विश्व सुन्दरी प्रतियोगिताय् मिस नेपाल २०२२ त्याकादीम्ह जोशीं हे ब्वति काइगु जानकारी ब्यूगु दु। न्हूम्ह मिस नेपालयात मेगु दँय् मिस वर्ल्डय् छ्वइगु कम्पनीं जानकारी ब्यूगु दु । >तस्बिर : सेतोपाटी,https://www.nepalmandal.com/content/20409.html
दाफा भजन म्येँ नं आः म्यूजिक भिडियोय् ,"Posted on Sat Jul 29, 2023  11:20 am NST","ऐतिहासिक, धार्मिक व पुरातात्विक महत्वंजाःगु व किपूया आराध्यदेव श्री श्री श्री बाघ भैरवया म्येँयात आः म्यूजिक भिडियोय् स्वयेदइगु जूगु दु । थीथी दाफा भजनय् नं हालीगु यानावयाच्वंगु बाघ भैरवया म्येँयात नकतिनि हे स्टुडियोय् रेकर्ड याये नं क्वचायेधुंकूगु दु । लोकंह्वाःम्ह संगीतकःमि भाजु हरिशरण साय्मिं थःगु हे स्टुडियो “स्ट्रिङ्स स्टुडियो”स उगु म्येँ रेकर्ड याःगु खः । रेकर्ड जूगु उगु म्येँयात याकनं हे म्यूजिक भिडियो दयेका हलिन्यंक बाघ भैरवया महिमाया बारे प्रचार यायेगु आज्जु दुगु जानकारी ब्यूगु दु । दँय्दसं भदौ १ गते खुन्हु जुइगु बाघ भैरवजात्रायात लक्षित याना थुगु म्येँ या म्यूजिक भिडियो दयेकेत्यंगु खः । बाघ भैरव भजन मण्डल, किपूया न्ह्यब्वयाकथं पिलुवइगु थुगु म्यूजिक भिडियोय् बाघ भैरव भजन मण्डलया दुजःपिंसं हे भजन हाःगु, बाजं थानाच्वंगु खनेदइगु व थुकीयात भाजु ललेन्द्र शाक्य निर्देशन यानादीगु जूगु दुसा भाजु राजेश शाक्यं छाँयाङ्कन यानादीगु जूगु दु । >किपा : हरिशरण सायमि (स्ट्रिङ्स स्टुडियो)",https://www.nepalmandal.com/content/20414.html
मिस नेवाः पोखराय् ब्वति काःपिंत देय् दबूया प्रशिक्षण ,"Posted on Sat Mar 9, 2013  5:51 pm NST","मिस नेवाः पोखराय् ब्वति कयादीपिं सकल मय्जुपिंत नेवाः देय् दबूं शुक्रवाः प्रशिक्षण बिउगु दु । येँ भ्रमणया झ्वलय् देय् दबूया केन्द्रीय ज्याकू थ्यंकूपिं मय्जुपिंत देय् दबूया पदाधिकारीपिंसं प्रशिक्षण बियादीगु खः । प्रशिक्षण बिइगु झ्वलय् नेवाः देय् दबूया संरक्षक मल्ल. के. सुन्दरं नेवाःतय्गु ऐतिहासिक पृष्ठभुमि, नेपाल संम्वत, नेवाःत दुने दुगु विविधता नापं नेवाः पहिचान धाइगु छू खः व थ्व झीत छाय् माः धाइगु विषयलय् ध्वाथुइकादीगु खः । अथेहे नेवाः देय् दबूया सल्लाहाकार डा. पुष्पराज राजकर्णिकारं नेवाःतय्गु विविधता दुने एकताया प्रतिक धाइगु नेवाः भाय् जुगूलिं नेवाः भाय् झीगु पहिचान खः धयादिल । वय्कलं झीगु पहिचान धइगु झीगु भाय् जुगूलिं नेवाः भाय् संरक्षण व प्रवर्द्धन यायेत इनाप यानादिल । अथेहे ज्याझ्वलय् देय् दबूया सल्लाहाकार ई. मोहन कृष्ण डंगोलं मिस नेवाः पोखराय् ब्वति काःपिं सकल मय्जुपिंत भिंन्तुना बियादीगु खः । ज्याझ्वलय् नेवाः देय् दबूया मध्यमाञ्चल न्वकू धर्मशोभा तुलाधरं मिस नेवाः पोखराय् ब्वति कःपिं सकलं मय्जु व ग्वसाः खलःया पदाधिकारीतय्त खादा क्वखायेकाः सम्मान यानादीगु खःसा मिस नेवाः पोखरायापाखें देय् दबूयात मतिनाया चिं लःल्हाःगु खः । नेवाः देय् दबूया न्‍वकू धर्मशोभा तुलाधरया नाइसुइ न्ह्याःगु ज्याझ्वलय् नेवाः देय् दबूया येँ जिल्ला कमितिया नायः न्हूछे महर्जन, बिधार्थी दबूया नायः रिश्सा श्रेष्ठ लगायतया नं ब्वति दुगु खः ।",https://www.nepalmandal.com/content/19490.html
बाघ भैरवया भजन म्येँया म्यूजिक भिडियो सार्वजनिक ,"Posted on Mon Aug 14, 2023  9:21 pm NST","जय जय बाघ भैरव छिके सेवा याये ... बोलया ऐतिहासिक भजन म्येँया म्यूजिक भिडियो थौं सोमवाः सार्वजनिक याःगु दु । किपूया आराध्यदेव ऐतिहासिक, धार्मिक व पुरातात्विक महत्वंजाःम्ह श्री श्री श्री बाघ भैरवया भजन म्येँयात छुँ दिं न्ह्यः म्यूजिक भिडियो दयेकूगु खः । मूपाहाँ जनकवि दुर्गालाल श्रेष्ठं कीर्तिपुर सिनेप्लेक्सय् जूगु प्रिमियर शोलय् उलेज्या यानादिसें थुगु भजन म्येँया म्यूजिक भिडियो सार्वजनिक यानादीगु खः । लोकंह्वाःम्ह संगीतकःमि भाजु हरि शरण सायमिं थःगु हे स्टुडियो “स्ट्रिङ्स स्टुडियो”स उगु म्येँ रेकर्ड याना म्यूजिक भिडियो हे दयेकादीगु खः। दँयदसं भदौ १ गते खुन्हु जुइगु बाघ भैरवजात्रायात लक्षित याना बाघ भैरवया महिमायात हलिन्यंक प्रचार यायेगु आज्जु तया थुगु भजन म्येँयात रेकर्डयाना म्यूजिक भिडियो दयेकागु संगीतकःमि सायमिं जानकारी बियादीगु दु। बाघ भैरव भजन मण्डल, किपूया न्ह्यब्वयाकथं पिलुवःगु थुगु म्यूजिक भिडियोय् भजन मण्डलया दुजःपिंसं हे भजन हालाः बाजं नं थानादीगु खःसा मचापिं कलाकारपिं प्रसिद्धि महर्जन, इनाप महर्जन, बिजन मानन्धर व मनिन्द्र महर्जनं म्हितादीगु खः । भजन म्येँय् संगीत संयोजन यानादीम्ह संगीतकःमि हरि शरण सायमिया हे संयोजकय् ललेन्द्र शाक्य, राजेश शाक्य, प्रताप महर्जन व ज्ञानकुमार महर्जनया व्यवस्थापन पुचः दयेकादीगु खः । ज्याझ्वलय् मूपाहाँ दुर्गालाल श्रेष्ठ, विशेष पाहाँपिं बाघ भैरव भजन मण्डलया गुरु जोगमान महर्जन, किपू नगरपालिकाया प्रमुखया समेत जिम्मेवारी कयाच्वनादीम्ह उप–प्रमुख शुभलक्ष्मी शाक्य (सुनिता), वरिष्ठ सिने पत्रकार विजयरत्न असंबरेपिंसं थःथःगु नुगः खँ तयादीगु खः । ज्याझ्वलय् थुुगु म्यूजिक भिडियो दयेकेया नितिं आर्थिकलिसें संचार ख्यलय् ग्वाहालि यानादीपिंत हानदीगु खःसा ज्याझ्वःयात Newah Pride (Facebook Page) व हाम्रो जात्रां तप्पंक (प्रत्यक्ष) प्रशारण याःगु खः । थुगु म्यूजिक भिडियो हाइलाइट्स नेवारं यूट्युबय् तयादीगु दु । थुगु म्यूजिक भिडियोयात राजेश शाक्यं छाँयाङ्कन यानादीगु खःसा ललेन्द्र शाक्य निर्देशन यानादीगु खः । थुगु म्यूजिक भिडियो स्वयेया नितिं क्वय् क्लिक यानादिसँ ।",https://www.nepalmandal.com/content/20415.html
पेजथ्री नेपालभाषा पिपुल्स च्वइस अवार्ड ११३३ जुइगु ,"Posted on Thu Apr 4, 2013  6:16 am NST","नेपालभाषा पिपुल्स च्वइस अवार्ड ११३३ जुइगु घोषणा जुगू दु । थुगू पेजथ्री पत्रिका मदिक १५० औ ल्याः तक पिथनेत ताः लाःगु लसताय् थुगु नेपालभाषा पिपुल्स च्वइस अवार्ड यायेत्वंगु खः । थुगू नेपालभाषा पिपुल्स च्वइस अवार्ड ११३३ निक्वःगु संस्करण खः । नेपालभाषा ख्यया मनोरञ्जनात्मक पक्षयात ज्वना झिगु न्ह्यने वयाच्वंगु थुगू पत्रिकां नेपालभाषा सकिपा, म्युजिक भिडियो, संगीत ख्यया व नेपालभागा टेरिसिरिययात दुथ्याका तःगु दु । नापं नेपालभाषा पिपुल्स च्वइस अवार्ड ग्वसाखल पाखें थुगू अवार्डय् नां दर्ता यायेगु निंतिं बछलागाः सप्तमि (२०१३-०५-३१) तक आवेदन खुल्ला याःगु दु धाःसाः दर्ताया निंतिं नेपाल संवत ११२९ निंसें नेपाल संवत ११३३ न्हूदँ तक दुने पिथगु वा बिमोचन व मिंउगु संकिपा, म्युजिक भिडियो, व सांगितिक एल्बम जक दुथ्यागु खँ धाःगु दु । थुगू बिधाय् १७ गू बिधा दु । उत्कृष्ट कलाकार मिज व मिसा, सह कलाकार मिज मिसा, हास्य कलाकार, नव कलाकार मिज व मिसा, मचा कलाकार, च्वमि, निर्देशक, संवाद, सकिपा, सम्पादन, क्यामेरा पर्सन, कोरियोग्राफर, व ओर्जिनल साउण्ड ट्राय्क दु । थुगू बिधाय् ९गू बिधा दु । उत्कृष्ट म्यूजिक भिडियो, कोरियोग्राफर, क्यामरा पर्सन, निर्देशन, सम्पादन, मोडल मिज व मिसा, वस्त्र व मेकअप दु । थुगू बिधाय् ९गू बिधा दु । उत्कृष्ट स मिज व मिसा, स गैर नेवाः मिज व मिसा, नव कलाकार, च्वमि, लय् चिनामिं, एरेन्ज व एल्बम बिधा दु । थुगू बिधाय् निगू बिधा दु । दक्लय् लोकप्रिय कलाकार मिज व मिसा दु ।",https://www.nepalmandal.com/content/19522.html
निक्वःगु नःलि साहित्य दबू ज्याझ्वः क्वचाल ,"Posted on Sat May 4, 2013  11:15 pm NST","नःलि साहित्य दबूया निक्वःगु साहित्यिक ज्‍याझ्वः शनिवाः क्वचाल । चिनाखँ, बाखँ, हाइकू, ख्यालि, च्वसू नापं मुक्क येँ, यल, ख्वप, किपु, बुंगया २६म्ह साहित्यिक रचनाकारतय्सं थःगु रचना पाठ याःगु उगु ज्याझ्वःलय् मूपाहाँ कथं नेपाल भाषाया वरिष्ठ कवि डा. योगेन्द्र प्रधान व वरिष्ठ साहित्यकार फणिन्द्ररत्न वज्राचार्य झायादीगु खः । नःलि साहित्य दबूया कजि कजि प्रदीप रत्न शाक्यया नायसुई न्ह्याःगु ज्याझ्वःलय् नःलि नेपाल भाषा साहित्यिक पत्रिकाया पप्रधान सम्पादक नरेशवीर शाक्यं लसकुस यानादीगु खः । निलाय् छक्वः जुइगु थुगु ज्याझ्वः आः असार महिनाया निगूगु वालय् न्ह्याइगु जुगू दु ।",https://www.nepalmandal.com/content/19557.html
नियात्रा साहित्य सहलह गोष्ठी क्वचाल ,"Posted on Sat May 18, 2013  4:55 pm NST",नःलि व प्रतिभा समाजया मंकाः ग्वसालय् शनिवाः नेपालभाषा नियात्रा साहित्यिक गोष्ठी जुल । नियात्रा साहित्य व यात्रा साहित्य दथुइ दुगु भिन्नतायात परिभाषित यासें उगु ज्याझ्वः क्वचाःगु खः । गोष्ठीइ नेपाल सरकारपाखें नेपालभाषाय् सहुलियत मबिउगु हुनिं नेपालभाषा विकास जुइमफुगुलिं नेपालभाषाया साहित्यकारपिंसं रचनात्मक ढङ्ग नं आन्दोलन यानाः ल्वाये माःगु बिचाः प्वंकुगु दु । नापं उगु ज्याझ्वलय् वरिष्ठ साहित्यकार मथुरा साय्मिया 'ह्याउँ मिला' सफू पितब्वज्या नं जुगू खः । नःलिया सम्पादक नरेशवीर शाक्यया नायसुई न्ह्याःगु उगु ज्याझ्वलय् राजेन मानन्धरपाखें ज्यापौ न्ह्यः ब्वयादीगु खःसाः मोहन दुवालं टिप्पणी यानादीगु खः ।,https://www.nepalmandal.com/content/19567.html
प्रतिभा साहित्य पाखें साहित्‍यिक मुँज्या ,"Posted on Sun Jun 9, 2013  7:17 am NST","भाषा साहित्य,कला व संस्कृति च्वय न्ह्याकेगु तातुना प्रतिभा साहित्य परिवारं साहित्यिक मुँज्या यायेगु ज्या शनिवाः क्वचागु दु । डा.पुष्पराज राजकणिकार मुँपाहा जुयादिगु उगु ज्याझ्वलय् चिनाखँ हाइकु गजल नेपाल भाषाया इतिहास ब्वनेगु ज्या जुगू खः । नापं मुँपाहा राजकर्णिकार पाखें समीक्षा यायेगु ज्या नं जुगू खः । नापं डा.तुयुवहादुर महर्जनं किपूली नेपालभाषा साहित्यया इतिहास विषयस कनेगु जा नं जुगू खः । नायः भाजु ज्ञानबहादुर महर्जनया नायसुई जुगू उगु ज्याझ्वः ६६ क्वःगु साहित्यिक मुना ज्याझ्वःयात सम्बोधन याःगु झ्वलय् नायः भाजु ज्ञानबहादुर महर्जनं शुभाय बिइसें नेपाल भाषायात तिबः बिइगु व भाषाया विकासया निंतिं प्रतिभा साहित्य परिवारं साहित्यिक ज्याझ्वःयात निरन्तरता बिइगु खँ प्वंका दिल । ज्याझ्वः किपूया तुयू लुमन्ति दबू (राजभाई जक:मिया छेँ) जुगू खः ।",https://www.nepalmandal.com/content/19606.html
नुवाकोतय् न्हापाःगु लाखे प्याखँ धेधेबल्ला ,"Posted on Thu May 30, 2013  7:13 am NST","लाखे प्याखँ संरक्षण यायेगु ताःतुना बुधवाः नुवाकोतया ल्याकुलिइ लाखे प्याखँ धेधेबल्ला क्वचागु खः । नुवाकोत सम्पादा मञ्चया ग्वसालय् न्ह्याःगु उगु धेधेबल्लाखय् जिल्लाया १५म्ह पुचत ब्वति दुगू खः । थीथी थासय्या लाखे प्याखँ छगु थासय् हया व लाखे प्याखँलय् दुगू विविधता यात छ थाय् ब्वयेत नुवाकोत सम्पदा मञ्च ताःलाःगु खँ स्वकुमितय्सं प्वकंगु दु । धेधेबल्लाया न्हाःप जुइत ता लाम्ह नुवाकोत लाखे प्याखँ पुचयात १५००० अथेहे बेत्रावती लाखे पुचयात १००००, जालपा लाखे देविघाः पुचयात ५००० व बट्टर लाखे पुचयात ३००० द्येबाः सिरपा ज्याझ्वःया मुँपाहा नेवाः देय् दबूया नायः भाजु नरेश ताम्राकारं बियादिगु खः । उगु धेधेबल्ला नुवाकोत सम्पदा मञ्चया नायः भाजु श्यामसुन्दर श्रेष्ठया नायसुई जुगू खः । नापं धेधेबल्लाखय् गंगटे, मदानपुर, बेत्रावती, ढिकुरे, थानसिङ, बेलकोट, कविलास, देविघाट, रालुकादेवी, बट्टार, त्रिशूली, नुवाकोट व चतुराले पाखें ब्वति दुगू खः ।",https://www.nepalmandal.com/content/19574.html
बाखंचा बारे सहलह ,"Posted on Sun Jun 23, 2013  9:10 pm NST","नेपालभाषाया न्हापांगु टेलिभिजन च्यानल, नेपालमण्डल टेलिभिजनय् क्यना वयाच्वंगु नेवाः टेलिफिल्म बाखंचायात कयाः थनया कोपुण्डोलय् च्वंगु सासा स्पा हेल्थ क्लबय् छगू सहलह ज्याझ्वः जूगु दु । झी मुनासः प्रा. लि.पाखें दयेकूगु बाखंचा सिरियलय् नेपालभाषाया नां जाःपिं बाखं च्वमिपिन्सं च्वयातःगु थी थी बाखनय् टेलिफिल्म दयेकाः क्यनावया च्वंगु दुसा उगु सहलह ज्याझ्वलय् साहित्यकार माधवलाल कर्माचार्यया थःछेँ बाखनय् थःछेँ हे नांयागु टेलिफिल्म क्यंगु खःसा उगु हे टेलिफिल्मयात कयाः सहलह  ज्याझ्वः जूगु खः । झी मुनासःया सल्लाहकार एनेकपा माओवादिया महिला नेतृ हिसिला यमि नं झायादीगु उगु ज्याझ्वलय् आपालं संकिपाकःमि व संचारकःमिपिनिगु उपस्थिति दूगु खः । नेवाः जागरण संकिपा समितिया ग्वसालय्  जूगु उगु ज्याझ्वलय् पाहांपिन्त लसकुस यायेगु झ्वलय् समितिया प्रमुख विजयरत्न असंबरेजुं नेवाः संकिपा ख्यःयात कयाः बहस व चर्चा न्ह्याकेगु थ्व ईया आवश्यकता जूगुलि थ्व पलाः निरन्तर रुपं न्ह्याका यंकेगु खँ कना दिल सा नेवाः जागरण मंचया नायः सुजिव बज्राचार्यजुं नेवाः संकिपायात अझ व्यापकता बिइगु तातुनाः थज्याःगु सहलह ज्याभ्mवः ज्याझ्वः न्ह्याकागु खः धासें नेवाः संकिपाया नितिं जागरण मंच न्ह्याबलें छपलाः न्ह्यःने वयाः ग्वाहालि याना च्वनेगु बचं बियादिल । ज्याझ्वलय् झी मुनासःया नकिं रुपा महर्जन श्रेष्ठ, बाखंचाया स्क्रीनप्ले च्वमि व सहायक निर्देशक उमेश स्थापित, नेपाल मण्डल टिभिया भाईकाजी महर्जन लिसें फोटोग्राफर राजभाई सुवाल, कलाकार व प्राविधिक पवित्र कसाः, कलाकार मंजु श्रेष्ठ व आशिष्मा नकःमि, संकिपा सम्पादक व निर्देशक माणिक उराय्, नेवाः फिल्म सोसाइटीया नायः प्रिनाराज जोशीपिन्सं नं बाखंचायात कयाः थः थःगु नुगः खँ प्वंकादीगु खः ।",https://www.nepalmandal.com/content/19630.html
'हाम्रो नेपाल' फोटो धेंधेंबल्ला त्याकूपिं पुरस्किृत ,"Posted on Sat Apr 7, 2012  9:29 pm NST","न्हूपिं, पुलांपिं व प्रोफेस्नल फोटोग्राफर न्ह्याम्हेसिनं ब्वति कायेदुगु 'हाम्रो नेपाल' फोटो धेंधेंबल्लाय् उत्कृष्ट जूपिं फोटोग्राफरत पुरस्किृत जूगु दु । येँया सिद्धार्थ आर्ट ग्यालरीइ जूगु छगू ज्याझ्वःया दथुइ उत्कृष्ट जूपिंत सिरपा लःल्हाःगु खः । आर्टुडियो नेपालं ग्वसाःग्वःगु उगु राष्ट्रियस्तरया धेंधेंबल्लाय् देय्न्यंक व देय् पिनेया फोटोग्राफर व फाटोग्राफी पारखीतय्सं ब्वति काःगु खः । धेंधेंबल्लाय् ३०००पा स्वयां अप्व मनूतय्सं ब्वति काःगु खँ ग्वसाः खलः आर्टुडियों धाःगु दु । सुन्दर नेपाल, नेपाली रंगहरु, नेपाल आज व मेरो सेल फोट/कम्प्याक्ट क्यामेरावाट धकाः प्यंगू विधाय् धेंधेंबल्ला जूगु खः । धेंधेंबललया सर्वोत्कृष्ट फोटो सुशील श्रेष्ठं त्याकादीगु दु । सर्वोत्कृष्ट जुम्ह श्रेष्ठं छगू लख पीद्वः बराबरया क्यानन् इआएस सेभेन डी क्यमेरा लगायत मुक्कं छगू लख खुइन्याद्वः तकाः बराबरया सिरपा त्याकादीगु खः । नेपाःया हे इतिहासय् थुगु सिरपा आः तकया दकलय् तःधंगु धनराशी बराबरया सिरपा खः । प्यंगू विधा मध्ये सुन्दर नेपाल व नेपाल आज विधाय् दिपक तोलांगे, नेपाली रंगहरू रामेश्वर महर्जन व मेरो सेल फोट/कम्प्याक्ट क्यामेरावाट विधाय् दिपक श्रेष्ठ उत्कृष्ट जुयादीगु खः । विधागतपाखें उत्कृष्ट जूपिं प्यम्हेसित स्वीद्वः बराबरया विधागत अवार्ड व झिंन्हय्म्हेसित सम्माननीय अवार्ड लःल्हाःगु खः । ज्याझ्वलय् वरिष्ठ पोटोग्राफर श्रीधर मानन्धरयात सम्मान नं याःगु खः । धेंधेंबल्लाय् दुथ्याःगु ३०००पा फोटोतपाखें उत्कृष्ट फोटोत आर्ट फोटोग्राफर प्रदीप योञ्जन, फ्रिल्यान्स फोटाग्राफर जगदिश तिवारी, वरिष्ठ फोटोग्राफर मीनरत्न बज्राचार्य व चन्द्रशेखर कार्की, सिद्धार्थ आर्ट ग्यालरीया डाइरेक्टर संगिता थापा व कलाकार सुजन चित्रकारया निर्णायक मण्डलं ल्यःगु खः । धेंधेंबल्लाय् दुथ्याःगु ३०००पा स्वयां अप्व फोटोतपाखें ल्यःयातःगु ८०पा फोटोत सिद्धार्थ आर्ट ग्यालरीइ ब्वयातःगु दु । उगु ब्वज्या न्यान्हु तक न्ह्याइ ।",https://www.nepalmandal.com/content/18640.html
"""सिद्धिचरण विशेष ल्याः"" व मय्जु मन्दिरा प्रधानया ""लुमन्तिया किपा"" पितब्वज्या ","Posted on Sun Jun 17, 2012  6:25 am NST","साहित्यरत्न एवं युगकवि सिद्धिचरण श्रेष्ठया शतवार्षिकीया लसताय् नेपाल भासा साहित्यिक पत्रिका नःलि ""सिद्धिचरण विशेष ल्याः"" व नःलि प्रधान सिरपाया सिरपादाता मय्जु मन्दिरा प्रधानया ""लुमन्तिया किपा"" चिनाखँ सफू पितब्वज्या जुल । शनिवाः चेम्वर भवन कान्तिपथलय् जूगु उगु उलेज्याझ्वलय् सिद्धिचरण विशेष ल्याः रवीचरण श्रेष्ठ व लुमन्तिया किपा चिनाखँ सफू चित्तरन्जन नेपाली पितब्वज्या यानादीगु खः । नःलिया सम्पादक व प्रकाशक नरेशवीर शाक्य नायसुइ जूगु उगु ज्याझ्वलय् लसकुश न्वंचु दर्शनवीर शाक्य बियादिगु खः । उगु ज्याझ्वलय् रविचरण श्रेष्ठं युगकवि सिद्धिचरण श्रेष्ठया साहित्यिक जिवनी व नेपाल भासाप्रति दूगु मतिनाया बारे धायादिगु खःसा चित्तरन्जन नेपाली मन्दिरा प्रधानं थम्ह थःयात दयेकादिम्ह छम्ह संघर्षशील म्हिसा खः धयादिल । उगु ज्याझ्वलय् पद्म रत्न तुलाधार डा. पुष्पराज राजकर्णिकार थीथीं ब्यक्तित्व थःथःगु नुगः खँ प्वंकादिगु खः ।",https://www.nepalmandal.com/content/18954.html
थःत थःम्हं गबलें हे छुं नं कथंया बहानाय् कुनादी मते - सुनिता डंगोल (मिस नेवाः २०११) ,"Posted on Tue Jun 26, 2012  9:50 am NST","नेप्लिज फेशन होमपाखें दँय्‌दसं याना वयाच्वंगु मिस नेवाः ब्यूटि प्याजेन्ट‌ं मिस नेवाःया थुगुसीया टाइटल त्याकादीम्ह सुनिता डंगोललिसे नेपालमण्डल डट कमलिसे यानागु खँल्हाबल्हा -- - जिं दक्कले न्हापा जिमि बा लुमंका । जिमि बाः  मिस नेवाः ज्याझ्वः ज्इ झिंस्वन्हु न्ह्यः मदुगु खः । - जिं स्वये मिस नेवाः टाइटल त्याकाः छुं तंका थें मच्वं ....बरु जिं यक्व हे त्याका, विशेष यानाः महत्वपूर्ण ज्ञान । - समाजयात छु बिइफइ धकाः खँ ल्हायेगु खःसा मिस नेवाः जक मखु हरेक मिसां समाजय् छुं न छुं बिइफु । तर खः, मिस नेवाः जुइधुंकाः थःगु समाजयात, थःगु संस्कृति व थःगु देय्‌यात हे छुं बिइमाः थें तायेका । जिगु व्यक्तिगत खँ ल्हायेगु खःसा जि चिचीधंगु छुं छुं ज्या यानाच्वनागु दु । जिं  थःगु भाय् व मस्तय्‌गु शिक्षाया लागि छुं यानागु दु । गथेकि जिं मस्तय्‌त २००० कपि, २००० पेन्सिल व २००० इरेजर इनागु दु । थुकथं समाजयात नं झीसं छुं बिइफु । - नेप्लिज फेशन होमय् सामाजिक कवः नी स्वनेगु जिगु योजना दु । अथे हे झीगु संस्कृति व मस्तय्‌गु शिक्षाया लागि छुं ज्या यायेगु योजना दु । - पासापिं नाप चाःहिलेगु, न्हून्हूगु थाय् चाःहिलेगु, पत्रपत्रिका ब्वनेगु व संगीत न्यनेगु जितः यः । - जीवन रंगीन यात्रा खः गुकिइ झीसं थीथी रंग सामना यायेमाली ... गबलें फिक्कागु रंग, गबलें गाढागु रंग । - हरेक खँय् ग्वहालि याइगु जिगु छेँ अले दुःखय् नं गबलें हे ख्वबि हायेके बिइ म्वायेकीपिं पासापिं ... इमिसं हे जितः हरेक क्षण लय् तायेका च्वंगु दु । - झीगु समाजय् छगू चीज हिलेमाःसा तुति सालेगु प्रवृति चिइके मास्ति वः । छुं बांलाःगु व प्रगतिशील ज्या याइपिन्त तुति सालीगु प्रवृति व्याप्त जुयाच्वंगु दु । - मेपिसं छिपाखें गुलि आशा याइगु खः, व स्वयां तःधंगु उत्तरदायित्व ल्व्हनादिसँ । थःत थःम्हं गबलें हे छुं नं कथंया बहानाय् कुनादी मते ।",https://www.nepalmandal.com/content/18988.html
एभ्रिलं यात इन्गेजमेन्ट ,"Posted on Thu Aug 23, 2012  9:04 am NST",नांजाःम्ह गायिका एभ्रिल लेभिन्जं निकेलब्याक ब्याण्डया च्याड क्रोइगर दथुइ इन्गेज्मेन्ट क्वचाःगु दु । एभि्रलं थःगु इन्गेजमेन्ट जूगु धकाः म्हीग मंगलबाः खुलासा याःगु खः । एभ्रिलं च्याडलिसे वंगु खुला न्ह्यवंनिसें सुलाः सुलाः डेटिङ यानाच्वंगु खः । खुला न्ह्यव एभि्रलया न्हूगु एल्वमया सि_िल्सलाय् इपिं नाप लाःगु खः । च्याड स्वीन्हय्दँ क्यन सा एभि्रल नकतिनि नीन्हय्दँ क्यन ।,https://www.nepalmandal.com/content/19147.html
सविना महर्जन जुल मिस ज्यापु २०१२ ,"Posted on Sun Jun 17, 2012  10:47 pm NST","न्हापांगु खुसिइ जूगु मिस ज्यापु २०१२ या ताज म्हसिका ल्याः ७ मय्‌जु सविना महर्जनं त्याकेत ताःलाःगु दु । वय्कलं मिस ज्यापू २०१२ या नापं मिस ट्यालेन्टया ताज तकं त्याकादीगु दु । नासः मण्डलया ग्वसालय् आइतवाः नेपाल प्रज्ञाप्रतिस्थानया दबलिइ जूगु मिस ज्यापूया न्हापांगु संस्करणया धेंधेंबल्लाखे सविनां स्वीस्वम्ह मय्जुपिन्त ल्यूने लाका मू निगू ताज त्याका न्हूगु छगू रकेर्ड तय्त ताःलाःगु खः । अथेहे फष्ट रनरअपया ताज म्हसिका ल्याः १५ रुना महर्जनं त्याकादीगु दु । वय्कलं नं फष्ट रनरअपया ताज नापं मिस बेष्ट पर्सनालिटि व मिस बेष्ट ड्रेसया टाइटल तकं त्याकेत ताःलाःगु दु । अथेहे सेकेण्ड रनरअपया ताज म्हसिका ल्याः ९ सविना महर्जनं त्याकादीगु दु । वय्कपिन्सं ताजया नापं छसिकथं नीन्याद्वः, झिंन्याद्वः व झिद्वःतका सिरपा नं त्याकादीगु दु । स्वीप्यम्ह मय्जुपिनिगु हुलाप्याखनं सुरु जूगु ज्याझ्वःया न्हापांगु ब्वय् म्हसिका ब्यूगु खः । म्हसिका राउण्ड लिपा नमूना फेशन डिजाइनया पाखें डिजाइन याःगु हाकू पतासि व तुयूगु जनिया समिश्रणया वस न्ह्यब्वयेगु ब्वः बेष्ट ड्रेस राउण्ड जूगु खः । बेष्ट ड्रेस राउण्ड लिपा टप फिप्टिन वयां लिपा टप फाइभ राउण्ड जूगु खः । मिस ज्यापू २०१२ या थीथी टाइटल त्याकादीपिं थुकथ मिस बेष्ट स्माइल - मिस बेष्ट फ्रेण्डशीप - मिस बेष्ट पपुलारिटि - मिस बेष्ट भ्यूवरच्वाइस - मिस बेष्ट फोटोजेनिक - मिस बेष्ट डिसिप्लेन - मिस बेष्ट कल्चर अवार्ड - मिस बेष्ट एग्रीकल्चर अवार्ड - मिस बेष्ट ट्रेडिसनल फुड - मिस बेष्ट नेपालभाषा - सेकेण्ड रनरअप - फष्ट रनरअप, मिस बेष्ट पर्सनालिटि, मिस बेष्ट ड्रेस - मिस ज्यापू २०१२,  मिस ट्यालेन्ट -",https://www.nepalmandal.com/content/18958.html
"हिरोइन क्वय्, बर्फि च्वय् ","Posted on Thu Sep 27, 2012  10:08 am NST",मधुर भण्डाकरया संकिपा 'हिरोइन' बलिउड बजारय् ख्वाउँया वंगु दुसा 'बर्फि' संकिपां धाःसा तुलनात्मक रुपं गाक्क व्यापार याःगु दु । 'हिरोइन' संकिपां न्हापांगु वालय् ३५ करोड तकाया ब्यापार याःगु खःसा 'बर्फि' संकिपां न्हापांगु वालय् ९० करोड व निगूगु वालय् २४ करोडया व्यापार याःगु खः । 'बर्फि' अस्कर अवार्डय् वनीगु घोषणा जुइवं थुकिया चर्चा झन अप्वः जूगु दु । मेखे 'हिरोइन' संकिपाय् न्हूगु छुं खँ मदुगुलिं थ्व संकिपां २० निसें ३० प्रतिशत ति द्यापं फयेमालीगु विश्लेषकतय्‌गु अनुमान दु ।,https://www.nepalmandal.com/content/19194.html
मिस ज्यापु ज्याझ्वःलिसे जिगु अनुभव ,"Posted on Sat Jul 28, 2012  11:16 pm NST","मिस ज्यापु धेंधें बल्लाः कासा झीगु लोप जुया वनेत्यंगु ज्यापु संस्कृति सम्पदा तजिलजि व झीगु भाषायात निरन्तरता बिइगु कथं जिपिं व लिपांगु पुस्तातय्‌त थःगु पहिचान निरन्तरता यायेगु लागि न्ह्याकूगु कासा खः । मेमेगु धेंधें बल्ला कासा थें सौन्दर्य व ग्लाय्‌मरय्  जक सिमित मदु । थ्व ज्याझ्वः या  विषेशता धैगु झीगु भाषा तजिलजि म्वाका तयेगु कुतः खः । जिं थ्व धेंधें बल्लाः कासाय् ब्वति कयाः मिस ज्यापु टाइटल मत्याःसां भ्यूअर्स च्वाइस अवार्ड लाना दुनुगलंनिसें सिक्क हे  लय्‌ताः । मिस ज्यापु धेंधें बल्ला कासाय् वयाः झी ज्यापुत बुँइ ज्या याइपिं जक मखु हरेक ख्यलय् नं थ्यं धैगु थप पुष्टि याये खन थें च्वं । थ्व हे ज्याझ्वः मार्फत ज्यापु धैगु जात मखु सभ्यता खः धैगु खँनिसें कयाः ज्यापुतय्गु लवःकवः. बुँइ ज्या यायेगु, नसात्वँसा दयेकेगु, बजि ल्हुइगु अय्‌लाः कायेगुनिसें आदि खँ सयेके खन । शायद थुगु ज्याझ्वलय् ब्वति मकाःगु जूसा जिं थुलि सयेके मखनीगु जुइ । थुकिया लिसे थःके दुगु प्रतिभा ब्वयेत व आत्मविश्वास थकायेत नं मिस ज्यापु ज्याझ्वलं ग्वहालि यात । जिं सयेकागु गुलि नं खँत दु व दक्वं जि थःके जक सीमित मयासें झीगु पहिचान व झीगु  भाय्‌या महत्व बारे जनचेतना  थनाः व्यापक प्रचारप्रसार यायेगुपाखे जि न्हयाबलें अग्रसर जुयाच्वने ।",https://www.nepalmandal.com/content/19095.html
सैफ व करिनां इहिपा यात ,"Posted on Thu Oct 18, 2012  8:08 pm NST",बलिउडया नांजापिं कलाकारत सैफ अली खान व करिना कपुरं मंगलवाः औपचारीक रुपं इहिपा याःगु दु । ताः ई निसें नापं च्वनाच्वंपिं निम्हतिपुं मंगलवाः बान्द्राय् च्वंगु खानया बंगलाय् कानूनी रुपं इहिपा याःगु दर्ता याःगु खः । न्यादँ न्ह्यः मतिना जूगु निम्ह कलाकारया इहिपाया साक्षी कथं सैफया मां शर्मिला टैगोर व करिनायापाखें मांअबु बबिता व रणधीर कपुर च्वंगु खः । सैफं थ्वस्वयां न्ह्यः कलाकार अमृता सिंहनाप इहिपा याःगु खःसा लिपा निम्हतिपु दथुइ सन् २००४य् डिभोर्स जूगु खः ।,https://www.nepalmandal.com/content/19217.html
पानबतीया च्यारिटी शो क्यन ,"Posted on Sun Dec 23, 2012  12:29 pm NST","नेवाः जागरण मञ्च अन्तर्गत संकिपा समितिया ग्वसालय् वंगु शनिवार “पानबती” संकिपाया च्यारिटी शो क्यनेज्या जूगु दु । थौंकन्हय् तसकं बय्बय् जुयाच्वंगु नेवाः संकिपा “पानबती” प्रति स्वकुमितय्गु नुगः न्हियान्हिथं अप्वः क्वसाना वयाच्वंगु खँ थ्व संकिपाया च्वमि व निर्देशक सुरेन्द्र तुलाधरं कनादीगु दु । थ्वहे झ्वलय् ख्वपय् नं आः वैगु शुक्रवाः व शनिवाः निन्हुयंकं च्यारिटी शो जुइत्यंगु दु । निन्हुयंक जुइगु च्यारिटी शोपाखें उठे जूगु दां किड्नी ल्वचं कयाः म्हं मफुम्ह जीवन सुवालयात वासः यायेत ग्वाहालि कथं लःल्हाइगु जूगुलिं सकलें स्वकुमितय्त थ्व भिंज्याय् ग्वाहालि यायेत नं सुरेन्द्र तुलाधरं इनाप यानादिल । सनम शाक्य मय्जुया मेनरोल दुगु पानबती संकिपाय् विनोद श्रेष्ठ, भोगेन्द्र मानन्धर, हृदयप्रसाद मिश्र, नारायणदेवी प्रधान, मञ्जु श्रेष्ठ, सोनिका प्रजापति, सुरेन्द्र तुलाधर लगायत आपालं कलाकारत दुसा थुकिया संगीतकार गोविन्द ह्यूमत, म्येच्वमि सुरेन्द्र तुलाधर, द्वन्द्व देवकुमार महर्जन, सहायक निर्देशक सरोज बुद्धाचार्य, नृत्य भुवन श्रेष्ठ, भोगेन्द्र मानन्धर व रुपिन डंगोल, सम्पादन सुनिलकृष्ण ताम्राकार, छायांकन रत्न कार्की व सुमन तण्डुकार, कार्यकारी निर्माता रोशन बज्राचार्य व निर्माता ईश्वरमानसिंह डंगोल, सोनिका प्रजापति, प्रेम महर्जन, अच्यूत श्रेष्ठ व रामराजा भाम खः । थ्व संकिपा सुखावति फिल्मस प्रोडक्सनया नितिं अष्टमाया श्रेष्ठं न्ह्यब्वयादीगु खः ।",https://www.nepalmandal.com/content/19313.html
सुनिता डंगोल जुल मिस नेवाः २०११ ,"Posted on Sat Dec 31, 2011  11:21 pm NST","थौं सनिलय् जूगु मिस नेवाः कासां सुनिता डंगोल मिस नेवाः २०११ घोषित जूगु दु । सुनितायात मिस नेवाः २०१० सुजिना शाक्यं क्राउन पुइका दिल । कासाय् दुथ्याःपिं मेपिं सुइन्याम्ह कासामिपिन्त लिफ्यानाः सुनितां थुगु उपाधि त्याकूगु खः । अथे हे उगु कासाय् फस्ट रनर्र अप प्रमिला मानन्धर व सेकेण्ड रनर्र अप अनिशा प्रजापति ल्यःगु दु । नेप्लिज फेशन होमं दँय्‌दसं याना वयाच्वंगु मिस नेवाः कासा थुगु दँय् न्हय्‌क्वःगु खुसिइ जूगु खः । ज्याझ्वलय् मेमेगु टाइटल त्याकादीपिं थुकथं दु - मिस ट्यालेन्ट - रजिता महर्जन मिस बेस्ट स्किन - उरुषा श्रेष्ठ मिस स्माइल-  रोश्नी महर्जन मिस डिसिप्लिन - सोनम शाही मिस फोटोजेनिक - रोजा महर्जन मिस बेस्ट फ्रेण्डशीप - रिजु महर्जन मिस पपुलर - सामना श्रेष्ठ मिस चार्मिङ - पूजा श्रेष्ठ मिस पर्सनालिटी - रोजिना शाक्य बेस्ट ड्रेस, बेस्ट हेयर - पासोमी अवाले",https://www.nepalmandal.com/content/17957.html
दक्कले यक्व कमे याइपिं बलिउडया आइटम गर्लत ,"Posted on Tue Jan 3, 2012  12:50 pm NST","हिन्दी फिल्मय् बैजन्तिमाला व पद्मिनीं सुरु जूगु आइटम डान्सया महत्व आः नं उति हे दनि । बलिउडय् अप्वः नां व ध्यबा कमे यायेगु छगू लँपु फिल्मय् दइगु आइटम म्ये वा भूमिकाय् म्हितेगु नं खः । चाहे पुलांगु 'मन डोले तेरा तन डोले' म्ये जुइमा वा 'मुन्नि बद्नाम हुइ' जुइमा, फिल्मय् छपु आइटम म्यें उगु फिल्म हिट फ्लप जुइगुलिं पाकीगु जक मखु कि व्यापार नं निर्धारण याइगु झीसं खना हे च्वनागु दु । बलिउडय् थौंकन्हय्  दक्कले यक्व ध्यबा कमे याइपिं आइटम कलाकारत सु सु खः छक्वः मिखा ब्वये : जोनलिसेया ब्रेक अप लिपा थःगु करिअर दयेकेत बिपाशां यक्व मेहनत यायेमाल । सलमान खानया फिल्म 'दबांग'या तामिल भर्जन फिल्म 'गब्बर सिंह'या छपु म्येया लागि वं एक करोड भारु माग याःगु खः । मुन्नि आःतक नं बलिउडया आइटम नम्बर चार्टय् न्ह्यःने हे दु । सजिद नदियादवालाया 'हाउसफुल २' या लागि मल्लिकां १.७५ करोड भारु माग याःगु दु । थुम्ह अन्तरराष्ट्रिय स्टार आइटम नम्बरया लागि जक हे थें जुयाच्वंगु दु । मल्लिकां 'थ्याङ्क्यू' व 'बिन बुल्ले बराति' या निपु आइटमया लागि ३ करोड भारु पारिश्रमिक काःगु खः । बडिगार्डया आइटम नम्बरया लागि क्याट्रिनां ५० लाख भारु पारिश्रमिक काःगु खः । प्रियदर्शनया 'आक्रोश'या लागि समीरा ७० लाख भारु पारिश्रमिक काइगु हुइना भुइना जूगु खः तर वया ल्हाःतिइ अन्तय् २५ लाख भारु जक लात । आइटम नम्बरय् लुमंकीगु मेगु नां राखी सावन्त खः । फिल्मय् छपु म्येया लागि राखीं सामान्यतः १० निसें १२ लाख भारु पारिश्रमिक कायेगु याः ।",https://www.nepalmandal.com/content/17986.html
रश्मिता नकर्मी मिस नेवाः पोखरा ११३२ ,"Posted on Sun Jan 8, 2012  1:10 pm NST","संचवाः पोखराया सभाभवनय् जूगु मिस नेवाः पोखरा ज्याझ्वलं रश्मिता नकर्मीयात मिस नेवाः पोखरा ११३२ घोषणा याःगु दु । मय्‌जु रश्मितां थुगु मू टाइटललिसें पब्लिक भ्यूअर्स अवार्ड नं त्याकाः नगद स्वीद्वः व टेलिभिजन छगः नं सिरपा त्याकल । अथे हे प्रिया शाहीं फस्ट रनर्र अप व बेस्ट पर्सनालिटि अवार्ड त्याकेत ताःलात सा सजनी मानन्धरं सेकेण्ड रनर्र अप, बेस्ट कम्पलेक्सन व बेस्ट स्माइल उवार्ड त्याकेत ताःलात । ज्याझ्वलय् निशा पालिखेयात मिस फोटोजेनिक व शिल्पा ताम्राकारयात मिस ट्यालेन्टया उपाधि ब्यूगु खः । भाजु निरञ्जन श्रेष्ठया मू संयोजकत्वय् जूगु उगु ज्याझ्वः पोखराया नेवाः खलःपाखें आयोजना याःगु खः ।",https://www.nepalmandal.com/content/18035.html
"गोल्डन ग्लोब : मार्टिन, क्लूनी व स्ट्रीप सर्वश्रेष्ठ ","Posted on Mon Jan 16, 2012  1:12 pm NST","आइतवाः जूगु ६९ क्वःगु गोल्डन ग्लोब पुरस्कार समारोहं मार्टिन स्कारसीज यात फिल्म ‘ह्यूगो’ या लागि सर्वश्रेष्ठ निर्देशक, जर्ज क्लूनीयात सर्वश्रेष्ठ अभिनेता व मर्ली स्ट्रीपयात सर्वश्रेष्ठ अभिनेत्रीया गोल्डन ग्लोब सिरपा लःल्हाःगु दु । फिल्म ‘द डिसेनडेंट्स’यात सर्वश्रेष्ठ मोशन पिक्चर (ड्रामा)या गोल्डन ग्लोब ब्यूगु दसा  ‘द एडवेंचर्स अफ टिनटिन- द सीक्रेट अफ द यूनिकर्न’ यात सर्वश्रेष्ठ एनिमेटेड फिल्मया गोल्डन ग्लोब पुरस्कार ब्यूगु दु । अभिनेता क्रिस्टोफर प्लमरया ‘बिगिनर्स’ फिल्मय् याःगु अभिनययात सर्वश्रेष्ठ सहायक अभिनेताया गोल्डन ग्लोब पुरस्कार ब्यूगु दु । अथे हे अक्टेविया स्पेंसरयात ‘द हेल्प’या लागि सर्वश्रेष्ठ सहायक अभिनेत्रीया सिरपा ब्यूगु दु । फिल्मकार वुडी एलेनयात ‘मिडनाइट इन पेरिस’ फिल्मया लागि सर्वश्रेष्ठ पटकथा लेखकया गोल्डन ग्लोब पुरस्कार  ब्यूगु दु । संगीतकार लुडोविक बउर्सयात ‘द आर्टिस्ट’ फिल्मया लागि सर्वश्रेष्ठ मूल स्वरलिपि, गायिका-गीतकार मैडोनायात वया निर्देशनय् दयेकूगु फिल्म ‘डब्ल्यू.ई.’ या म्ये ‘मास्टरपीस’या लागि सर्वश्रेष्ठ मूल गीत (मोशन पिक्चर) या गोल्डन ग्लोब सिरपा ब्यूगु दु । उकथं हे ‘द आर्टिस्ट’यात सर्वश्रेष्ठ मोशन पिक्चर (म्यूजिकल या कमेडी) व विदेशी भाषाया सर्वश्रेष्ठ फिल्मया सिरपा ईरानी फिल्म ‘ए सेपरेशन’ यात ब्यूगु दु । प्रख्यात अभिनेता मर्गन फ्रीमैनयात प्रतिष्ठित सेसिल बी डीमिली गोल्डन ग्लोब सिरपां सम्मानित याःगु दु ।",https://www.nepalmandal.com/content/18161.html
नेपालभाषा स्टाण्डअप कमेडी ,"Posted on Thu Jan 19, 2012  12:38 pm NST","पेजथ्री नेपालभाषा पत्रिकाया ग्वसालय् नेपालभाषा ख्यःया न्हापांगु स्टाण्डअप कमेडी ज्याझ्वः क्वचाःगु दु । नेपालभाषा ख्यःया वरिष्ठ ख्यालः कलाकार व ख्यालः च्वमितय्गु प्रस्तुति दुगु उगु ज्याझ्वलय् ख्याली जुजु मदनकृष्ण श्रेष्ठ, पद्मरत्न तुलाधर, हृदयप्रसाद मिश्र, राजेन्द्रमान शाक्य, केशव स्थापित, भुपेन्द्र बज्राचार्य, नरेन्द्र शाक्य लगायतया कलाकारपिन्सं थःपिनिगु प्रस्तुती न्ह्यब्वःगु खः । यलया कासा पागोडाय् जूगु ज्याझ्वलय् नोयो सिंनं उद्घोषण यानाः लिपा पेजथ्रीया सम्पादक दर्शनवीर शाक्यं लसकुस याना न्ह्याकूगु खः । वयां लिपा सुरेन्द्र मानन्धर व रेवन्त लाल श्रेष्ठपिन्सं ज्याझ्वः न्ह्याकल । ज्याझ्वलय् इलोहं प्रकाशनया संरक्षक धर्मवीर शाक्यं स्टाण्डअप कमेडी न्ह्यब्वःपिं सकसितं मतिनाया चिं लःल्हाःगु खः ।",https://www.nepalmandal.com/content/18220.html
मिस अमेरिकाया ताज लौरा काइपेलरयात ,"Posted on Tue Jan 17, 2012  6:50 am NST",मिस अमेरिका २०१२ या ताज २३ दँया लौरा काइपेलरं त्याकूगु दु । काइपेलर मय्‌जु थुगुसीया विस्कन्सिन राज्यपाखें प्रतिनिधित्व यानावःम्ह मिस विस्कन्सिन  खः । सं.रा. अमेरिकाया लस भेगसय् जूगु ज्याझ्वलय् मिस ओकलाहोमा बैट्टी थम्पसन फस्ट रर्नरअप व मिस न्यूयार्क क्याटलिन मोंटें त्याकूगु दु । मिस अमेरिकाया ताज त्याके धुंकाः काइपेलरं ५० हजार अमेरिकी डलरया छात्रवृत्रि त्याकूगु दु ।,https://www.nepalmandal.com/content/18163.html
सोफिया भरगारा - सन् २०१२ या दक्कले बांलाःम्ह मिसा ,"Posted on Wed Feb 1, 2012  12:23 pm NST",सेलिब्रिटी सोफिया भरगारायात सन् २०१२ या दक्कले बांलाःम्ह मिसा कथं मोस्ट डिजाइरेबल (Most Desirable) मिसा धकाः थौं घोषणा याःगु दु । आस्कमेन डट कम थौं विश्वया ९९ म्ह दक्कले बांलाःपिं मिसापिं धकाः सूची सार्वजनिक याःगु खः । चीपुगु जँ व तःपाःगु  दुरुपाया लागि नांजाःम्ह थुम्ह ल्याटिन मिसा भरगारा आः वइगु जुलाइ महिनाय् ४० दँ क्यनी । थुलि 'बरिम्ह' मिसा दक्कले बांलाः धकाः घोषणा जूगु थ्व न्हापांगु खुसिइ खः । धलः कथं टप टेनय् लाःपिं मय्‌जुपिं थथे दु २. केट अप्टन ३. रोनी मारा ४. मिरान्डा केर ५. निक्की मिनाज ६. इम्मा स्टोन ७. स्कारलेट जोहानसन ८. किम कारडेशियन ९. रिहाना १०. क्यान्डिश स्वानेपोल,https://www.nepalmandal.com/content/18407.html
"""जिगु जेनेरेशनया नेवाः पासापिं मार्फत नेपालभाषाया उत्थान याये मास्ति वः""    - ","Posted on Wed Feb 8, 2012  4:37 am NST","नकतिनि क्वचाःगु मिस नेवाः पोखरा ११३२ त्याकादीम्ह मय्‌जु रश्मिता नकःमिलिसे नेपालमण्डल डट कमं यानागु बःचाधंगु खँल्हाबल्हा । सुभाय् । थीथी सम्मान ज्याझ्वः व रेडियो आदिया अन्तर्वार्ताया व्यस्तता लिसेलिसें जिं थःगु ज्या सुरु यानागु दु । नेवाः मिसातय्‌सं थःगु प्रतिभा न्ह्यब्वयेत नेवाः खलः कास्कीपाखें तसकं बांलाःगु अवसर ब्यूगु दु । नेवाः खलः कास्कीपाखें थ्व ज्याझ्वः मयाःगु जूसा थज्याःगु ज्याझ्वलय् ब्वति कायेगु जितः अवसर मदइगु जुइ । अले जिमि परिवारया नं थुकिइ तःधंगु ल्हाः दु सुनां जितः माःगु ग्वहालि व प्रेरणा बिल । जि तसकं लय् ताया । थुगु ज्याझ्वलं जितः छगू न्हूगु नां 'मिस नेवाः पोखरा ११३२' ब्यूगु दु अले तःधंगु जिम्मेवारी नं । एक्काइसौं शताव्दीइ थ्यने धु‌काः नं नेवाः मिसाता ल्यूने लानाच्वन । झीसं समाजय् थःगु प्रतिभा क्यने मखना च्वन । थज्याःगु ज्याझ्वलं नेवाः मिसातय्‌सं थःगु प्रतिभा ब्वयेगु नापं थःगु संस्कृति, परम्परा, नखःचखः व भाषा बारे सिइकेगु अवसर दइ । जिं स्वये हरेक नेवाः मिसातय्‌सं थज्याःगु ज्याझ्वलय् ब्वति कयाः थःगु करिअर दयेकेगु व समाजयात छुं बिइगु यायेमाः थें च्वं । अँ जिं नेवाः भाय् ल्हाये सः । विशेष यानाः परिवार व पासापिंलिसे नेवाः भासं हे खँ ल्हाना । थ्व दच्छिया दुने जिगु जेनेरेशनया नेवाः पासापिं मार्फत नेपालभाषाया उत्थान याये मास्ति वः । थुकिया लागि नेवाः खलः कास्कीलिसे मिले जुयाः छुं ज्याझ्वः यायेगु प्लान यानाच्वना । नेवाः मिसातय्‌गु विकासया लागि छगू संस्था चायेकेगु नं जिं बिचाः याना च्वनागु दु । नेपालमण्डल डट कम बरोबर स्वया । जितः थ्व तसकं यः । जब जिं थ्व साइटय् सकतां खँ नेवाः भासं खनी, अबले जितः तसकं गौरव व खुशीया अनुभूति जुइ । जितः विशेष यानाः थुकिया थिम व न्यूज ब्लग यः । नेपालमण्डलया भ्यूअर्स पासापिं, नेवाः भाय् संस्कृति व परम्परा सयेकेत जिपिंलिसे थ्व मार्फत सत्तिक्क च्वनादिसँ । नेवाः भाय् सयेका च्वंपिं न्हूगु पुस्तायात नं थुकिं ग्वहालि याइ ।",https://www.nepalmandal.com/content/18457.html
सन्तोष पन्तया काय्‌नं लिङ्ग परिवर्तन यात ,"Posted on Fri Feb 10, 2012  12:41 pm NST","नांजाःम्ह हाँस्य कलाकार सन्तोष पन्तया चिधिकःम्ह काय् प्रतिक पन्तं लिङ्ग परिवर्तन यानाः मिसा जूगु खँ थौंया  जनआव्हान साप्ताहिकय् पिदंगु दु । श्रोतं न्ह्यथं कथं आः वं मिसा अंग विकास जुइगु हार्मोन नयेगु शुरु याःगु दु । ख्वाः व दुरुपा मिसायागु थें जूसां वया यौनाङ्ग धाःसा आः नं मिजंया हे जूगु धाःगु दु । अपरेशन मार्फत थ्व हिलेत आः प्रतिक बैंकक वनाच्वंगु धाःगु दु । विश्वय् यक्व थासय् मनूतय्‌सं लिङ्ग परिवर्तन याःसां नेपाःया लागि थ्व शंभवतः दक्कले न्हापांगु खँ खः । (किपा - प्रतिक पन्तया आःया किपा, इन्सेटय् न्हापाया किपा)",https://www.nepalmandal.com/content/18481.html
सरोद लाइभ इन कन्सर्ट ,"Posted on Sun Feb 19, 2012  12:51 pm NST",- जय श्री म्युजिक सोसाइटिया ग्वसालय् शनिवाः (नें.सं. ११३२ शिल्लागा द्वादशी) कुन्हु झःझ धायेकाः मायेस्ट्रो डुयेटस् अन सरोद लाइभ इन कन्सर्ट जुल । येँया राष्ट्रिय नाचघर जमलय् जूगु उगु ज्याझवलय् वाध्यवाधक मोहन सुन्दर श्रेष्ठ व सुरेस राज बज्राचार्यं सरोदया धुनं अनया लकसयात तरंगीत यानाः बिउगु खः । वय्कपिंत रवीन लाल श्रेष्ठ व वय्कःया काय् बिजय लाल श्रेष्ठं तबला थानाः साथ बिउगु खः । रवीन लाल श्रेष्ठ व बिजय लाल श्रेष्ठ पिनिगु तबला बादन न्यनाः अन झाःपिं फुक्क धइथें स्वदेशी व विदेशी पाहांपिं मन्त्रमुग्ध जूगु खः । सरोदय् राग किर्वानि थानाः शुरु जूगु ज्याझ्वलय् सरोद लिसें थीथी ताल बाजा थाःगु खः । ज्याझ्वलय् सुन्दर उदास तुलाधरं लसकुस न्वचु बियादीगु खःसा सरोद बादक  मोहन प्रसाद जोशीं ज्याझवःयात कया मूवंगु न्वचू बियादीगु खः । मय्जु प्रमिला मानन्धरं न्ह्याकादीगु ज्याझ्वलय् मूपाहाँ कथं झायादीम्ह संस्कृतिविद् सत्यमोहन जोशीं सुकुन्दाय् मतः च्याकाः ज्याझवःया उलेज्याः यानादीगु खः । थुगु ज्याझवःया निंतिं नविना श्रेष्ठं वसःया डिजाइन व नविन श्रेष्ठं ग्राफिक डिजाइन यानादीगु खः ।,https://www.nepalmandal.com/content/18497.html
सेलिब्रिटितय् न्यूइयर रिजोलुशन ,"Posted on Sun Jan 2, 2011  8:19 am NST",हरेक न्हूदँया लसताय् मनूतय् छगू न्हूगु रिजोलुशन दयेकेगु याइ । उकिइ नं सेलिब्रिटितय्सं दयेकीगु रिजोलुशन जनसाधारणया चासोया विषय जुयाच्वनी । थुगु न्हूदँ २०११ य् हलिउडया सेलिब्रिटीतय्सं छु छु रिजोलुशन दयेकल थीथी वेबसाइटपाखें मुनाः थन छथाय् ब्वयाच्वना । स्वस्थ नसा नयेगु यक्व व्यायाम यायेगु यक्व योगा यायेगु थुगु दँया दुने थःगु तौल ५० पाउण्ड क्वकायेगु थुगु दँय् बाबांलाःगु छुं छुं थाय् चाःहिलेगु अले थन जिं छु यायेमाः व यायेगु जिमि ट्रेनर लिसे ट्राय्क मिले यायेगु । तौल म्हो यायेगु । थुगु दँ २०११ पूरा हे थः सिंगल जुइगु । थ्व ला जुल सेलिब्रिटीतय् रिजोलुशन । छिगु रिजोलुशन चाहिं छु खः थें ?,https://www.nepalmandal.com/content/11815.html
भाय् संरक्षणया निंतिं नेवाः युवा परिचालन यायेमाः  - मिस नेवाः सुजिना ,"Posted on Mon Jan 3, 2011  2:19 pm NST","थुगुसीया मिस नेवाः २०१०  जाउलाख्यःया झिंगुदँया सुजिना शाक्य जुयादीगु खः । नेपिलज फेसन होमया ग्वसालय् पुष १५ गते येँया नेपाल प्रज्ञा प्रतिष्ठान जूगु ज्याझ्वलय् व्हाइट हाउस कलेजय् ब्वनाच्वंम्ह शाक्य मिस नेवाः घोषित जूगु खः । मिस नेवाः २०१० घोषणा लिपा शाक्यनाप या खँल्हाबल्हा न्ह्यब्वयाच्वना । - जि मिस नेवाः जुयागुया श्रय जिगु जीवनया दकले मध्ये तःधंम्ह प्रेरणा जिमि मांयात बिइ । वयां लिपा ग्वसाःखलः नेप्लिज फेशन होम, जिमित भाषा कोरियोग्राफि व डान्स कोरियोग्राफि स्यनादीपिं गुरु, जिगु परिवार, पासापिं व जित थ्व थासय् तक थ्यंकेत हौसला बियादीपिं सकल शुभचिन्तकतय्त बियाच्वना । छाय्धाःसा वय्कःपिनिगु ग्वाहालि व विश्वासं जि थौं थ्व थासय् तक थ्यनेत सफल जूगु खः । - जिगु छ्यने मिस नेवाः २०१० या ताज तयेकाबिइवं जि तसकं लय्ताया, अले तसकं गर्वया महसुस याना । मिस नेवाः २०१० धकाः जिगु नां घोषणा जूबले न्हापाला जिं म्हगस खंगु थें जुल । ताजया नापनापं वःगु जिम्मेवारीया नं बोध जुल । - मिस नेवाः २०१० या घोषणा नापं जिगु नां कायेवं जिमि मांयात लुमंका अले म्हुतुं पिहाँवल यः मां…… - नेवाः भाय् व तजिलजिया संरक्षण व संवद्र्धनया निंतिं दकले न्हापा नेवाः युवा परिचालन यायेमाःगु जिं खना । नापं झी युवातय्के थःगु समुदायप्रति थःगु दायित्व बोध याकेमाःगु थौंया आवश्यकता खः । अथेजूगुलिं जि छम्ह नेवाः समुदायया नेवाः युवा व नेवाः म्ह्याय्मचाया प्रतिनिधित्व याना आम संचार जागरण ज्याझ्वः आदि थीथी माध्यमं चेतना ब्वलंकेगु ज्या यायेगु बिचाः दु । अथेहे नेपालभाषा आकादेमिया संरक्षण व सम्वद्र्धन यायेत नेवाः युवातय्त परिचालन व इनाप यायेगु बिचाः दु । - लच्छिया प्रशिक्षणं जिं थःगु धाथेंया पहिचान व म्हसिका छु खः धकाः थुइका कयागु दु । थ्व आत्मबोधया नापं जिके थःगु समुदाय व संस्कृति प्रतिया दायित्व नं बोध जूगु दु । थुकिया फल स्वरुप जिं थःगु मौलिक भाय् नेवाः भाय्या महत्व बुझेजुया गबलें नं औपचारिक रुपय् नेपालभाषा मछ्यलाम्ह जिं मिस नेवाःज्याझ्वःया निंतिं धाःसा मुक्कं जिं नेवाः भाय् जक ल्हाना छ्यला । उकिं जुइमा मिस नेपालभाषाया उपाधि त्याकेत नं जि सफल जुल । थ्व जिगु निंतिं तःधंगु उपलब्धि जुयाबिल । व हे उपलब्धिं जिके बिकास जूगु भाषा व संस्कृतिप्रतिया अस्तित्व व दायित्व बोधयात मूर्त रुप बिइत वइगु दिनय् ब्यवहारय् हया सम्वद्धन व प्रचार प्रसारयाना नेवाः युवातय्त सचेत व परिचालन यायेगु सोच दु । - जिगु बिचारय् मिसा व मिजंयात समान अधिकार बिइमाः । लेजिड फस्ट धैगु मान्यतायात झीसं चीकाः यंके फयेकेमाः । छाय्धाःसा थज्यागु मानसिकतां झी मिस्तय्त झन कमजोर यानाबिइ । मिसा व मिजं धैगु मानसिक शारिरीक व आत्मिक तवरं समान जूपिं प्रकृतिया स्वरुप खः । व झीसं छुं अवसर बिइबले इमिगु प्रतिभा व क्षमता अनुरुप बिइमाः । मिसा मिजं धकाः भेदभाव याना अवसर बिइमज्यू । झी मिस्तय्त अधिकार माः आरक्षण मखु ।",https://www.nepalmandal.com/content/11878.html
तिकि तिकि सीडी विमोचन ज्याझ्वः - दक्वसिबें ल्वःमंके मफइगु दिं ,"Posted on Tue Jan 4, 2011  9:05 pm NST","ने.सं. ११३० कौलागा आमै सन्चरवाः क्षेत्रपाति पार्टी पालेसया सभाकक्ष दुनेया ९:३० निसें १०:३० तकया ई जिगु जीवनया दक्वसिबें ल्वःमंके मफइगु दिं व ई । वि. सं. २०४३ पाखे नेपालभाषा ख्यलय् जिगु च्वसा न्हापांगु खुसिइ न्ह्याःगु खःसा २०५३ भदौ ३ गते रेडियो नेपालया स्टुडियोपाखें एफएम काठमाडौं १०० मेगाहर्जय् दकलय् न्हापांगु खुसिइ जिगु सः थ्वःगु खः । थुपिं निगुलिं ई व दिं नं लुमंके बहःगु हे खः तर उकी आत्म सन्तुष्टि माले थाकु । तःगु मछि सभा समारोहय् ज्याझ्वः न्ह्याकामि (एमसी) जुया तर वि. सं. २०६७ कार्तिक २० ने.सं. ११३० कौलागा आमै खुन्हु जि अतिकं लुधं, जि जक मखु उगु ज्याझ्वलय् झायादीपिं सकलें उतिकं लुधं । अबलय् जिं थःत भाग्यमानीम्ह तायेका । थुकिया निम्तिं नांजाःम्ह लय् चिनामि गोविन्द ह्यूमतयात जिं न्ह्याक्व सुभाय् ब्यूसां म्हो जक जुइ । छुं नं दिनय् छुं छगू ज्या मजुल वा स्यन धकाः हारे चाय् मज्यू धइगु ज्ञान जितः दत । छुं नं छगू ज्या मजुइ वा स्यनीगु धइगु मेगु छगू ज्या जुइगु वा भिनीगु खः धकाः जिं थुइके फत । कार्तिक १७ गते छगू ज्या जुइ माःगु तर मजुल, जि सरासर लिहां वया च्वनागु इलय् वसन्तपुलिइ गोविन्द नाप लात । अबले हे जितः प्रतिसराया सीडी विमोचन ज्याझ्वः न्ह्याकेत इनाप यात, जिं उकियात सहर्ष स्वीकार याना । कार्तिक १७ गते गुगु ज्या मजुल उकिया कारक ब्यक्ति वा परिस्थितियात जिं दुनुगः निसें सुभाय् बिया गुकिया हुनिं हे अपाय् जिगू ज्याझ्वः न्ह्याकेगु ह्वःताः जितः चूलात………। म्येया धिसिलाःगु म्येग्वः व लय् अबले तिनि सजीव जुल गबले सशक्तगु सःया धनी संगीता शाक्यं उकियात प्रत्यक्ष हे हाला दिल । म्येया खँग्वःत फसय् बहाः वं लिसे प्रतिसराया मिखाया नापनापं तिकि तिकि नांया सीडी विमोचनय् झाया दीपिनि मिखां व म्ये हालामि संगीताया मिखां नं ख्वबि बहाः वल । स्वन्ति नखःया लक्ष्मीपूजाया लिमलाःगु इलय् नं छुं भचा न्ह्यइपुके धकाः मनं तुनाः विमोचनय् झाया दीपिन्त छक्वलं भावविह्वल याकल……। २०६७ बैशाख १ गते मांया ख्वाः स्वयेगु दिं खुन्हु मेट्रो एफएमया छगू ज्याझ्वलय् ज्याझ्वः न्ह्याकामि रिता महर्जननाप प्रतिसराया खँल्हाबल्हा जूबले रितां प्रतिसरायात मांनाप स्वापू दूगु म्ये म्हो जूगु खँ न्ह्यथंगुया लिच्वः खः अले थ्वहे म्ये दुथ्याःगु तिकि तिकि नांया सीडी विमोचन । जितः बियातःगु ज्याझ्वः धलः कथं संगीताया सलं हिहिलंक ख्वःम्ह प्रतिसरायात भचा हे झासु लंके मलावं थःगु नुगः खँ प्वंकेत जिं दबुलिइ सःते माल, स हे सःता । थःगु नुगःयात क्वात्तुक चिनाः थः पूर्वज तापाः अजि हरिमाया, अजा ऋद्धिबहादुर, अजि शकुन्तला, अबु काकाभाई व मां वसुन्धरायात लुमंकाः छझ्वः निझ्वः छु न्वनाना दिल, प्रतिसरां थःत ची हे मफत हानं ख्वल । अबले जितः मतिइ लुलकि प्रतिसरायात भचा लिपा जक ब्वने माःगु धकाः तर हानं थःत दृढ यानाः दबुलिइ च्वना दीपिं मांपिन्त हनाबना तये कथं थःगु साहित्यिक यात्राय् मदिक्क न्ह्याः वनेत तिवः ब्यूम्ह थः जहान दीपकया मां चय्छदँ दुम्ह रत्नकुमारी मानन्धर थः ल्यासेबले मिसा जुयाः धिसिलाक्क न्ह्याः वनेमाः धकाः हःपाः ब्यूम्ह पासामां साहित्यकार कृष्णदेवी वज्राचार्य, थः मचा बले सुसाःकुसाः याःपिं चमांपि बद्रीदेवी मानन्धर व जमलदेवी मानन्धर व थः अतिकं स्याःन्याःम्ह पासा स्व. सहाना प्रधानया मां सुभद्रा श्रेष्ठयात मिखाय् ख्वबि तयाः वय्कःपिनिगु गुणयात लुमंकुसें छ्यं क्वछुका दिल । थुगु इलय् दबुलिइ च्वंपिं सकलें मांपिं व या निम्तिं सः ब्यूपिं मय्जुपिं संगीता शाक्य, रत्नशोभा महर्जन, रिता महर्जन, ललिता मानन्धर, लसता जोशी, देविका वज्राचार्य, निशा देसार व शिवान्श श्रेष्ठया मिखाय् ख्वबि लःलः धाःगु खःसा विमोचनय् झाःपिं सकलें न्हापा सिबें भचा अप्वः भावविह्वल जुल । एल्बमय् सः ब्यूपिं मध्ये करुणा मानन्धर, प्रतिमा राजभण्डारी, मारुती भण्डारी व एरेन्जर जिवित जलमिपिं नखःझाः मलानाः झाया मदी । भावविह्वलया लकसयात भतिचा चीकेथें प्रतिसरां सीडी पिथनेत ग्वाहालि यानादीपिं सकलसित सुभाय् व सीडी लःल्हानादिल । म्ये न्यंकेगु झ्वलय् देविकां थःगु यइपूगु सलं म्ये च्वमि निदँतक दुबही च्वंगु इलय् थः न्हूम्ह छय् प्रत्यक्ष स्वये मखंगु भावं च्वया तःगु म्येयात न्ह्यब्वया दिल । पुलांगु कृतियात लुमंके कथं गोविन्द ह्यूमतं प्रतिसराया न्हापांगु एल्बमया म्ये यइपुक्क न्यंका दिल । म्ये धुंकाः गोविन्द तिकि तिकि एल्बम तयार यायेगु झ्वलय् थःम्हं यानागु अनुभव कनेगु झ्वलय् थःगु स्वीदँ पुलांगु सांगितिक यात्राय् न्हापांगु खुसिइ रेकर्ड जूबले स्वंम्हं सर्जकत नापं ख्वयागु खँ कना दिल । ज्याझ्वलय् सुभाय् देछायेगु भाला क्वबुया दीम्ह म्ये च्वमिया थःगु ज्याकू नेपाल वायुसेवा निगमया सहकर्मी व दाजु कवि भगतदास श्रेष्ठं म्ये च्वमिया वहुआयामिक प्रतिभायात कुला दिसें साहित्यिक सिर्जनायात कयाः सहलह जुइगु खँ नं कनादिल । सभानायःया थासं थःगु नुगः खँ कनेगु झ्वलय् नेपालभाषा मंकाः खलःया न्हूदँ समारोह समिति ११३१ या नायः विपेन्द्र महर्जनं प्रतिसरां मय्जुपिन्त न्ह्यचीकेगु परम्परा न्ह्याकूगुलिं मेपिन्सं नं थुकियात अनुसरण यायेत इनाप यानादिल । दीपक मानन्धरया निगूगु देछा कथं पिदंगु या विमोचन वय्कःया हे मां रत्नकुमारी मानन्धरं त्वाःदेवाय् मत च्याके सात्कें हे सीडीया तःपाःगु कभर डिजाइन त्वपुना तःगु कापः क्वफानाः उलेज्या यानादीगु खः । थुगु न्हू पहःया अजूचायापूगु उलेज्या स्वयेगु ह्वःताः नं  चूलात । जनकवि दुर्गालाल श्रेष्ठ, शिक्षाविद् लक्ष्मण राजवंशी, नेपाल एअरलाइन्सया कार्यकारी नायः सुगतरत्न कंसाकार, कलाकार किरण मानन्धर, संगीतकार न्ह्यू वज्राचार्य, वरिष्ठ बालरोग विशेषज्ञ डा. धर्मशरण मानन्धरया नापनापं थीथी ख्यःया व्यक्तित्वपिनिगु उपस्थितिं ज्याझ्वःयात तिवः जूगु महसुश जुल । दकले लिपा छचाः सीडी उलेज्या यायेगु त्वहः चिनाः थःत जन्म ब्यूम्ह मां व थःगु जीवनया थी थी थलाःक्वलातय् हःपाः व तिबः ब्यूपिं मांपिन्त सार्वजनिक कथं हनेगु परम्पराया न्ह्यलुवापिं दिपक मानन्धर व प्रतिसरा साय्मि नापं वय्कःया सकल छेँजःपिं व ग्वाहालिमिपिन्त दुनुगः निसें अभिवादन !",https://www.nepalmandal.com/content/11908.html
मथुरायात गंकी व प्रेमध्वजयात सिर्जना सिरपा ,"Posted on Sat Jan 15, 2011  7:46 pm NST","थुगु दँया 'गंकी धुस्वां वसुन्धारा सिरपा' नेपालभाषाया उपन्यासकार मथुरा साय्मि व 'धुस्वां साय्मि सिर्जना सिरपा' वरिष्ठ गायक नापं संगीतकार प्रेमध्वज प्रधानया लःल्हाःगु दु गंकी धुस्वां वसुन्धारा प्रतिष्ठानं थौं येँय् याःगु ज्याझ्वलय् एनेकपा (माओवादी)या नायः नापं ज्याझ्वःया मूपाहाँ पुष्पकमल दाहाल 'प्रचण्डं' उपन्यासकार साय्मि व गायक प्रधानयात उगु सिरपा लःल्हानादीगु खः । कतांमरी, ज्वाला, यां मिख, माकूगु विष लगायत नांजाःगु उपन्यास च्वयादीम्ह साय्मि व राजामतिकुमति, उपहार थ्व मतिनाया, न मान लाज, गोरेटो त्यो गाँयको लगायत ७०० स्वयां अप्व म्ये हालादीम्ह प्रधानयात ज्याझ्वलय् सम्मानपौ नापं म्होतिं नीद्वः तकाः नं लःल्हाःगु खः । प्रतिष्ठानया नायः अरुण साय्मिया सभापतित्वय् जूगु ज्याझ्वलय् मूपाहाँ माओवादी नायः प्रचण्डं साहित्यं समाजयात मापन याइगु धासें थुकीं समाजयात दिर्घकालीन लिच्वः लिकीगु धयादिल । अथेहे सिरपा त्याकादीम्ह साय्मिं वरिष्ठ साहित्यकार प्रमेबहादु कसाः नं थःत साहित्यय् वयेत प्रेरण ब्यूगु धासें उपन्यास च्वयेगु प्रेरण धाःसा थःम्हं धुस्वां साय्मि पाखें प्राप्त यानागु धयादिल । ज्याझ्वलय् माओवादी नायः प्रचण्डं उपन्यासकार अरुण साय्मिया च्वसु मुना सफु 'दरवार हत्यकाण्ड देखी जनविद्रोह' सम्म व नेपालभाषाया उपन्यास 'हाकुतां'या पुनःप्रकाशन जूगु सफुया उलेज्या यानादीगु खः ।",https://www.nepalmandal.com/content/12204.html
तापाक्क वनेमते धाधां थःहे तापाक्क वनाव्छत कुमार कान्छा ,"Posted on Tue Jan 18, 2011  9:46 am NST",तापाक्क वनेमते न्हि मय्जु बोलया नेवाः म्ये हालादीम्ह गायक कुमार कान्छा थ्व संसारयात त्वःताः थःहे तापाक्क वनाव्छत । जँया प्यारालाइसिसं पीडित कान्छाया उपचारया क्रमय् भारतया मुम्बईलय् च्वंगु रहेजा अस्पतालय् म्हिगः सोमवाः न्हिनय् सवा तीन बजे वय्कः मदुगु खः । कान्छाया जन्म बि.सं. २०१४ साल मंसिर २८ गते जूगु खः । मूछेँ दैलेख जूसां मांअबु रोजगारीया लागि भारतया कोलकाता वनाच्वंगु इलय् कोलकाताय् हे वय्कःया जन्म जूगु खः । कुमार कान्छां नेपाःया सच्छि मल्याक संकिपाय् म्ये हालातःगु दुसा वय्कलं भारतया २५ भाषाय् १ हजार स्वयां यक्व म्ये हालातःगु दु ।,https://www.nepalmandal.com/content/12255.html
मदुम्ह गिरिजाप्रसादया प्रेरणाय् दयेकूगु सँकिपाः - 'शासन' ,"Posted on Sun Jan 23, 2011  1:46 pm NST","मदुम्ह गिरिजाप्रसाद कोइरालाया प्रेरणाय् 'शासन' नांया समसामयीक देय्या अवस्था कःघानातःगु सँकिपाः रिलज जुइगु तयारी दु । मदुम्ह कोइरालालिसे लिक्कया स्वापू दुम्ह लोकेन्द्र कार्कीं छगू करोड, न्यय्गू लखया तःधंगु लागतय् निर्माण याःगु उगु सँकिपाः लच्छिया दुने प्रदर्शन यायेगु कथं तयारी जुयाच्वंगु जानकारी ब्यूगु दु । रिपोर्टस क्लब नेपालय् पत्रकार सम्मेलनया ग्वसाः ग्वयाः निर्माता कार्कीं मदुम्ह कोइरालां नापलाये ज्याय् कलापाखें समाज व राजनीतिइ दुगु विकृतियात उन्मुल यायेमाः धकाः ब्यूगु सुझावपाखें प्रभावित जुयाः थःम्हं 'शासन' नांया सँकिपा दयेकाःगु जानकारी बियादीगु खः । राजनीतिज्ञपाखें प्रभावित जुयाः सँकिपाः दयेकूसां नं सँकिपाः छु नं वाद व पार्टीया दर्शनपाखें प्रभावित मजुसे मानवअधिकारया उल्लंघनय् देय्या प्रमुख निसें प्रशासनतक्क फुक्क समानरुपं दुथ्यानाच्वंगु तथ्ययात न्ह्यःब्वयातःगु निर्माण पक्षया दाबी दु । पार्टी व संगठनलिसे आबद्धपिनिगु मानवअधिकार उल्लंघनया घटना जोड तोडं दःसां नं व्यक्तिया मानवअधिकार उल्लंघनया घटनाप्रति सुनां नं वास्ता मयायेगु यानाच्वंगु तथ्य व फुक्कसिया देय्प्रतिया जिम्मेवारीप्रति सजग जुइत थुगु सँकिपाय् इनाप यानातःगु निर्माता कार्कीं जानकारी ब्यूगु दु । नेपाःया प्रमुख थाय्त राष्ट्रपति भवन, प्रधानमन्त्री निवास, सिंहदरवार लगायतया क्षेत्रय् सुटिङ्ग यानातःगु उगु सँकिपाय् निर्माता कार्कीलिसे सम्राट सापकोटा, रेखा थापा, सन्चिता लुईंटेल व नीरशाह लगायतया प्याखंम्वःपिंसं अभिनय याःगु दु ।",https://www.nepalmandal.com/content/12398.html
सम्पदा संरक्षणया निंतिं कुटुम्बया सांगीतिक यात्रा ,"Posted on Sat Feb 12, 2011  11:33 am NST",नांजाःगु सांगीतिक पुचः कुटुम्बपाखें थःगु सांस्कृतिक सम्पदा संरक्षण यायेगु निंतिं नारा बीयाः सांगीतिक यात्रा सुरु याःगु दु । बिहीवाः यलया हरिसिद्धिपाखें सुरु जूगु सांगीतिक यात्रा च्याला तक न्ह्याइगु जूगु दु । च्यालाया दुने उगु सांगीतिक पुचलं स्वनिगलय् च्वंगु रिङरोड पिनेया नीगु गांमय् थःगु सांगीतिक प्रस्तुति पाखें अनया स्थानीय मनूतय्त सांस्कृति सम्पदा संरक्षणया निंतिं चेतना ब्वलंकीगु खँ धाःगु दु । हरिसिद्धिइ जूगु सांगीतिक ज्याझ्वलय् अनया हे स्थानीय महेन्द्र श्रेष्ठया पहलं फल्चा व छेँ दँगु विषयलय् कयाः वय्कलं हे तयार यानादीगु चिधंगु डकुमेन्ट्री नं न्ह्यब्वःगु खः । हरिसिद्धि लिपा कुटुम्बं शनिवाः ख्वपया न्यातपोल देगः क्वय् मेगू प्रस्तुति न्ह्यब्वइगु जूगु दु ।,https://www.nepalmandal.com/content/12692.html
काठमाडौं नेपाल यू वेर अमेजिङ : ब्रायन एडम्स ,"Posted on Sun Feb 20, 2011  3:59 am NST","छुं नं कथंया क्यामरा यंकेगु प्रतिवन्ध यानातःगु ब्रायन एडम्सया कन्सर्टय् ब्रायन थःम्हसिन्हं हे दबुलिं किपा कयाः ट्वीटरय् अपलोड यायां धाःगु दु - ""काठमाडौं नेपाल यू वेर अमेजिङ"" । प्रजातन्त्रया दिवसया दिं खुन्हु थौं येँया दशरथ रंगशालाय् नांजाःम्ह रक गायक ब्रायन एडम्सया भव्य कन्सर्ट जूगु खः । दशौं हजार दर्शकया दथुइ ब्रायनं स्वकुमितय् मन सालेत गाक्क सफल जुल । गुगु नं पश्चिम मुलुकया ब्याण्डय् नेपालय् कन्सर्ट याःगु थ्व न्हापांगु खुसिइ खः । ब्रायनं स्टेजं काःगु किपा स्वयेत क्लिक यानादिसँ ।",https://www.nepalmandal.com/content/12782.html
फोटो च्यालेन्ज धेंधेंबल्लाय् उत्कृष्ट जूपिं पुरस्किृत ,"Posted on Sun Sep 4, 2011  11:22 pm NST","इमेज पार्कं ग्वसाःग्वःगु खुक्वःगु फोटो च्यालेन्ज धेंधेंबल्ला 'मोमेन्ट'य् उत्कृष्ट जूपिंत शनिवाः छगू ज्याझ्वःया दथुइ पुरस्किृत यात । शनिवाः येँया पकनाजोलय् च्वंगु तन्त्र रेस्टुरान्टय् जूगु छगू ज्याझ्वःया दथुइ सिरपा लःल्हाःगु खः । धेंधेंबल्लाय् निमित्त शाक्य न्हाप लाःगु खःसा सबिन मर्हजन ल्यू व कबिर बज्राचार्य लियां ल्यू लाःगु खः । सिरपा त्याकूपिंत फोटोग्राफर हरिवंश किरांत हनापौ लःल्हानादीगु खः । आपालं किपात दुहांवःगु धेंधेंबल्लाया न्हापांगु चरणय् न्यय्गू किपात सर्ट लिस्ट याःगु खःसा लिपा न्यय्गू किपा मध्ये पाखें उत्कृष्ट ल्ययेगु ज्या जूगु खः । अथेहे धेंधेंबल्लाय् बेस्ट कन्टेम्पोररी फोटोग्राफ प्रतिभा तण्डुकार, मोस्ट पपुलर फोटोग्राफ प्रतिकमान सिंह प्रधान, वेस्ट वर्कशप पार्टिसिप्यान्ट निमित्त शाक्य व वेस्ट इन्टरनेशनल पोर्टिसिप्यान्ट युक्रेनया आनास्तासिया जाभालों त्याकूगु खः । इजेज पार्कं थ्वस्वां न्ह्यः नं न्याक्वः तक थज्याःगु फोटो च्यालेन्ज धेंधेंबल्लाय् यायेधुंकूगु दुसाः थुगु संस्थां फोटोग्राफि सम्बन्धी थीथी कार्यशाला गोष्ठी, प्रशिक्षण नापं फोटोग्राफि क्षेत्रय् सुलाच्वंगु प्रतिभायात मालेगु ज्या यानाच्वंगु दु ।",https://www.nepalmandal.com/content/15968.html
विवाद दुने क्वचाल मिस नेपाल यूएसए ,"Posted on Sun Aug 21, 2011  2:40 pm NST","विवादया दथुइ नकतिनि हे मिस नेपाल यूएसए २०११  क्वचाःगु दु । फाइनल कासा जुइगु सनिलय् आयोजक कमिटिया अध्यक्ष नायिका गौरी मल्लं थःगु पदपाखें राजीनामा बिइवं थुगु कासाप्रति हे मनूतय्‌सं शंका प्वंकूगु खः । व्यवस्थापन पक्ष कम्जोर जूगु धासें नायिका गौरी मल्लं थःगु पदभार त्वःतूगु खः । उखे आयोजकतय्ंस‌ धाःसा थुकियात 'मिस कम्यूनिकेशन' या संज्ञा ब्यूगु दु । विशेष यानाः व्यापारिक दृष्टि जक थुगु कासा आयोजन याःगु व नायिका मल्ल थेन्याःपिनिगु ख्वाः ब्वयाः आयोजकतय्‌सं लबः कायेत्यंगु धकाः मनूतय्ंसं टिप्पणी यानाहःगु दु । मिस नेपाल यूएसए कासा थ्व स्वया न्ह्यः सन् २००१ य् नं जुइ धुंकूगु खः । गुकिइ नेपोलिना क्षेत्रीं थुगु उपाधि त्याकूगु खः । थुगु दँया मिस नेपाल अमेरिका आयोजक इप्लानेट प्रालिं थुगु कासा हे न्हापांगु मिस नेपाल अमेरिका धकाः प्रचार याःगु जक मखुसें न्हापा नं थज्याःगु कासा जुइ धुंकूगु धैगु खँय् थःगु अनभिज्ञता प्वंकल । नकतिनि क्वचाःगु मिस नेपाल अमेरिका २०११ ब्यूटि कन्टेस्टय् मिस नेपाल अमेरिकाया उपाधि सुजिता बस्नेतं त्याकूगु दु । उगु कासाय् तिलस्मी विष्टं फर्स्ट रनर अप व नबिना बस्नेतं सेकेन्ड रनर अपया उपाधि त्याकूगु खः । मेगु उपाधि त्याकादीपिं क्वय् न्ह्यथना कथंया दु - मिस पर्सनालिटी, मिस वेष्ट वाल्क -जुबी गौचन मिस पपुलर - बन्दना शर्मा मिस वेष्ट स्माइल - फेरि केसी मिस वेष्ट हेयर - त्रियुक्ता घिमिरे मिस बेष्ट ड्रेस - रुबी अधिकारी मिस फोटोजेनिक - उषा नगरकोटी मिस ट्यालेन्ट- सम्झना कार्की कासाय् ब्वति काःपिं मेपिं मय्‌जुपिन्सं थुगु कासाय् सुयात छु टाइटल बिइगु धकाः न्हापा हे घोषणा यानातःगु व कासायात निष्पक्ष ढंगं न्ह्याके मब्यूगु धकाः आयोजकया कुंखिंगु दु ।",https://www.nepalmandal.com/content/15697.html
मूपाहां व सभानायःयात मल्तामा: क्वखायेकाः हन ,"Posted on Thu Sep 22, 2011  6:20 am NST","नेपालभाषा ख्यालिन्हिलि बिधायात च्वन्ह्याकेगु तातुनां नीस्वनांतःगु ख्यालिगुलु गुथिं थःगु गुक्वःगु ज्याझ्व: येँया सभागृहय् म्हिगः तःजिक यात । ख्यालिजुजु भाजु मदनकृष्ण श्रेष्ठं उलेज्या यानादीगु ज्याझ्वः स्वकुमिपिनि दथुई गोलापाखें सभानायः व मूपाहाँ ल्यःगु खः । ख्यालिगुलु गुथिया प्रवक्ता भाजु सुरेशकिरण मानन्धरं लसकुस यानादीगु ज्याझ्वलय् श्यामसुन्दर सिल्पकार व अर्णेश्वरी सिल्पकारं 'छु माल' नांया ख्यालः न्ह्यब्वःगु खः । अथेहे विजय मानन्धरया 'कुलांगार' रवि डंगोल व सुशिल राजोपाध्यायया 'जि नं डाइरेक्टर मखु', सुरेन्द्र तुलाधरया 'यमराजया डिसिजन' व रामकृष्ण खड्गीया 'संविधान दयेकेगु झीगु पाः' ख्यालः न्ह्यब्वःगु खः । अथेहे सुरेन्द्र मानन्धर व रेवन्तलाल श्रेष्ठं नं थःगु ख्यालः न्ह्यब्व:गु खः । ज्याझ्वःया दथुदथुई भिंतुना जोशी शाक्य व सुरेन्द्र महर्जन लिसें सोनी श्रेष्ठं हुलाप्याखँ न्हयब्वःगु खः । छझाः जादुक्यनां नं न्ह्यइपुकूगु ज्याझ्वलय् ख्यालिजुजु मदनकृष्ण श्रेष्ठं म्ये हालादीगु खः । ज्याझ्वलय् स्वकुमिपिंत लुखा सिरपानं देछाःगु खः । स्वकुमिपिनिगु हे टिकटयात गोलातया थथे सिरपा देछाःगु खः । सिरपा कथं लौका छत्याः, ककचाः माः, स्यल्लाःगु लैं छकलि लिसें लालमोन निगः व ऐंथे छपु देछाःगु खः । ख्यालिगुलु गुथिया छ्यांजे भाजु हृदयप्रसाद मिश्रं न्ह्याकादीगु व गुथिया नायः भाजु गणेशराम लाछिजुं सुभाय् देछायादीगु ज्याझ्वः मल्तामाः क्वखायातःम्ह सभानायः सुनिल ताम्राकारं ज्याझ्वः क्वचाःगु घोषणा यानादीगु खः ।",https://www.nepalmandal.com/content/16368.html
ऐश्वर्याया म्ह्याय् बुल ,"Posted on Thu Nov 17, 2011  3:16 am NST",नांजाःम्ह भारतिय नायिका ऐश्वर्या राय वच्चनया म्ह्याय् बूगु दु । मंगलवाः बहनी अस्पताल भर्ना याःम्ह ऐश्वर्यां बुधवाः सुथय् म्ह्याय् बुइकूगु खः । म्ह्याय् बुइवं ऐश्वर्याया भाःत अभिषेक वच्चन व बाजु अमिताभ वच्चन निम्हसिनं नं ट्वीटर मार्फत थ्व सुचं सार्वजनिक याःगु खः । ऐश्वर्याया काय् बुइ कि म्ह्याय् बुइ धैगु खँयात कयाः भारतय् मनूतय्सं करोडौंया बाजी तःगु खः ।,https://www.nepalmandal.com/content/17263.html
चित्रकलाय् नेपाःया यथार्थ किपा ,"Posted on Mon Nov 28, 2011  9:41 pm NST","ल्होसारया लसताय् येँया तिंख्यलय् प्याखँ ल्हुयाच्वम्ह छम्ह तामाङ मिसा राज्यया मिखाय् बांला मजू । तर राज्यया हिन्दू राज्यात्मक सत्ताया मिखा पिने वनाः स्वयेगु खःसा इण्डो-आर्यान वर्णय् मलाम्ह व मिसा तसकं बांला । थुगु हे मिखाँ स्वयेफुसाः झीगु एकात्मक देय् संघीय व्यस्थाय् दुहांवंगु तायेकेफइ । थुगु अभिव्यक्ति खः -- यलया कस्मोपोलिटियन प्रशिक्षण केन्द्रय् जूगु छगू चित्रकला प्रदर्शनीइ न्ह्यब्वयातःगु छपा किपाया । वंगु नोभेम्बर ११ निसें न्ह्याःगु कलाकार माकि गुरुङया एकल चित्रकला ब्वज्याय् थःज्यागु हे देय्या वर्तमान अवस्था, राज्यया असमान व्यवहार, सर्वहारा वर्गया जनजीवन व विश्व भूमण्डलिकरणं आदिवासीतय्त लाकूगु लिच्वःया यथार्थयात न्ह्यब्वयातःगु दु । ब्वज्या स्वयेगु झ्वलय् वय्कलं वंगु दच्छिया दुने दयेकूगु चित्रकलाय् मनूतय् भावनायात बांलाक प्रस्तुत यानादीगु दु । 'थुगु किपा साउदी अरबय् वनाः निदँ ज्या यानाः लिहांवम्ह मनूया खः ।' गुरुङं ध्वाथुकूसें धयादिल, - 'वं साउदीइ ज्या याये वनेत गाँमय् त्यासा कयाः वन । तर निदँ ज्या यानाः लिहांवगु इलय् सामन्तीतय्सं काःगु तच्वःगु ब्याजं वयाः फुक्क धाइथें कमाई फुत । आः वयाके मुक्कं पीद्वः जक ल्यँ दनी ।' माकिया चित्र स्वया वनेगु झ्वलय् छगू ध्याकूने 'जनयुद्ध' छ्यँ छुयाः स्वपा किपात तयातःगु दु । किपात खः -- माओवादी नायः प्रचण्ड, माओवादी सैन्य कमाण्डर नन्दकिशोर पुन 'पासाङ' व छम्ह माओवादी जनसेनाया । 'थुगु स्वपा किपा मध्ये निम्ह सकसिनं सिउपिं खः, वय्कपिं आः जनयुद्ध लिपा उच्च पदय् तकं थ्यनेधुंकल । तर दथुइ च्वंगु किपा छम्ह जनसेनाया खः, सुया तुतिइ जनयुद्धया इलय् गोलीं लाःगु दु ।' वय्कलं धयादिल,  'आः वयाः झिदँ तक देय्या निंतिं ल्वाम्ह योद्धायात मुक्क न्यागू-खुगू लख जक बियाः छेँय् लितछ्वयेगु तयारी जुयाच्वंगु दु । उलिं ध्यबां ला उम्ह योद्धाया गोलीं लाःगु अपरेशन यायेत तकं मगाः ।' दच्छि तक थम्हं नापलाना खँल्हानापिं नापं थीथी पत्र पत्रिकाय् वःगु बुखँ व किपायात संकलन यानाः माकिं थःगु चित्रकलाया सुरुवात यानादीगु खः । छाय् लोक्टा भोँतय् चित्रकला च्वयादीयागु धइगु न्ह्यसलय् वय्कलं सरल भासं धयादिल - 'थुगु भ्वँ नेपालय् निर्माण जूगु खः, नेपाली सामानया प्रवद्धन यायेत थुकी हे यानागु ।' अबु नेपाली व मां जापानीज जूसां नेपाः प्रतिया मायां जापानया नागरिकता त्वःता २६दँया माकिं नेपाःया नागरिकता कयाः येँ च्वनाच्वनादीगु दु । साउण्ड इन्जिनियर माकिं थ्वस्वयां न्ह्यः थःगु निगू एकल चित्रकला ब्वज्या जापानय् यायेधुंकूगु दु । मुक्कं २२गू चित्रत दुथ्याकतःगु उगु चित्रकला ब्वज्या २५ नोभेम्बर तक न्ह्याःगु खः ।",https://www.nepalmandal.com/content/17465.html
अलविदा देव आनन्द ,"Posted on Sun Dec 4, 2011  11:19 am NST",बलिउडया नांजाःम्ह कलाकार देवानन्द ८८ दँया उमेरय् मन्त । उपचारया लागि बेलायत यंकातःम्पुह आनन्द थौं सुथय् हृदयघात जुयाः मदुगु खः । ताः ई न्ह्यःनिसें हिन्दी संकिपाय् म्हिता वयाच्वंम्ह देवानन्दयात सदावहार हिरो कथं म्हसीकेगु याः । देवानन्दं नेपालया दरबार हत्याकाण्डयात कयाः संकिपा दयेकेगु घोषणा यानातःगु खः । संकिपाया पोस्टर समेत तयार यायेधुंकूगु जूसां वया थुगु इच्छा पूवने धाःसा मफुत ।,https://www.nepalmandal.com/content/17545.html
जगजित सिंह ,"Posted on Sat Dec 10, 2011  8:24 pm NST","पलखया नितिं गतिमान ई न स्थिर जुयाबिल, न्ह्यानाच्वंगु खुसी न सुम्क दिनाबिल, चलायमान फय् न त्यानुया झासु लँनाबिला, त:गुँया तफा:गु छाती न केकुनाबिल, च्वापु गुँ न ख्युँउसे च्वनाबिल, झ्वाला न अन हे दिनाबिल, थौं सारा संसार स्तब्ध, निशब्द्ध, दक्वं झ्वाता, वाताहाँ सकसियां नुग: ख्व:, वयागु  सास: दिगुलिं संसारसिया न छक्व सास: दित । नुग: हे ख्वाउँल, मिखा ललमल धाल, छ्यँ झ्यातुल। कपा ज्वना, उफ्! ख: नां जगजित। यानिकि संसारया जीत । थ:गु नां देया नितिं त्वता थकेफुम्ह, लोकंह्वाम्ह, गजल हालामि जगजित। थौं १० अक्टुबर, २०११ य् जीवनया ७० बसन्त पार यानां ब्रेन ह्यामरेज जुया मन्त । ८ फ्रेव्रुवरी ई सं १९४१ य् श्री गंगानगर, इण्डियाय् बुम्ह, नागरिक ख:सां तबि नं वयकयात म्ह मस्युपिं थ्व साउथ इस्ट एसियाय् म्हो जक दइ । अझं धायेगु हे ख:सा वयकया स: संसारया बच्छि मनूतय्सं न्यंगु दइ । जगजित या मचाबलय् या नां जगमोहन ख: , लिपा वया गुरुं मोहन लिकानां ‘जगजित’ धका: तया ब्यूगु जुल। म्ये रेकर्डिङ यायेगु झ्वलय् जगजितंचित्रा दत्ता नापं नापलात। निदँलिपा सन् १९७०य् उमिगु ब्या जुल। सन् १९७५ मा एच्.एम्. भी. या:गु हे ईच्छाय् जगजित दम्पतिं अन्फर्गेटेबल अल्बम पिकाःगु ख:। मचांनिसें हे शास्त्रीय संगितया ज्ञान दुम्ह, सन् १९६५ य् संगीतकार जुइगु म्हंगस ज्वना मुम्बई वल। चलचित्र 'साथ साथ' य् वं  संगीत त:गु ख:। 'बात निकलेगी हरबातमे' धा:गु म्ये वयागु संगीतय् जूगुलिं भुपेन्द्रं महा:, वं हे हाल, गुगु म्ये तसकं लोकं न ह्वात। जीवनया संघर्षया इलय् वं बिज्ञापनया जिंगल व ब्याया ज्याझ्वलय् नं म्ये हाला जुल। सन् १९८१ य् पिहाँव:गु 'प्रेमगीत' धा:गु फिल्मया म्ये- ""होठोंसे छुलो तुम, मेरा गीत अमर करदो बन जाओ मीत मेरे, मेरी प्रित अमर करदो"" थ्व म्ये नं वयात धात्थें हे अमर याना बिल। अन लिपाया फिल्म 'अर्थ' सन् १९८२ य् पिहाँवल, उकी हा:गु म्ये 'तुम इतना जो मुस्कुरा रहि हो क्या गम है जिसको छुपा रहि हो' न तसकं हे लोकंह्वात। उर्दु भाषा मथुपिन्सं नं, वं हालात:गु गजल म्ये फुक्वं अपुइक हे थु । “माँ सुनाओ मुझे वो कहानी”, “वो कागज कि कस्ती वो बारिसकी पानी”, “तुमको देखा तो ये खयाल आया”, “अपनी मर्जी से कहाँ अपने सफर के हम हैं”, थज्या:गु यक्व लोकंह्वा:गु गजलत हाला: गजल दुनियाय् छगू न्हूगु आयाम तनेत सफलम्ह ब्यक्तित्व ख:। उर्दु, हिन्दी, पञ्जाबी याना: न्यागु दर्जन एल्बम पिथनेत ता: लात, नापं  नेपाली संगीतकार आलोकश्रीया संगीतय् ""संयोग"" धा:गु नेपाली गजल हा:गु दु, मुक्कं च्यापु गजल दुगु व एल्बमय् छपु 'कुन माया सदर भो' धा:गु गजलया म्यूजिक भिडियोलय् नेपा:याम्ह नांजाम्ह नाय: राजेश हमालं मोडल जुयाच्वना ब्यूगुलिं वयात तसकं हे गर्व ताल।  “ संयोग” एल्बम वयागु दक्वसिबें न्हापांगु व दक्वसिबें लिपांगु नेपाली एल्बम ख:। सन् १९७० निसें सन् १९८० तक जगजित-चित्राया तिपु जीवन थें तुं गजल संगीतया दुनियाय् निम्हेसियागु एकछत्र राज जुया च्वन। ई न्ह्याबलें छगु हे जुया च्वनिमखु धइथें, उमिगु न्ह्यैपुसे च्वंगु जीवनय् नं खिमिलां थिल। सन् १९९० य् उमिगु याक काय् विवेक  झिन्च्यादँ दुबलय् कार दुर्घट्नाय् लाना मन्त। सन् २००३य् वयात भारतीय सरकारं पद्मभुषणं सम्मानित यात। अथे हे सन् २००९ य् उमिगु हे धर्मपुत्री न आत्माहत्या यात। आ: उमिगु परिवारय् चित्रा याकचा जुल। चित्रा नापनापं सारा संसार न याकःचा जुल। ज्व: मदुगु स:, गुलि न्यंन उलि हे झं न्यने न्यने मास्ति वइगु, झुमि यंकुथें । ""हे राम"" थ्व निग: खँग्वलं आधा घण्टा थ:गु सलय् न्यनामिपिन्त भुलेयाना तयेफुगु हे वयागु  तधंगु सफलता ख: । थ्व जक मखु, छक्व नेपालय् बि. आइ. सि.सि. भवनय् वयकया लाइभ कन्सर्ट जूबलय् नं यक्व हिन्दी गजलत हा:गु ख: । उबले नेपा:गालय् च्वंगु पशुपतिनाथयात लुमंका हा:गु ""ॐ"" धा:गु गजलं जित नं थिल। व हे छग: खँग्वलं  थन नं आधा घण्टा हाल । थी थी राग व तालय्, थुलि झुमि यंकल कि जिंला व म्ये सिध:गु हे मचा:। अज्याम्ह प्रतिभा व इण्डियाया जक शान मखु, थ्व सारा जगतया शान्, मान ख:। उकिंला नां जगजितअलय् ज्यां नं । धन्य वयागु  मन, वयागु आत्माया चिर शान्तिया कामना । ॐ शान्ति… ॐ शान्ति… ॐ शान्ति",https://www.nepalmandal.com/content/17630.html
थौं नेपालभाषा नाइट ,"Posted on Sat Feb 26, 2011  9:48 am NST",नेपालमण्डल फाउण्डेशनया न्ह्यब्वयाः थौं सांगीत ज्याझ्वः 'नेपालभाषा नाइट' जुइत्यंगु दु । नेपालमण्डल डटकम निदँ फुनाः स्वदँ क्यंगु लसताय् फाउण्डेशनं थुगु ज्याझ्वः यायेत्यंगु खः । ज्याझ्वलय् नांजागु सांगीतक पुचः कुटुम्ब व जापानिज म्येँ हालामि सुन्दरी मिकां सांगीतक प्रस्तुति न्ह्यब्वयादीगु ज्याझ्वः दु । विशेष यानाः नेवाः ल्याम्हतय्त लक्षित यानाः ग्वसाःग्वःगु थुगु ज्याझ्वलय् मूपाहाँ कथं थुगुसीया मिस नेपाल सदिक्षा क्षेष्ठ नापं थीथी ख्यःया नाजापिं नेवाः व्यक्तित्वतय्सं ब्वति काइगु ज्याझ्वः दु ।,https://www.nepalmandal.com/content/12848.html
समृद्धि राईयात मिस पर्सनालिटी ,"Posted on Sat Dec 31, 2011  6:34 pm NST",नेपाःया समृद्धि राई चीनय् जूगु मिस टुरिजम क्विन इन्टरनेसनल २०११लय् मिस पर्सनालिटी जुइत ताः लाःगु दु । चीनया सियानय् जूगु उगु ब्यूटि कन्टेस्टय् राईं ९२ देय्या मिसातय्त ल्यूने लाकाः उगु उपाधि त्याकूगु खः । राई सन् २०११या मिस टुरिजम नेपाल जुयादीगु खः ।,https://www.nepalmandal.com/content/17953.html
अनुषा जुल मिस एयर होस्टेज ,"Posted on Mon Dec 26, 2011  11:18 am NST","संचवाः येँय् जूगु निक्वःगु मिस एयर होस्टेज-२०११ या उपाधि बेनी म्याग्दीया १९ दँया अनुषा भण्डारीं त्याकूगु दु । मेपिं २१ म्ह प्रतिस्पर्धीतय्‌त लिफ्यानाः वय्‌कलं थ्व उपाधि त्याकादीगु खः । ज्याझ्वलय् फस्ट रनरपया उपाधि बुटवलया १८ दँया तुलसा सिंह ठकुरीं त्याकूगु दु । वं बेस्ट स्माईलया उपाधि नं त्याकूगु खः । सेकेण्ड रनर धाःसा पोखराया १९ दँया लता तिलिजा जुल। वं बेस्ट पर्सनालिटीया उपाधि नं त्याकूगु खः । उपाधिलिसे मिस एयर होस्टेजं २५ हजार तका, फस्ट रनर अपं २० हजार तका व सकेण्ड रनर अपं १५ हजार तकालिसें स्वम्हसिनं नं साउथ वइस्टन स्टेट कलेज वसुन्धराय् स्नातक ब्वनेत दच्छिया छात्रावृति नं त्याकूगु दु । थुगु कासा एयस होस्टेजया अध्ययन व प्रशिक्षण सिधयेके धुंपिं मिसातय् दथुइ जूगु खः ।",https://www.nepalmandal.com/content/17873.html
तःजिक क्वचाल नेपालभाषा नाइट ,"Posted on Sun Feb 27, 2011  9:07 am NST","नेपालमण्डल फाउण्डेशनया न्ह्यब्वयाः सचंवाः सनिलय् नेपालभाषा नाइट ज्याझ्वः तःजिक क्वचाल । नेपालमण्डल डटकम निदँ फुनां स्वदँ क्यंगु लसताय् विशेष यानाः ल्याम्हतय्त लक्षित यानाः नेपालभाषा नाइट सांगीतिक ज्याझ्वः ग्वसाःग्वःगु खः । ज्याझ्वलय् मू पाहाँ थुगुसीया मिस नेपाल २०१० सदिक्षा श्रेष्ठं थःगु मांभाय् प्रति थःगु लगाभ दुगु खःसां थःम्हं बांलाक खँल्हाय् मसःगु धासें दुःख प्वंकादिल । 'जिं थःगु मांभासं धाःगु दक्वं थूसां खँल्हाय्त भचा समस्या दु ।' सदिक्षां  धयादिल, 'तर जिं थःगु भासं खँल्हाय्गु  सयेकाच्वनागु दु, थौं थें छन्हु जि छिकपिनिगु न्ह्यःने दनाः नेपालभासं हे न्ववायेगु बचं बियाच्वना ।' वय्कलं झीगु  भाय् व संस्कृति हे झीगु  म्हसिका जूगुलिं थुकीयात ल्यायम्ह पुस्तां म्वाकातयेगु निंतिं कुतः यायेमाःगु बिचाः प्वंकादिल । अथेहे ज्याझ्वलय् मेपिं मू पाहाँपिं प्राइम बैंकया डेपुटि मेनेजर भाइराजा तुलाधर, ग्लायमर फोटोग्राफर राजभाइ सुवाल, नांजाम्ह कार्टुनिस्ट रबिन  सायमी व व्यापारी नापं समाजसेवी सरजुबाबा श्रेष्ठजुपिं थःथःगु ख्यलय् नांजा:पिं जूसां नेपालभाषाया ख्यलय् नं यानाच्वंगु ज्याखँया बारे जानकारी ब्यूगु खः । ज्याझ्वलय् सांगीतिक पुचः कुटुम्बं नेवाः धुन नापं थीथी सांगीतक प्रस्तुति न्ह्यब्वःगु खःसा जापानिज म्येँ हालामि सुन्दरी मिकां नेवाः भासं म्येँ हालादीगु खः । मिकां ल्वकंह्वाःगु नेवाः म्येँ 'राजामति कुमति' नापं 'सिरसांया ह्येकू', 'सिरिसिरि फसं' व 'जिगु थ्व मन' बोलया म्येँ हालादीगु खः । ज्याझ्वःयात मिस नेवाः २०१० सुजिना शाक्य, मिस नेवाः २००८ आकाशा बज्राचार्य, मिस नेवाः २०१०या ल्यू व लियां ल्यू ला:पिं लसता श्रेष्ठ व निशा शाक्यं न्ह्याकादीगु खः ।",https://www.nepalmandal.com/content/12849.html
'द किंग्स स्पीच' संकिपां त्याकल अस्कर अवार्ड ,"Posted on Mon Feb 28, 2011  9:51 am NST","'द किंग्स स्पीच' संकिपां थुगुसीया त्रियासिऔं अस्कर अर्वाडय् उट्कृष्ट संकिपाया सिरपा त्याकूगु दु । नकतिनि क्वचाःगु अस्कर अवार्ड ज्याझ्वलं थ्व घोषणा याःगु खः । मेखे स्लमडग मिलिनेयर' या लागि २००९ य् अस्कर अवार्ड त्याकूम्ह भारतीय संगीतकार ए. आर. रहमानं धाःसा थुगुसी अवार्ड त्याके मफुत ।  थुगुसी 'बेस्ट अरिजनल स्कोर' या लागि 'द सोशल नेटवर्क' यात अवार्ड लःल्हात । रहमानया '१२७ आवर्स' या लागि थुगु पालय् नोमिनेशन चूलाःगु खः । अस्कर अवार्ड त्याकादीपि मुक्कं थुकथं दु - शर्ट फिल्म (एनिमेटेड)- द लास्ट थिंग बेस्ट सपोर्टिंग ऐक्ट्रेस- मेलिसा लियो, द फाइटर सिनेमाटोग्रफी- वैली पिस्तर इंसेप्शन आर्ट डायरेक्शन- रबर्ट स्ट्रमबर्ग, एलिस इन वंडरलैंड बेस्ट एक्ट्रेस-नताली पोर्टमैन (ब्लैक स्वान) बेस्ट एक्टर:कोलिन फर्थ ( द किंग्स स्पीच) बेस्ट डायरेक्टर: टॉम हापर ( द किंग्स स्पीच) बेस्ट फिल्म: ( द किंग्स स्पीच)",https://www.nepalmandal.com/content/12870.html
मृत्यु शैय्याय् व्हःगु स्वां ,"Posted on Wed May 18, 2011  11:56 am NST",संगीतकार भाजु विष्णु सक्वं थःगु जीवनया अन्तिम घडिइ लय् चिनादीगु बुद्ध भजन म्येया म्येचाः 'मृत्यु शैय्याय् व्हःगु स्वां' नकतिनि छगू ज्याझ्वः दथुइ भाजु दुर्गालाल श्रेष्ठं विमोचन यानादिल । भाजु राजभाई जकःमिं च्वयादीगु थुगु म्येचाःया सकतां म्ये मय्जु रिता शाक्यं हालादीगु खः । थुगु म्येचाःपाखें वःगु ध्यवा विष्णु सक्वया नामय् छगू कोशय् मुंकाः नेपालभाषाया संगीत ख्यलय् थीथी ज्याझ्वः न्ह्याकेगु खँ धाःगु दु ।,https://www.nepalmandal.com/content/14047.html
झी कलाकार भृगुराम श्रेष्ठ ,"Posted on Thu Jun 16, 2011  11:34 pm NST","छम्ह ज्वः हे मदुम्ह कलाया धनीकथं सकस्यां म्हसिउम्ह व्यक्ति गुम्ह छगू इलय् संगीत ख्यः धाये वा संगीतया दबू वय्कःयात नासःद्यः थें कायेगु याः । वय्कः मदुगु गुगुं नं ज्याझ्वःयात न्यनामि वा स्वकुमिपिन्सं नासः हे मदुगु ज्याझ्वः थें कायेगु याः । नच्चागु वैंशनिसें थःगु सःया जादु ह्वला वयाच्वनादीम्ह वय्कलं म्ये हालेगु जक मखु, अभिनय, निर्देशन, प्याखं हुलेगु व स्यनेगु नं उलि हे हिसि दयेक व नासः दयेक यानादीफु । थुकथंयाम्ह छम्ह बहुप्रतिभाशालीम्ह वय्कः खः भृगुराम श्रेष्ठ । वय्कः वि.सं. १९९० कात्तिकया अष्टमि कुन्हु येँया न्हाय्कं त्वाःया तुंबहालय् अबु आशाराम श्रेष्ठ व मां सानुनानी श्रेष्ठया कोखं जन्म जूगु खः । वि.सं. २००२ स गुबले वय्कः झिनिदँ तिनि दत, उज्वःगु नच्चागु बैंशय् हे येँया त्यःर त्वालय् क्यंगु छगू दबू प्याखनय् 'जगतया मां अति भारी' धइगु म्ये हालाः थःगु सांगीतिक यात्रा न्ह्याकादिल । उगु हे दँय् नारायणहिति दरवारया दबुलिइ प्याखं हुलाः म्ये हाःबलय् स्वर्गवासी जुजु श्री ५ त्रिभुवन उबलय् लयेतायाः झिंन्यातका वहःया पाँय्म्वः सिरपाः बियाबिज्याःगु थौं थें हे लुमं धकाः वय्कलं न्ह्याबलें धयादी । वि.सं. २०२८ सालय् रत्न रेकर्डिङय् ""द्यःयात सिन्हाय् स्वां"" व दीपतारा ताम्राकारलिसे ज्वःम्ये ""थौं वइला कन्हय् वइला"" रेकर्ड जुल । गुगु वय्कःया दकलय् न्हापांगु रेकर्ड म्ये खः । वि.सं. २०२२ सालया भाषिक आन्दोलनय् वय्कलं छगू हे ज्याझ्वः मत्वःतुसे म्ये हालाः सांगीतिक माध्यमं विरोधय् ब्वति कयादीगु खः । अभिनयया ख्यलय् नं तसकं स्यल्लाःम्ह भृगुराम भाजुं आपालं छधाः प्याखं पूधाः प्याखं ख्यालः नापं संकिपा नं म्हितादीगु दु । वि.सं. २०१६ सालय् ""उद्घाटन"" छधाः प्याखं म्हितादिल । अथेहे मचाप्याखं ""त्याग"" पूधाः प्याखं ""ग्राम्य जीवन"" ""पश्चाताप"" आदिइ वय्कः नायः जुयाः म्हितादिल । वि.सं. २०१७ सालय् साँस्कृतिक विकास समितिपाखें सापारु व येँयाः पुन्हिबलय् जूगु प्याखनय् रणबहादुर शाह जुयाः म्हितादीबलय् वय्कःयात विशेष पुरस्कारं छायेपिउगु खः । राष्ट्रिय नाचघरय् ज्या यानागु इलय् ग्वःगू प्याखं म्हिता धइगु ला ल्याःचा हे मदु धकाः धयादी । वय्कलं जीवनजल सम्बन्धि टेलिप्याखं ""पानी"" नं म्हितादीगु खः । थःगु अभिनयया झ्वलय् वय्कः तःधंगु संकिपाय् तक थ्यन । ""माइतीघर"" संकिपाय् तसकं न्ह्यइपुक्क व यइपुक्क प्याखं हुलादीगु दु । ""हिजो आज भोलि"" संकिपा स्वःपिन्सं वय्कलं म्हितादीगु गाउँले भूमिकायात तसकं च्वछाःगु खः । नेपालभाषाया निगुलिं संकिपा ""सिलु"" व ""राजमति""इ नं वय्कलं म्हितादीगु दु । अभिनय यायेगु जक मखसें निर्देशन यायेगु ज्याय् नं वय्कःया ज्या तसकं च्वछाय्बहःजू । ने.सं. ११०६ स मुनासःया प्यक्वःगु ख्यालः कासाय् विप्लबी सफूधुकूपाखें न्ह्यब्वःगु ख्यालः ""वा वल फय् वल""य् दकलय् बांलाःम्ह निर्देशक कथं सिरपाः त्याकादिल । वय्कलं थुगु ख्यालः गबलें ल्वःमंके मफु धयादी । छाय्धाःसा थुगु ख्यालकं दकलय् बांलाःम्ह निर्देशक जक मखसें दकलय् बांलाःगु ख्यालः, दकलय् बांलाःम्ह च्वमि व दकलय् बांलाःम्ह ख्यालःम्वःया सिरपाः नं त्याकूगु खः । उबलय् वय्कलं धयादिल ""थथे प्यंगुलिं न्हाप सिरपाः त्याकूगु थ्व न्हापांखुसिइ खः । थथे न्हापा नं गबलें जूगु मदु लिपा गबलें जुइ नं मखु ।"" ने.सं. ११०६ य् हे ख्यालः खलः मरुत्वाःपाखें ख्यालः निर्देशनय् न्हाप सिरपाः त्याकादिल । ने.सं. ११०७ स स्वाःपुचःया ग्वसालय् जूगु छधाः प्याखं धेंधेंबल्लाय् निर्देशक कथं न्हाप सिरपाः त्याकादिल । पब्लिक युथ क्याम्पस ने.सं. ११०७ चौलागा ११ व १२ निन्हुयंकं याःगु प्यक्वःगु अन्तर क्याम्पस छधाः प्याखं धेंधेंबल्ला कासाय् नं दकलय् बांलाःम्ह निर्देशक कथं हे सिरपाः त्याकादिल । सांगीतिक क्षेत्र व साँस्कृतिक क्षेत्र धालकि लिचिले मफुम्ह वय्कः थःगु मांभाय् ज्याझ्वः धालकि नं उलि हे मन क्वसाः । हेटौंडा साँस्कृतिक पुचःया नायः जुयाः अन थी थी ज्याझ्वः यानाच्वनादीगु दु । होलि म्हितेगु व दबू प्याखं क्यनेगु आदि ज्याझ्वः न्ह्याकादिल । नापं नेवाः आर्केष्ट्राया ज्याझ्वः नं यानादिल । लिसें महाकाली प्याखं क्यनेगु, माघ पतिकं माधव नारायण हालेगु ज्या नं अन न्ह्याकादिल । वय्कःया कुतलं अन महाकवि सिद्धिदासया बुदिं हनेगु, नेपाल सम्वतया न्हूदँ झःझः धायेक हनेगु ज्या नं न्ह्यात । वय्कलं बाग्लुङ, हटौंडा, नारायणघाट, वीरगंज आदि यक्व थासय् नेपालभाषा सम्बन्धि ज्याझ्वः यंकादिल । वि.सं. २०२२ सालय् रेडियो नेपालं नेपालभाषाया समाचार लिकाःगु विरोधय् वाःवाःपतिकं साहित्यिक आन्दोलन कथं पालंपाः थी थी खलः पुचलं याःगु साहित्यिक ज्याझ्वलय् ब्वति कयादीगु ला च्वय् हे न्ह्यथनेधुंकूगु दु । छगू इलय् बाजं हे मतसे म्ये हालेगुली वय्कः नां जाः । थौंकन्हय्या इलय् थुगु पहःयात ""अनप्लग्ड"" धायेगु याः । अय् जूगुलिं नेपालय् ""अनप्लग्ड"" दुतहःम्ह वय्कः हे खः धाःसां पाइमखु । मचाबलय् बाया ल्हाः ज्वनाः भजनय् वनेगु व भजन हालेगु ज्यां हे संगीत ख्यलय् लाःवःगुलिं थः बा व भजनयात थःगु प्रेरणा कथं कयादी । वय्कलं थौंतक भजन हालेगु ज्या त्वःफिकादीगु मदुनि । हेटौंडाय् च्वनेबलय् भुटनदेवी व पशुपति देगलय् भजन यायेगु व येँय् च्वनादीबलय् न्हाय्कं त्वाःया उग्रतारा भजन मण्डलय् व श्रीघलय् ज्ञानमाला भजनय् पुलांगु भजन ज्ञानमाला भजन हालेगु यानादी । ने.सं. ११०२ स नेपालभाषाया सांगीतिक इतिहासया न्हापांगु न्हिनिसें ने.सं. १११९ तक मदिक्क बिउगु योगदानयात हसें धाये व कदर यासें बज्र सिरपाः समितिपाखे बज्र सिरपालं छायेपिल । संगीत ख्यलय् कयादीगु सिरपाःया खँ ल्हायेबलय् ११०१ स प्रकाश पुस्तकालयया ग्वसालय् जूगु नेपालभाषा लोक व आधुनिक संगीत सम्मेलनय् लिउ सिरपाः त्याकादीगु दु । भाषा व कला क्षेत्रय् वय्कःया ज्वःमदुगु योगदानया लागि लोक साहित्य परिषदं ने.सं. ११०७ चौलागा पंचमि कुन्हु करुणाकर सिरपाःपाखे हन । थःगु कुतः थःगु ज्याया लागि सरकारी सम्मान छुं हे मदुसां वय्कःयात छितं हे नुगः मस्याः । छाय्धाःसा न्यनामि स्वकुमिपिनिगु मतिना हे वय्कःया लागि तःधंगु सम्मान तःधंगु सिरपाः खः । वय्कःया थःत गुंपुन्हिया ख्यालःम्वः धायेके तसकं यः । थ्व खँय् गर्व तायेकादी भाजु भृगुरामजुं । फत्तले भजन यायेगु, म्ये हालेगु स्यनेगु इच्छा याःपिन्त स्यनेगु थःगु संस्कृति गबलें मतनीगु कथं लःल्हाना वनेगु व मेमेपिन्सं नं थथे हे यानावनेमाः धयागु वय्कःया बिचाः दु । (हनेबहःम्ह कलाकार भाजु भृगुराम श्रेष्ठया थौं ज्याः जंक्वःया लसताय्)",https://www.nepalmandal.com/content/14652.html
नेपालभाषाया न्हूगु संकिपा 'थः कतः कतः थः' ,"Posted on Sun Jul 10, 2011  11:31 am NST","समाजय् व्याप्त जुयाच्वंगु हिंसा मध्ये मिजं हिंसायात मू विषयबस्तु कःघाना दयेकूगु नेपालभाषाया न्हूगु छगू संकिपा 'थः कतः कतः थः' आः याकनं हे स्वयेदइगु जूगु दु । महालक्ष्मी मुभी म्याक्स प्रा.लि.या लुखां भाजु विनोद ताम्राकारं निर्माण यानादीगु थुगु संकिपा भाजु पि.के.श्रेष्ठं च्वयादीगु खःसा भाजु जितेन्द्र राजोपाध्यायं निर्देशन यानादीगु खः । थःगु देसय् लजगाः मदया कमेयायेत विदेश वनीम्ह छम्ह मिजं थःम्हेसिनं फुथें मफुथें कमेयाना छ्वयाहःगु धेवाः थःहे कलाःम्हेसिनं दुरुपयोग यानातःगुलिं लिपा थःगु छेँय् वःबलय् बिचल्ली जुइमाःगु व मेम्ह हे मिसालिसे इहिपा यायेत नं कानूनि पंगः दुगुलिं अथे नं याये मफुगु मार्मिक बाखँ न्ह्यब्वयातःगु थुगु संकिपा थ्वहे श्रावणया निगूगु वाः पाखें स्वकुमितय् दथुइ न्ह्यब्वयेगु कुतःजुयाच्वंगु च्वमि भाजु पि. के. श्रेष्ठं यात जानकारी बियादिल । 'नेपालभाषा, जाति, कला, संस्कृति प्रेमीपिंत समर्पित नेवाः राज्यया निंतिं नेवाः नुगः ब्वलंके' धइगु नारा ज्वना दयेकूगु थुगु संकिपाय् भाजु सविन शाक्य व मय्जु सविना डंगोलया मू भूमिका लिसें सुरेन्द्र केसी, अन्नपूर्णेश्वरी श्रेष्ठ, शुशिल राजोपाध्याय, सुरेन्द्र महर्जन व रुपेन्द्र श्रेष्ठ नापं ३२म्ह कलाकारत दुथ्यानाच्वंगु दु । करीव ९ लाख तकाया बजेटय् दयेकूगु थुगु संकिपा देशब्यापि भ्रमण याना नेवाः दक्वसित क्यनेगु आज्जु तयागु च्वमि भाजु श्रेष्ठं कनादिल । संकिपाय् ३ पु म्येँ दुथ्याकातःगु दुसा भाजु अनिश शाक्यं म्येँ च्वयादीगु खः । लय् विजय कायस्थं तयादीगु खःसा भाजु जुजु वज्राचार्य, भाजु सविन श्रेष्ठ, मय्जु निशा देसार व मय्जु स्वस्ति महर्जनपिंसं म्येँय् सः बियात:गु दु ।",https://www.nepalmandal.com/content/14967.html
अष्ट्रेलिया क्वाकल लेडी गागां ,"Posted on Fri Jul 15, 2011  12:38 pm NST",पप डीभा लेडी गागां नकतिनिया थःगु भ्रमणं अष्ट्रेलिया क्वाकाब्यूगु दु । वया न्हूगु एल्वम 'वर्न दिस वे' या प्रमोशनया लागि गागा अष्ट्रेलिया वंगु खः । नीन्यादँया गागाया अष्ट्रेलिया भ्रमणया झ्वलय् व्हिल चेयरय् च्वनाः याःगु प्रस्तुतिं भचा विवादास्पद नं जुल । थःम्हं कमे याःगु दक्वं ध्यबा भिंगु ज्याया लागि चन्दा बिइत तयार धकाः न्ववाना मनूतय् नुगः सालेत नं व सफल जुल । समलिंगी मनूतय् समर्थनय् लेडी गागां याःगु ज्यायात कदर यानाः सिड्नीया मेयर क्लोभर मुर्रें वयात अष्ट्रेलियाया मानार्थ नागरिकता लःल्हाःगु दु ।,https://www.nepalmandal.com/content/15023.html
प्रतिभा श्रेष्ठ जुल मिस पूर्वाञ्चल ,"Posted on Sun Jul 17, 2011  4:37 am NST","नीनिम्ह प्रतिस्पर्धीतय्त ल्यूने लाकाः धरानया प्रतिभा श्रेष्ठ ‘मिस पूर्वाञ्चल २०११’ या उपाधि त्याकूगु दु । शनिवाः धरान सभागृहय् जूगु ज्याझ्वलय् श्रेष्ठं मिस पूर्वाञ्चलया ताजलिसे ‘मिस क्याटवाक’या उपाधि त्याकेत ताःलात । ज्याझ्वलय् ‘फस्र्ट रनर अप’ धरानया लक्ष्मी सुब्वा जुल । सुब्बां ‘बेष्ट पस्र्नालिटी’ उपाधि नं ल्हाःतिइ लाकल । अथे हे अनिता विश्वकर्मां ‘सेकेण्ड रनर अप’ व ‘मिस ब्युटीफुल’ या उपाधि त्याकल । उकथं हे ‘मिस फ्रेण्डसीप’ धरानया प्रियङ्का श्रेष्ठ, ‘मिस भ्युअर्स च्वाइस’ दमकया रोजी बराइली, ‘मिस ब्युटीफुल’ धरानया ज्योती श्रेष्ठ, ‘मिस ब्युटीफुल हेयर’ धरानया अमिना पाख्रिन, ‘मिस फोटोजेनिक’ बिर्तामोडया अस्मिता गजमेर, ‘मिस ट्यालेन्ट’ धरानया नीशा राई घोषित जुल ।",https://www.nepalmandal.com/content/15038.html
नेवाः एफएमय् न्हूगु ज्याझ्वः ,"Posted on Sun Jul 17, 2011  11:17 am NST",नेवाः एफएम १०६.६ मेगाहर्जय् थनिंनिसें सुथय् ६:३० निसें ९:०० ताःतक नेवाः भासं समाचार सहित न्हूगु ज्याझ्वः 'लबु' न्ह्याःगु दु । थुगु ज्याझ्वः संचार नेपाल प्रा.लिया प्रस्तुति कथं न्ह्याइगु खः । थौं न्हापांगु न्हिया ज्याझ्वलय् रश्मी मानन्धरपाखें समाचार व दीपा वज्राचार्यपाखें 'ग्लोबल नेवाः' ज्याझ्वः न्ह्याःगु खः । 'लबु' ज्याझ्वः दुने सूचना समाचार व मनोरञ्जनया थीथी ज्याझ्वः न्ह्याइगु जूग दु ।,https://www.nepalmandal.com/content/15039.html
नांजाःम्ह प्याखंम्वः शम्मी कपुर मन्त ,"Posted on Mon Aug 15, 2011  4:55 am NST","बलिउडया तसकं नांजाःम्ह प्याखंम्वः शम्मी कपुर आइतवा: सुथय् मन्त । मृगौलां ज्या मयायेवं डाइलासिस याकाः वयाच्वंम्ह न्ह्यगुदँया कपुर मुम्बइया बीच क्याण्डी अस्पतालया गहन चिकित्सा ईकाइलय् मदुगु खः । कपुरया अन्तिम दाह संस्कार सोमवा: याइगु जानकारी नं ब्यूगु खः । सन् १९५३ निसें बलिउडय् अभिनय न्ह्याकूम्ह कपुरं न्हापांगु खुसिइ चलचित्र ""जीवन ज्योति""सं अभिनय यानादीगु खः । १९६१ सं चलचित्र 'जंगली' पाखें तसकं बयबय जूम्ह कपुरया वास्तविक नां शमसेर राज कपुर खः । २१ अक्टुबर १९३१ सं जन्म जूम्ह शम्मी कपुर भारतीय रंगमंचया नांजाःम्ह प्याखँम्वः पृथ्वीराज कपुरया माहिलाम्ह काय् खः । वय्कःया दाजु राज कपुर व किजा शशि कपुर खः ।",https://www.nepalmandal.com/content/15571.html
इतिहास दयेकल बेयोन्सें ,"Posted on Mon Feb 1, 2010  9:58 am NST","म्ये हालामि बेयोन्सें थौं जूगु ग्र्यामी अवार्डय् खुगू अवार्ड त्याकाः ५२ दँया इतिहासय् छगू हे दँय् दक्कले अप्वः अवार्ड काःम्ह मिसा कथं इतिहास दयेकूगु दु । 'सिंगल लेडिज' (पुट अ रिङ अन इट) म्येपाखें दँया सर्वोकृष्ट म्येया सिरपा लिसें 'ह्यालो' म्येपाखें दक्कले बांलाःगु मिसा सःया अवार्ड तकं त्याकल थुगुसी बेयोन्सें । दबुलिं बेयोन्सें सकसितं सुभाय् बिल -'जितः थौंया सनिल तसकं न्ह्याइपुगु सनिल जुल, जितः दुगु दक्वं तिबःया लागि जिगु परिवार व जि भाःतयात नं सुभाय् - आइ लभ यू '।",https://www.nepalmandal.com/content/6314.html
अस्करय् दक्कले न्हापांम्ह मिसा निर्देशक ,"Posted on Mon Mar 8, 2010  10:54 am NST","थुगुसीया बयासिऔं अस्कर अर्वाडय् आःतकया अस्कर इतिहासय् दक्कले न्हापांगु खुसिइ मिसाम्ह निर्देशकं सर्वोकृष्ट निर्देशक अवार्ड त्याकूगु दु । निर्देशक क्याथरिन बिग्लोअं ""दि हर्ट लकर"" संकिपाया लागि थुगु अवार्ड त्याकूगु खः । थुगु ""दि हर्ट लकर"" संकिपां सर्वोकृष्ट निर्देशक व सर्वोकृष्ट संकिपा सहित मुक्कं खुगू सिरपा त्याकूगु दु । मेखे अप्वः अस्कर अवार्ड त्याकी धकाः आशा यानातःगु ""अवतार"" सकिपां धाःसा कला निर्देशन, सिनेमाटोग्राफी व भिजुअल इफेक्टसय् यानाः स्वंगू अवार्ड त्याकेत ताःलाःगु दु । बेस्ट फिल्मः द हर्ट लकर बेस्ट डायरेक्टरः क्याथरीन बिगेलो (दि हर्ट लकर) बेस्ट ऐक्ट्रेसः सैंड्रा बुलक (द ब्लाइंड साइड) बेस्ट ऐक्टरः जेफ ब्रिज (क्रेजी हार्ट) बेस्ट फरेन लेंग्वेज फिल्मः द सीक्रेट इन देयर आइज़ (The Secret in their eyes) (अर्जेन्टीना) बेस्ट फिल्म एडिटिंगः द हर्ट लकर बेस्ट डाक्यूमेंट्री फीचरः द कोव (The Cove) बेस्ट भिजुअल इफेक्ट्सः अवतार बेस्ट ओरिजनल स्कोर : माइकल गियाशिनो (अप) बेस्ट सिनेमाटोग्रफीः अवतार बेस्ट साउंड मिक्सिंगः द हर्ट लकर बेस्ट कस्ट्यूम डिजाइनः द यंग विक्टोरिया बेस्ट आर्ट डायरेक्शनः अवतार बेस्ट सपोर्टिंग ऐक्ट्रेसः मो'निक (प्रीशियस) बेस्ट अडप्टेड स्क्रीनप्लेः फिल्म प्रीशियस बेस्ट मेकअपः स्टार ट्रैक बेस्ट शर्ट फिल्मः द न्यू टेनंट्स बेस्ट शर्ट डक्यूमेंट्री फिल्मः 'Music by Prudence' बेस्ट एनिमेटेड शर्ट फिल्मः लोगोरामा बेस्ट ओरिजनल स्क्रीनप्लेः  मार्क बोयल (द हर्ट लकर) बेस्ट ओरिजनल सन्गः रेयान बिंगम व टी बोन बर्नेट (द वेयरी काइंड) बेस्ट एनिमेटेड फिल्मः अप बेस्ट सपोर्टिंग ऐक्टरः क्रिस्टोफ वल्ट्ज (इनग्लोरियस वास्टर्डस)",https://www.nepalmandal.com/content/7013.html
"वइन - ""माया"" ","Posted on Sat Mar 13, 2010  11:28 am NST","नेपालभाषाय् मेगु छगू न्हूगु संकिपा ""माया"" वइगु जूगु दु । बिहिबाः येँया साय्प फल्चाय् छगू ज्याझ्वःया दथुइ थुकिया शुभमुर्हूत जूगु दु । ज्याझ्वलय् कवि दुर्गालाल, म्ये हालामि भृगुराम, ख्यालिजुजु मदनकृष्ण श्रेष्ठ, नविन सुब्बा आदि पाहांपिन्सं संकिपाया सफलताया कामना यानादीगु खः । लिसें मदनकृष्णं थुगु हे संकिपाय् दुथ्याइगु ""राजमति व छि ला छुं हे मपाः रे"" म्ये नं न्याकादीगु खः । हस् प्रोडक्सनया ब्यानरय् निर्माण जुइगु थुगु संकिपा आर्यम नकःमिया लेखन अले आर्यम व सुनिता राजभण्डारीया निर्देशनय् तयार जुइत्यंगु खः । थुकिइ आर्यम नकःमि, स्लेशा श्रेष्ठ, मदनदास श्रेष्ठ, गणेशराम लाछि, शकुन्तला राजकर्णिकार, स्वतन्त्र संसार महर्जन, श्रनिता राजभण्डारी, हरीमान दिवाकर, विकास डंगोल, कृष्णभक्त महर्जन, दीपक तुलाधर, कंचन तुलाधर मू भूमिकाय् व भृगुराम श्रेष्ठ, भिंतुना जोशी व सुरेन्द्र महर्जन पाहां भूमिकाय् खनेदइ । सुमन महर्जनया छाँयाकन, दीपेन बस्न्यातया सम्पादन जुइगु थुगु संकिपाय् दुर्गालाल व मदनकृष्ण श्रेष्ठया गीत रचना, मदनकृष्ण श्रेष्ठया संगीत व भृगुराम, मदनकृष्ण सुमन कपाली व रत्नशोभा महर्जनया गायन नं दुथ्याइ । ""समस्तय् माया गज्याःगु संकिपा जुइ ?"", "" माया छगू काल्पनिक बाखनय् आधारीत संकिपा खः । थुकिइ जातिय भेदपाखें बायाच्वंगु छगू अवोध मतिनाया बाखं दु"" - 'माया'या निर्देशक सुनिता राजभण्डारीं यात कनादिल ।",https://www.nepalmandal.com/content/7129.html
टाइसनया ध्यबा दक्वं साफ ,"Posted on Sun May 9, 2010  7:56 pm NST",नांजाःम्ह बक्सर माइक टाइसनं थःगु दक्वं ध्यबा साफ जूगु खँ कंगु दु । वर्षौंतक मोजमस्तिइ यक्व हे दां खर्च यायेधुंकाः आः तलव गबले वइ अबले खर्च यायेत पियाच्वनागु खँ वं कंगु दु । खर्च यायेत ध्यबा मदुसां थःत माया याइम्ह कलाः दुगुलिं थः खुशी जूगु खँ वं धाःगु दु । आः दुम्ह वया कलाः लकीहा वया स्वम्हम्ह कलाः खः । ४३ दँया टाइसनया न्याम्ह मस्त नं दु । रिटार्यड लाइफ हनाच्वंमह् टाइसन लागूपदार्थ व अय्लाःया कारणं यक्व विवादय् वयाच्वंगु खः ।,https://www.nepalmandal.com/content/8047.html
मुस्मां मय्जु अमेरिकाया दक्कले बांलाःम्ह मिसा ,"Posted on Tue May 18, 2010  6:09 am NST","मिशीगनया २४ दँया मुस्मां पृष्ठभूमिया रीमा फकीह न्हूम्ह मिस अमेरिका घोषित जूगु दु । आइतवाः बहनी जूगु सुन्दरी प्रतियोगीताय् ५० म्ह मेपिं प्रतियोगीतय्त ल्यूने लाकाः रीमां थुगु ताज त्याकूगु खः। रीमाया परिवार लेबनानं स‌ं.रा. अमेरिका वःगु खः । दक्कले न्हापा न्यूयोर्कय् च्वनाः लिपा इपिं मिशिगनय् सरे जूगु खः, गन रीमां मीस मिशिगनया उपाधि त्याकल । वया परिवार इस्लाम व क्रिश्चियानिटी निगुलिइ नं आस्था तइपिं धकाः धाःसां  रीमा धात्थें मुस्मां हे खः वा अरबी अमेरिकन जक खः धकाः त्याजिगु धाःसा मदुनि । थुगु उपाधि त्याके धुंकाः आः रिमा दच्छितक न्यूयोर्क फिल्म अक्यादमिइ छात्रवृति सहित ब्वने दइगु जूगु दु ।",https://www.nepalmandal.com/content/8176.html
गुण हलय् नेवाः संकिपा 'पटाचारा' ,"Posted on Tue Jun 1, 2010  5:08 am NST","न्हूगु नेवाः संकिपा 'पटाचारा' जेठ १४ गतेनिसें गुण सिनेमा हल ग्वार्को यलय् क्यनेज्या न्ह्याःगु दु । बौद्ध जातक बाखंया लिधंसाय् दयेका तःगु थुगु संकिपाया निर्माण नं गुण समुहया गुण फिल्मसया ब्यानरय् याःगु खः । विजेन्द्र शाक्य निर्माता जुयादीगु थुगु संकिपाय् कथा पटकथा संवाद व निर्देशन रामकृष्ण खड्गीयागु दुसा संकिपाय् मुख्य भूमिकाया रुपय् कर्मा शाक्य, मेलिना मानन्धर, मदन दास श्रेष्ठ, लक्ष्मी गिरी, बत्स शाक्य  व अन्नपुर्णेश्वरी म्हितादीगु दु ।",https://www.nepalmandal.com/content/8406.html
ब्याहा यात मनिषा कोइरालां ,"Posted on Sat Jun 19, 2010  8:22 am NST","बलिउड नायिका मनिषा कोइरालां थः मतिनामि सम्राट दाहाललिसे ब्याहा याःगु दु । ४१ दँया मनिषां ३४ दँया सम्राटिलसे शुक्रवाः परम्परागर विधि कथं स्वयंवर याःगु खः । आइतबाः जुइगु इहिपाया भ्वजय् राष्ट्रपति डा. रामवरण यादव, प्रम माधवकुमार नेपाल, क. प्रचण्ड, पूर्व राजा ज्ञानेन्द्र आदि पाहांपिन्त ब्वनातःगु दु । येँया सोल्टी क्राउन प्लाजाय् जुइगु भ्वजय् बलिउड स्टारत जेकी स्राफ व गोविन्दा नं उपस्थित जुइगु विश्वास यानातःगु दु । अथे ला थःगु हनिमुन धुंकाः मनिषां बलिउडया थः सहकर्मीतय् लागि अलग्ग भ्वय् नं यायेत्यंगु दु । सन् १९८९ य् फेरि भेटौंला नांया संकिपालिसे थःगु अरिअर शुरु याःम्ह मनिषां बलिउडय् वनेधुंकाः 'सौदागर', '१९४२ अ लभ स्टोरी' आदि संकिपा लिपा गाक्कं नां कमे याःगु खः ।",https://www.nepalmandal.com/content/8648.html
स्ट्रिप क्लबय् ल्याप डान्स यायां लेडि गागा ,"Posted on Fri Jun 25, 2010  11:27 am NST",नांजाःम्ह पप गायिका लेडि गागा सोमवाः न्यूयोर्कया छगू स्ट्रिप क्लबय् ल्याप डान्स यायां च्वंगु लूगु दु । म्याथ्यू विलियम्सलिसे चान्हय् ल्याप डान्स यानाच्वंगु प्रत्यक्षदर्शीतय्सं धाःगु धकाः न्यूयोर्क पोष्टं न्ह्यथंगु दु । अबले लेडि गागां पारदर्शी लं फिनाच्वंगु व ल्याप डान्सया लागि इमिसं छगू क्वथा तकं बुक याःगु धकाः श्रोतं धाःगु दु ।,https://www.nepalmandal.com/content/8750.html
'स्वापू' कविता मुना पितब्वज्या ,"Posted on Sat Jul 31, 2010  10:39 pm NST","नेपाः राष्ट्रिय पार्टीया नायः नापं कवि डा. केशवमान शाक्यया कविता मुना 'स्वापू' शनिवाः पिथंगु दु । शनिवाः चेम्बर भवन जमलय् जूगु छगू ज्याझ्वःया दथुइ जनकवि दुर्गालाल श्रेष्ठं उगु कविता मूना विमोचन यानादीगु खः । ज्याझ्वलय् कवि भुषणप्रसाद श्रेष्ठं कविया बारे म्हसिका बियादीगु खःसा प्राध्यापक नर्मदेश्वर प्रधानं सफूया बारे समिक्षा यानादीगु खः । सफू पितबिइगु ज्याझ्वलय् सफूति दुथ्याःगु कवितात कविपिं पूर्ण वैद्य, बुद्ध साय्मि, सुरेशकिरण, रश्मी नापित व सफू च्वमि शाक्यं पाठ यानादीगु खः । (किपा: उदेन न्हूसाय्मि)",https://www.nepalmandal.com/content/9214.html
मिस लिटिल नेवाः २०१०या ट्यालेन्ट शो क्वचाल ,"Posted on Fri Aug 13, 2010  6:37 pm NST","थुगु दँया मिस लिटिल नेवाः प्रतियोगिताया नितिं थौं ट्यालेन्ट शो क्वचाल । नेप्लिज फेशन होमं याःगु ज्याझ्वलय् मिस ट्यालेन्ट उपाधिया नितिं नेवाः समुदायया गुदँ निसें झिंस्वदँ तकया पीस्वम्ह मस्तय् दथुइ धेधेंबल्ला जूगु खः । धेधेंबल्लाया लिच्वः वइगु भदौ ५ गते नेपाल प्रज्ञा प्रतिष्ठानय् जुइगु लिपांगु ज्याझ्वलय् घोषणा याइगु ग्वसाखलकं धाःगु दु । धेधेंबल्लाया निर्णायकय् राजभाइ सुवाल, डा. शिक्क्षिता श्रेष्ठ, निर्णय श्रेष्ठ, हिसिला महर्जन, अलिसा श्रेष्ठ व सुरज भडेल च्वनादीगु खः  । धेधेंबल्लाय् मस्तय्सं हुलाप्याखं बाजं थायेगु न्वचु बिइगु व किपा च्वयेगु तकं याःगु खः । नेवाः मस्तय्गु प्रतिभा न्ह्यब्वयेगु तातुनां ग्वसाग्वःगु धेधेंबल्लाखे नेवाःभाय् कला सँस्कृति संस्कारबारे नेपालभाषाया प्रशिक्षक राजु नापितं प्रशिक्षण बिया च्वनादीगु दु । अथेहे कोरियोग्राफर रोहिया महर्जन व विवेक श्रेष्ठं कोरियाग्राफी याना च्वनादीगु दु । नेप्लिज फेशन होमं नेवाः समुदायया मस्तय्गु प्रतिभा न्ह्यब्वयेगु नितिं हरेक दँय् मिस लिटिल नेवाः ज्याझ्वः याना वयाच्वंगु दु । लुमंकेबहः जू, नेपालमण्डल डट कम मिस लिटिल नेवाः ज्याझ्वःया अफिसियल वेबसाइट खः ।",https://www.nepalmandal.com/content/9322.html
पप सम्राट ज्याक्सन मन्त ,"Posted on Fri Jun 26, 2009  3:40 pm NST","हनिमय् नांजाम्ह 'पप सम्राट' माइकल ज्याक्सन बिहिवाः मन्त । न्यय्दँ दुम्ह ज्याक्सन नूगचूया ल्वंचं कयाः मदुगु खः । ल्वचं कायेवं लस एन्जल्स् स्थित ज्याक्सनया होल्मी हिल्सय् च्वंगु छेँय् डाक्टरत वास कायेत थ्यंगु खसां ज्याक्सनया अवस्था गम्भीर जूगुलिं अस्पताल यंकूगु खः । अस्पातलय् हे वयेकयात मदुगु घोषणा याःगु खः । सन् १९५८ अगस्त २९य् बुम्ह ज्याक्सन मदुगु खबर लिपाः हनिमय्न्यंकय थीथी टीभि व रेडियोत्यसं नियमित ज्याझ्वः दिका ज्याक्सनया म्ये ह्याकूगु खसाः हजारौं मनूत ज्याक्सन तयातःगु अस्पताल पिने व न्यूयोर्कया टाइम्स स्क्वार्यय् मुनाः बिचाः ह्याकूगु खः । छुं ई लिपाः हे लन्डनय् कन्सर्ट यायेगु तयारी यानाच्वंम्ह पप सम्राटया 'थ्रीलर', 'ब्याड' व 'अफ द वाल' थंज्याःगु एल्बमत पाखें लखौं प्रशंसकतय् नूग त्याकेत ताःलाःगु खः । सन् १९८२य् पिंहावःगु 'थ्रीलर' नांया एल्बम आः तकया अत्याधिक बिक्रि जूगु अल्बम कथं कयातःगु दु । उगु एल्बम ५ करोड प्रति बिक्रि जूगु खः । थ्व एल्बम लिपाः ज्याक्सनया सः जक मखु वया प्याखं ल्हुइगु कलां यानाः नं लोकप्रिय जूगु खः । वयां लिपाः ज्याक्सनया 'मूनवाक डान्स' न्ह्यावलें नं चर्चाया विषय् जूगु खः । अथेहे 'बिली जोन' व 'ब्याड' थंज्याःगु एल्बम नं हनिमय् तसकं लोकंह्वाःगु खः । न्ह्यदँ दुवलये निसें म्येहालेत शुरु याम्ह ज्याक्सनं 'ज्याक्सन फाइब' नांगू सांगीतिक पुचः पाखें दकले न्हापा सन् १९६०स सांगीतिक ख्यलय् पलाः तःगु खः । थःगु सांगीतिक क्षेत्रय् दक्लय् न्हापांगु एल्बम सन् १९७२य् रेकर्ड याकुम्ह ज्याक्सनं सांगीतिक ख्यःया दकलय् तःधंगु उपाधि ग्रामीलय् झिंस्वंगु अवार्ड त्याकेधुंकूगु दु । स्वम्ह मस्तया अबु ज्याक्सनं थःगु जीवनया न्हापांगु ईहिपा गायक एल्विस प्रेस्लीया म्हाय् लीजना मेरी नाप सन् १९९४य् याःगु खः । तर उकीया निदँ लिपा हे निम्हतिपुया सम्बन्ध विच्छेद जुइवं ज्याक्सनं डेबी रानाप ईहिपा याःगु खः । तर थ्व ईहिपा नं तःहाक ई तक न्ह्या वने मफेवं सन् १९९९य् सम्बन्ध विच्छेद याःगु खः । सन् २००३य् ज्याक्सनया जीवनय् आधारित छगू टीभि डकुमेन्ट्रीलय् मस्तय्त यौन दुव्र्यवहार याःगु क्यनेवं विवादय् लाम्ह सांगीतिक हस्तीयात थ्वहे द्वपंनय् सन् २००५य् मुद्दा दर्ता याःगु खः । प्यलाः तक मुद्दाय् बहस लिपाः ज्याक्सनयात अदालतं सफाई ब्यूगु खः । पप सांगीतिक ख्यःया हस्ती गायक एल्बिस प्रेस्ली व सांगीतकि पुचः बिटलस् नापं नां स्वाःगु ज्याक्सन आ: झी दथुइ मदुसां वयेकया स: सकल संगीत प्रेमीया नूगलय् न्ह्यावलें नं थ्वयातुं च्वनी ।",https://www.nepalmandal.com/content/2358.html
माइकल ज्याक्सनं ब्रिटनीयात म्ये हालेगु त्वःतेगु सुझाव ,"Posted on Fri Jul 10, 2009  11:50 am NST","थः सिइ स्वयां छुं न्ह्यः माइकल ज्याकसनं ब्रिटनी स्पीयर्स यात म्ये हालेगु त्वःतेगु सुझाव ब्यूगु खँ खुलासा जूगु दु । थःगु थें ब्रिटनीया जीवन नं बांमलाक अन्त्य मजुइमा, थः परिवारलिसे बांलाक ई बिइ फयेमा धकाः माइकलं वयात थथे धाःगु खः धकाः श्रोतं न्ह्यथंगु दु । कन्ट्याक्टम्यूजिकं च्वःगु दु, माइकल बि्रट्नीयात थः याकनं हे सिइत्यंगु खँ धाःगु खः । ब्रिटनीया 'सर्कस' शो सिधयेधुंकाः हे संगीत ख्यलं सन्यास का धकाः माइकलं सुझाब ब्यूगु खः । भावुक जुयाः ब्रिटनीं नं 'सर्कस' शो धुंकाः कम्तीइ नं ताः ईतक संगीत ख्यलं विश्राम काये धकाः माइकलयात बचं ब्यूगु खः ।",https://www.nepalmandal.com/content/2702.html
रामदेव विरुद्ध सेलिना ,"Posted on Fri Jul 17, 2009  10:31 am NST","समलैंगिकताया खँय् बाबा रामदेव व सेलिना जेटलीया दथुइ शितयुद्ध न्ह्यानाच्वंगु झ्वलय् लिपांगु इलय् सेलिना रामदेव विरुद्ध आक्रामक शैलीं प्रस्तुत जूगु दु । खँ 'समलैंगिकता अपराध मखु' धकाः दिल्लीया हाई कोर्टं याःगु फैसलानिसें सुरु जूगु खः । थ्व फैसला लिपा बाबा रामदेवं 'समलैंगिकता छगू रोग खः, थ्वयात योगं ठिक यायेफु' धकाः प्रचार याना जुल । थुकिया प्रतिवाद यानाः सेलिनां धाल - 'समलिंगीतय्सं थुकियात गबलें रोग कथं काःगु मदु, अले इमिसं मेपिन्त गबलें हे छुं नं कथंया बांमलाःगु भावना स्वःगु मदु । मेपिन्सं जक समिलंगीतय्गु खँय् म्वाः मदुगु कपाः स्याके माःगु छाय्? मनूतय्सं मेपिनिगु बेडरुमय् चियोचर्चा याना जुइगु बांलाः मजू ।' सेलिनां आक्रामक जुयाः धाल -'रामदेवयाके छुं नं कथंया डिग्री मदु, वं वासः याइगुलिइ छुं नं आधार मदु उकिं थःम्हं मस्यूगु मथूगु खँय् न्वमवाःसा हे बांलाः ।' सेलिनायात रामदेवं सेल्लाःगु लिसः धाःसा बिइमफुत । रामदेवं थुलि हे जक धाल कि - 'थुमिसं भारतिय संस्कृति धयागु हे मथू । मचांनिसें मांअबुलिसे तापाक्क च्वंगुलिं थुमिके नैतिकता धयागु हे मदु ।'",https://www.nepalmandal.com/content/2821.html
जाम यायां कोमल ओली ,"Posted on Sat Jul 25, 2009  12:05 pm NST","'पोइल जाने पाउँ' धकाः प्याखं हुलीम्ह गायिका कोमल ओलीया कारणं यल व येँ स्वाःगु कुपण्डोल क्षेत्रय् लँ जाम जुइगु जुयाच्वंगु दु । ओलीं कार चले यायां मोबाइलय् खँ ल्हाइगु जूगुलिं जाम जुइगु खँ अनया स्थानीयबासी निरज महर्जनं जानकारी बियादिल । साउन ८ गते नं ओलीं थःगु छेँ सानेपां कुपण्डोल जुयाः येँ वनाच्वंगु खः, दुवातय् थ्यनेवं मोबाइलय् खँ ल्हाल्हां याना च्वनेवं ओलीया गाडी लँ दथुइ फसे जुल । अले उकिया कारणं अन ताःहाकःगु जाम जुल । ओली अन थ्यनीगु इलय् न्हिथं धयाथें जाम जुयाच्वंगु दु । स्थानीयवासीतय्सं ओलीयात गाडी चले यायेगु इलय् फोनय् खँ मल्हायेत तःकः इनाप यात, तर ओली धाःसा न्हाय्पनय् चिकं तयाच्वंगु दु । ट्राफिकतय्सं नं 'कलाकार खः, म्वाःल धकाः' अथें त्वःताच्वंगु दु ।",https://www.nepalmandal.com/content/2963.html
न्हूगु नाट्याभ्यासय् नेवाः ल्याय्म्हत ,"Posted on Sun Jul 26, 2009  10:31 am NST","छथ्वः नेवाः ल्याय्म्ह नाट्यकर्मीतय्सं परम्परागत नाट्य शैलिं पिहाँ वयाः न्हूगु प्रयोगात्मक नाट्य अभ्यास यायेत विश्व नाट्यधारया अध्ययन यायेगु ज्या न्ह्यज्याकूगु दु । थ्व ज्या म्हिगः किपुली जूगु छगू प्रयोगात्मक नाट्य कार्यशालां निसें न्ह्याकूगु खः । फ्रान्सय् छगू दशक न्ह्यवं निसें प्रयोगात्मक नाट्य अभ्यासय् लेखन निर्देशन अभिनय यानाच्वनादीम्ह शोभा चन्दं उगु कार्यशालाय् नाट्य प्रस्तुती कलाकारं प्याखँ न्ह्यब्वयेबलय् दर्शक नाप भ्यलय् पुनाः थः दुने पात्रयात जीवन्त यायेगु पहया बारे सहलह ब्याकादीगु खः । कार्यशालाय् भाजु पुष्कर माथेमां नेवाः न्हू पुस्तां नेवाः नाट्य परम्पराया पुलांगु धारयात कथहनं न्ह्याकाः न्हूगु युगान्तकारी परिवर्तनया लागिं ल्याय्म्हतय् न्हूगु हे शक्ति छधी जुइमाःगु खँय् जः ह्वलादीगु खः । ज्याझ्वः पुष्कर माथेमा, अनुप सिं सुवाल व मनरा प्रजापतिया सकि्रयताय् जूगु खः । कार्यशालाय् नेवाः नाट्यकर्मीपिं शर्मिला महर्जन, सुदर्शन राज शाक्य, नरेश प्रजापति, मदनगोपाल महर्जन, लक्ष्मीकुमार महर्जन, ज्ञान बहादुर महर्जन, बिनोदराज शाक्य, शंकर महर्जन, भरत महर्जन पिंसं ब्वति कयादीगु खः ।",https://www.nepalmandal.com/content/2969.html
नेहा जुल मीस लिटिल नेवाः ,"Posted on Sun Sep 6, 2009  12:24 am NST","""शिक्षा सिबें ध्यबा तःधं छाय्धाःसा ध्यबा दतकि बांलाःगु शिक्षा कायेफइ, गुकिं मनूयात धात्थेंया मनू यानाबिइ"" लिपांगु राउन्डया न्ह्यसलय् थथे लिसः बियाः झिदँया मय्जु नेहा श्रेष्ठं थुगुसीया मीस लिटिल नेवाः टाइटल त्याकूगु दु । नेहा थौंकन्हय् डिएभी सुशील केडिया विश्व भारति स्कूलय् न्यागू क्लासय् ब्वनाच्वंगु दु । नेप्लिज फेशन होमया ग्वसालय् जूगु मीस लिटिल नेवाः २००९ य् समीना डंगोल फस्ट रर्नर अप व अंजीशा श्रेष्ठ सेकेन्ड रर्नर अप जुइत ताःलात । अथे हे उगु कन्टेस्टं इलिना महर्जन मीस ट्यालेन्ट, पलिस्था वज्राचार्य मीस बेस्ट ड्रेस, सोहिना महर्जन मीस बेस्ट स्माइल, अमृता रंजितकार मीस फोटोजेनिक, सोनिका श्रेष्ठ मीस डिसिप्लीन, इशा प्रजापति मीस नेपालभाषा  व आदिती शाही मीस चार्मिंग ल्यःगु दु ।",https://www.nepalmandal.com/content/3715.html
पेजथ्री नेपालभाषा पिपुल्स च्वाइस एवार्डया लःल्हाइगु ,"Posted on Sun Aug 23, 2009  2:14 pm NST",पेजथ्री वाःछिपौया ७५ औं अंक पिहां वःगु लसताय् यलया एम्वियन्स रेष्टुरेण्ट एण्ड बारय् पेजथ्रीया तुच्चा ज्याझ्वलिसें नेपालभाषा ख्यलय् पेजथ्री नेपालभाषा पिपल्स च्वाइस एवार्डया घोषणा जुल । ज्याझ्वलय् पेजथ्री वाःछिपौया सम्पादक प्रकाशक भाजु दर्शनवीर शाक्यं एवार्डया घोषणा यानादीगु खः । उगु ज्याझ्व ईलोहं पब्लिकेशनया कजि नरेशवीर शाक्यं न्हयाका दीगु खःसा निर्मलरत्न शाक्यं लसकुस याना दीगु खः । ज्याझ्वलय् संकिपाकर्मि व संगितकर्मितय्गु उल्लेखनीय् उपस्थीति दुगु खः ।,https://www.nepalmandal.com/content/3466.html
मिस नेपालया उपाधि जेनिशायात ,"Posted on Fri Sep 25, 2009  9:55 pm NST",थुगुसीया मिस नेपालया उपाधि जेनिशा मोक्तानं त्याकूगु दु । जेनिशां आः डिसेम्बरय् जुइगु मिस वर्ल्डय् नेपाःया प्रतिनिधित्व याइ । दच्छि न्ह्यः तच्वःगु विरोधया कारणं जुइमफगु थुगु प्रतियोगिताय् फर्स्ट रनर अप रिचा थापा मगर जूगु दुसाः सेकेन्ड रनर अप कुन्छाङ तामाङ मोक्तान जूगु दु । फर्स्ट रनरअप जुम्ह थापा मगरं नेपाःया प्रतिनिधित्व यासें फिलिपिन्सय् जुइगु मिस अर्थय् ब्वति काइगु जूगु दु । पुलाम्ह मिस तामाङ २००६ नं जुम्ह जेनिशां मिसा नेपालया उपाधि नापं न्य्यद्वं त्याकूगु दुसाः फर्स्ट रनरअप ऋचां नीन्याद्वं व सेकेन्ड रनरअप कन्छाङं झिंन्याद्वं त्याकूगु दु । अथेहे थीथी विधाया उपाधि त्याकेत ताःलापिं प्रतियोगितय्त म्हतिं न्याद्वं लःल्हाःगु खः । प्रतियोगिताय् थीथी विधाया उपाधि त्याकूपिनि नां छसिकथं थथे दु :- मिस ट्यालेन्ट - ऋचा थापा मगर मिस प्रर्सनालिटी - ऋचा थापा मगर मिस फोटोजेनिक - आयुषा कार्की मिस ब्यूटी कम्प्लेक्सन - आयुषा कार्की मिस ब्युटिपुल हेयर - पद्मिनि झा मिस ब्युटिपुल स्माईल - पुनम थपलिया मिस बेस्ट वाक - जेनिशा मोक्तान मिस फ्रेन्डसिप - अस्मिता अग्रवाल पब्लिक च्वाईस - आकृति श्रेष्ठ थ्वस्वयां न्ह्यया मिस नेपालं न्हूम्ह मिस नेपालयात ताज पुइकेगु चलन दुगु ख:सां थुगुसी निदँ तक मिस नेपालया ताज पुम्ह सिताष्मा चन्द उगु ज्याझ्वलय् उपस्थित मजूगुलिं न्हापांम्ह मिस नेपाल रुवी राणां न्हूम्ह विजेता मोक्तानयात ताज पुइकूगु खः । मिस नेपालया ज्याझ्वः जुयाच्वंगु ईलय् थीथी महिला संगठनतय्सं प्रतियोगिता दिकेमाःगु माग यासें ज्याझ्व: स्थल पिने विरोध प्रदर्शन याःगु खः । दच्छि न्ह्यः नं एकीकृत नेकपा (माओवादी) सम्बध महिला संगठनतय् विरोधया कारणं थुगु प्रतियोगिता जुइमफूगु खः ।,https://www.nepalmandal.com/content/4114.html
थौं न्याक्वःगु मिस नेवाः जुइगु ,"Posted on Wed Dec 30, 2009  9:27 am NST",नेपालिज फेशन होमया ग्वसालय् दँय्दसं जुयाच्वंगु मिस नेवाः कासाया थौं लिपांगु धेंधें बल्ला जुइत्यंगु दु । नेवाः मिसापिनिगु प्रतिभा न्ह्यब्वयेगु तातुना न्ह्यानाच्वंगु थुगु मिस नेवाः कासा थ्व न्याक्वःगु खुसि खः । थौं येँया प्रज्ञाभवनया दबुलिइ जुइत्यंगु थ्व कासाय् थुगुसी स्वीखुम्ह नेवाः मय्जुपिंसं ब्वति कयाच्वंगु दु । थौं मिस नेवाः अन्तिम दिनया कार्यक‍्रमया लागि तयारी दक्वं सिधये धुंकूगु खँ धाःगु दु । कासाया पूर्व सन्ध्या म्हिगः लैनचौरया होटल मल्लय् कासामि मय्जुपिन्सं केक सहित आयोजक संस्था नेप्लिज फेसन होमयात सुभाय् देछाःगु खः । म्हिगःया ज्याझ्वलय् आयोजक व दक्वं कासामिपिनिगु ब्वति दुगु खः । थुगुसीनिसें अनलाइन भोटिङ समेत दुथ्याकूगु थुगु कासाय् अन लाइन भोटिङपाखें दक्कले यक्व भोट काःम्ह मय्जुयात ''भ्युवर च्वाइस''या उपाधिं छाय्पीगु जूगु दु । थुगु अनलाइन भोटिङया निंतिं पाखें भोट कायेगु ज्या जूगु खः ।,https://www.nepalmandal.com/content/5783.html
मिस नेवाः ट्यालेन्ट शो ,"Posted on Mon Dec 28, 2009  12:41 am NST","मिस नेवाः कासाया छगू महत्वपूर्ण इभेन्ट ट्यालेन्ट शो क्वचाःगु दु । डिसेम्वर २५  तारिख कि्रसमसया दिं विश्वन्यंक थीथी थासय् कि्रसमस हनाच्वंगु इलय् मिस नेवाःया प्रतियोगीत धाःसा यलया होटल हिमालय दुने थःगु प्रतिभा ब्वयाच्वंगु खः । मुक्कं ३६ म्ह प्रतियोगीत दुथ्याःगु मिस नेवाःया प्रतियोगी मय्जुपिन्सं गुम्हसिनं म्ये, गुम्हसिनं हुलाप्याखं, गुम्हसिनं बाजं आदि न्ह्यब्वःगु खः । थुगु प्रतियोगीताय् दक्कले बांलाक प्रतिभा न्ह्यब्वःम्ह मय्जुयात 'मिस यूएफओ ट्यालेन्ट'  (Miss UFO Talent) उपाधि लःल्हाइ । थुगु ट्यालेन्ट शो पाखें सचिन श्रेष्ठ, प्रेम शाह, पवित्र कसा, राजु नापित व रविन साय्मिया जज पुचलं दक्कले प्रतिभावान मय्जु ल्यःगु दु । थुगु घोषणा पुष १५ गते जुइगु मिस नेवाःया मू ज्याझ्वलय् जुइ ।",https://www.nepalmandal.com/content/5745.html
मिस नेवाःलिसे न्यू इयर इभ ,"Posted on Fri Jan 1, 2010  9:05 pm NST","मिस नेवाः २००९ या छन्हु लिपा बिहिबाः सनिलय् बसन्तपुरया भ्वय् छेँ रेष्टुरेन्टय् मिस नेवाः लिसें थुगु ज्याझ्वलय् ब्वति काःपिं दक्वं मय्जुपिन्सं न्यू इयर इभ न्यायेकूगु दु । थुगु न्यू इयर २०१० हना ज्याझ्वलय् आयोजक, पत्रकार, निर्णयक मण्डल, कोरिओग्राफर रोजिन शाक्य, डान्स कोरिओग्राफर रोहिया महर्जन, नेपाल भाषा स्यनामि राजु नापित, कार्यक्रम संयोजक सञ्जय महर्जन व सुबिता राइ समेत उपस्थित जुयादीगु खः ।",https://www.nepalmandal.com/content/5843.html
योगिता महर्जन - न्हूम्ह मिस नेवाः ,"Posted on Wed Dec 30, 2009  6:06 pm NST","नकतिनि क्वचाःगु न्याक्वःगु मिस नेवाः ज्याझ्वलं जलया नीदँया मय्जु मिस नेवाः २००९ घोषित जूगु दु । ""मिस नेवाः जूगुलिं जि तसकं लय् तायागु दु"", मिस नेवाः घोषणा जुइधुंकाः नेपालमण्डलयात योगितां धाल - ""जिं नेवाः संस्कृतिया उत्थानय् थःम्ह फुगु तिबः बिइ ।"" सफल एअर होस्टेस जुइगु लक्ष्य दुम्ह योगितायात फुर्सदया इलय् पासापिंलिसे खँ ल्हायेगु, सफू ब्वनेगु व न्हू पासापिं दयेके न्ह्याः । कासाय् फस्ट रर्नर अप व सेकेन्ड रर्नर अप घोषणा जूगु दु । अथेहे मेमेगु टाइटल त्याकादीपिं छसिकथं थुकथं दु । मिस ट्यालेन्ट - मिस फोटोजेनिक - मिस बेस्ट हेयर - मिस बेस्ट स्माइल - मिस बेस्ट  फ्रे‍ण्डशीप - मिस बेस्ट डिसिप्लिन - मिस बेस्ट पस्रनालिटी - भ्यूअर्स च्वाइस - बेस्ट ड्रेस - बेस्ट ड्रेस प्रिजेन्टेशन - बेस्ट स्कीन - मिस चार्मिङ - बेष्ट नेपालभाषा - थुकिया दथुइ भ्यूअर्स च्वाइस टाइटल त्याकादीम्ह निलिमा शाहीं नेपालमण्डल डट कमपाखें थःत भोट बियाः ग्वहालि यानादीपिं सकसितं सुभाय् देछाःगु दु ।",https://www.nepalmandal.com/content/5788.html
हानं ब्रेकअप ! ,"Posted on Sun Jan 10, 2010  2:28 am NST","बे वाच सुन्दरी पामेला एनण्डरसनया रिलेशनशीप हानं ब्रेकअप जूगु दु । लिपांगु इलय् इलेक्ट्रीसियन जेमी प्याजेटलिसे रिलेशनशीपय् दुम्ह पामेलां वलिसे थःगु सम्बन्ध त्वःतागु खुलासा याःगु दु । थःगु छेँ दयेकाच्वंगु इलय् पामेलां जेमी नापलाःगु खः । व इलंनिसें हे इमिगु मतिना क्वातुया वंगु खः । थ्व सम्बन्ध थ्व इलय् ख्वाउँसे च्वनेधुंसां जेमी बारे छुं बांमलाःगु धायेगु मदु धकाः पामेलां धाःगु दु । आः पामेलां जेमीयात 'डेट' मयायेगु धकाः स्पष्ट याःगु दु । अले वं थ्व नं धाःगु दु कि - 'न्ह्याग्गु न्ह्यात्थे जूसां जिपिं बांलाःपिं पासापिं जुयाः तुं च्वने, सदां' ।",https://www.nepalmandal.com/content/5956.html
ब्वाइफ्रेण्डं धोका ब्यूसा समलिङ्गी जुइगु ख्याच्वः ,"Posted on Sun Jan 10, 2010  11:29 pm NST","थः ब्वाइफ्रेण्ड रसल ब्राण्डं थःत धोका बिल धाःसा थः समलिङ्गी जुइ धकाः म्ये हालामि क्याटी पेरीं ख्याच्वः ब्यूगु दु । 'मिस्तप्रति जिगु नुगः कुंचाय् गनं थाय् दु, उकिं जितः सुं मिजनं धोका बिल धाःसा जि धात्थें समिलंगी जुयाबिइ' डेली स्टार अनलाइनं क्याटीं धाःगु खँ न्ह्यथंगु दु । आइ किस्ड अ गर्ल (जिं छम्ह मिसायात चुप्पा नया) धकाः म्ये हालाः नां कमे याःम्ह क्याटीं धाःगु दु - 'जितः सुं मिस्त खनकि इमित स्व जक स्वयेगु स्वयां मेगु छुं यायेथें यायेथें जुइ ।'",https://www.nepalmandal.com/content/5978.html
पेजथ्री नेपालभाषा पिपल्स च्वाइस अवार्ड लःल्हात ,"Posted on Tue Jan 19, 2010  10:31 am NST","नेपालभाषा संगीत व संकिपा ख्यलय् उत्कृष्टपिन्त पेजथ्री बाःछिपौया ग्वसालय् नेपालभाषा पिपल्स च्वाइस अवार्ड ११३० लःल्हाःगु दु । पुष ३० विहिवार यलया अशाकपार्टि प्यालेसय् छगू ज्याझ्वःया दथुइ थुगु सिरपा लःल्हाःगु खः । ज्याझ्वलय् नेपालभाषाया मनोराजन बिधा संगीत ख्यलय् ७ गू, म्यूजिक भिडियो ५ गू व संकिपा ख्यलय् १३ गू अवार्ड लःल्हाःगु खःसा अग्रज कलाकर्मि रामशेखर नकर्मियात ईलोहं प्रकाशनका संरक्षक धर्मवीर शाक्यपाखें लाइफ टाइम एचिभ्मेन्ट सम्मानं सम्मानित याःगु खः । नांजाःम्ह मोडल नोयो सिंहं न्ह्याकूगु उगु ज्याझ्वलय् पेजथ्री बाःछिपौया सम्पादक प्रकाशक व पेजथ्री नेपालभाषा पिपल्स च्वाइस अवार्ड ११३० का संयोजक दर्शनवीर शाक्यं लसकुस यानादीगु खः । पेजथ्री पिपल्स च्वाइस अवार्ड ज्११३० त्याकादीपिं थुकथं दु । उत्कृष्ट मिजं कलाकार मू भूमिका भाजु आशाकाजी थकू संकिपा - हिसिमदु उत्कृष्ट मिसा कलाकार मू भूमिका मय्जु भिंतुना जोशी संकिपा - याँ मिखा उत्कृष्ट मिजं कलाकार सह भूमिका भाजु राजेन्द्र मान शाक्य संकिपा - याकः म्हयाय् उत्कृष्ट मिसा कलाकार सह भूमिका मय्जु पल्पसा डंगोल संकिपा - सत्य धरोधर्म उत्कृष्ट स्क्रिन प्ले भाजु रोशन नविन ताम्राकार भाजु विरेन ताम्राकार संकिपा - तुतां उत्कृष्ट संवाद भाजु गोविन्द मान ब्याजनकार संकिपा सर्गः मिला उत्कृष्ट कलाकार हास्य भूमिका भाजु गणेश साय्मि संकिपा - याकः म्ह्याय् उत्कृष्ट कलाकार खल भूमिका भाजु शुसिल राजोपाध्याय संकिपा - माया रे रत्न उत्कृष्ट छायाँकार भाजु भाईकाजी महर्जन संकिपा सर्गः मिला उत्कृष्ट सम्पादन भाजु राज शाक्य संकिपा - सर्गः मिला उत्कृष्ट संकिपा संकिपा सिर्गः मिला उत्कृष्ट निर्देशक भाजु राजु स्यस्यः संकिपा - याकः म्ह्याय् उत्कृष्ट दृष्य सुरेन्द्र के.सी मचा बुया काइगु संकिपा मतिना उत्कृष्ट म्यूजिक भिडिओ म्ये - यौवनया गाच्वः एल्वम - यौवनया हिसि उत्कृष्ट कोरियोग्राफर भाजु सुरोज महर्जन (म्ये -  ल्यायम्ह दाजु, एल्वम - ल्यायम्ह दाजु) उत्कृष्ट छायाँकार भाजु शंकर महर्जन (म्ये - थौं वइला कन्हे वइला, एल्वम - तजिलिज) उत्कृष्ट निर्देशक भाजु रामकृष्ण खड्गी (म्ये -  ल्वापु जुइ जिमिथाय्, छेँ एल्वम - ल्वापु जुइ जिमिथाय् छेँय्) उत्कृष्ट संपादन भाजु जितेन्द्र महर्जन (10der) (म्ये - यौवनया गाच्वः एल्वम - यौवनया हिसि) उत्कृष्ट मिजं सः भाजु अमर राज शर्मा (म्ये -  पियाच्वना एल्वम - जिन्दगी) उत्कृष्ट मिसा सः मय्जु सगीता शाक्य (म्ये - जिमि बाबु हेरा) उत्कृष्ट संगीतकार भाजु मनराजा नकःमि (म्ये - लिक्क वया) उत्कृष्ट म्ये च्वमि भाजु निर्मल रत्न शाक्य (म्ये - छन्त मनय् तया, एल्वम - दिुनुगःया सः) उत्कृष्ट म्येचाः जिन्दगी उत्कृष्ट संगीत संयोजक (भाजु जुगल डंगोल (म्ये - कँ नं स्वां जुइ एल्वम - छंगु छन्त हे) उत्कृष्ट ज्वःम्ये सः भाजु स्वयभू राजशाक्य मय्जु प्रतिमा राजण्डारी (म्ये - धरहरा च्वये, एल्वम - जिगु म्ये छंगु सः) ज्याझ्वःया किपाया लागि क्लिक यानादिसँ ।",https://www.nepalmandal.com/content/6112.html
सदीक्षा श्रेष्ठ जुल मिस नेपाल ,"Posted on Wed Sep 1, 2010  7:16 pm NST","सदीक्षा श्रेष्ठ थुगु दँया मिस नेपाल घोषित जूगु दु । काठमाडौं जेसिज व हिडन ट्रेजरया मंकाः ग्वसालय् आर्मी अफिसर्स क्लवय् बुधबार जूगु मिस नेपाल प्रतियोगिताय् १७ म्ह प्रतिस्पर्धीतय्त लिफ्यानाः सदीक्षां मिस नेपालया ताज त्याकूगु खः । मिस नेपालया मुख्य उपाधि सहित सदीक्षां मिस फोटोजेनिक, सेफ्टी मिस स्मार्ट वाक व मिस पर्सनालिटी उपाधि नं त्याकूगु खः । अथे हे थुगु दँय् फस्ट रनर अप साहाना बज्राचार्य जुलसा सेकेण्ड रनर अप संयुक्ता तिमल्सेना जुल । उकथं हे ब्युटिफुल हेयरया उपाधि सुजाता स्वाँर, ब्युटिफुल स्माइल अनिता आचार्य,  मिस फ्रेण्डसीप चाँदनी देवाजु ल्यःगु खः । मिस ट्यालेन्टय् कुशुमाञ्जली केसी, मिस पपुलर च्वाईसय्  संयुक्ता तिमल्सेनायात ल्यःगु दु ।",https://www.nepalmandal.com/content/9591.html
मिस अमेरिकाया ताज करेस्सायात ,"Posted on Sun Jan 31, 2010  12:10 pm NST",शनिवाः बहनी जूगु मिस अमेरिका ब्यूटी प्याजेन्टं नीनिदँया मिस भर्जिनिया मय्जु करेस्सा क्यामरोन मिस अमेरिका २०१० ल्यःगु दु । लस भेगसय् जूगु उगु कन्टेष्टय् ५२ म्ह मेपिं प्रतियोगीतय्त लिफ्यानाः क्यामरोनं उगु उपाधि ल्हाःतिइ लाकूगु खः । मिस अमेरिका घोषणा लिसे क्यामरोनं पचास हजार अमेरिकी डलरया छात्रवृति नं त्याकूगु दु । उगु कन्टष्टं मिस क्यालीफोर्निया कृष्टी क्याभिन्डरं फस्ट रनर अप उपाधिलिसें पच्चीस हजार अमेरिकी डलर त्याकूगु दुसा मिस अक्लोहोमा मय्जु टेलर ट्रिटं ६ हजार डलर सहितया क्वालिटी अफ लाइफ अवार्ड त्याकूगु दु । थुगु अवार्ड स्वयमसेवा व सामाजिक सेवाय् दक्कले न्ह्यःने लाःम्ह मय्जुयात बिइगु खः । मिस अमेरिका अर्गनाइजेशनं थुगु कन्टेष्टय् राष्ट्रिय स्तरया तीन लाख चालिस हजारया छात्रवृति लःल्हाःगु दु । थुगु दँ दुने थीथी स्टेटय् व स्थानिय च्याप्टरय् जूगु ब्यूटि कन्टेष्टय् यानाः थुगु अर्गनाइजेशनं चार करोड पचास लाख अमेरिकी डलरया नगद व छात्रवृति सिरपा लःल्हानागु धाःगु दु ।,https://www.nepalmandal.com/content/6291.html
जनकवि दुर्गालाल श्रेष्ठया न्हूगु म्ये मुना - ,"Posted on Thu Sep 16, 2010  1:24 pm NST","जनकवि दुर्गालाल श्रेष्ठया च्वसां पिदंगु म्ये मुना 'इलं हाःगु म्ये' शनिवाः (११३० ञलाथ्व ११) नेवाः सभासद् व नेवाः नेतातय्गु ल्हातः विमोचन जुया पिदनीगु जूगु दु । धर्मसेवक सुचित्रमान शाक्यया पिथनाय् पिदनीगु थ्व म्येचाः दुने मुक्कं झिंस्वपु म्ये दुथ्यानाच्वंगु दु । उकी मध्ये छपु म्ये धाःसा नेवाः राष्ट्रिय म्ये जुइ । अले थ्व म्ये नेपाः देय्या नांदंपिं नीन्याम्ह म्ये हालामिपिसं थःगु सः बियातःगु दु । थुकथं थ्व छपु बहुकलाकारया म्येया रुपय् पिदनेत्यंगु दु । नेवाः राष्ट्रिय म्येयात सः बिउपिं प्रेमध्वज प्रधान, योगेश वैद्य, रामेश श्रेष्ठ, रायन श्रेष्ठ, अमरराज शर्मा, रामकृष्ण दुवाल, पवित्र कसाः, सानुबाबु महर्जन, सतिश महर्जन, दिलिप माली, सुमित्रा महर्जन, काजिराम, सुलिन्द्र शाक्य, तीर्थ माली, सुरेन्द्र श्रेष्ठ, गुजे मालाकार, रिता महर्जन, रत्नशोभा महर्जन, रानीशोभा महर्जन, दिपा महर्जन, सिर्जना श्रेष्ठ, धर्म मुनिकार, मथुरा महर्जन, वीरप्रसाद भन्सारी व रामकृष्ण खड्गी खः । तसकं हे नांदंपिं व लोकंह्वाःपिं गायक-गायिकाया मंकाः सः थ्वयाच्वंगु थ्व राष्ट्रिय म्ये नेवाः संगीत ख्यःया निंतिं छपु च्वछाय् बहःगु म्ये जुइगु आश यानातःगु दु । 'इलं हाःगु म्ये' म्येचाः दुने दुथ्यानाच्वंगु मेगु झिंनिपु म्ये दुने नं थन च्वय् न्ह्यथनापिं गुलिखे म्ये हालामिपिनिगु सः दुथ्यानाच्वंगु दु । वय्कःपिं बाहेक थुके सत्यनारायण मानन्धर, निसा देसार, प्रसाद श्रेष्ठ, लक्ष्मण पालिखे, गौतमदास मानन्धर, विश्व नेपाली, वीरमाया व संगीता शाक्य थेंज्याःपिं आपालं म्ये हालामिपिसं थःगु सलय् म्ये हालातःगु दु । जनकवि दुर्गालाल श्रेष्ठया च्वसां पिदंगु म्ये हरेक इलय् ईया सःकथं थ्वयेगु याः । थुकिया दसु यक्व हे दु । थन मच्वये । बरु उलि हे आश याये कि 'इलं हाःगु म्ये' नं थुगुसी ईया सः जुयाः सकलें नेवाःतय्गु नुगलय् थ्वयेमा । छगू बिस्कं हे कुतः कथं पिदनेत्यंगु थ्व म्येचालय् छम्ह निम्ह जक मखु तःम्ह संगीतकारतसें अलग अलग म्येयात लसय् हनेगु कुतः याःगु दु । थथे थथे ज्वःमदुगु संगीत सिर्जना याःपिं नांदंपिं संगीतकारत मनराजा नकःमि, जुगल डंगोल, गुजे मालाकार, सुरेन्द्र श्रेष्ठ, हरिशरण साय्मि, तीर्थ माली, पवित्र कसाः, रामकृष्ण दुवाल खः । वय्कःपिं नापनापं थुके नेवाः संगीत ख्यःया गबलें विना मवनीगु मत भाःपियातःम्ह संगीतकार स्व. द्वारिकालाल जोशीया लसय् नं छपु म्ये न्यने दइगु जूगु दु । गीत-संगीत ख्यलय् न्हू म्ये पिदनां च्वनी । म्येचाः नं पिदनाच्वनी । जनकवि दुर्गालाल श्रेष्ठं नं यक्व हे म्ये च्वये धुंकल । म्येचाः नं यक्व हे पिदने धुंकल । तर आः पिदने त्यंगु 'इलं हाःगु म्ये' दुने बिस्कं हे सवाः दु । वास्तवय् थ्व मुक्कं नेवाः म्ये खः । नेवाःतय्गु म्ये खः । नेवाःतय्गु निंतिं म्ये खः । उकिं सकल नेवाः संगीत ह्यःमितय्गु जक मखसें सकल नेवाःतय्गु निंतिं थ्व छचाः ज्वःमदुगु म्येचाः जुइ धइगु खँय् छुं हे शंका मदु ।",https://www.nepalmandal.com/content/9774.html
'दबांग'या जादू ,"Posted on Sat Sep 18, 2010  10:08 am NST","वंगु शुक्रवाः रिलिज जूगु सलमान खानया न्हूगु संकिपा 'दबांग' न्हूगु जादूया रुपय् बलिउडय् खनेदुगु दु । थुगु न्हूगु संकिपां छगू वाःया दुने आःतकया बलिउड इतिहासय् हे दक्कले अप्वः व्यापार यानाः न्हूगु रेकर्ड तयेगु क्रमय् दु । थगुने रिलिज जूगु आमिर खानया संकिपा 'थ्री इडियट्सं' रिलिज जूगु न्हापांगु न्हिइ १३ करोड भारुया व्यापार याःगु खःसा डबांगं न्हापांगु न्हिइ हे १४.२५ करोडया व्यापार याःगु दु । आःतकया न्हापांगु वालय् दक्कले अप्वः व्यापार जूगु हिन्दी संकिपा 'हाउसफूल' (३२ करोड), 'माइ नेम इज खान' (३० करोड) खःसा थुगु 'दबांग' संकिपां न्हापांगु वालय् थ्यंमथ्यं ४० करोडया व्यापार यानाः न्हूगु जादू क्यंगु दु ।",https://www.nepalmandal.com/content/9809.html
पाहांयात सुइच्यागः ख्येँय् सिरपा ,"Posted on Sun Sep 26, 2010  12:03 pm NST","ज्याझ्वलय् वःपिं पाहांपिं मध्ये छम्ह पाहांयात गोलाप्रथां  सिरपा बिइगु क्वःछिइ । सिरपाया घोषणा जुइ - सुइच्यागः ख्येँय् । सुइच्यागः मछिं ख्येँय् गुकथं छें यंकेगु, छुकिइ तयाः यंकेगु ? शायद पाहानं उकथं हे बिचा: याःगु जुइ, तर सिरपा जुयाच्वनी सुइ तयाः च्यागः ख्येँय् ! अले थुगु सिरपा त्याकादीम्ह खः विशेष तुलाधर । अथेहे मेगु सिरपा (डोर प्राइज) मरिप्वः (छपाः अँय्थ्या मरि व निगः लालमोहन) व अमलि छप्व: । थज्याःगु हे न्ह्याइपुगु क्रमलिसे थुगुसीया ख्यालिगुलु मुना क्वचाःगु दु । ख्यालिगुलु गुथिं दँय् दसं सापारुया लसताय् ख्यालिन्हिलि ज्याझ्वः यायेगु झ्वलय् संचवाः येँया पर्यटन बोर्ड हलय् न्ह्याइपुक क्वचाल । ज्याझ्वलय् इमेज च्यानलया 'सम्हय् बजि' पुचःया ख्यालः, रवि डंगोल,  नरोत्तम मानन्धर आदि कलाकारं म्हितुगु व शुशील राजोपाध्याया परिकल्पनाय् संवाद मदुगु  ख्यालः व विजय मानन्धर 'चिन्तनं' च्वयादीगु व अर्णपुर्णेश्वरी सहितया कलाकारया पुचलं ख्यालः न्ह्यब्वःगु खः । अथे हे भिंतुना जोशी, सुरवी श्रेष्ठ व किकिंपा पुचःया प्याखं व लसता जोशी, रत्नशोभा महर्जन, रिता महर्जन आदि कलाकारपिनिगु म्ये, रूपेन्द्र श्रेष्ठया प्यारोडी म्ये, रामकृष्णा खड्गीया ख्यालिखँ व जादूं ज्याझ्वःयात थप न्ह्याइपुका बिल । मूपाहाँ नेपाल पर्यटन विकास वोर्डया प्रमुख भाजु प्रचण्ड मानजुं त्वा:देवाय् मत च्याका उलेज्या यानादीगु ज्याझ्वलय् ख्यालिगुलु गुथिया प्रवक्ता सुरेश किरणं  लसकुस यानादीगु खःसा गुथिया नायः गणेशराम लाछिं सुभाय् देछानादीगु खः । ज्याझ्वः भाजु हृदयप्रसाद मिश्रं न्ह्याकादीगु खः।",https://www.nepalmandal.com/content/9911.html
न्यूयोर्कया म्यूजियमय् दुगु नेपाःया कला बारे प्रवचन गोष्ठि ,"Posted on Sat Nov 27, 2010  7:44 pm NST","थौं सुथय् यलमाया केन्द्र यलध्वाखाय् ""द रुबिन म्यूजियम : न्यूयोर्कय् नेपाःया कला"" विषयस प्रबचन ज्याझ्वः जुल । अमेरिकी कलाकार नापं शिक्षक आदम स्वर्तं द रुबिन म्यूजियम अफ आर्ट,  न्यूयोर्कय् मुंकातःगु नेपाःया कला नापं हिमाली कलाया विषयस प्रवचन बियादीगु खः । प्रबचन ज्याझ्वलय् हिमाली कलाया बारे जानकारी बियादिसें गान्धार (अफगानिस्तान व पाकिस्तानया उत्तरी क्षेत्र), भारतया उत्तरी क्षेत्र, नेपाः, तिब्बत, भुटान व मंगोलियाया कलाकृति नापं मूर्तिया विशेषताया बारे कनादिल । हिमाली क्षेत्रया कला विशेषयाना: तिब्बत, भुटानया कलाकृति विकास नेपाःया स्वनिगःपाखें जूगु व तिब्बत नापं भुटानया कलाकृतिइ नेपाःया कलाकारतय्गु योगदान दुगु खँ धयादिल । कोलम्बिया युनिभर्सीटीया आर्ट एण्ड एजुकेशनया स्नातकोत्तर तगीं, काठमाण्डौं विश्व विद्यालय, सेन्टर फर आर्ट एण्ड डिजाइन, मण्डिखाटारय् भिजिटिङ फ्याकल्टिया कथं अध्यापन याना च्वनादीम्ह भाजु स्वर्तं ""द रुबिन म्यूजियम"" गुकथं पलिस्था जुल व नेपाःया नापं हिमाली क्षेत्रया कलाकृति गुकथं मुंकेगु ज्या जुल धइगु खँ कनादीगु खः । नापं म्यूजियमय् नेपाः, भारत, तिब्बत व भुटानया सिँ धातु लिसेंया कलाकृति व पौभाःत अथेहे मंगोलियाया विशेषयानाः परम्परागत प्याखं हुलेगु इलय् पुनीगु ख्वाःपाःत दुथ्यानाच्वंगु खँया जानकारी नं बियादिल । उगु इलय् म्यूजियमय् दुगु दक्कलय् बांलाःगु मूर्ति व पौभाः नं स्लाइडपाखें क्यनेगु ज्या जूगु खः । Peace Corps या स्वयम् सेवक कथं निदँत्या पाल्पाय् ब्वंकादीगु खःसा ""द रुबिन म्यूजियम अफ आर्ट""या ""एजुकेशन विभाग""य् न्यादँ तक ज्या यानादीम्ह भाजु स्वर्त अमेरिकां लिहां वयाः थन हे ब्वंकेगु सोच दुगु खँ नं कनादिल । ज्याझ्वः यलया सुमेरु ग्राम कलाया ग्वसालय् जूगु खः ।",https://www.nepalmandal.com/content/11140.html
मिस नेवाःया लच्छियंकया प्रशिक्षण सुरु ,"Posted on Wed Dec 1, 2010  8:20 pm NST","नेप्लीज फेशन होमया ग्वसालय् जुइत्यंगु खुक्वःगु मिस नेवाः २०१० या प्रशिक्षण थनिंनिसें सुरु जूगु दु । लिपांगु चरणया निंतिं ल्यःपिं ३५म्ह मय्जुपिंत न्हियान्हिथं भाषा, संस्कृति, हुलाप्याखँ आदिया प्रशिक्षण बी । लच्छियंक नेपालभाषा व संस्कार बारे राजु नापितं प्रशिक्षण बियादीसा हुलाप्याखँया प्रशिक्षण रोहिया मर्हजनं बियादी । लच्छियंकया प्रशिक्षणया दथुइ फोटो सेसन, हाइकिङ, सँ चायेगु व वा चेकअप लगायत थीथी ज्याझ्वः नं जुइगु जानकारी फेशन होमं ब्यूगु दु । लच्छियंकया ज्याझ्वःया धलः थुकथं दु - - १५ मंसिर - १४ पौष - १८ व २२ मंसिर - २५ मंसिर - ३ पौष - ६ पौष - १० पौष - १५ पौष",https://www.nepalmandal.com/content/11233.html
मिस नेवाः २०१०या नितिं ३५ म्ह मय्जुपिं ल्यल ,"Posted on Sun Nov 28, 2010  11:30 am NST",नेप्लीज फेशन होमया ग्वसालय् खुक्वःगु खुसिइ जुइत्यंगु मिस नेवाः २०१०या नितिं न्हापांगु चरणया ल्यज्या मल्ल होटलय् क्वचाल । भाइराजा तुलाधर के एम रजिजतकार मनोज श्रेष्ठ हरी दर्शन श्रेष्ठ व राजु नापितया निर्णायक टोलीं ल्यज्या चरणय् दुथ्यापिं पीन्याम्ह मध्ये स्वीन्याम्हेसित थुगु दँया मिस नेवाः २०१० य् ब्वति कायेदइगु कथं ल्यःगु दु ।  मुक्वः न्यय्खुम्हेसिया आवदेन वःगुलिइ पीन्याम्ह आवेदकयात ल्यज्या चरणय् दुथ्याकूगु खः । लच्छि तक न्ह्याइगु प्रशिक्षण लिपा २०६७ पौष १५ गते नेपाल प्रज्ञा प्रतिष्ठानय् लिपांगु धेधेंबल्ला याइगु ग्वसाखलकं धाःगु दु । लच्छि यंकंया प्रशिक्षणय् नेपालभाषा संस्कृति संस्कारया बारे भाषा प्रशिक्षक राजु नापितं प्रशिक्षण बियादीसा ज्याझ्वःया कोरियोग्राफि रोजिन शाक्यं यानादीगु जूगु दुसा हुलाप्याखं कोरियाग्राफि रोहिया महर्जनं बियादी । नेपालमण्डल डट कम थुगु ज्याझ्वःया अफिसियल वेबसाइट खः ।,https://www.nepalmandal.com/content/11147.html
'शीला कि जवानी' विरुद्ध रित ,"Posted on Sun Dec 26, 2010  4:25 am NST",डिसेम्वर २४ खुन्हु रिलिज जूगु हिन्दी संकिपा 'तिस्मार खाँ' या चर्चित म्ये 'शीला कि जवानी' विरुद्ध इल्लाहवाद  अदालतया लखनउ डिभिजन वेञ्चय् मुद्दा दायर जूगु दु । दायर मुद्दाय् उगु म्ये अश्लिल जूगु धयातःगु दु । थुकिया हे दथुइ थुगु म्येयात प्रतिवन्ध तयेमाःगु माग यासें छथ्वः मिस्तय्सं वनारस देगलय् म्हिगः जुलुस पिथंगु दु । वन्दे मात्रम संघर्ष समितिया ब्यानरलिसे पिदंगु उगु जुलुसय् मिसातय्सं तुफि व कथि ज्वना नारावाजी याःगु खः ।,https://www.nepalmandal.com/content/11617.html
कंगना रोमान्टिक मिसा मखु हं ,"Posted on Mon Feb 2, 2009  6:01 am NST","मोहित सुरीया न्हूगु संकिपा राज - २ या हिरोइन कंगना राणवतं थः रोमान्टिक मजूगु खँ सार्वजनिक रुपं न्ववाना जूगु दु । अले थः रोमान्टिक मजूगु खँ - थः मतिनामि अध्ययन सुमनं नं स्यूगु खँ वं धाःगु दु । कंगना व अध्ययनया मतिना थौंकन्हय् बलिउडय् चर्चाया विषय जुयाच्वंगु दु । राज २ म्हितेगु क्रमय् थुपिं निम्ह नापलाःगु खः, गुगु लिपा वनाः मतिनाय् परिणत जुल । थ्व सम्वन्धयात अध्ययनया अबु शेखर सुमनं धाःसा ययेका च्वंगु मदु । शेखर सुमनया धापू दु - 'थ्व ई अध्ययनया मतिना यायेगु ई मखु, थःगु क्यारियर दयेकेगु ई खः ।' अध्ययन धाःसा कंगनाया मतिनाय् वँय् जुया जूगु दु । थुमिगु मतिनां छु मोड काइगु खः व धाःसा स्वये ल्यं हे दनि ।",https://www.nepalmandal.com/content/720.html
तता केहेँ हिरोइनपिं ,"Posted on Tue Apr 7, 2009  12:19 pm NST",बलिउडय् परिवारया छम्ह दुजः फिल्मय् ज्या याइम्ह जुलकि मेम्ह दुजः नं उखेपाखे हे स्वया वइगु दसु यक्व हे दु । थनं परिवारया दक्वः दुजः बारे मखसे छम्ह हे मांया निम्हं म्ह्याय्पिंहिरोइन जुया हे बलिउडय् ज्या यानाच्वंगु छुं छुं दसु जक कुला स्वय्गु कुतः जुइ । अनिल कपुर व ज्यकी श्राफ दुगु 'अन्दर बाहर' फिल्मय् हिरोइन जुया बंगाली फिल्म पाखें बलिउड दुहाँ वःम्ह मुनमुन सेनया निम्ह म्ह्याय्िपं रिमा सेन व रायमा सेन निम्हं बलिउडय् हिरोइन जुया दुहाँ वःगु खः । थथे निम्हं तःकेँहेपिं फिल्मय् वःसां निम्हं नापं छगू हे फिल्मय् म्हितूगु दसु धाःसा आःतकया दुने शिल्पा शेट्टी व समिता शेट्टीं म्हितूगु छगू फिल्म 'फरेब' त्व:ता मेगु मदुनि । सन् १९९० या दशकय् हिन्दी फिल्मय् दुहाँ वःम्ह शिल्पा शेट्टीयात बलिउडय् छम्ह नांजाम्ह हिरोनी कथं कयातःगु दुसा केँहे मय्जु समिता शेट्टीं तता शिल्पाया न्हाय् तये मफुनि । काजोलयात बलिउडया छम्ह धिसिलाम्ह हिरोइन कथं काइ । न्यादँति न्ह्यवः अजय देवगनलिसे ईहिपा याना फिल्म पाखे तापाना वंम्ह काजोलया केँहे तनिषा नं थउनेनिसें हिरोइन जुइगु यात्रा न्ह्याकूगु दु । ट्यांगो चार्ली सरकार नील एण्ड नी की थेंज्याःगु निगू प्यंगू फिल्म म्हितेधुंकूम्ह तनिषाया फिल्मी लजगा अपाय्सकं तालाय्फूगु खनेमदुनि । थौंकन्हय् हिरोइनतय् दथुइ अ¨ प्रदर्शनया धेंधेंबल्ला जुयाच्वंगु व पि्रयंका चोपरा लारा दत्ता नेहा धुपिया मलिका शेरावत थेंज्याःपिं हिरोनीत अंग प्रदर्शनया हुिनं हे चर्चित जूगु खना 'नील एण्ड निकी' फिल्मय् जियांजिक्वः थःगु म्ह ब्वया क्यंम्ह तनिषाया उगु फिल्मं बांलाक बनेज्या यायमफुबले वय्कः मय्जुया फिल्मी यात्राय् पंगः जूवंगु दुसाः काजोल फिल्म लागां तापाना च्वंगु ताः ई दसाँ छम्ह मचाया मां जुइधूंकुसां हिरोइन कथं 'डिमाण्ड' दुम्ह कथं न्ह्यःने लाय्त ताःलाःगु दु । तनिषाया तता काजोलं ताः ई लिपा हाकनं 'फनाह' नांयाःगु छगू फिल्मय् हिरोइन जुसें हाकनं थःगु यात्रा न्ह्याकेत्यंगु दु । 'हम तुम' थेंज्याःगु लोकंव्हाःगु फिल्मया निर्देशक कुणाल कोहलीया निर्देशनय् दयेकाच्वंगु 'फना' फिल्मय् काजोल लिसे अमिर खान हिरो जुया म्हितेधुंकूगु दु । थथे ताः ईया दिपा धुंकाः नं थःगु यात्रा न्ह्याकेफुम्ह काजोल व केँहे मय्जु तनिषाया मां तनुजा नं पुलांम्ह हिरोइन हे खः । उलिजक मखुसे तनुजाया तता नूतन नं नां दंम्ह हिरोइन खःसा नूतन व तनुजाया मां शोभना समर्थ नं थःगु इलय् हिरोइन जुया फिल्म म्हिते धुंकूम्ह खः । पुलांपिं हिरोइन मुनमुन सेन तनुजाया म्ह्याय् पिं फिल्मय् वथंेतुं बबिताया म्ह्याय् पिं नं फिल्मय् हे वःगु खः । बबिताया तःधिकम्ह म्ह्याय् करिश्मा कपुरं छगू इलय् बलिउडय् तसकं नां व दाँ कमे याःगु खःसा थौंकन्हय् करिश्माया केँहे करीना कपुर नं लोकंव्हाःम्ह हिरोइनया रुपय् न्ह्यानाच्वंगु दु । थःगु ईहिपा लिपा अभिनय पाखें दिपा काम्ह करिश्माया छगू ताः ई निसें दयेकाच्वंगु फिल्म 'मेरे जीवन साथी' आः वया तिनि सार्वजनिक जूगु दुसा थुके वय्कः मय्जुया ज्याया प्रसंशा जूगुलि हाकनं फिल्मय् लिहाँ वय्गु मन दयेका च्वंगु दु । खास याना तताम्ह लोकंव्हाःसां केँहेम्ह उलि तालाय्मफूगु बलिउडय् करिश्मा धुंकाः करीना नं उतिग्यंक हे तालाक ज्या याना क्यना छगू न्हूगु दसु जुया ब्यूगु दुसा फरहाया केँहे मयजु तब्बुला तताम्हसिबें यक्वः हे न्ह्यःने वनेत ताःलाःगु खः । मेमेपिं तःकेँहे हिरोइन मध्ये पदमीनी कोल्हारेया केँहे तेजस्विनी कोल्हापुरेया हिरोइन जुइगु यात्रा उलि ताःलाक्क न्ह्याय् हे मफयाच्वंगु दुसा शिल्पा शिरोडकर व केँहे नम्रता शिरोडकर निम्हेसियां पलाः बलिउडय् थातय् लाये मफुबले निम्हसिनं ईहिपाया लँपु ज्वना अभिनयया लँपु त्वता वंगु खः । सलमान खान लिसे 'बागी' म्हितुम्ह नगमा व अक्षय खन्नालिसे 'डोलि सजा के रखना' म्हितुम्ह नगमाया केँहे ज्योतिकाया पलाः नं बलिउडय् क्वातुइ मफुबले तताम्ह भोजपुरी फिल्म पाखंे व केँहेम्ह त्यलाःगु फिल्मपाखे स्वया वनेमाःगु खः । छगू इलय् तसकं बय्बय् जूम्ह डिम्पल कपाडिया केँहे सिम्पल नं अनुरोध लुटमार थेंज्याःगु फिल्म धुंकाः तना वनसा डिम्पलया निम्ह म्ह्याय् पिं  ट्वींकल परींकी मध्ये तताम्हसिया पलाः छुं भतिचा क्वातुसां केँहे रींकीया ज्या ताःलाय् मलाबले इमिस नं ईहिपाया लँ ज्वना फिल्मया लँ त्वताः वंगु खः । अथेहे तुं आइरम गर्लया रुपया नां कमे याम्ह लाय्का अरोराया नुगः फिल्म पाखे सिबें मोडिल¨ व मेमेगु ज्यापाखे अप्वः क्वसाबले फिल्मयात ध्यान मबिलसा वय्कः मय्जुया केँहे अमृता अरोराया पलाः धाःसा बलिउडय् न्हियान्हिथं सुथां लाना वयाच्वंगु दु ।,https://www.nepalmandal.com/content/889.html
करिनायात झिंस्वगू लाख तका तूगु वसः ,"Posted on Thu Apr 2, 2009  12:04 pm NST",निर्माता साजिद नाढियाडवालां करिना कपूरयात नेपाली दां झिंस्वगू लाख तका तूगु वसः उपहार ब्यूगु दु । 'कमबख्त इश्क' नांया फिल्म दयेकेगु झ्वलय् निर्माता साजिदं पेरिसं झिंस्वगू लाखया वसः झिके याःगु खः । उगु वसः दुगु करिनाया प्याखं म्ये स्वयाः दंग जूम्ह वं उगु वसः करिनायात हे उपहार ब्यूगु खः । झिंस्वगू लाख तूगु वसः काये दयाः करिना नं मक्ख जूगु दु । थुगु इलय् करिना धाःसा निर्माता साजिदया नुगः तसकं चकं धकाः बय् बय् याना जूगु दु ।,https://www.nepalmandal.com/content/865.html
"सम्बन्ध पुलांगु, अनुभव न्हूगु ","Posted on Sat Apr 11, 2009  8:46 am NST",पुलांपिं निम्हतिपू ब्रिटनी स्पीयर्स व केभीन फिदरलीन पुलांगु सम्बन्ध ज्वनाः न्हूगु अनुभव कया जूगु दु । थःगु शो सर्कस टुरया झ्वलय् ब्रिटनी थः पुलांम्ह भाःतलिसे थुलि सतिना जूगु दु कि होटलया लँपु व ड्रेसिंग रुमय् तकं थुपिं प्यपुना जूगु दु । थ्वया न्ह्यः छम्ह मेम्ह हे प्याखंम्वःलिसे ब्रिटनीया सम्बन्ध बय् बय् जुयाच्वंगु खः । ब्रिटनी व केभिनया थुगु न्हूगु सम्बन्धं केभिनया न्हूम्ह गर्लफ्रेंड  भिक्टोरिया प्रिन्स तसकं तं चाःगु दु । भिक्टोरियां केभिनयात तःकः हे 'रंगे हात' ज्वने धुंकूगु दु । थुहु हे दँय् केभीन व भिक्टोरियाया ब्याहा जुइगु चर्चा जुयाच्वंगु खः । ब्रिटनी लिसेया केभिनया क्वाःगु सम्बन्धं भिक्टोरियालिसेया सम्बन्ध धाःसा ख्वाउँया वनीगु शंभावना  अप्वया वःगु दु ।,https://www.nepalmandal.com/content/915.html
'गथांमुगः'लिसे सुनिताया मतिना ,"Posted on Sun May 24, 2009  11:54 am NST","सुनिता श्रेष्ठयात 'गथांमुगः'लिसे मतिना जूगु दु । छुं इलंनिसें सं.रा. अमेरिकाया भर्जिनिया स्टेटय् च्वना वयाच्वंम्ह सुनिता थ्व हे मतिनाया कारणं वुधवाः नेपाः लिहां वंगु दु । 'गथांमुगः' सुनिताया छगू ड्रिम प्रोजेक्ट खः । नेवाः संस्कृतियात म्वाकेगु व न्ह्यब्वयेगु छगू कुतः, छगू संकिपा मार्फत । आः छुं ई लिपा हे झीसं सुनिताया न्हूगु संकिपा गथांमुगः स्वये खनीतिनि । 'नेपाः वनाः निन्हु स्वन्हुया दुने हे दक्वं ज्या न्ह्याके अले आः वइगु गथांमुगः चःह्रे स्वयां न्ह्यः हे थ्व संकिपा रिलिज याये' नेपाः लिहां वने न्ह्यः उत्साहित भावं यात वं थःगु खँ कन । थुगु 'गथांमुगः' संकिपा ब्रेन पावर प्रा लिया ब्यानरय् तयार जुइत्यंगु खः । थुकिइ आर्यम नकःमि नं मेम्ह निर्देशक कथं खनेदइ, थुगु संकिपाया च्वमि नं आर्यम हे खः । करिव १०० मिनेटति ताःहाकइगु थुगु संकिपा संस्कृतिइ आधारित छगू हरर संकिपा जुइसा थुकिइ कम्प्यूटर एनिमेशन नं गाक्कं प्रयोग जुइ । नेवाः संस्कृतियात कयाः दयेकीगु थुगु फिल्म खँय् भासं तयार जुइत्यंगु दु । नेपाः च्वनेगु ई जःछि सुनितां थ्व संकिपा बाहेक नं 'धाःसा पत्याः मजू' नांया मेगु संकिपा नं सिधयेके त्यंगु दु । थुगु संकिपाय् सुनिता मू भूमिकाय् अभिनय याःगु दुसा थुकिया सहायक निर्देशक नं खः व । लिसें बाह्रा संस्कार यात कयाः दयेकातःगु संकिपा 'ट्वेल्भ डेज ' नांया थःगु मेगु संकिपा सहित आदिवासी चलचित्र महोत्सवय् सहभागी जुइत्यंगु दु । अले गुलि ईया दुने थ्व सकतां ज्या सिधइ?, लिसलय् सुनितां कन 'नेपालय् स्वला च्वनेगु जिगु योजना दु, ई म्हो जक दु सिधयेके माःगु ज्या यक्व दु । लिहां वयाः अमेरिकाया नेवाः मस्तय्गु क्लास हानं न्ह्याकेमानि ।' सुनितां भर्जिनियाय् नेवाः मस्तय्त नेवाः भाय्, नेवाः म्ये, प्याखं स्यनेगु ज्या नं यानाच्वंगु दु ।",https://www.nepalmandal.com/content/1582.html
ब्याहाया लागि १२ हजार प्रस्ताव ,"Posted on Thu Apr 30, 2009  1:37 pm NST",बलिउडया आइटम गर्ल राखी सावन्तयात ब्याहाया लागि नीन्हुया दुने १२ हजार प्रस्ताव वःगु दु । छगू विवादास्पद कार्यक्रम 'राखीका स्वयम्भर' कार्यक्रम अन्तर्गत वयात थुलिमच्छि प्रस्ताव वःगु खः । एनडिटिभी एम्याजिन टेलीभिजनय् राखीका स्वयम्भर नांया छगू कार्यक्रम न्ह्यायेत्यंगु दु । थुगु कार्यक्रमय् राखीयात ब्याहाया लागि प्रस्ताव यायेगु व उपिं प्रस्ताव मध्य् प्रतियोगीता यानाः दक्कले बांलाःगु प्रस्ताव ल्ययाः व मिजंलिसे हे राखीं ब्याहा यायेगु धकाः घोषणा याःगु खः । वहे घोषणा कथं डक्टर इन्जिनियर उद्योगपतिनिसें कयाः सर्वसाधारणतय्सं नं राखीयात ब्याहा यायेगु प्रस्ताव दर्ता यायेगु क्रम जारी हे तिनि । राखीयात ब्याहाया प्रस्ताव तयेगु म्याद अझ सिमधःनि । थुगु म्याद मे ५ तक तयातःगु दु । छिं नं थःगु प्रस्ताव दुतिनेगु खः कि?,https://www.nepalmandal.com/content/1117.html
हानं जुइगु जुल मीस नेपाल ,"Posted on Sun May 17, 2009  5:29 am NST",थगुने जुइ मफुगु मीस नेपाल प्रतियोगीता थुगुसी चाहिं याइगु जूगु दु । थीथी संघसंस्थाया विरोधया कारणं थगुने जुइ मफुगु प्रतियोगीता थुगुसीनिसें विरोधया बावजुत नं निरन्तरता बिइगु खँ आयोजक संस्था हिडन ट्रेजरया व्यवस्थापन निर्देशक गिरेन्द्रमान राजवंशीं जानकारी बियादीगु दु । नेपालय् मीस नेपाल छगू त्वःताः मेमेगु सुन्दरी प्रतियोगीता मदिक्क न्ह्यानाच्वंगु दु । मीस नेवाः मीस मंगोल आदि प्रतियोगीता जातिय आधारय् न्ह्यानाच्वंगुलिं थुपिं प्रतियोगीताया विरोध यायेगु जातियताया विरोध यायेगु थें जूवनीगु कारणं थुपिं प्रतियोगीताया विरोध मजूगु धासें मीस नेपालया विरोध याइगु संघसंस्थातय्के पूर्वाग्रही मानसिकता दुगु आरोप वय्कलं बियादीगु दु । वय्कःया कथं आः लच्छिया दुने मीस नेपाल २००९ प्रतियोगीता जुइ ।,https://www.nepalmandal.com/content/1421.html
