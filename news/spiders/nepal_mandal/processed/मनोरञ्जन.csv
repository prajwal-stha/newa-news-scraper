,headline,date,final_news,url
0,माइकल लन्र्स टु रकया कन्सर्ट व नेपा:या गौरव ! ,"Thu Nov 24, 2011  10:16 am","वंगु शनिवा: विश्वया लोकंह्‍वा:गु सांगीतिक पुच: माइकल लन्र्स टु रकं येँया तिन्ख्यलय्‍ छगू त:जिगु कन्सर्ट यात । स्लो रक पप म्येया नितिं तसकं लोकंह्‍वा:गु थुगु ब्याण्डं थ:पिनि ज्याझ्वलय्‍ नेपा: थ:पिनि म्हगस देय्‍ जूगु अले थन कन्सर्ट क्यने दया: तसकं लय्‍ता:गु खँ कंसे गायक जस्त रिचरं नेपा: व नेपा:मितय्‍त अभिवादन या:गु ख: । न्याå:म्ह स्वकुमितय् दथुइ जूगु कन्सर्टय्‍ न्हापांखुसि 'ओन्ली लभ' म्ये हाला: न्यंकूगु ख: । स्वनिग:या चिकुयात थुगु कन्सर्टं यक्व हे क्वाकाब्यूगु ख: । अथेहे थुगु ब्याण्डं थ:पिनि न्हूगु म्हे छपुया म्यूजिक भिडियोया सुटिङ नेपा:या कन्सर्टं हे न्ह्‍याकेगु घोषणा यायेवं स्वकुमि न्यनामिपिं तसकं लय्‍ता:गु ख: । 'एनी वे यु वान्ट' नामं थुगु म्येया म्यूजिक भिडियोया सुटिङ येँया दरवार स्क्वायर नापं स्वनिग: पिने नं सुटिङ जुइगु खँ उगु ब्याण्डं धा:गु ख: । वंगु पेmब्रुअरी स विश्वप्रसिद्ध गायक ब्रायन एडम्सं नेपालय् न्हापांखुसि कन्सर्ट याना: छगू लहर हयाब्यूगु ख: । आ: एमएलटीआर व:गु दु । थ्व निगुलिं कन्सर्टं नेपा:या छवि विश्वय्‍ बांलाक ब्वयेत ता:ला:गु खनेदु । खय्‍तला थज्या:गु पश्चिमेली संगीतया ल्यूल्यू जक च्वसा न्ह्‍याकेबलय्‍ थ:पिनि संस्कृति विरोधी धका: नं खँ वयेफु तर खँ उकथं मखु, थज्या:गु विश्वस्तरया सांगीतिक पुच: नेपा: वया: कन्सर्ट क्यनीगु धैगु नेपा: देय्‍या विज्ञापन नं ख: । थुकिं नेपा:या साख नापं प्रतिष्ठा नं उप्वयेकीगु ज्या याइ । नेपालय् पर्यटन व्यापार तसकं महत्वपूर्णगु व्यवसाय ख: । थज्या:गु अन्तर्राष्टि्रय स्तरया कन्सर्टं नेपा:या पर्यटन व्यवसाययात नं थकायेगु ज्या याये फइगु यक्व सम्भावना दु । झीगु थ:गु कला संस्कृति विदेशीतय्‍त क्यनेगु ला द हे दु । थ्व मौलिकतायात झीसं रक्षा याना: विकास याना वनेमा: । तर झी संकुचित जुया: थ:गु हे संस्कृतियात जक कयेच्याना नं च्वने मज्यू उकिं थ:गु कला संस्कृति विश्वय् म्हसिकेगु नितिं नं विश्वप्रसिद्ध सांगीतिक पुच:या आगमणयात झीसं स्वीकार यायेमा: ।",http://www.nepalmandal.com/content/17408.html
1,बिजुली – मञ्जु श्रेष्ठ ,"Wed Dec 14, 2011  2:44 pm","नेपा:या राष्टि्रय कलाकारया रुपय् थ:गु म्हसीका बीत ता:लाये धुंकूम्ह छम्ह कलाकार ख: मञ्जु श्रेष्ठ । खय्‍तला मञ्जु श्रेष्ठयात आम नेपा:मि स्वकुमिपिसं 'बिजुली'या नामं म्हसीकेगु या: । वय्‍कलं 'तीतो सत्य' नांगु टेलिसिरियल रवि डंगोलनाप ज्व: जुया: भूमिका म्हितादीगु ख: । उबले बेमान व बिजुलीया लोकपि्रयता थुलि उप्वया वन कि टेलिसिरियल तीतो सत्यया मू पात्रपिं दीपकराज गिरी व दीपाश्री निरौलाया जोडी नापं ल्यूने ला:वंगु ख: । थुकथं निर्माता निदर्ेशक नं जुयाच्वंपिं पात्रपिं हे किचलय् लाकेफुगु ज्व: रवि डंगोल व मञ्जु श्रेष्ठया ज्व: अर्थात् बेमान बिजुलीया ज्व: खना:, निर्माता निदर्ेशकपिं नापं झस्के जूगु खँ चर्चाय् वयेगु या: । आ: उगु ज्व: खस नेपाली भाय्‍या सिरियलय् खने मदये धुंकल । छुं इ न्ह्‍य:निसें थुगु ज्व: एनटीभी प्लसय् क्यनावयाच्वंगु अमृतचन्द्र श्रेष्ठया 'स्वयेगु मखुला' सिरियलय् खनेदुगु ख: । मञ्जु श्रेष्ठ रविया ज्व: दुगु उगु सिरियलया छगू बाखं 'जेठा कान्छा'या डिभीडी बजारय् पिदने धुंकूगु नं दु । ता: इ लिपा थुगु ज्व:यात 'स्वयेगु मखुला' नेपालभाषाया सिरियलय् स्वये दया: स्वकुमिपिं नं लय्‍ता:गु खनेदु । २४ मार्च मञ्जु श्रेष्ठया बुदिं ख:, च्वबहा: वय्‍क:या जन्मस्थल । नेपालभाषा संकिपा ख्यलय्‍ न्हापांखुसि 'निफ्व:स्वां' म्हितादीगु ख: । अले इमेज च्यानलया 'ख्वताबजि' ख्यालि टेलिसिरियल वय्‍कलं म्हितादीगु न्हापांगु नेपालभाषाया सिरियल ख: । कला निदर्ेशक निर्जल श्रेष्ठ, ख्वताबजि सुरुवातया इ निदर्ेशक नं ख:, वय्‍कलं हे मञ्जु श्रेष्ठयात ख्वताबजिइ ब्रेक बियादीगु ख: । संकिपा टेलिसिरियल, प्रदर्शन, ख्याल:, सडक नाटकंनिसें रेडियो नाटक तक यक्व हे ज्या यानादी धुंकूम्ह मञ्जु श्रेष्ठ न्हापांखुसि वि.सं. २०४८ सालपाखे 'घामछायाँ' नाटक म्हिता: कला क्ष्ोत्रय् दुहाँ झायादीगु ख: । अले वय्‍क:या न्हापांगु टेलिसिरियल सुमन रिमालया यथार्थ यात्रा ख: । संकिपाय्‍ धायेगु ख:सा नीर शाहया 'बसन्तीं' यात्रा न्ह्‍याकादीगु ख: । नेपालभाषा नापं खस नेपाली भाषाय् नं उतिकं हे संकिपा टेलिसिरियल म्हिताच्वनादीगु दु । वय्‍क: लिपांगु इलय् नेपालभाषा सिरियल 'स्वयेगु मखुला' व संकिपा 'त्याग'या सुटिङय् व्यस्त जुयाच्वनादीगु दु । वय्‍कलं सुरेन्द्र तुलाधरया 'याक: म्ह्‍याय्', 'अंश', राजु मानन्धरया 'लभ म्यारिज', राजेशमान सिंहया 'चन्द्रमान', सुरेश बज्राचार्यया 'इहिपा', रोशन 'नविन' ताम्रकारया 'तुतां', 'मि. हर्कमान', 'गज्या:गज्या:पिं मनूत दइ थन' लगायत मेमेगु संकिपाय् नं स्यल्लाक्क अभिनय याना: क्यनादी धुंकूगु दु । अथेहे खस भाषापाखे 'आँखा लोभी मन पापी', 'जीवन साथी', 'समर्पण', 'दुर्गा', 'श्रीमान् श्रीमती', 'सिलसिला', 'मनमनै मन पराएँ' लगायत मेमेगु संकिपाय् अभिनय याना: यक्व प्रशंसा कायेत ता:लानादी धुंकूगु दु धा:सा नीर शाहया 'अकाल' व मदन घिमिरेया 'माया गर ल' क्यनेज्या ल्यं दनि । वय्‍कलं अभिनय यानादीगु टेलिसिरियलया लिस्ट ला अझं ताहा: । तुलसी घिमिरेया 'दर्शन जीन्दगीको', 'झझल्को'य् म्हितादीगु ख: धा:सा लोकंह्‍वा:गु 'जीन्दगीका रंगहरु' सिरियलय्‍ नं म्हितादीगु दु । देवी, मुक्ति, आमा, लगन जुर्ला जस्तो छ, नापं मेमेगु यक्व सिरियलय् थ:गु अभिनय क्षमता क्यनादी धुंकूगु दु । वय्‍क: नेपा:या राष्टि्रय कलाकारया रुपय् लोकं ह्‍वाये धुंकूगु अवस्थाय् नं थ:गु मांभासं दयेकेज्या जुइगु संकिपाय् म्हितेत उलि हे ल:ल: धा: । नेपालभाषा संकिपाया स्तरयात कया: वय्‍कलं धयादी, 'संकिपा दयेके धका: वइपिं परिपक्व जुया: वयेमा: । संकिपाया विषय छुं हे ज्ञान मदुपिं थुगु ख्यलय् वया: ख्वा: क्यनेकथं जक नं ज्या या: वयाच्वंगु दु धा:सा एक्सन कट जक धया: निदर्ेशक नं जू वयाच्वंगु दु । गुलिखे निदर्ेशकपिसं गुगु सीनया गुगु सट गथे याना: कायेमा: धैगु पाविधिक ज्ञानतकं मदु । उकिं थुगु ख्यलय् वइपिसं संकिपाया विषय भचा ज्ञान गुण सीका: आधारभूत ज्ञान जक दयेका: जूसां व:सा बांलाइ । 'नेपालभाषा संकिपाया बजा:या सवालय् वय्‍कलं धयादी 'ख:, बजा: उलि बांमला: । तर छाय् बांमलात विचा: यायेमा: । कलाकार, निदर्ेशक, व्यवस्थापन स्वया कमजोरीं स्वकुमित हलय् मवल थुकि नं अध्ययन यायेमा: । खय्‍तला नेवा: संकिपाया नितिं हल तक नं उपलब्ध मदु । सम्बन्धित पक्षं थुकियात नं ध्यान बीमा: । 'स्तरीय संकिपा दयेकेगु खँ वयाच्वंगु दु तर गुकथं स्तरीय संकिपा दयेकेगु धइगु सुयाकें एजेण्डा खनेमदु । 'स्वकुमि ज्ञानीपिं समझदारपिं ख: । स्वकुमित जिमि मार्गदर्शक ख: । संकिपा हलय् तक वया: स्वयादिसँ अले बांला:सा ह:पा: बियादिसँ, बांमला:सा ब्व: नं बियादिसँ' वय्‍कलं धयादी । अथे म्वा: मदुगु विचा:या पपू बुयाव:गुलि व पांमथुगु जुलुया स: आलमं कुतवंगु नगु थें ताये मदया वंगु चा हे मचा: । न्हाच: सु हा:गु जुइ ! मस्यु, आ:ला हा:स नं मदये धुकल । हान भ्या: चायेका: स्वये नं मास्ति मवल । धू लगायत लँय् मोटर व साइकल निरिपिरि मदयेक न्यासि चाया: व्वाँय्‍ वनाच्वनीगु स्वये हे मज्यू । अनायस हानं स: तायेदत । व जुलुसया नारा अज्ज नं पां मथू । हवाल्ल हिल्ल नं स: ताये दु । लिनाह:गु ख: ला मस्यु । जिं भ्यालं धु दुहाँ वइगु ल्व:मंका: म्या: चायेक: स्वया । छम्ह मनु याक:चा बेँय् हाला: वयाच्वंगु दु । - 'ल पापी तति त्याउँ ! ल: पापी तिति त्याउँ !!"" व मनूया ल्यू ल्यू वेँ गिजे याये थें स्वये हे खाते पह:यापिं बाल च्वनाच्वपिनि मस्त छपुच: छु धा:गु मथुया: ""त्याउं..................त्याउँ धका, वयात गिजे यानाच्ववंगु दु । व वेँ मनु, मस्तयत च्यूता: मतसे हाला: व्वाँय् वनाच्वन । - ""ल: पापी तिति त्याउँ ! ल: पापी तिति त्याउँ !!"" छु धा:गु ...........छु धागु जिं कचाक्क ध्याथुइके हे मफुत । थवलयय् वइगलं जिमि कला: हाला: कुहाँ वल । - "" अय्‍ हे धाये मा: इमित ! ल: मव:गु वा:छि मयाये धुकलं । देशय् दक्को मनूत थन वया: गारय जू वल । मेलम्चीया राजनीति याइपिं कुलांगारत ! न्हपा लिपा सा थथे ल: मवइवलय टयांकरं सां ल: इउ व: । आ: धयागु ला ग्व, भाषण जक बिस:पि ! जिं नं धाये इमित ला - "" ल: पापी तिति त्याउँ ! का हुँ ।""",http://www.nepalmandal.com/content/17692.html
2,बिगबोसय् पोर्नस्टार व टाइसन ,"Thu Nov 24, 2011  10:22 am",थौंकन्हय् थीथी टीभी रियालिटी शोत स्वकुमितय् नितिं आकर्षण जुयाव:गु अवस्थाय्‍ भारतया कलर्स टीभी च्यानलपाखें न्ह्‍याकाव:गु 'बीग बोस' रियालिटी टेलिभिजन शो नं उतिकं हे चर्चाय्‍ दु । बिग बोस बेलायती टीभी रियालिटी शो बीग ब्रदरया हे मेगु रुप ख: । बिग बोसया आकर्षण थुकिया प्रस्तुति नापं थुकिइ ब्वना हइपिं पाहाँत नं ख: । थुपालय् 'बीग बोस' शोलय्‍ पोर्नस्टार सनी लियोन नं खनेदइगु जूगु दु । अथेहे विश्व प्रसिद्ध बक्सिङ कासामि माइक टाइसनयात नं थुगु ज्याझ्व:या पाहाँ जुइत इनाप छ्‍वये धुंकूगु खँ पिहाँ व:गु दु । रियालिटी शोया आकर्षण उप्वयेकेया नितिं ग्वसा:खल:पिसं विश्वया विवादास्पद व्यक्तित्वनिसें कया: नांजा:पिं सेलिब्रेटी नं थने हयेगु या: । न्हापायागु बिग बोस रियालिटी शोलय् विश्व प्रसिद्ध सेलिब्रेटी पामेला एण्डरसन खनेदयेक: वया: सकसितं अजू चायेकाब्यूगु ख: । बीग बोसं थुपाले ब्वनाह:म्ह सनी लियोन अश्लील संकिपाया स्टार ख: । विश्वया अश्लिल संकिपाया झिम्ह (टप टेन) दुने ला:म्ह सनी लियोन भारतीय क्यानाडाली मूलयाम्ह ३० दँ दुम्ह सुन्दरी ख: । न्हापा बिग बोसय्‍ पामला एण्डरसन दुहाँ वयेवं थुगु ज्याझ्व:या टिआरपी ल्या: अप्वयावंगु ख: । थथेहे थुपाले लियोनया हुनिं नं टीआरपी उप्वइगु आशा कयात:गु खनेदु । सलमान खान व सञ्जय दत्तं न्ह्‍याकीगु बीग बोसया स्वकुमितय्‍ ल्या: धा:सा उलि बढे जुयाच्वंगु मदु । निर्मातापिसं सनी लियोन शोलय्‍ वये धुंका: थुकिया स्वकुमित अप्वइगु  आशा का:गु दु । तर शनी लियोनया सवालय्‍ भचा शंका नं दयाच्वंगु दु । नच्चा ल्याय्‍म्हपिनि नितिं लियोन आकर्षण जुयाच्वंगु दु धा:सा छुं दर्शतय्‍सं पोर्नस्टार नापं सहभागी दइगु ज्याझ्व:पाखे छेँज:नापं च्वना: स्वये मछिनीगु धका: नं धयाह:गु दु । थीथी खँ पिहाँ वयाच्वंसां कि्रयाप्रतिकि्रया वयाच्वंसां 'बीग बोस' शोया निर्मातातय्‍सं स्वकुमितय्‍ नितिं छगू आकर्षण ब्यूगु दु । छगू ललिपप न्ह्‍य:ने क्यना: ह्‍ययेके थें स्वकुमितय्‍त चाकु सवा: फ्‍ययेकेत स्व:गु दु । संसारय् पोर्नस्टारतय्‍त उलि बांला:गु मिखां स्वयेगु मया: । अथे जूसां 'बीग बोसं' पोर्नस्टारयात हे मू आकर्षणया रुपय्‍ ब्वयेगु कुत: याना: टिभी शो चले याइपिन्त छगूकथंया न्हू सवा: बीत स्व:गु खनेदु ।,http://www.nepalmandal.com/content/17410.html
3,‘पानवति’ सुटिङया छन्हु ,"Wed Dec 14, 2011  2:50 pm","टोखाया चण्डेश्वरी, यच्चुगु लकस न्ह्‍यइपुगु मौसम वँचुगु सर्ग: अले वाउँगु गुँया क्वय्‍ बांलाक समा: याना नेवा:तय् म्हसीका बीकथंया वस: पुना: मनूत देग: न्ह्‍य:ने नाप लाना च्वंगु । थुबले निदर्ेशक सुरेन्द्र तुलाधरं एक्शन धायेवं नारायणदेवी प्रधान व सनम शाक्य (पानवती) व हे पुचलय् इन्टि्रयात 'थ्व जिमि म्ह्‍याय् पानवति का ....' नारायणदेवी प्रधानया सम्बादय् 'ओके कट' धासें निदर्ेशक तुलाधरं उगु सट पाय्‍छि जूगु घोषणा यासें क्यामरा पर्सनयात क्यामरा एंगल हिकेत आदेश बी । थथे संकिपाया प्रस्तुतियात गुकथं बांलाके फइ धका: ध्यान विया: वय्‍कलं क्यामरा एंगल परिवर्तन यायां सटया आदेश ब्युब्युं वनी । उगु लूखय् दुपिं पात्रपिं महन्तलाल मल्ल, पल्पसा डंगोल, हरिमान दिवाकार, भोगेन्द्र मानन्धर, अन्नपुर्ण्ोश्वरी श्रेष्ठ, ह्दयप्रसाद मिश्र, नारायणदेवी प्रधान व 'पानवती' मय्‍जु सनम शाक्ययानाप मेमेपिनि नं सम्बाद व मुभमेन्ट विभिन्न कोणं खिचे यायेगु ज्या जुइ । न्हि विनाच्वंगु दु । ज:यात ध्यान त:सें सिन याकनं क्वचायेकेमा:गु अवस्थायात इर्ंगित यासें निदर्ेशक तुलाधरं क्यामरा पर्सनयात क्रेन शटया नितिं तयार यायेत निदर्ेशन बी । न्याम्ह खुम्ह ज्यासनामिपिसं क्रेनया तयारी याइ । क्यामरा पर्सन क्रेनय्‍ च्वनी । 'एक्शन' या सलय् क्रेन सर्रर थाहाँ वनी । नारायणदेवी प्रधानयात केन्द्रया तया: उगु लू खिचे यायेगु ज्या जुइ । तर क्रेनयात होल्ड याये मफया: निगु टेक स्यनी । 'सरी' धासें क्यामरा पर्सनं ज्यासनामिपिन्त अन्तय्‍ क्रेन होल्ड यायेगु तरिका धाइ ।  व हे सट जुइ क्रेन सरर्र थाहा वना: होल्ड जुइ । 'ओके कट' क्यामरा गथे दु ?' निदर्ेशकं न्यनी 'पाय्‍छि जू' क्यामरा पर्सनया लिस: वइ । ४:३० बजे चिकुलाया इ ज: म्ह्‍व: जुजंु वन । सिन नं क्वचाल । का सुटिङ प्याक अप धका: निदर्ेशक तुलाधरं उगु दिनया सुटिङ क्वचा:गु घोषणा जुल । संकिपाया सुटि¨ न्ह्‍यइपुक बांलाक जूगु खनेदत । कलाकारपिं नं फुक्कसिया चित बुझे जू । इलय् ब्यलय् निदर्ेशक तुलाधरया कमाण्डिङ भ्वाइसं कलाकारत झस्के जूगु नं खनेदु । अथे जूसां कलाकारपिं नं सन्तुष्ट हे खनेदु । सुटिङ न्ह्‍यइपुक हे न्ह्‍यानाच्वंगु कलाकारतय्‍सं अनुभव प्वंकल । थुकथं पानवतिया सुटिङया छन्हू क्वचाल ।",http://www.nepalmandal.com/content/17693.html
4,छु ख: एमएलटीआर ? ,"Thu Nov 24, 2011  10:17 am","माइकल लन्र्स टु रक डेनिस सफ्‍ट पप रक व्याण्ड ख: । सन् १९८८ स पलिस्था जूगु थुगु व्याण्डया १ करोड १० लाख प्रति रकेर्ड त चूगु ख: । थ्व व्याण्डया छपु म्ये 'टेक मि टु योर हार्ट' जक ६० गू लख क्व: ध्यबा पुला: संगीतह्‍यमिपिसं डाउनलोड यानाका:गु ख: । सन् २००६ स थ्व म्ये दकले उप्व: डाउनलोड जूगु म्येया उपाधि त्याकूगु ख: । यक्व गोल्ड व प्लाटिनम रेकर्ड नापं त्याकेत तालये धुंकुगु थुगु व्याण्ड  न्यमि  एचभष्क बधबचम ९न्भचmबलथ०, तजभ दभकत उभचायचmष्लन बअत या तजभ थभबच, न्चबmmथ ब्धबचम नाप यक्व सिरपा नं त्याके धुंकुगु दु । सन्‍ ९०या दशकय्‍ तसकं लोकहवा:गु एमएलटीआर आतक नं उतिकं हे सकि्रय जुयाच्वंगु दु । उकिं आतक नं थ्व थ:गु लोकपि्रयता दया तंु च्वंगु ख: । एमएलटीआरया दुज:त थथे दु । १. जास्च रिचर २. मिकेल लेन्ज ३. केर वान्सर ४. सोरेन म्याडेसन (त्व:ते धुंकूम्ह)",http://www.nepalmandal.com/content/17409.html
5,१०० करोड क्लवय् रा.वन ,"Thu Nov 17, 2011  10:52 am",विश्वया हे चर्चित संकिपा उद्योग बलिउडय् लिपांगु इलय् पिहां व:गु संकिपा रा.वन बलिउडया नितिं हे छगू उदाहरणीय संकिपा जुइगु नाप यक्व धेवा: कमे यायेगु ज्या ता: ला:गु दु । रा.वन संकिपा आखिर १०० करोड भारु कमे यायेत ताला:गु दु । खय्‍तला थ्व संकिपा विचा: याना त:कथं बनेज्या: धा:सा याये मफु । बक्स अफिसया विशेषज्ञपिनि कथं थुगु संकिपां अपेक्षाकृत धेवा मुंके मफुगु खँ धा:गु ख: । रा.वन छगू विज्ञान साहित्य आधारित संकिपा ख: । मतिनाया संकिपा म्हिता: बलिउडय् स्थापित जूम्ह नाय: सुपरस्टार शाहरुख खान थनतक थ्यंका: छम्ह कअष्भलअभ ाष्अतष्यल या ाबलतबअथ जभचय या रुपय् खनेदुगु थुगु संकिपा प्रविधिया ल्याखं बलिउडया हे छगू उत्कृष्ट संकिपा रुपय् कायेछि । थुगु सँकिपाय् प्रयोग याना त:गु न्हून्हुगु प्रविधि खय्‍तला हलिउडया नितिं उलि त:धंगु मखु । तर बलिउड हलिउडया प्रविधियात हाथ्या बी कंथया संकिपाया रुपय् नं रा.वनयात कायेछिं । रा.वन शास्त्रीय बाखं व विज्ञान नाप स्वापू दुगु बाखंयात छगू कथं रिमिक्स याना: दयेका त:गु संकिपा ख: । संकिपाय् शाहरुख खान व करिना कपूर मू भुमिकाय दु धा:सा मोडेल नाय: अजर्ुन रामपाल खलपात्र जुया: दं व:गु दु । सामान्य स्वकुमितय् नितिं भिंडियो गेम थंे अनुभव जुइगु थुगु संकिपाय् हिन्दी संकिपा नितिं मा:गु यक्व मसलात नं प्रयोग यानात:गु दु । रा.वन संकिपा आैसत स्वया: बांला:गु बनेज्या या:गु दु । त:धंगु मेट्रो सिनेमाय् व भारत पिने रा.वनं बांला:गु बनेज्या या:गु दु धा:सा चिचिधंगु शहरय् थ्व उलि बनेज्या या:गु खनेमदु । सकिपा स्वैगु नं वर्ग दर्इ । गुगु वर्गं छु संकिपा स्वइ व निर्माता निदर्ेशकपिसं न्हापा हे विचा: याना: वये धंुकी । थथे हे थुगु संकिपा विशेष याना थौकन्हय्‍या भिडियो गेमप्रति रुची दुपि यक्व दर्शकतय्‍त लक्षित यानात:गु दु । उकिं थुकिया दर्शक न व हे वर्ग ख: तर अपेक्षाकृत रुप उगु दर्शक नं हलय् मव:गुलिं थुगु संकिपाया बनेज्या उलि याकन थाहाँ वनेमफुगु ख: । अन्त्यय् १०० करोड भारु कमे याना रेकर्ड तयेवं रा.वन सुपरहिट संकिपाया झ्‍वलय दं वनेत ता:ला:गु दु ।,http://www.nepalmandal.com/content/17274.html
6,चर्चाय्‍ वयेगु नितिं ,"Thu Sep 8, 2011  11:26 am",मनूतय्‍सं चर्चाय्‍ वयेगु नितिं छु जक याइमखु ? फुक्कस्यां याइगु ज्याप्रति अप्व: मनुतय्‍सं वास्ता याइमखु । अथे जुया: न्हुन्हूगु कथंया ज्याख“ याइ । अप्व: थथे न्हून्हू कथं अप्व: ज्या याना: बलिउडय्‍ ग्लामर मिसतय्‍सं यायेगु या: । थ्व हे झ्वलय्‍ बलिउड इण्डस्ट्रीया बी ग्रेडया संकिपाया हिरोइन व मोडलतय्‍सं चर्चाय्‍ वयेगु नितिं थीथी कथंया ज्या यानाह:गु दु । बलिउडया हट मोडेल व आइटम डान्सर यमिन खान व सुपरस्टार र्‍याम्ह मोडेल नताशा सिखं समलिङ्गी हाउभाउ याना: फोटोसेशन याकूगु दु । निम्ह सुद्धपिं मिसापिं खया: नं फोटो सेशनय्‍ उपिं निम्हं समलिङ्गी मिसाकथं मोडलिङ यानात:गु दु । व नं तच्वकं कामुक मुद्राय्‍ । तर मुम्बइलय्‍ थथे फोटो सुट यानात:गु उगु फोटो स्वयेबलय्‍ थुपिं निम्ह सुद्धपिं मिसापिं धका: गुकथं धायेफइ ? फोटोय्‍ ला धात्थें समलिङ्गीतय्‍गु थें च्वं ।,http://www.nepalmandal.com/content/16050.html
7,तुलसी घिमिरेयात नेपा:मि नागरिकता ,"Thu Sep 8, 2011  11:24 am",निर्देशक तुलसी घिमिरें नेपाली चलचित्र क्ष्ोत्रय्‍ ब्यूगु योगदानया मूल्यांकन यासें चलचित्र विकास बोर्डया सिफारिसय्‍ सम्मानित नागरिकताया प्रत्रिmया ग ृहमन्त्रालय थ्यंगु दु । निदर्ेशक तुलसी घिमिरें हे ब्यूगु जानकारीकथं नागरिकताया प्रत्रिmया बोर्ड जुजुं सञ्चार मन्त्रालयपाखें ग ृह मन्त्रालय थ्यंगु ख: । नेपा: व नेपाली चलचित्र थ:त तसकं य:गु धयादीम्ह घिमिरे बोर्डं या:गु निर्ण्ाययात च्वछाया दिल । घिमिरें नेपाल सरकारं कला क्ष्ोत्रय्‍ सत्रिmय मनूतय्‍त सम्मान यायेगु ज्या न्ह्‍याकूगु धासें कला क्ष्ोत्रय् योगदान ब्यूपिं मेपिन्त नं बोर्डया सिफारिसय्‍ सम्मान या:गुली बोर्डयात च्वछा:गु दु । नेपाली चलचित्र क्ष्ोत्रय् बांबांला:गु संकिपा बीत ता:ला:म्ह घिमिरें निरन्तर थ्वहे क्ष्ोत्रय्‍ न्ह्‍यानाच्वनेगु तकं धा:गु दु । घिमिरें लिपांगु इलय्‍ शान्तिया अग्रदूत भगवान गौतम बुद्धया जन्म नेपालय्‍ जूगु जूसां थीथी विदेशी सञ्चार माध्यमं मेगु हे ख“या प्रचार जूगुयात विचा: याना: बुद्धलिसे स्वा:गु प्याखं दयेकाच्वनागु ख“ नं कनादीगु दु ।,http://www.nepalmandal.com/content/16049.html
8,"हिसिला व भिंतुनाया पुनारागमन, धिरेन शाक्य नं  नेवा: संकिपाय् ","Mon Nov 21, 2011  10:58 am","नेपालभाषा संकिपा ख्यलय्‍ विस्कं हे महत्वं जा:गु संकिपा 'राजमति'या राजमति हिसिला महर्जन संकिपा ख्यलं पिने च्वना च्वंगु ता: र्इ दये धुंकल । लिपा वया छपुनिपु म्युजिक भिडियोलय्‍ जक खने दयाच्वंम्ह थुम्ह हिसिं बिलिबिलि जा:म्ह नकिं मय्‍जु संकिपा: स्वया: तापानाच्वंगु ख: । बीरेन्द्र ताम्रकारया 'त्याग'पाखें वय्‍कलं थ:गु अभिनय पला: हाकन न्ह्‍याकूगु दु । थ्व नेवा: संकिपाया नितिं लसताया खँ ख: । नेपालभाषा संकिपा ख्यलय् मेम्ह लोकह्‍वा:म्ह नकि भिन्तुना जोशी नं दच्छि निदँया आराम लिपा त्याग संकिपां हे थुगु ख्यलय्‍ पुनरागमण यानादीगु दु । थुलि जक मखु नेपा:या मूलधार (खँय् भाय्)या संकिपाया लोकंह्‍वा:म्ह नाय:कथं स्थापित जुइ धुकूम्ह धिरेन शाक्य नं 'त्याग' संकिपा पाखे नेपालभाषाय् दुहां झायादीगु दु व नं नाय:या भुमिकाय् हे । थ्व नं संकिपा ख्य:या निति लसताया हे खँ ख: । थुकथं त्याग संकिपापाखे बीरेन्द्र ताम्रकारं निम्ह नकिंपिन्त संकिपा ख्यलय् लित ब्वना हयेत ता:ला:गु दु धा:सा नेपा:या छम्ह राष्टि्रय नाय: धीरेन शाक्ययात न्हापांखुसि नेपालभाषा संकिपाय् म्हितकादीगु दु । खय्‍तला थ्वयां न्ह्‍य: धिरेन शाक्ययात सुरेन्द्र तुलाधरया 'छंगु नामय् संकिपाय् अनुवन्ध याना: वंगु दँया भाद्र २४ गते भिं साइत याये धुंकूगु ख: । तर 'छंगु नामय्‍' सुटिङ जूगु मदुनि उकिं धीरेन शाक्ययात नेपालभाषा संकिपाय् नाय:या भुमिकाय् म्हितकादीम्ह न्हापाम्ह निदर्ेशक बीरेन्द्र ताम्रकार हे जुयादीगु दु । 'त्याग' संकिपा मतिनाया वाखनय्‍ दयेके ज्या जुयाच्वंगु संकिपा ख: । थुगु संकिपाय्‍ बिजुली नामं लोकंह्‍वाम्ह कलाकार मञ्जु श्रेष्ठ, सुशील राजोपाध्याय नापं गैरनेवा: कलाकार लक्ष्मी गिरीं नं अभिनय यानाच्वनादीगु दु । गैर नेवा: कलाकारपिस ममेगु संकिपाय् नं अभिनय यानादीगु दु । तर थुगु संकिपाया म्हितेत लक्ष्मी गिरी गुकथं नुग: उला: भिं साइत ज्याझ्‍वलय्‍ खँ तयादिल । व न सकारात्मक पक्ष ख: ।  वय्‍कलं थ:पिन्त नेवा: संकिपा ख्यलं ब्यूगु थाय्‍यात कया: लसता प्वंकादीगु ख: । नेपालभाषा संकिपा ख्यलय् थुकथं नांजा:पिं कलाकारपिं कया: संकिपा दयेके ज्या म्ह्‍व: जक जूगु खनेदु । बीरेन्द्र ताम्रकारं 'त्याग' संकिपाय् नाजा:पिं कलाकारपिन्त ज्या याकादीगु दु । थ्व जक मखु थुगु संकिपां तय्‍ज्जु या: व:पिं नकिंपिं भिंतुना व हिसिला नं ख: अले नेवा: संकिपा म्हितेत लालायित जुयाच्वंम्ह नाय: धीरेन शाक्य 'त्याग' म्हिता: थ:गु इच्छा नं पूवंकादीगु दु । थुकथं न्यकभनं विचा: याना स्वयेबलय त्याग नेवा: संकिपाया निति लुमंकेबह:गु संकिपा जुइफु । 'इहिपा' क्यनीगु हेमा फिल्मस्‍या ब्यानरय्‍ दयेकेज्या जूगु नेपालभाषा संकिपा इहिपा वइगु मंसिर १७ शनिवा: राष्टि्रय नाचघरय् क्यनीगु जूगु दु । इहिपा संकिपाया निदर्ेशन व सम्पादनया ज्या सुरेश बज्राचार्यं यानादीगु ख: । थ्वया: न्ह्‍य: वय्‍कलं 'मतिनाया कलि' संकिपा नं निदर्ेशन यानादी धुंकूगु दु । आशाकाजी थकू, मञ्जु श्रेष्ठ, स्वतन्त्र 'संसार' महर्जन, रस्मी महर्जन, अनुर मानन्धर, मिथिलेश श्रेष्ठ आदि कलाकारपिनि मू भुमिका दुगु इहिपाया छायांकन गुण्ाराज शाक्यं यानादीगु दु ।",http://www.nepalmandal.com/content/17324.html
9,जिं खनाम्ह श्रीकृष्ण श्रेष्ठ ,"Mon Aug 25, 2014  2:01 pm","श्रीकृष्ण श्रेष्ठलिसे म्हसिका गब्ले जुल धइगु लुमं मजु । चवालिस पैंतालिस सालपाखे हे म्हसिउगु जुइमा । तर म्हसिसांनिसें हे वलिसे सम्बन्ध बांला । उगु इलय् नेपा:या फिल्मख्यलय् संघर्ष हे यानाच्वंगु तिनी । राजेश हमालतक नं फिल्मय् मवनिगु ई ख: व । अज्यागु इलय् थ्व ख्यलये पला: न्ह्याकुम्ह श्रीकृष्ण थ:गु मिजासं याना छक्वलं हे लोकंह्वात । निर्माता निर्देशक दथुइ जक मखसे स्वकुमितय् दथुइ नं उतिकं हे लोकंह्वात ।  श्रीकृष्ण श्रेष्ठ गुलि लोकंह्वा: अले वयात सकसिनं गुलि मतिना या: धइगु खँया दसु हे धायेमालि कि वयागु पार्थिव शरीरया दर्शन यायेत व अन्तिम श्रद्धान्जली प्वंकेत त्रिभुवन विमान स्थलनिसें कोटेश्वर तीनकुने, बानेश्वर, सिंहदरबार अले रत्नपार्क, कमलादी, प्रज्ञा प्रतिष्ठानया कम्पाउण्डनिसें कया पशुपतिया आर्यघाटतक फियांफी मफयेक मनूत वगुलिं हे क्यं । उलिजक मखसे श्रीकृष्ण श्रेष्ठ मदुगु खँ वये धुंका: वयागु दकले लिपांगु फिल्म “कोहिनूर” स्व:व:पिनिगु ल्या: नं ह्वात्त हे बढे जुल । बढे जुया थुलितक थ्यन कि गुंलाथ्व षष्ठी (शन्चरवा:) खुनु छन्हुया दुने हे स्वनिगलय् जक ९७ लाख तकाया बनेज्या जुलसा स्वनिगलं पिने नं छगू त्या करोडसिबें अप्व: बनेज्या जुल । थुकथं “कोहिनूर” फिल्मं छगू हे फिल्मं छन्हूया दुने दकले अप्व: दांया बनेज्या या:गु रेकर्ड तयेत ता:लातसा आ: थ्व फिल्मं न्हापा न्हापाया सिन्दुर, कुसुमे रुमाल, दर्पणछाँया, लुट, ६ एकान ६ थेंज्यागु फिल्मं तयात:गु दकले अप्व: दां कमेया:गु रेकर्डयात लिउने लाकीगु पक्कापक्की जूगु दु । थुकथं छगू न्हूगु हे रेकर्ड तयेत ता:लागु जुल “कोहिनूर” फिल्म । अले थ्व फिल्मया हिरो व निर्माता श्रीकृष्ण श्रेष्ठयात नं नेपाल सरकारं वयागु अन्तिम संस्कारयात राष्ट्रिय सम्मान बिया त:धंगु सम्मान ब्यूगु दु । थ्वसिबें न्हापा स्वर सम्राट नारायण गोपाल मदूगु इलय् नं फियांफी मफयेक हे मनूत क्वहाँ व:गु ख: । व धुंका: छम्ह कलाकारया शव यात्राय् थथे मनूतय् खुसीबा:व:गु थ्वहे पालय् ख: । अले छगू संजोग हे धायेमालि कि गायक नारायण गोपाल व नायक श्रीकृष्ण श्रेष्ठ निम्हं नेवा: हे ख: । च्यय्गुसिबें अप्व: फिल्म म्हितूम्ह श्रीकृष्ण श्रेष्ठ छम्ह धिसिला:म्ह नृत्य कलाकार ख: । अले वयागु कलायात्राया दकले न्हापांगु पला: नं मेगु मखसे “कुमारी ब्याले” नांयागु नृत्य नाटिका ख: । कुमारी धयागु नेवा:तय् आराध्य देवी ख: । नेवा: तजिलजिया म्हसिका ख: । नेवा: तजिलजिया कुमारी ब्यालेया छम्ह मू हुलाप्याखँमि जुया थ:गु पला: न्ह्याकूम्ह श्रीकृष्ण श्रेष्ठ नेपालभाषाया निगूगु फिल्म “राजमति” नं म्हितल । मणिराज लवट व हिसिला महर्जनया नं मू भुमिका दुगु थ्व फिल्मय् श्रीकृष्ण श्रेष्ठं ल्हासा बन्जाया काय् रत्न जुया म्हितूगु ख: । तसकं हे बांलाक्क अभिनय न्ह्यब्व:गु ख: । थ्व फिल्मय् जिं मुख्य सहायक निर्देशक जुया ज्यायानाबले ला श्रीकृष्णलिसेया स्वापू अझ क्वातुल । “राजमति”या शुटिंगय् वं गब्लें हे छुं कथंया दु:ख मबिउ । धा:बले धा:थाय् धा:गु इलय् थ्यंक वई । सकलेंलिसे न्ह्याइपुक्क ज्या याई । व छम्ह कुशलम्ह डान्सर ख: । उकिं “राजमति कुमति जिके व:सा: पिरती हायबाबा राजमतिचा”म्येया शुटिंगय् डान्स डाईरेक्टर बसन्त श्रेष्ठं वयात भतिचा प्याखंपा: कायेकल । वं बांलाक हे प्याखं ल्हुत । म्येया शुटिंग जूगुलिं निर्देशक नीर शाह शुटिंगय् मव: । मुख्य सहायक निर्देशक जूगुलिं शुटिंगया भाला जित: क्वबिका छ्व:गु । जिं बसन्तदाईयात धयागु नं ख: कि थ्व क्यारेक्टरं थथे प्याखं हुले मजिउ धका नीर शाहजुं धा:गु दु । तर बसन्तदाई माने मजु । श्रीनं प्याखं महुलकिला स्वकुमिं छु धाई धका तर्क तल । श्रीकृष्णं नं बसन्तदाईया खँ हे समर्थन यात । अले ईमिसं चाहेजू कथं हे शुटिंग क्वचायेका । लिपा व म्ये व उकिया हुलाप्याखँ गुलि लोकंह्वात धईगु खँ सकसिनं सिउ । “राजमति” फिल्मय् तसकं स्यलाक्क अभिनय या:म्ह श्रीकृष्ण श्रेष्ठयात थ्व फिल्मय् या:गु अभिनयया निंतिं बेस्ट सपोर्टिंग एक्टरया अवार्ड नं वल । खय्तला “राजमति” धुंका: श्रीकृष्ण श्रेष्ठं मेगु नेवा: फिल्म म्हितूगु मदु अय्सां व नेवा: फिल्म व कला ख्यलं गब्लें तामपा धका: धायेमा । छक्व नेपालभाषाया एफ.एम गुड नाइट एफ एमय् थ्व च्वमिं अन्तवार्ता कायेगु झ्वलय् श्रीकृष्णं धा:गु ख: कि नेवा: फिल्मया अफर वल धा:सा धेबा मकासे हे म्हिताबिइ तर सुनानं राजमति धुंका अफर मयागुलिं दु:ख नं प्वंकूगुगु ख: ।  निर्देशक सुरेन्द्र तुलाधरं “पानबति” फिल्मय् छपु म्येय् जूसां वयात म्हितकेगु ग्वसा: ग्व:गु नं ख: । तर ग्वसा: तामलात । गब्लें उसाँय्या हुनिं सा गब्लें मेगु हे हुनिं श्रीकृष्ण श्रेष्ठयात मेगु नेवा: फिल्म म्हितेगु ह्वता चूमलात । गुड नाइट एफ एमयया उगु अन्तर्वाताया इलय् जिं वयात मान मतसे सम्बोधन याना । छाय्धा:सां श्रीकृष्ण न्ह्याब्लें जित थ:हे किजा थें च्वनिगु । तर न्यंमिपिनिसं ईन्टरभ्यु जुयाच्वंगु इलय् हे फोन याना थ्व खँया कुंखिन । वय्कपिनिगु निंतिं ला श्रीकृष्ण धईम्ह छम्ह सेलिब्रिटी ख: । थ: य:म्ह हिरोयात अथे मान मतसे खँ ल्हा:गु वय्क:पिन्सं सहयाये मफुगु जुयाच्वन । श्रीकृष्ण श्रेष्ठ नेवा: भावनां जा:म्ह ख: धइगुया मेगु छगू दसु धइगु नेवा: संगीत नाइट ११३३ नं ख: । उकी श्रीकृष्ण श्रेष्ठ मू पाहाँ जुया वल । स्वकुमितलिसे खँल्हाबल्हा यात । म्ये हाला प्याखं नं हुल । उगु इलय् अन व:पिं सकलें श्रीकृष्ण श्रेष्ठया थ्व भावना खना तसकं प्रभावित नं जूगु ख: । अले वहे ज्याझ्वलय् श्रीकृष्ण श्रेष्ठं थ: न्ह्याबलें नेवा: ज्याझ्वलय् ब्वति कायेत व नेवा: फिल्म म्हितेत तयार दुगु खँ नं कन । थ्व ज्याझ्वलय् वयेत इनाप यायेत जि व सुजीब (नेवा: जागरण मञ्चया अध्यक्ष सुजिब बज्राचार्य) हे वनागु ख: वयागु न्हूगु व्यापार कथं खोले जूगु  होटेल ईन्द्रेणी हिमालयस । जिमिगु इनाप माने जुइत वं भ्याभतिचा नं ई मका: ।  थुकथं थ: दुने दुगु नेवा: भावना न्ह्य:ब्वम्ह श्रीकृष्ण श्रेष्ठ लिपा थज्यागु ज्याझ्वलय् वयेगु मंदुसां वये मफुत । तर थ: नं नेवा: ख: धइगु भावनां धा:सा वं गब्लें तापाना मच्वं । श्रीकृष्णलिसे दकले लिपा नापलागु धइगु वयागु इहिपाया दिं खुन्हु ख: । अनं लिपा हनिमुन धका: भारतया शिमला वंगु बुखँ वल । अले अन हे म्हसुकुमदयेका दिल्ली वास: याक: वन धईगु नं वल । अन वास: याका च्वंगु इलय् वयात डिप निमोनिया जूगु धका: जक खबर वयाच्वन । इमिगु फिल्म “कोहिनूर” रिलिजया इलय् लाक्क नेपा: लिहां वइ धइथें जा:गु बुखं नं वल । उसाँय् मदुसां स्वकुमिया नामय् सन्देश नं छ्वयाहल । फिल्म “कोहिनूर” रिलिज जुल । रिलिज जूगु छन्हू लिपा हे श्रीकृष्ण श्रेष्ठं संसार त्वतावंगु बुखँ वल । ने.सं. ११३४ गुंलाथ्व पुन्ही (गुंपुन्हि) खून्हू सुथय् आकाझाकां श्रीकृष्ण श्रेष्ठ मदूगु खबर वल । तर थ्व खबरय् विश्वास यायेत सकलें ग्यात । छगू ला गुंपुन्हि थेंज्यागु ख्या:यायेगु नख: उकिसनं न्हापा झिन्यादँति न्ह्य: छक्व: नं श्रीकृष्ण श्रेष्ठ भारतय् वास: याकाच्वंगु इलय् थथे हे श्रीकृष्ण मन्त धका: फैले जूगु खँ हल्ला हे जक साबित जूगु ख: । उकीं थ्व पालय् नं अथे हे जुइफु वा अथे हे जुइमा: धका मनंतुंपिं यक्व हे दत । तर अथे मजुल । थुकथं सकसियां य:म्ह अले तसकं भिंम्ह श्रीकृष्ण श्रेष्ठया थौं भौतिक शरीर झी दथुइ मन्तसां वयागु गुण व वयागु फिल्मया माध्यमं सदासर्वदा झी दथुइ म्वानां तुं च्वंगु दनि । ‘राजमति मबिल धा:सा काशी वनेत्यल’ धका धा:म्ह श्रीकृष्ण श्रेष्ठ काशी मखु गब्लें सुं लिहां मवइ थाय् वना छ्वल । वयागु शरीरं त्व:ता वंसां वयागु फिल्म व वयागु गुणया हुनिं व सदांसदां लुमना च्वनि । अमर जुया च्वनि ।",http://www.nepalmandal.com/content/20123.html
10,हङकङ अवार्डय् नेवा: फिल्म ,"Mon Nov 10, 2014  2:07 pm","– विजयरत्न असंबरे थौंकन्हय् विदेशय् वना: नेपाली फिल्म अवार्डया ज्याझ्व: यायेगु चलन शुरु जुइ धुंकूगु दु । थुखेपाखेया दकलय् न्हापांगु पला: न्ह्याकूम्ह आर. के. सुवेदी ख: । वय्क: भाजुं दकलय् न्हापांखुसि दुबई वना: “बक्स अफिस फिल्म अवार्ड” ज्याझ्व: यात । अनंलिपा मलेशियाय् यायेगु धका: घोषणा यात । तर बकस अफिस अवार्ड मलेशियाय् थ्यने न्ह्य: हे नेफ्टा अवार्ड मलेशियाय् थ्यन । यानि कि बक्स अफिस अवार्डया ग्वसा:यात नेफ्टां ओभरटेक यानाबिल । थुगुसी हाकनं छक्व: नेफ्टां अथेहे या:गु दु । नेपाली फिल्म व फिल्मक:मिपिन्त विदेशय् वना: सिरपा बिइगु तातुना नीस्वंगु इन्टरनेशनल नेपाल फिल्म एकेडेमी (इन्फा) थुगुसी थुकिया दकलय् न्हापांगु पला:कथं हंगकंगय् सिरपा: ज्याझ्व: यायेगु क्व:छित । तर इन्फा हंगकंग थ्यने सिबें न्हापा हे नेफ्टा अन थ्यन । व नं इन्फा अवार्ड जुइगु धका: धयात:गु न्हि (अक्टोबर २६) या खुन्हु जक न्ह्य: (अक्टोबर २०) खुनु नेफ्टां अन वना: फिल्म अवार्ड ज्याझ्व: यानां पार यात । हंगकंगय् छवा: दुने हे निगू निगू फिल्म अवार्ड ज्याझ्व: जूसां अन स्वकुमितय्गु धा:सा ‘रेस्पोन्स’ बांला:गु हे खनेदत । हंगकंग धइगु राई, लिम्बू, गुरुङ, मगर आदि थेंज्या:पिं नेपा:या आपालं आदिवासी जनजातित च्वना वयाच्वंगु थाय् ख: । उकिं अन च्वनावयाच्वंपिं नेपालीतसें आदिवासी संस्कृति व कलापाखे तसकं नुग: क्वसा: । थथे थ:गु भूमि व तजिलजिप्रति नुग: क्वसायेका वयाच्वंपिं आपालं दुगु थासय् जुइत्यंगु फिल्म अवार्ड ज्याझ्वलय् आदिवासी जनजाति भाय्या फिल्मयात छुं नं सम्बोधन मया:गु खं बलय् अन च्वनाच्वंपिं आदिवासीत दथुइ छगूकथंया ग्या:चिकु ब्वलन । अले इमिसं अवार्डया ग्वसा: खल:तलिसे स्वापु तल । आदिवासी जनजाति फिल्मयात नं सम्बोधन यायेमा: धका: माग तल । इन्फा फिल्म अवार्डया संयोजक व इन्टरनेशनल नेपाल फिल्म एकेडेमी अवार्डया अध्यक्ष दीपक श्रेष्ठ थ: नं छम्ह आदिवासी ख: । नेवा: ख: । उकीसनं धरान थेंज्या:गु राई लिम्बूतय्गु आपालं बसोबास दुगु भूमिइ जन्मय् जूम्ह दीपक श्रेष्ठयात आदिवासी जनजातिप्रति मोह मदइगु ला खँ हे मन्त । हंगकंगय् ग्वसा: ग्व:गु इन्फा अवार्डया हंगकंग संयोजन या:गु संस्था नेपाल क्लव हंगकंगया नाय: मय्जु रीता गुरुङ्ग ख: । वय्कलं इन्फा अवार्डय् आदिवासी जनजाति फिल्मयात सम्बोधन यायेगु खँय् थ:गु सहमति प्वंकादिल । थ्वहे झ्वलय् नेपालभाषाया जक मखसें आदिवासी जनजाति मातृभाषाया फिल्म ख्यलय् नं दकलय् न्हापांगु जुइत ता:ला:गु नेवा: फिल्म “सिलु”या नापनापं आदिवासी जनजाति भाय्या मेमेगु न्हापांगु फिल्मयात नं हनेगु ज्या जूगु ख: । नेपालं हंगकंग झायादीम्ह उपप्रधान तथा स्थानीय विकास मन्त्री प्रकाशमान सिंहजुया ल्हातिं सम्मानपत्र ल:ल्हा:गु उगु ज्याझ्वलय् नेवा: भाय्या ‘सिलु’, थारु भाषाया ‘करम’ मगर भाषाया ‘लंघन’, गुरुङ भाषया ‘पातें’, लिम्बू भाषाया ‘तरेवा’, मुगाल भाषाया ‘सोल्जी’, राई भाषाया ‘सायाबुंग’, सुनवार भाषाया ‘स्याडार’, तामाङ भाषाया ‘सेमरी छोरङान’ नापं याना: मुकं गुंगू भाय्या न्हापांगु फिल्मयात हनेगु ज्या जूगु ख: । हंगकंग थें ज्या:गु आदिवासी जनजातितय्गु बाहुल्यता दुगु थासय् नेपाली फिल्मयात कया: सिरपा ज्याझ्व: जुइत्यंगु खँ न्यना नुगलय् लसताया स्वां ह्वयेकूपिं अनया आदिवासी जनजातिया मनूतय्गु कुतलय् थुकथं गुंगु भाय्या न्हापांगु फिल्मयात हनेज्या जूगु इन्फा अवार्डय् नेवा: मय्जु नम्रता श्रेष्ठं “मौन” फिल्मपाखें बेष्ट एक्टर (फिमेल) अवार्ड त्याकलसा नेपा:या नांजा:म्ह हिरो शिव श्रेष्ठयात ‘सर्वश्रेष्ठ अभिनेता’या रुपय् हनेज्या नं जूगु ख: । अथेहे तुं “बितेका पल” फिल्मपाखें बेष्ट राइटरया अवार्ड त्याकूम्ह सुरज सुब्बा ‘नाल्बो’ छम्ह लिम्बू ख:सा बेक्ष्ट प्ले ब्याक सिंगर (मेल)या सिरपा त्याकूम्ह प्रेम परियार दलित ख: । बेष्ट प्लेब्याक सिंगर (फिमेल)या सिरपा त्याकूम्ह मय्जु मिलन अमात्य नं छम्ह नेवा: मय्जु हे ख: । अथेहे तुं “ढुवानी” फिल्मपाखें बेष्ट सिनेमाटोग्राफर अवार्ड त्याकूम्ह पुरुषोत्तम प्रधान नं नेवा: भाजु हे ख:सा बेष्ट डान्स डाइरेक्टरया अवार्ड त्याकूम्ह कविराज गहतराज नं दलित जातियाम्ह हे ख: । हंगकंगय् जूगु इन्फा अवार्डय् गुरुङ जातियाम्ह अविनाश गुरुङयात विशेष सिरपा: अले राई जातियाम्ह दयाहांग राईयात पपुलर एक्टरया अवार्ड नेवा: मय्जु मलिना जोशीयात फ्रेस फेश अफ दि इयरया अवार्ड ल:ल्हा:गु ख: । थुकथं छखे इन्फा फिल्म अवार्डय् नेवा: व आदिवासी जनजातितय्गु बांला:गु सहभागिता दुगु जक मखसे उचित सम्मान नं जूगु नं खनेदतसा मेखे नेफ्ता अवार्डया ग्वसा: खलकं धा:सा आदिवासी जनजाति फिल्म व फिल्मक:मिपिन्त उचित सम्मान या:गु खनेमन्त । थ्वहे खँयात कया: हंगकंग आदिवासी महासंघया सापोहांग इम्ब्रुंग भाजुं थ:गु फेसबुकय् कुं नं खिनादीगु ख: । वय्क: भाजुया फेसबुकय् च्वयात:कथं छखे इन्फा अवार्ड ग्वसा: खलकं आदिवासी जनजाति भाय्या फिल्मयात उचित सम्मान ब्यूगुलिं थ:यात खुसी लगे जूगु खँ च्वयात:गु दुसा मेखे नेफ्टा अवार्डया ग्वसा: खलकं धा:सा आदिवासी जनजाति भाय्या फिल्मयात अवार्डया ज्याझ्वलय् हे सम्मान यायेगु धका: सहमति या:गु जूसां अथे मया:गु खँ च्वयात:गु दु । वय्कलं च्वयात: कथं आदिवासी जनजाति भाय्या फिल्मयात बिइ धका: तयात:गु सम्मानपत्रय् सञ्चारमन्त्री मिनेन्द्र रिजालया ल्हा:चिं तकं तयामत:गुलिं ल्हा:चिं तयेकेत वंबलय् ग्वसा: खलकं पंगु खँ नं च्वयात:गु दु । नेफ्टाया ग्वसालय् जूगु नेफ्टा अवार्डय् ‘छ हे मदुसा’ नांयागु नेवा: फिल्मयात हनेगु निर्णय जूगु ख: । हंगकंगय् जूगु निगू बिस्कं बिस्कं फिल्म अवार्ड ज्याझ्वलय् थीथी आदिवासी जनजाति फिल्मयात हनेज्या जूगु ख:सा नेपालभाषाया न्हापांगु फिल्म “सिलु” व छगू न्हूगु फिल्म ‘छ हे मदुसा’यात हनेज्या जूगु ख: । थ्व निगुलिं अवार्ड ज्याझ्वलय् ल:ल्हाना कयात:गु हनापौ आदिवासी जनजाति चलचित्र महासंघया नाय: अमृत सुनवारया कुतलय् नेपा: हइगु जूगु दुसा छगू ज्याझ्व: दथुइ थन सम्बन्धित पक्षयात ल:ल्हाइगु जूगु दु ।",http://www.nepalmandal.com/content/20191.html
11,सुरेन्द्रया ड्रीम प्रोजेक्ट ,"Mon Nov 21, 2011  11:00 am","नेपालभाषा संकिपा ख्य:या नितिं सुरेन्द्र तुलाधर म्हसीका बिया च्वने मा:गु नां मखये धुंकल । वय्‍कलं लिपांगु इलय्‍ दयेकादीगु संकिपा 'जिगु मिखाया न्ह्‍य:ने' थीथी थासय् क्यनाच्वंगु दु धा:सा वय्‍क:या 'जिपिं बदमास मखु' लोकंह्‍वाये धुंकुगु दु । अथे हे छगू महत्वपुर्ण संकिपा 'अंश' पूर्णरुपं तयार जुइ धुंकूगु दु । थुगु इलय्‍ वय्‍क:या ड्रीम प्रोजक्टकथं कयात:गु पानवती संकिपाया सुटिङ न्ह्‍यानाच्वंगु दु । नेपालभाषा न्हापांगु संकिपा 'सिलु' छपु लोकम्येय् आधारित ख: अथे हे मेगु: सेलुलोइड संकिपा राजमति नं 'राजमति' लोकम्येय्‍ आधारित ख: । गनं थुगु संकिपा नं 'व छु गल्ली थ्व छ गल्ली मखंत्वा:या गल्ली रे पानवति मैंयां न्ह्‍यानाव:गु जंगीसेलया कलि रे' धा:गु म्येय्‍ जक आधारित ख: ला धैगु खँय्‍ स्पष्ट याना मदीनि । तर नां स्वयेबलय् थुगु संकिपा 'पानवति' म्ये नाप हे गनं स्वापू दु ला कि धइथें च्वनेफु । संकिपा सुटिङ न्ह्‍य:'पानवती' भिं साइटया झ्वलय्‍ निदर्ेशक सुरेन्द्र तुलाधरं थुगु संकिपा न्हू पुस्ता व पुलां पुस्ता दथुर्इया वाखनय्‍ दयेकेगु जुइ धका: धयादीगु ख: । थुगु संकिपा नेवा: संस्कृति तजिलजि नापं आधुनिक संस्कृतियात न्ह्‍यब्वयेगु कुत: जुइगु खँ नं निदर्ेशक तुलाधरं कनादीगु ख: । वय्‍क: छम्ह व्यवसायिक संकिपा निदर्ेशक जुयादीगु कारणं थुगु संकिपाय्‍ थीथी मसला तया: न्हू पह:या संकिपा दयेकेगु कुत: याइगु खनेदु । थ्व झ्वलय छंु दिं न्ह्‍य: टोखाय् ४० किलोवाट लाइट च्याका: दवूया भव्य सेट दयेका: छपु म्ये सुटिङ यानादी धुंकूगु दु । थ्व म्येया नृत्य निदर्ेशन नांजा:म्ह निदर्ेशक भुवन श्रेष्ठं यानादीगु ख: । भव्य सेटया दथुइ १४ म्ह कालकारतय्‍सं ब्वति का:गु थुगु म्येया सुटिङ स्वयेबलय्‍ 'पानवति' धयात: थें हे सुरेन्द्र तुलाधारया ड्रीम प्रोजेक्ट कथं ज्या जुयाच्वंगु खनेदु । संकिपा संकिपा थें च्वनेमा: धैगु धारणा तयादीम्ह निदर्ेशक तुलाधरया पानवति छगू कथंया रिमिक्स संकिपा जुइ फुगु अनुमान दु । थ्व इलय् रिमिक्स म्ये निसें कया फेशन तक हिट जुयाच्वंगु दु । अथे हे संकिपाय् नं वय्‍कल थुकथंया प्रयोग यायेत्यंगु जुइफु । 'पानवती' संकिपाय् सनम शाक्य पानवतीया भूमिकाय्‍ खने दइ । अथे  हे नारायणदेवी प्रधान, हृदयप्रसाद मिश्र, महन्तलाल मल्ल, रामराजा भाम, भोगेन्द्र मानन्धर आदि कलाकारपिंस थुकी म्हितादी । थुगु संकिपाय् नेपालभाषाय् न्हापांखुसिइ छम्ह नेपा:या नांजा:म्ह मोडलं नाय:या भूमिका म्हितादी त्यंगु दु । वय्‍क: ख: – प्रविण श्रेष्ठ । वय्‍कलं यक्व खस म्यूजिक भिडियोस मोडल जुया: ज्या यानादी धुंकूगु दु । भलसा काये धयात:कथं हे 'पानवती' सुरेन्द्रया ड्रीम प्रोजेक्ट कथं पिहां वइ ।",http://www.nepalmandal.com/content/17325.html
12,कलाकारिताय् न्हय्न्यादँ बिके धुंकूम्ह भृगुराम श्रेष्ठ ,"Thu Nov 20, 2014  11:42 am","विजयरत्न असंबरे भृगराम श्रेष्ठ कलाकारिता, भाषा व धर्मप्रति नुग: क्वसायेका: जीवन हनाच्वनादीम्ह छम्ह नांजा:म्ह कलाकार ख: । संगीतया ख्य: वय्क:या दकलय् न्हापांगु मतिना ख:सा कलाकारिताया मेमेगु ख्यलय् वय्क: सा:प हे नुग: क्वसा: । वय्क:या कला अनुराग बयाना याना: साध्य हे मजू । वय्क:या ज्व: मेपिं सुं हे मदु धा:सां छुं पाइमखु । उकिं वय्क: छम्ह ज्व: मदुम्ह व्यक्तित्व ख: धका: धायेमा: । थुकथं छम्ह ज्व: मदुम्ह कला पारखीया रुपय् थ:गु म्हसिका न्ह्यब्वया वयाच्वंम्ह कला अनुरागी भृगुराम श्रेष्ठ थौं च्यय्दँ पुले धुंकूगु बैंशय् नं छम्ह नच्चाम्ह ल्याय्म्हयाके दइगु जोश ज्वना: संगीत व धर्मया ख्यलय् दिपा: मदयेक पला: न्ह्याका वयाच्वंम्ह व्यक्तित्व ख: । वि.सं. १९९० सालय् ब्व:गु त:भुखाय्सिबें निला प्यलाति न्ह्यव १९९० कार्तिक ८ गते अष्टमि खुनु मां सानुनानी व अबु आशाराम श्रेष्ठया काय्मचाया रुपय् जन्म जूम्ह ख: भृगुराम श्रेष्ठ । वय्क:या अबुजु आशाराम श्रेष्ठ नं संगीत ख्य: धाल कि तसकं नुग: क्वसा:म्ह ख: । विशेष याना: त्वा: त्वालय् जुइगु भजनय् वय्क:या अबु सदां थ्यना च्वनीम्ह ख: । अबुलिसे लिना: मचाबलय्निसें हे भजनया सवा: काये खंम्ह भृगुराम श्रेष्ठं थ: न्यादँ खुदँति दुबले हे ‘सत्यवान सावित्री’ नांयागु थेटर (छगूकथंया दबू प्याखं)य् ‘हे देवी लिउ शरण हामीमाथि दया करो’ धा:गु म्ये हाला: थ:गु सांगीतिक यात्रा न्ह्याकादीगु जुयाच्वन । उगु थेटर चाहिं भृगराम श्रेष्ठ थौकन्हय् च्वना वयाच्वनादीगु त्य:र तुंबहा:या छेँया लिउनेसं च्वंगु क्यबलय् जूगु जुयाच्वन । थुकथं मचाबले हे थ:गु सांगीतिक कला न्ह्यब्वयादीम्ह भृगुराम श्रेष्ठं लिपा वि.सं. २००० सालपाखे उगु ईया नांजा:म्ह नृत्यगुरु कान्छाबुद्ध बज्राचार्यपाखें नृत्य कलाया औपचारिक ज्ञान कयादिल । अले वसपोल (कान्छाबुद्ध)या हे निर्देशनय् वि.सं. २००२ सालय् दकलय् न्हापांखुसी स्टेजय् दं झाल । उगु इलय् वय्कलं दबुलिइ “जगतय् मांया गुण अति” धइगु म्ये हाला: थ:गु सांगीतिक यात्राय् मेगु छपला: न्ह्याकादिल सा अभिनयया ख्यलय् नं वय्कलं छम्ह राजकुमारीया अभिनय याना: थ:गु यात्रा सुरु यानादिल । उगु प्याखनय् जित: मन्त्रीया काय् नं मतिना या: वइगु का । मन्त्रीका काय् जुया: म्हितुम्ह चाहिं आशाकाजी महर्जन का । जिमि अबु जुया: म्हितूम्ह चाहिं द्रव्यलाल श्रेष्ठ का । थ्व प्याखं चाहिं थन त्य:र हे क्यंगु का ।’ धका: थ:गु न्हापांगु पला: लुमंका दिल वय्कलं । थ्वहे प्याखं त्रिभुवनया दरवारय् क्यने यंकूबले त्रिभुवन जुजुं ‘ल, यो बख्शीश त्यो केटी भएर खेल्नेलाई” धका: झिन्याम्व: पाय्म्व: बख्शीश ब्यूगु जुयाच्वन । “झिंनिदँया बैशय् चार सालंनिसें जि थ:म्हेसिनं हे निर्देशनतकं यायेगु याना । दुर्गालाल व जि सा:प हे मिले जूपिं पासापिं का । दुर्गालालया च्वयेगुलिइ ल्हा: न्ह्या: जि चाहिं स्यनेगु व क्यनेगुलिइ ल्हा: न्ह्या: । जिपिं निम्हेसिगु जोडी ला उगु इलय् न्ह्याथेंजा:गु ज्याझ्वलय् नं मदयेकं मगा:पिं का ।” भृगुराम श्रेष्ठ थ:गु कला यात्राया पला: गथे जुया: न्ह्या: वन धइगु खँय् धयादीकथं थौंकन्हय् झीसं जनकवि धका: म्हसिका वयाच्वनाम्ह दुर्गालाल श्रेष्ठया च्वसां पिदंगु दक्व धइथें म्येय् स: बिइम्ह भृगुराम श्रेष्ठ हे जुयाच्वन । झीगु भाषा मन्त धा:सा गय्थ्व नेपा: झीगु जुइ, सिरिसिरि फसं जित: कुचुकुचु नकल, होलिया मेला मय्जुं मस्यूला, थुलि घा: दिलय् थौ ज्वीगु मस्यू, म्वाल हुँ वनेसा थुलि खँ न्यना: हुँ, झसुका तय्गु हिहिलं ख्वय्गु थेंज्या:गु आपालं आपा: म्ये दुर्गालाल श्रेष्ठं च्वया दिलसा उकी भृगुराम श्रेष्ठं थ:गु स: थ्वयेकादिल । संगीत व नृत्य ख्य:या नापनापं अभिनय ख्यलय् नं उतिकं नुग: क्वसा:म्ह नांजा:म्ह कलाकार भृगराम श्रेष्ठं दबुलिइ थीथी छधा: प्याखनय् व ख्यालखय् नं म्हितादीगु दुसा निर्देशन नं यानादीगु दु । गुलिखे धेंधें बल्ला कासाय् सिरपा: नं त्याकादीगु दु । उकी मध्ये ने.सं. १०९६ सालय् मुनास:या ग्वसालय् जूगु ख्याल: कासाया वय्क:यात “वा वल फय् वल”पाखें दकलय् बांला:म्ह निर्देशक, दकलय् बांला:म्ह ख्याल: च्वमि, दकलय् बांला:म्ह ख्यालि म्व: व नापनापं दकलय् बांला:गु ख्याल:या सिरपा व:गु खँयात वय्कलं थ:गु जीवनया छगू अविस्मरणीय घटनाकथं कयादी । अथे छम्ह हे मनुखं प्यंगू प्यंगू सिरपा: त्याकूगु धइगु छगू ज्व:मदुगु दसु ख: । भृगुरामभाजुं छधा: प्याखं, पूधा: प्याखं, ख्याल: अले संकिपा नं म्हितादीगु दु । वय्कलं २०१६ सालय् ‘उद्घाटन’ छधा: प्याखं म्हितादिलसा मचा प्याखं ‘त्याग’ अले ‘ग्राम्य जीवन’ व ‘पश्चाताप’ आदि थेंज्या:गु प्याखनय् नं म्हिता दिल । संकिपाय् वय्क:या न्हापांगु पला: ‘माइतीघर’ ख: । उकी वय्क: छमह हुला प्याखंमिकथं ब्वति कयादीगु ख:सा वय्क:लिसे थौंकन्हय्या नांजा:म्ह नृत्य निर्देशक बसन्त श्रेष्ठ व राधेश्याम प्रधानपिं नं उगु संकिपाय् प्याखं हुलादीगु ख: । अनंलिपा ‘हिजो आज भोलि’ संकिपाय् वय्कलं छम्ह गाउँलेया भूमिका म्हितादिल । येँय् त्रिशुली वनेगु लँपुइ ला:गु ककनी गामय् जूगु शुटिंगय् छेँखा छखा हे मि च्याका: शुटिंग या:गु खँ भृगुराम श्रेष्ठं कनादिल । वय्क:या स्वाभाविक अभिनय खना: ‘हिजो आज भोलि’ संकिपाया निर्देशक हिरासिंहं तारिफ या:गु खँ नं वय्कलं कनादिल । अनं लिपा ‘सिलु’ संकिपाय् नं म्हिता दिल । ‘सिलु’या मू नकिं नविना श्रेष्ठ (स्व.) वय्क:या हे याक: म्ह्याय् ख: । ‘राजमतिं संकिपाय् बन्जा साहु जुया: म्हितादीम्ह भृगुराम श्रेष्ठजुं आर्यम नक:मिया ‘भिंतुना’ लगायत मेमेगु नं नेवा: संकिपा म्हितादीगु दु । थौंकन्हय् थ:गु ई न्हाय्कंत्वा: भजन खल: व श्रीघ: ज्ञानमाला भजन मण्डलय्  भजन हालेगुलि खर्च यानाच्वनादीम्ह भृगुराम श्रेष्ठयाके जीवनया न्हय्न्यादँ संगीत व कला ख्यलय् पानादी धुंका: छित: थ्व ख्यलं छु बिल थें च्वं ले धका: न्यनाबलय् वय्कलं धयादिल – ‘जि थ्व ख्यलय् छुं कायेत नं वयागु मखु । सुयातं छुं बिइ धका: नं वयाम्ह मखु । जिगु नुगलय् दुनें निसें म्ये हालेगु इच्छा लुयावल । अले हाला यंका । स: थें मस: थें हाला । भचा भचा मेपिंके लाना कया: हाला । सयेका: हाला । अले जिं सयेकागु मेपिन्त स्यना नं बिया । भूतपूर्व प्रधानमन्त्री डा. बाबुराम भट्टराईया तिरिमय्जु हिसिला यमिं नं न्हापा व त्रिचन्द्र कलेजय् ब्वना च्वंगु इलय् जिथाय् छेँय् वया: म्ये सयेक: वइगु । हिसिलां म्ये कासाय् न्हाप सिरपा: तकं त्याकूगु दु ।” थुकथं थ:गु नुग: खँ कनेगु झ्वलय् वय्कलं धयादीकथं न्हापा प्रहरी सेवाय् व सैनिक सेवाय् जागिर नयादीगु इलय् वय्कलं थ:म्हेसिनं जागिर नयाच्वंगु संस्थाया निंतिं रेडियो ज्याझ्व: नं न्ह्याकादीगु जुयाच्वन सा थ्व ज्याझ्व:या निंतिं वय्कलं थ:म्हेसिनं हे नं रेडियो रुपकत च्वयादीगु जुयाच्वन । आपालं आपा: म्ये हालादीम्ह भृगुराम श्रेष्ठया दकलय् न्हापां रेकर्ड जूगु म्ये ‘द्य:यात सिन्हाय् स्वां’ ख: । उगु म्ये रत्न रेकर्डिङय् रेकर्ड जूगु ख: । आपालं सिरपा व हनापाखें छाय्पिइ धुंकूम्ह भृगुराम श्रेष्ठया थ्यंमथ्यं च्यागू दशकया यात्राय् राज्यपाखें धा:सा छुं नं कथंया सिरपा: ब्यूगु मदुनि । अथे जूसां वय्क:या नुग: मस्या: । छाय्धा:सां वय्क:या निंतिं सम्मान व सिरपा: धइगु कलाह्य:मिपिनिगु व मतिना हे ख: । ‘उके थ: मेपिं सिबें त:मि हे जूगुलिं जिगु नुग: पा त:पा: जुयाच्वंगु दु ।’ धयादीम्ह भृगुराम श्रेष्ठया कला अनुराग व संगीत, कलाकारिता अले धार्मिक ख्यलय् वय्क:या योगदानयात छुं नं सम्मान, हना व खँग्वलं चिनां चिइ फइगु खँ मखु धका: धायेमा: ।",http://www.nepalmandal.com/content/20194.html
13,फ्‍वंकथंया भूमिका यायेत तयार : सनम ,"Sun Jan 29, 2012  11:12 am","- संकिपाय्‍ जिं मा:कथंया भूमिका यायेत तयार दु । नेपालभाषा संकिपाय्‍ सुनां नं म्वा:मदयेक एक्सपोज याइमखु जुइ । - जिं उप्व: धयाथें कोरियन संकिपा स्वयेगु अय्‍नं जित: नेपालभाषा संकिपा नं उतिकं हे य: । 'राजमति', 'सिलु', 'पटाचारा' जित: य:गु नेपालभाषा संकिपा ख: । - जिं थुलि दँ दत धका: ला धायेमखु, अय्‍नं जिगु बुदिं मोहनीया åादशी अथे धइगु कौलाथ्व: द्‍वादशि खुन्हु ख: । - कला क्षेत्रय्‍ स्थायित्व मदयेफु  उकिं जिं कला व मेगु छगू लजगा: नापं न्ह्‍याका यंके । सुरेन्द्र तुलाधरया डि्रम प्रोजेक्ट धयात:गु संकिपा 'पानवती'या मू भूमिका अर्थात्‍ पानवती जुया: म्हिताच्वनादीम्ह सनम शाक्यया विचा: ख: थ्व । बुंग देसय्‍ च्वंम्ह सनम शाक्य थ:गु हे थाय्‍या एन्थोनी महर्जनया माफत्‍ इमेज च्यानलं प्रशारित जुयाव:गु 'ख्वताबजि' ख्यालि टेलिसिरियलय्‍ म्हिता: कला ख्यलय्‍ दुहाँ झायादीम्ह नकिं मय्‍जु ख: । शारीरिक सौन्दर्य नापं मन नं उतिकं हे प्रभावशाली खनेदुम्ह थुम्ह नकिं मय्‍जुं थीथी म्यूजिक भिडियो व रवि डंगोलया नेपालभाषा संकिपा 'वल वल फसिक्वा:'स नं नकिंया भूमिका म्हितादी धुंकल । पानवती संकिपाय् म्हितेगु ह्‍व:ता: चूला:गु थ:गु नितिं त:धंगु अवसरया रुपय्‍ कयादीम्ह सनमं निदर्ेशक तुलाधरं थ:पिनि अभिनय व रुपयात स्वया: 'पानवती'या नितिं ल्व:म्ह नकिं धका: ल्य:बलय्‍ थ:त तसकं न्ह्‍यइपुक खँ कनादी । थपाय्‍सकं बय्‍बय्‍ जुयाच्वंगु त:धंगु बजेटया संकिपाय्‍ म्हिते खन थ्वहे जिगु नितिं त:धंगु खँ ख: । पानवतीया सुटिङ न्ह्‍यइपुक न्ह्‍यानाच्वंगु दु । अग्रज कलाकारपिं नारायणदेवी प्रधान, हृदयप्रसाद मिश्र, पल्पसा जोशींनिसें कया: सकसिनं जित: बांलाक व्यवहार यानादी । थुकिं ज्या अ:पुक अले न्ह्‍यइपुक यायेत ब: ब्यूगु दु । अले 'पानवती' सुटिङ युनिट नं उतिकं हे मिलनसार व सहयोगी भावना दु थुकिं नं जित: अ:पुगु महसुस जुल । 'पानवती' न्हू पुलांगु नेवा: संस्कृति तजिलजिनाप स्वा:गु बाखं दुगु संकिपा ख: । थुगु संकिपाया बाखं बांलाक थुइका: हे जिं थुकिं म्हितागु ख: । थुकिया नितिं वर्कशप नं जूगु ख: । निदर्ेशक सुरेन्द्र तुलाधर ला तसकं कडा याइ नि, मग्याला छि धैगु न्ह्‍यस:या लिसलय्‍ धयादी, 'ग्यायेमा:गु हे छाय् ? न्हापांनिसें नापं ज्या याना वयाच्वनागु ख: । उकिं जित: अथे मता: ।' 'पानवती' संकिपापाखें थ:त त:धंगु आस दुगु खँ कनादिसें सनम शाक्यं धयादी, 'थुगु संकिपां बिस्कं पह: वयेक बांलाक बने जुइत्यंगु दु । उकिं जित: विश्वास दु थुगु संकिपां जि अझं थाहाँ वने फइ ।'जि संकिपां फ्‍वंकथंया भूमिका यायेत तयार दु । नेपालभाषा संकिपाय् व नं निदर्ेशक सुरेन्द्र तुलाधर थें ज्या:म्ह निदर्ेशक गलत ढंगं एक्स्पोज याइमखु धैगु पूरा भलसा दु । संकिपाय्‍ राजेश हमालया नकिं जुया: म्हितेगु अफर व:सा समय व सन्दर्भ स्वया: ज्या यायेगु जुइ धका: धयादीम्ह 'पानवती' सनम शाक्यं थौंकन्हय्‍या ल्याय्‍म्ह पुस्तां ययेकूथें हे कोरियन संकिपा स्वयेगु यानादी । अथेहे मिलियन फस्र्ट लभ व मोमेन्ट फर मेमोरी वय्‍क:यात य:गु संकिपा ख: । अथेहे नेपालभाषा संकिपाय् वय्‍क:यात 'सिलु', 'राजमति', 'पटाचारा' य: हँ । पटाचारा संकिपा स्वया: मेलिना मानन्धरया अभिनयपाखें वय्‍क: तसकं प्रभावित जूगु खँ नं कनादी । थौंकन्हय्‍ युनिक कलेजय् बीबीएस स्वंगूगु दँय्‍ ब्वनाच्वंम्ह सनम शाक्यं कला ख्यलय्‍ स्थायित्व मदयेफुगु खँयात ध्यानय्‍ तया: कला व मेगु छगू लजगा: नापं ज्वना: वनेगु योजना दयेकादीगु दु । स्वकुमिपिं थ:पिनि ज्याया मूल्यांकन याइपिं समीक्षक ख: धासें वय्‍कलं थ:गु निर्माणाधीन संकिपा पानवती छगू बिस्कं धारया नेपालभाषा संकिपा पिहाँ वइबलय्‍ स्वयादिया । संकिपाया विषय टिप्पणी यानादीत नं इनाप यानादी ।",http://www.nepalmandal.com/content/18372.html
14,राजमतिनिसें किर्तिलक्ष्मीतकया यात्राय् हिसिला ,"Sun Aug 31, 2014  12:25 pm",हिसिला महर्जन धइम्ह किपुया म्ह्याय् मचा ख: । अले आ: वया किपुया हे ईतिहासयात फिल्मया पर्दाय् हयेगु कुत: जुया च्वंगु “किर्तिपुर : अ लिजेण्ड अफ किर्तिलक्ष्मी ” नांयागु छगु फिल्मय् किपुया न्हाय् धस्वाकातयेत थ:गु ज्यानतकं पाना युद्धय् वंम्ह छम्ह वीरांगना किर्तिलक्ष्मीया रोलय् नं  हिसिलायात स्वयेदइगु जूगु दु । हिसिलायात दकले फिल्मया पर्दाय् खंगु धइगु “राजमति ” फिल्मय् ख: ।  “राजमति कुमति जिके व:सा पिरती” धका: झीसं म्ये न्येनावया च्वना । थ्व सलंस: दा न्ह्य:वनिसें तसकं लोकंह्वाना वयाच्वंगु नेवा:म्ये ख: । थ्वहे म्येया लिधंसा कया: छगू नेवा: संकिपा नं दयेकल । संकिपाया नां “राजमति” धका: छुत । नेवा: भासं दयेकूगु थ्व निगूगु संकिपा ख: । थ्वसिबें न्हापा “सिलु” दयेकल । संजोग हे धायेमालि कि न्हापांगु निगूलिं नेवा: संकिपाया निर्देशक गैर नेवात जुयाबिल । “सिलु”या निर्देशक प्रदिप रिमाल ख: । “राजमति” यात नीर शाहं निर्देशन या:गु ख: । “राजमति” दयेकेगु ग्वसा: न्ह्याकुबले थुकिया निर्देशनया भाला मदनकृष्ण श्रेष्ठ व हरिवंश आचार्ययात बियात:गु ख: । वय्कपिन्सं छु गथे जुया उगु भाला पूमवंकूगु ख: धइगु खा थन चर्चाया विषय मखु । नेवा:भासं नं संकिपा दयेकेमा धका: नुग: क्वसायेका च्वंपिं छपुच: नेवा:तय्सं नेवा: फिल्मस प्रा.लि. नांयागु कम्पनी नीस्वना: न्ह्याकूगु थ्व पला:या न्हापांगु त्वाथ: धइगु “राजमति” ख: । उगु बखतय् “राजमति” जुइया निंतिं गौरी मल्लयात इनाप या:गु ख: । गौरी मय्जुं स्वीकृति नं बिउगु ख: । तर अबाय्ति उगु संकिपाया ज्या: न्ह्याये मफुत । अबाय्ति पवन जोशी नं थ्व प्रोजेक्टय् दुथ्याम्ह दुज: ख: । पवन जोशी छम्ह नांदंम्ह कलाकार अले निर्देशक नं ख: । वय्क: भाजुं “कलाकार” व “जीवनयात्रा” नांयागु निगू खसभाय्या संकिपा नं दयेके धुंकूगु जक मखसे “मनू मखुम्ह मनू” नं दयेकाच्वंगु ख: । जित: आ:तक्क लुमं कि अबाय्ति पवन जोशीजुं जित नं राजमति प्रोजेक्टय् दुहाावयेत इनाप या:गु ख: । अले उकिया निंतिं छुं भतिचा शेयर नं न्यायेमा: धका: प्रस्ताव नं त:गु ख: । पुना ईन्स्टिच्यूटं सम्पादनया तालिम कया:व:म्ह माणिकरत्न तुलाधरं नं उगु प्रोजेक्टया शेयर न्याना प्रोजेक्टया दुज: जुइत ता:लागु जुयाच्वन । तर जिं अथे याये मफुत । जिं शेयर न्यायेमफुत । अले मन दुसां धन मदुगुलिं याना: जि अबाय्ति राजमति प्रोजेक्टया दुज: जुइ मखन । ई अथें बिनावन । बिना वनाच्वंगु ईलिसे लिसें राजमति प्रोजेक्ट दुने नं आपालं ह्युपा: वलखनि । जि अबाय्ति छगू टेलिसिरीयल “कान्छी” या शुटिंग क्वचायेका पोखरां यो लिहााजक वयागु ख: । अबाय्ति हे जित “राजमति” संकिपाय् ज्या: यायेगु प्रस्ताव वल । छझा जि अजू नं चाया: । तर दक्वं खा सिउबले तिनी जिं खा थुल । उगु ईतक्कया दुने राजमतिया निर्देशनया भाला: नीर शाहयात बिइधुंकूगु जुयाच्वन । अले नीर शाह भाजुं झी कवि दुर्गालाल श्रेष्ठ व रामशेखर नक:मिलिसे च्वना “राजमति” धकीं बाखंया छगु ड्राफ्ट नं तयार यायेधुंकूगु जुयाच्वन । नीर शाहभाजुं क्यारेक्टर रोल म्हितूगु “पिरती” व “प्रेयसी” नांयागु निगू फिल्मय् जिं एसिस्टेंट डाइरेक्टर जुया ज्या: यायेधुनागुलिं जित: नं निर्देशन पुचलय् च्वना ज्या:यायेत स:तुगु जुयाच्वन । त:न्हू न्ह्य:निसें जित खबर बिइगु कुत: यानाच्वंगु ख:सां जि स्वनिगलं पिने जुया लिबाक्क जक खबर कायेखन । खबर दयेवं जिं नीर शाह नापला:वना । थ्व नेपाल सम्बत १११५ कछला पाखेया खा ख: । मुख्य सहायक निर्देशकया रुपय् जिगु “एग्रीमेन्ट” जूगुया कन्हेकुन्हु हे “राजमति” या मूहुर्त जुल । थ्व मुहूर्त थनया कान्तिपथय् च्वंगु होटेल माउन्टेनय् जूगु ख: । तर शुटिंग धा:सा सिलाथ्व: पञ्चमी (श्री पञ्चमी) कुन्हु जक न्ह्यात । ख्वप:या सुडाल धा:थासय् जूगु न्हापांगु न्हिंया शुटिंगय् मणि राजलवटं ब्वतिका:गु ख: । थुके मणिराजया भूमिका “राजमति”या मतिनामि तुइसिंया:गु ख: । शुटिंग ला न्ह्या:त तर “राजमति” सु जुइगु धइगु ख: धा:सा क्वमजिउनि । जिमिसं आपालं मिस्त स्वया । नांदंम्ह हिरोनी मेलिना मानन्धरयात ल्यया । तर नेवा:भासं खाल्हाये मस: धका धा:गुलिं एलना श्रेष्ठपाखें मिखा ब्वया । मेलिनाया “प्रेयसी” व एलनाया “ट्रक ड्राइभर” पिदने धुंकूगुलिं इमिके हिरोनी जुइगु प्रतिभा दु धइगु याउाक हे खनेदयेधुंकूगु ख: । तर इपिंलिसेया खा ता:मलात । रमेश दाई (रमेशकाजि स्थापित)पिन्सं हिसिलायात राजमति दयेकेगु प्रस्ताव तल । वय्कपिन्सं हिसिलायात बांलाक्क हे म्हसिउगु जुया च्वन । छायधा:सां हिसिलां “पिब्वयेमा:गु यथार्थ” नांयागु नाटक म्हितूगु वयकपिन्सं खंगु जुयाच्वन । उलिजक मखसे हिसिलाया नां हे वास्तवय् हिसिला मखूगु जुया च्वन । वयागु नां हिराशोभा महर्जन धका जुयाच्वन । हिसिला धइगु नांला “पिब्वयेमा:गु यथार्थ” प्याखंया पात्रया नां धका जुयाच्वन । व नां थुलि लोकंह्वात कि वयागु वास्तविक नां हिराशोभा ख: धइगु हेतकं ल्वमना वन । थुकथं हिराशोभा हिसिला जुल । नीर शाहया ज्ञानेश्वरया छोय् च्वंगु ज्याकुथी हिसिला थ्यंक: वल । नीर शाह लगायत जिपिं सकसिनं वयात क्वथिक्क स्वया । तर उघ्रिमय निर्णय धा:सा याये मफुत । अथे जुगुलिं हिसिलायात लिपा खबर यायेधका: बिदा बियाछ्वया । धाधां हे शुटिंगया न्हिं न्ह्य:ने वल । अबाय्ति तक्कया दुने हिसिलालिसें त:क्व हे नाप लाना । तर उह: अझ नं कायेमफु । लिपा वना: छम्ह सनम सुवाल नांयाम्ह मिसायात राजमति दयेकेगु निर्णय जुल । हिसिलायात जिमिसं छुं हे लिस: बिइम्वाल । राजमति जुइया निंतिं जिमित स्वापु त:व:पिं व जिमिसं स्वापु तयापिं मिस्तय् ल्या:चा: हे मदु । थौंकन्हे थीथी नेवा: संकिपाय् म्हिताच्वंम्ह रुपकेशरी शाक्यया म्ह्याय्यात नं स्वया । अले थौंकन्हे आपालं नेवा: फिल्मय् थीथी कथंया रोल म्हिता वया च्वंम्ह मञ्जु श्रेष्ठं नं जिमित स्वापु तयागु खा व थम्हेसिनं हे यक्व लिपा कंगु ख: । थुकथं न्ह्यानाच्वंगु राजमति माले ज्याया दुने शुटिंग न्ह्यात । अले सनम सुवाल नांयाम्ह छम्ह मय्जुयात ल्य:या । उम्ह मय्जुं शुटिंगय् नं ब्वतिकाल । तुइसिंयात चिकंचा स्याना बिइधुंका राजमति अन थ्यंक वइगु लूया: शुटिंगय् उम्ह मय्जुं गुलिमा:गु उलि संवेदनशील जुया अभिनय याना: क्यने मफुत । उकिसनं उम्ह सनम सुवालं थ:या निंतिं अलग हे गाडी मा:गु व मेमेगु खाया: “डिमाण्ड” नं या:बले वयात चिइका: छ्वयेगु बाहेक मेगु विकल्प सुनां मखन । अले वया थासय् हिसिलायात हे कायेगु क्व:छित । मानौं कि राजमति जुइगु ज्याय् हिसिला बाहेक मेपिन्सं सुं हे पाय्छी मखु धइथें जुल । त:क्व:मछि “पेण्डुलुम”थें इर्‍हुथिर्‍हु जुइकूम्हम्ह हिसिला महर्जन हे राजमति जुल । अले थ्वहे संकिपाय् नापं ज्यायाना म्हसिउपिं अले सतिनावंपिं मणि राजलवट व हिसिला महर्जन दथुइ य:त्य: नं जुल । इहिपा नं जुल । “राजमति”धुंका हिसिलां बौद्ध जातक बाखंया लिंधंसाय् दयेकूगु “चाण्डालिका”नांयागु छगु फिल्म नं म्हितल । अले वयागु फिल्म यात्रां दिपा काल । ता: ईतक हे दिपा काल । ता: ई लिपा तिनि वयागु “त्याग”नांयागु छगु नेवा: फिल्म पिदनसा आ: वया किपुया ईतिहासे बिस्कं हे थाय् दुम्ह किर्तिलक्ष्मीया रोलय् हाकनं छक्व: खनेदयेकवयेत्यंगु दु । थ्व फिल्मय् हिसिलाया जहान मणिराज लवट नं छगु महत्वपूर्ण रोलय् खनेदइगु जूगू दु । दष्वबथचबतलबज्ञज्ञघघ२नmबष्।िअयm,http://www.nepalmandal.com/content/20140.html
15,‘स्वयेगु मखुला’ ५० ब्वया विशेष ज्याझ्व: ,"Sun Jan 29, 2012  11:14 am","नेपालभाषा टेलिसिरियल स्वयेगु मखुला ५० व्व थ्यनीगु लसताय्‍ उगु सिरियलया निर्माण संस्था चिराग फिल्मस्‍ प्रोडक्सनं छगू त:जिगु ज्याझ्व: याइगु जूगु दु  । ख्यालिजुजु मदनकृष्ण श्रेष्ठया मूपाहाँसुइ जुइ धयात:गु उगु ज्याझ्वलय्‍ ४६ गू ब्व तक उगु सिरियलय्‍ थीथी ज्या यानादीपिन्त मतिनाया चिं ल: ल्हाइगु नाप मेमेगु नं ज्याझ्व: दुगु खँ निर्माण पक्षँ धा:गु दु । एनटिभी प्लसय्‍ प्रशारण जुयावयाच्वंगु 'स्वयेगु मखुला' चिहाक:गु इलय् स्वकुमितय्‍ दथुइ लोकंह्‍वा:गु सिरियल ख: । रवि डंगोल, मञ्जु श्रेष्ठ, रुपेन श्रेष्ठ, प्रेमा शाक्य, नारायणदेवी ग्वनी, नगिना जोशी, शुसिल राजोपाध्याय, ह्दयप्रसाद मिश्र, कृष्णभक्त महर्जन, सुनिता ठाकुर, हरिमान दिवाकर, विनिता महर्जन, रत्नकाजी 'लुनिभा' लगायात कालाकारपिसं थीथी भुमिका म्हिताव:गु ख: । अथेहे थुकिया च्वज्या, सुरेन्द्र तुलाधर, पुष्प श्रेष्ठ व शुशिल राजोपाध्यायं च्वयाव:गु ख:सा अमृतचन्द्र श्रेष्ठया निदर्ेशन दुगु थुगु सिरियलय्‍ रत्नकाजी 'लूनिभा' मुख्य सहायक निदर्ेशकया ज्या यानाव:गु ख: । गुणराज शाक्यया छायांकन, सुनिल ताम्रकारया सम्पादन दुगु सिरियलया लोगो म्ये 'लुनिभां' च्वयादीगु ख:सा थुकिया संगीत गोविन्द हयूमतया ख: । रत्नशोभा महर्जन व माणिक शाहीं थुकी स: बियादिगु दु । 'स्वयेगु मखुला' ५० व्वतक बांलाक न्ह्‍या:गु दु । स्वकुमितय् प्रतित्रिmया नं बाला:गु हे वयाच्वंगु खँ नं सीदुगु दु । 'स्वयेगु मखुला' लिपा तकं नं स्वया च्वने दयेमा धका: मनं तुसें ५० क्यने त्यंगु लसताय्‍ भिंतुना देछाये ।",http://www.nepalmandal.com/content/18373.html
16,संकिपा ख्य:या थां सुरेन्द्र तुलाधर ,"Thu Feb 27, 2014  11:53 am","नेपालभाषा ख्यलय् प्यम्ह ज्व:मदुपिं साहित्यकारतय्त प्यंग: थांया रुपय् कयात:गु दु । नेपालभाषाया संकिपा ख्यलय् नं थथे प्यंग: थांकथं कायेमा:सा सुरेन्द्र तुलाधरया नां नं छग: थांया रुपय् न्ह्य:ने वइ । सुरेन्द्र तुलाधर बहुप्रतिभाशाली कलाक:मि ख: । छम्ह च्वमि ख:, छम्ह निर्देशक ख:, छम्ह अभिनेता ख:, उलि जक मखसें छम्ह म्ये च्वमि नं ख: । थम्हेसिनं दयेकूगु दक्व धइथें संकिपाय् वं थ:म्हेसिनं म्ये नं च्व:गु दु । आ:ला अझ छपला: न्ह्या: वना: सुरेन्द्रं म्ये नं हालेधुंकूगु दु । छम्ह संगीतकारया रुपय् झिदँ न्ह्य: हे सपनाश्रीया निपु म्येय् लय् चिनेगु ज्या याये धुंकूम्ह सुरेन्द्र तुलाधरं आ: थ:गु न्हूगु संकिपा “जि ला जेन्टलम्यान”या छपु म्ये थ:म्हेसिनं हे हालीगु जूगु दु । थुकथं कलाया विविध ख्यलय् थ:गु प्रतिभा न्ह्यब्वया वयाच्वंम्ह सुरेन्द्र तुलाधर आ: धा:सा नेपालभाषाया ख्यलय् जक लिकुना मच्वनीगु जूगु दु । खय्तला वयागु न्हापांगु पला: हे खस नेपाली भाय्या नाटक “ऊ फेरी आउनेछ’ पाखें न्ह्या:गु ख: । थ्व वि.सं. २०४७ सालया खँ ख: । उगु इलय् सुरेनद्र तुलाधरया लजगा: छगू प्रेसया जागिर ख: । अन हे प्रेसय् शुभरत्न बज्राचार्य नं ग्यालि कम्पोजिटरया जागिर नयाच्वंगु ख: । इपिं निम्हं पासा जुल । निम्हेसियां शोख धइगु कलाख्य: लानाच्वन । थ्वहे झ्वलय् पासा शुभरत्नं छन्हु सुरेन्द्रयात धर्मवत् शर्मा “तुफान” नांयाम्ह नाटक निर्देशकया थाय् यंकल । तुफानभाजुं वयात “ऊ फेरी आउनेछ” नाटकय् हवल्दारया रोल छगू बिल । रोल चीधं । अय्सां सुरेन्द्र हारे मचा । व न्हिं न्हिं रिहर्सलय् वन । वहे नाटकय् इन्स्पेक्टर जुया म्हितिम्ह छम्ह कलाकार धा:सा आपा: याना: रिहर्सलय् मवइगु । अले इन्स्पेक्टरया डाइलग नं सुरेन्द्रं हे ब्वनेमालिगु । सुरेन्द्रया स: त्याजिगुलिं वयात इन्स्पेक्टरया हे रोल बिइगु खँ जुल । वया लसता अझ अप्वल । अन वं इन्स्पेक्टर जुया: रिहर्सल यायेगु शुरु यात । रिहर्सल जुयाच्वंबलय् छन्हु बुरा जुया: म्हितिम्ह कलाकार मवल । उम्ह कलाकारया डाइलग नं सुरेन्द्रं हे न्ववाये मा:गु जुल । “जिं नं ख्या: यायेभनं उम्ह बुर्‍हा पात्रया डाइलगयात बुर्‍हा पह: वयेक हे ब्वना यंका । जिगु पर्फर्मेन्स खना: डाइरेक्टर खुसी जुल । जित: वहे बुर्‍हाया रोल बिल ।” कला ख्यलय् न्हापांगु पला: न्ह्याकागु ईयात लुमंका: सुरेन्द्रं धाल । व रोल हिरोनीया अबुया रोल जुयाच्वन । नीदँति दुगु इलय् हे च्यय्दँ दुम्ह बुर्‍हा जुया: म्हिता: थ:गु पला: न्ह्याकूम्ह सुरेन्द्रया पला: अनंलि नेपालभाषाया ख्याल: ख्य:पाखे न्ह्यात । उगु इलय् पलिस्थाया ख्याल: कासा तसकं नांजा:गु कासा ख: । वहे ख्याल: कासाय् दुथ्या:गु छगू ख्यालखय् म्हितीपिं निम्ह ल्याय्म्ह मालाच्वंगु जुयाच्वन । उकी मध्ये छम्ह शरद कसा:या ल्यज्या जुल । मेम्ह सुरेन्द्र तुलाधरयात ल्यल । उगु ख्याल:या नां “हल हल” ख: । अले श्रीकृष्ण अणु उकिया निर्देशक । श्रीकृष्ण छम्ह नांजा:म्ह ख्याल:मि ख: । अपाय्सकं  नांजा:म्ह ख्याल:मिलिसे ज्या याये खनीगु धइगु चानचुने खँ नं मखु । अनंलिपा श्रीकृष्ण अणुया मेमेगु ख्यालखय् नं म्हितल । सुरेन्द्रयात श्रीकृष्ण अणुया थाय् यंका ब्यूम्ह नं शुभरत्न हे जुयाच्वन । अय्जुया: सुरेन्द्रयात आ:तक नं शुभरत्नया गुण लुमंसे वयाच्वनीगु । सुरेन्द्रया मचाबलय्निसें हे हिन्दी फिल्म स्वयेगु बानी । खास याना: स्कूलं बिस्युं वना: रञ्जना हलय् फिल्म स्व: वनीगु । छेँ ध्वाखात्वा:: अले स्कूल यट्खाया श्रीकन्या माद्यमिक विद्यालय जूबलय् अनं सतिगु हल रञ्जनाय् आपालं फिल्म स्व:वनीगु मचाबलय्निसें । विश्वज्योति नं स्व:वनीगु । फिल्म स्वस्वं हे थुखेपाखे नुग: क्वसायावन । फिल्म धइगु छु ख: धइगु किे मास्ते वया वल । उकिसनं हनुमानध्वाखा, लाय्कू लागाय् शुटिङ्ग याइबलय् हिन्दी फिल्मया शुटिङ्ग नं खन । थुकथं हे वयागु नुग: थुखेपाखे क्वसाना वन । नेपालभाषाय् पलिस्थाया ख्याल: कासाय् थ:गु अभिनय क्यने खना: लय्ताया च्वंम्ह सुरेन्द्र तुलाधरया मनय् लिपा वना: थ:हे नं ब्वति कायेगु मति वन । अले मेगु दँय् थ:हे ब्वति कायेगु क्व:छित । तर ब्वति कायेत छुं छगू संस्था मा:गु जुयाच्वन । थ:गु संस्था धा:सा मदुगुलिं याना: थ: ब्वनाच्वनागु पब्लिक युथ क्याम्पसया सँझ्या: साहित्य पालापाखें ब्वति कायेगु मति तल । तर सँझ्या: साहित्य पाला:पाखें स्वीकृति काये थाकुल । छाय्धा:सां व पालापाखें दँय्दसं छधा:प्याखं कासा याना वयाच्वंगु । अले व कासाय् न्ह्याबलें सिरपा: नं त्याका वयाच्वंगु जुयाच्वन । उकें न्हूगु पुच: वना: मेपिन्थाय् ब्वति का: वनीबलय् बांमलात कि पा:लाया न्हाय् वनी धका: ग्याना: सुरेन्द्रया पुच:यात पलिस्थाय् ब्वति कायेत उजं मब्यूगु जुयाच्वन । तर सुरेन्द्रं सिरपा त्याका हयेगु हाथ्या स्वीकार यात । अझ ला वयात सिरपा त्याका महल धा:सा क्याम्पसय् दुकाय् मखु धका: तकं ख्याच्व: बिल, वं छगू हाथ्या ज्वना: ब्वति का: वन । उगु ख्याल:या नां “मिस्तय् आंग्सा” ख: । उगु ख्याल: पलिस्था ख्याल: कासाय् न्हाप हे लात । ख्याल: जक मखु निर्देशक तुलसीनारायण महर्जन, मिजं प्याखंम्व: जगत श्रेष्ठ व मिसा प्याखंम्व: नीना प्रधानाङ्ग तकं सिरपा: त्याकेत ता:लात । थ्व ‘मिस्तय् आंग्सा’ नांयागु ख्याल: धइगु सुरेन्द्रया च्वसां पिदंगु न्हापांगु प्याखं ख: । पुलांगु खँ लुमंकेगु झ्वलय् सुरेन्द्रं कन, “दकलय् न्हापां च्वये सिधयेका: ख्वपय् वना: रामशेखर दाईयात क्यने यंका । वय्कलं ब्वने धुंका: छुं छुं सुझाब बियादिल । थ्व ख्यालखय् यमन श्रेष्ठं संगीत त:गु ख: । थ्वहे झ्वलय् यमनया छेँय् वंगु इलय् यमनया अबुजु मदनकृष्ण श्रेष्ठजुं त:क्व:मछि नाप लात । “अले मदन दाई नं जिगु ख्याल: ब्वना दिल । ब्वने धुंका: जित: यक्व हे खँ कनादिल । स्यना दिल । उगु ख्यालखय् गुलि नं ख्यालिन्हिलिं जा:गु खँत दु, व दक्व मदन दाई नं सुझाव बियादीगु ख: ।’ धइगु खँ सुरेन्द्रं कन । कला ख्यलय् नुग: क्वसा:म्ह सुरेन्द्र तुलाधरं नेवा: संगीत ख्यलय् न्हापांगु सिरपा: ज्याझ्व: “न्यू ट्यालेन्ट नेपालभाषा म्यूजिक अवार्ड ग्वसा: ग्वया: छगू ज्व: मदुगु ज्या याना: नं क्यने धुंकल । थुगु ज्याझ्व:या निगूगु संस्करणकथं ‘द ट्यालेन्ट नेपालभाषा म्यूजिक अवार्ड’ नं जूगु ख: । सुरेन्द्रं ख्याल: व प्याखनय् यक्व हे ब्वति काल । थ्वहे झ्वलय् संस्कृतिविद् सत्यमोहन जोशीं च्वयादीगु “म्हगसय् नाप ला:म्ह” नांयागु प्याखं छगू म्हितेगु ह्व:ता: चूलात । थ्व प्याखंया निर्देशक प्रचण्ड मल्ल ख: । थुके वयात मन्त्रीया छगू चीधंगु रोल बिल । उके जुजु उदेनया रोलय् पुष्कर माथेमा म्हितीगु क्वछिना त:गु ख: । रिहर्सल शुरु जुल । तर प्याखं मञ्चन जुइ नीन्हुति न्ह्य: वया: पुष्कर पिने वनेमा:गु ज्यां याना: पिहां वनेमाल । हल नं बूक जुइधुंकल । अज्या:गु अवस्थाय् मेपिं म्हितीपिं माले नं थाकुल । “रोल नं ता:हाक: । डाइलग नं अप्व: । वहे प्याखनय् रवि महर्जन नं मन्त्री जुया: म्हितेत्यंगु खनिं । वयात हे जुजु जुइत इनाप यात । व माने मजू । मेपिं नं माने मजू । जित: नं धाल, जिं नं न्हापा ला म्हा’ धका: धया धका: सुरेन्द्रं कन । सुरेन्द्रयात व रोल यायेगु आँट ला मव:गु ख: तर उगु इलय् उगु प्याखं क्यने मफइगु अवस्था ब्वलंगुलिं याना: सत्यमोहन दाइ, प्रचण्ड दाइपिनिगु ख्वा: खिउँल । वय्क:पिनिगु ख्युं ख्वा: स्वयेमफया: सुरेन्द्रं वय्क:पिनिगु मन तयेत जूसां म्हितेगु आँट यात । निन्हुतक प्याखं ब्वन । अले डाइलग कण्ठ याना: न्यंकल । प्रचण्ड मल्लया ख्वा: चकन । सत्यमोहन दाइ नं ला ‘जिगु प्याखंया हिरो छ हे जुइमा:गु जुयाच्वन’ धका: धयादिल । अले आ:तक सुरेन्द्रयात वय्कलं अथे हे धका: सम्बोधन यायेगु यानावयाच्वंगु दु । म्हगसय् नापला:म्ह धुंका: सुरेन्द्रं “तथागत” नांयागु प्याखंया निर्देशन यायेगु भाला काल । प्रचण्ड मल्लं च्वयादीगु थ्व नाटक भगवान तथागत गौतम बुद्धया जीवनय् दयेकूगु नाटक ख: । “तथागत” धुंका: सुरेन्द्रया पला: प्याखंपाखें संकिपापाखे न्ह्यात । व पला: इमेज च्यानलय् क्यनावयाच्वंगु ‘ख्वताबजि’ जुया: पिदन । शुरुशुरुइ ला उके नं छम्ह कलाकार जुया: जक ब्वति का:गु ख: । लिपा वना छम्ह च्वमि जुया: नं ज्या यात । सह–निर्देशक नं जुल । १३ भागनिसें “ख्वताबजि’या च्वमि जुया: ज्या न्ह्याकूम्ह सुरेन्द्र तुलाधर लिपा ४०१ भागंनिसें निर्देशक जुया: पिहां वल । सुरेन्द्रं च्व:गु “ख्वताबजि”या दकलय् न्हापांगु प्याखं “पाहाँच:र्‍हेया पाहाँ” ख: । नेवा:तय् दथुइ तसकं लोकंह्वा:गु “ख्वताबजि”या लुखां आपालं नेवा: कलाकारत पिहां व:गु दु । पानवतीया हिरोनी सनम शाक्यनिसें कया: देविना महर्जन, अमिता जोशी, मञ्जु प्रजापति, भोगेन्द्र मानन्धर, रुमन जोशी, हरिमान दिवाक, मानकृष्ण वावा, राजु महर्जन थेंज्या:पिं आपालं कलाकारत “ख्वताबजि”या लुखां संकिपा ख्यलय् पिलूव:पिं ख:। “स्वयेगु मखुला” सिरियल दयेकूम्ह अमृतचन्द्र श्रेष्ठ, “फय्गं” सिरियलया सुरेश स्थापित, “बाखंचा”या उमेश स्थापितलगायत आपालं कलाक:मिपिं “ख्वताबजि” लिसे छगू इलय् स्वापू दुपिं ख: । आपा:सिनं नेवा: संकिपाया बजा: मदु । लाय् साले थाकु धका: धाइ तर सुरेन्द्र तुलाधरया धापूकथं संकिपा बांलाक्क दयेके ला मा:गु हे जुल धइगु खनेदुसा संकिपाया बजार ग्वसा: व प्रचारप्रसार नं बांलाक्क यायेमा: धइगु खनेदु । प्रचार नं गाक्क हे याये फत अले संकिपा नं बांलात धा:सा स्वकुमि अथें हे वइ धइगु खँया दसुकथं “थ्व ला ग्यानापु स्टाइल”यात कायेमा: धइगु खनेदु । छाय्धा:सां थ्व फिल्म छन्हुया दुने हे प्यंगू प्यंगू शो क्यनं नं स्वकुमित जायेक हलय् वल । अले छन्हुया दुने हे संकिपाया मू लाय् सालेत ता:ला:गु ख: । “पानबती” नं छगू अज्या:गु हे दसु ख: । सुरेन्द्र “ख्वताबजि” धुंका: “याक: म्ह्याय्”या च्वमि व सह–निर्देशक जुल । अले पासापिं मध्ये अमृतचन्द्र श्रेष्ठं वयात “अंश”या निर्देशक जुइत प्रस्ताव तल । थुकथं सुरेन्द्र तुलाधरया दकलय् न्हापांगु संकिपा “अंश” ख: । तर आ:तक पिमदंनि । आ: धा:सा याकनं हे पिदनेत्यंगु खँ सुरेन्द्र तुलाधरं कन सा थौंकन्हय् वय्क: निगू नेवा: फिल्म “छंगु नामय्” व “जि ला जेण्टलम्यान” दयेके ज्याय् लगे जुयाच्वंगु दु ।",http://www.nepalmandal.com/content/19972.html
17,संकिपा ख्य:या छग: थां आर्यम नक:मि ,"Sun Apr 20, 2014  1:42 pm","नेपालभाषा संकिपाया इतिहास च्वयेबलय् त्व:फिके मजिउगु छगू संकिपाया नां ‘सुभाय्’ ख: । थ्व संकिपाया च्वमि, निर्देशक व कलाकार ख: – आर्यम नक:मि । ‘सिलु’निसें न्ह्या:गु नेवा: संकिपाया इतिहासय् लिपा ‘राजमति’, चरित्र, चिपनिप, निपा:ख्वा:पा:, न्हिला:न्हिला: हुँ थेंज्या:गु छुं छुं संकिपा पिदन । अनंलिपा ‘चाण्डालिका’ पिदन । तर नेवा: संकिपाया यात्रा उलि सुथांलाक्क न्ह्यायेमफुत । दिपा काल । अज्या:गु इलय् पिदंगु संकिपा ख:, सुभाय् । थ्व संकिपा पिदने धुंका:निसें छगू निगु यायं मेमेगु नं नेवा: संकिपा पिदनेगु क्रम सुरु जुल । उकिं ‘सुभाय्’यात नेवा: संकिपा ख्यलय् पुनर्जागरण ह:गु संकिपा धकातकं धायेगु यानात:गु दु । थुकथं नेवा: संकिपा ख्यलय् पुनर्जागरण हयेत ता:ला:म्ह आर्यम नक:मिं सुभाय् धुंका: छसिकथं पपू मदुम्ह झंग:, न्याल्लब्यां नं दयेकल । आ:तकया छगू दर्जनं मल्याक नेवा: संकिपा दयेके धुंकूम्ह आर्यमया छगू टेलिसिरियल ‘डाय्ड–सन’ थौंकन्हय् नेटिभी प्लसय् क्यनावयाच्वंगु दु । थुके नेपा: देय्या नांजा:म्ह हास्य कलाकार राजाराम पौड्यालया नं छगू मूभूमिका दु । तर थ्व सिरियलया मू बाखं धइगु अबु व काय् दथुया स्वापुयात कया: न्ह्यानाच्वंगु दु । थुके आर्यम नक:मि थ: हे अबु जुया: म्हिताच्वंगु दुसा काय् जुया: म्हिताच्वंम्ह सविन शाक्य ख: ।  सविन शाक्य व आर्यम नक:मि दथुया थ्व पाचिना ‘सुभाय्’निसें हे न्ह्याना वयाच्वंगु ख: । ‘न्याल्लब्यां’ संकिपाय् सबिन शाक्य मिसाया रुपकया: म्हितूगु रोल आ:तक नं स्वकुमितय् दथुइ चर्चाया विषय जुयाच्वं । लिपा ‘सत्य धरोधर्म’ नांयागु संकिपाय् पल्पसा डंगोल मय्जुं मिजंया रुप कया: म्हितूगु खँ नं थनथाय् लाक्क चर्चा यायेबह:जू । अले गुलिसिनं ला ‘सत्य धरोधर्म’यात ‘न्याल्लब्यां’या रिभर्स भर्सनतकं धाल । थुकिया लिस: बिइगु झ्वलय् ‘बाखनय् समानता भ्या: भतिचा हे मदु । छगू संकिपाय् मिजंनं मिसाया रुप धारण याइसा मेगुलिइ मिसां मिजंया रुप धारण याइ । उलि जक हे ज्व:ला । बाखं ला बिस्कं बिस्कं हे ख:’ धका: आर्यम नक:मिं कन । आर्यम नक:मि वि.सं. २०४३ सालंनिसें हे कलाकारिता ख्यलय् पला: न्ह्याकूगु ख: । दकलय् न्हापा वय्क: भाजुं छुं छुं खस नेपाली भाय्या नाटकय् अभिनय यात । वय्क: भाजुया अभिनय गुरु धइम्ह मुकुन्द किशोर भट्टराई ख: । निर्देशक भट्टराइया ‘मुटुको काँडा’, ‘फेशन’ व मेमेगु नाटक म्हिता थ:गु यात्रा न्ह्याकूम्ह आर्यमं २०४५ सालय् प्रज्ञा प्रतिष्ठानं याइगु गाइजात्रा महोत्सवय् नं ब्वति काल । प्याखनय् म्हितां जक जीवन हने फइथें मतायेका वय्क:भाजुं थ:गु पला: रेष्टुरां बिजनेसपाखे न्ह्याकल । येँया थँबहिलय् कफि कियक्स नांयागु छगू रेष्टुरांय् लाये तल । रेष्टुरां चले जुल । अले छगू पला: अझ न्ह्याका: गेष्ट हाउस छगु नं चायेकल । वय्क:भाजुं चायेकूगु गेष्ट हाउसया नां ‘भ्यालेन्टाइन्स गेष्ट हाउस’ ख: । उगु इलय्तक भ्यालेन्टाइन्सया अर्थ छु धका: तकं बांलाक मसिउनि धका: आर्यमं कन । झिंप्यदँतक थुके हे लगे जुयाच्वन । थुकथं बनेज्याय् तक्यंबलय् झिंप्यदँया बनवासय् वंम्ह आर्यम दुने सुलाच्वंगु कलाकारिताया झंग: उगु इलय् वालावाला सना हल गुगु इलय् नेपाल टेलिभिजनय् ‘तं बैंक’ नांयागु टेलिसिरियल पिदन । थ: दुने वालावाला मिना वयाच्वंगु कलाकारिताया इच्छा पूवंकेत आर्यमं छुं छुं नाटकत यायेगु यात । येँया भुइज:सिइ वय्क:या भिंचापिं दु । अन गामय् क्यनेत नेवा: प्याखंत च्वल । बाज्याया ग्वाय्, मिखा दुम्ह कां, हाकु मैंचा थेंज्या:गु प्याखंत क्यन । थ्वहे प्याखंत लिपा संकिपाया रुप का:गु ख: । उकी मध्ये नं मिखा दुम्ह कां आर्यमं दकलय् न्हापांखुसी दयेकल । उकी श्यामसुन्दर शिल्पकार, अर्णेश्वरी शिल्पकार व थ:म्हेसिनं हे मेनरोल म्हितल । संकिपा ला तयार जुल । तर क्यने थाय् गनं मदु । इमेज च्यानलय् क्यनेगु खँ ला जुल । तर स्पोन्सर माले मफुबलय् ग्वसा: ता:लाये मफुत । आर्यम अय्सां हारे मचा: । ‘सुभाय्’ नांयागु मेगु छगू नं सिरियल दयेकल । तर दु:खया खँ छु जुल धा:सा थ्व सिरियल दयेका: तयार जुइ मला:नि कपि जुया: आपा:सिया छेँखाय् थ्यन । अले सिरियलया रुपय् पित हयेगु बिचा: त्व:ता: छगू निगू च्यारिटी शो याना क्यन । नेवा: संकिपाया इतिहासय् दकलय् अप्व: छेँखाय् थ्यंगु संकिपा सायद ‘सुभाय्’ हे जुइमा: । आपालं आपा: छेँखाय् थ्यंसां पाइरेसी जुया:, कपि याना थ्यंकूगुलिं आर्यमया टिमयात आर्थिक लब: भ्या:भतिचा हे मजू । तर आपालं आपा: स्वकुमितय् दथुइ ‘सुभाय्’या कलाकारतय्गु छगू हुइमफुगु छाप धा:सा च्वन । थुकिं याना: उकिया कलाकारत लोकंह्वात । अले उमित मेमेगु संकिपा दयेकेत अ:पुल । ‘सुभाय्’या अनुभवं इमित खारे यात । कलाकारिता ख्यलय् दकलय् न्हापां पला: न्ह्याकाच्वंगु इलय् आपालं खस नेपाली भाय्या नाटकय् ज्या या:म्ह आर्यमं लिपा वना ‘पिरेम पर्‍या छ’ टेलिफिल्मया लेखन, निर्देशन यात सा नांजा:म्ह हास्यकलाकार नारायण त्रिपाठीया ‘कुखुरी कां’ म्हितल । थ्व वि.सं. २०५८ पाखेया खँ ख: । खस नेपाली भाषाय् नं थ:गु पला: क्वातुकेत ता:ला:म्ह आर्यमं लिपा नेपा:या नांजा:म्ह कमेडीकिंग सन्तोष पन्तया ‘हिजो आजका कुरा’या च्वमि व सह–निर्देशहक जुया: नं ज्या याये धुंकल । खस नेपाली भाय्या संकिपा ख्यलय् थुकथं थ:गु म्हसिका दयेकेत ता:ला:म्ह आर्यमया नुग: दुने मांभाय् प्रतिया मतिना दासिवयातुं च्वन । अले वय्क:भाजुं ‘मिखा दुम्ह कां’ दयेकल । तर पिदने मफुत । लिपा वना वहे बाखंयात भतिचा न्हूधा: याना: न्हूगु हे संकिपा दयेकल । न्हूगु संकिपाय् राजेन्द्रमान शाक्य, कृष्णभक्त महर्जन, अष्टमाया, सुनिता ठाकुर व नरोत्तम मानन्धरपिन्त म्हितकल । छगू धुंका: मेगु स्यल्ला:गु नेवा: संकिपा दयेका: नेवा: संकिपाया धुकू त:मि यायेत ता:ला:म्ह आर्यमं दयेकूगु ‘भिंतुना’ ला निक्व:गु नेपाल अन्तर्राष्ट्रिय आदिवासी फिल्म फेस्टिभलय् ‘क्रिटिक्स अवार्ड’तकं त्याकेत ता:लात । वहे इलय् ‘भिंतुना’ संकिपां पोखराय् जूगु आदिवासी फिल्म फेस्टिभलय् नं ‘क्रिटिक्स च्वइ अवार्ड’ हे त्याकल । तर आर्यम नक:मि व सुनिता राजभण्डारी जाना: दयेकूगु ‘माया’ धा:सा सिरपाया धेंधेंबल्लाखय् लिउने लात । थ्व विषय न्ववासें आर्यमं धाल, ‘माया नं छगू तसकं बांला:गु संकिपा: ख: । जिमिसं तसकं मिहेनत नं यानागु ख: । तर उकी जिमिसं बाखं न्ह्याकेत न्हूगु शैली नाला कया । परम्परागत शैली दुबिना च्वंपिसं व न्हूगु सवा मययेकल ।’ मचाबलेनिसें हे कलाकारिता ख्य:पाखे नुग: क्वसायेका व:म्ह आर्यम भारतया पुनाय् छगू फिल्म इन्ष्टिच्यूट दु धका: न्यनात:गु जुयाच्वन । तर अन थ्यंक वने मफु । अले थन हे हिमालयन कल्चर धा:थाय् जूसां एक्टिङ्गया ट्ेरनिङ काल । आपालं खस नेपाली नाटकत व टेलिफिल्म म्हितल । अनंलि थ:गु मांभाय् प्रतिया मतिना न्ह्यब्वया क्यन । नेवा: संकिपा ख्य:या छग: धिसिला:गु थां जुया क्यन । थौंकन्हय् नेटिभी प्लसं क्यनावयाच्वंगु सिरियल ‘डाय्ड–सन’ व बेलायतय् च्वनाच्वंम्ह नेवा: संकिपामि मनिष श्रेष्ठं दयेकूगु ‘तुयूमति’ संकिपा तयार यायेगु झ्वलय् व्यस्त जुयाच्वंम्ह आर्यम नक:मि न्हापा नाटकया रुपय् क्यगु बाज्याया ग्वाय् व मिखा दुम्ह कां संकिपाया रपय् दयेकू थें हे तुं ‘हाकु मैंचा’ नं संकिपाया रुपय् दयेकेगु ग्वसा: ग्वयाच्वंगु दु ।",http://www.nepalmandal.com/content/20027.html
18,बहुप्रतिभाशाली कलाकार भिमसेन रिसाल ,"Sun May 4, 2014  11:46 am","आपा: धइथें नेवा: संकिपाय् खनेदयाच्वनीगु ख्वा: ख: भिमसेन रिसाल । वय्क:या थ:गु हे धापुकथं नेवा: संकिपाय् म्हिते दया: थ:यात तसकं हे लसता व:गु खनेदु । विशेष याना: निर्देशक सुरेन्द्र तुलाधरया दक्व धइथें संकिपाय् म्हितूम्ह भिमसेन रिसालभाजुं सुुरेन्द्र तुलाधरया ‘जिपिं बदमाश मखु’ छगू धा:सा म्हिते मखंगु जुयाच्वन । ‘उगु इलय् शायद जित: ल्व:गु रोल मदु जुइ । अथे जुया: म्हिते मखन ।’ धका: थ:गु खँ न्ह्य:ने त:म्ह भिमसेन रिसाल थन येँया थँहिति त्वालय् जन्म जूम्ह ख: । अनंलि थनया त्य:र त्वालय् च्वंगु त्यौड निम्न माध्यमिक विद्यालय नांयागु ब्वनेकुथी आख: ब्वन । वहे ब्वनेकुथी एस.एल.सी. नं बिल । तर पास मजू । एस.एल.सी. पास मजूसां वय्क: भाजु नेवा: भासाय् पास जुल । छम्ह कलाकारया रुपय् पास जुल । थँहितिइ जन्म जुल । त्य:रय् स्कूल वन । नेवा:तय् दथुइ ब्वलन । अथेजूबलय् वय्क: भाजु नं नेवा: थें हे जुया वन । नेवा: भाय् फर्रर ल्हाय् सल । अले आ: वया: नेवा: संकिपा ख्य:या छम्ह लोकंह्वा:म्ह कलाकारया रुपय् वय्क:या न्हाय् धस्वात । छाति तफात । नेवा: संकिपाया हुनिं थ:यात आपा:सिनं म्हसिउगुलिं भिमसेनया छाति धात्थें हे महाभारतकालीन भिंद्य:या थें हे तुं तफा: जुल धका: वय्क: थ:म्हेसिनं हे कनादिल । थौंकन्हय् वय्क: ‘फय्गं’ सिरियलय् व्यस्त । उके छम्ह कलाकार जक जुया: मखसे छम्ह ग्वाहालिमि जुया: नं निर्देशक सुरेश स्थापितयात ग्वाहालि यानावयाच्वंगु दु । सच्छिब्वसिबें अप्व: ब्व क्यनेज्या जुइधुंकूगु ‘फय्गं’ सिरियल स्वकुमि दथुइ लोकंह्वानाच्वंगु दु । तर ‘फय्गं’यात स्पोन्सर याइपिं व विज्ञापन बिइपिं उलि मदया थाकुया च्वंगु दु । भिमसेन रिसालं नेवा: संकिपा ख्यलय् दिपा मदिक्क पला: न्ह्याका वयाच्वंगु दु । वय्क:भाजुया न्हापांगु पला: नं ‘हाकु स्वाहाने’ नांयागु नेवा: प्याखं (नाटक)पाखें हे न्ह्या:गु ख: । स्व. गिरिजाप्रसाद जोशीं च्वयात:गु थ्व छगू तसकं बांला:गु प्याखं ख: । थ्व प्याखंया निर्देशन बद्री नेपालं या:गु ख: । हाकु स्वाहानेनिसें नेवा: कलाकारिताया स्वाहाने त्वाथ: गयेगु शुरु या:म्ह भिमसेन रिसालं नेवा: संकिपा व नेवा: सिरियलय् दिपा मदिक्क ज्या याना वयाच्वंगु दु । उकिया नापनापं खस नेपाली भाय्या फिल्म व सिरियलय् नं ज्या यानावयाच्वंगु दु । वय्कलं म्हितूगु छगू कलिउड फिल्म ‘आई ह्याभ रिजन टु डाई’ आ: याकनं हे रिलिज जुइत्यंगु दु । थ्व फिल्मय् भिमसेन रिसालया तिपु जुया: सरस्वती मानन्धर खनेदयेक वयेत्यंगु दु । थथे खस नेपाली भाय् व नेवा: भाय् निगुलिं ख्यलय् थ:गु कलाकारिता न्ह्यब्वया वयाच्वंम्ह भिमसेन रिसालं, ‘नेवा: संकिपाय् थ:म्हेसिनं थ्व भाय् प्रतिया मतिनां याना ज्या याना च्वनागु ख: । अले जित: आपासिनं नेवा: संकिपाया कलाकार धका: हे म्हसिउ ।” धका: धाल सा खस नेपाली फिल्मय् ज्या यानागुया लब: धइगु आर्थिक जक ख: धका: नं कन । खस नेपाली फिल्मपाखे ज्या यायेबलय् द्व:बद्व: दां ज्याला कथं वइ । नेवा: फिल्मय् अथे जुइमफुनि । जुइफुगु जूसा बांला: धइगु बिचा: भिमसेन रिसालयागु बिचा: ख: । खय्तला थ:म्हेसियागु छेँ थ:गु कारीगरीं हे चले जू । वय्क:या कारिगरी धइगु तिसा ज्वलंया ज्या ख: । उकें फिल्म म्हिता: धेबा हे कमे याये धइगु मदु । तर अथेजूसां थ:गु प्रतिभा व कला ब्वयेबलय् उकिया आर्थिक लब: नं काये द:सा जक थ्व ख्य:या थपु जुइ धइगु खँ भिमसेन रिसालं तल । रिसाल थरया ल्याखं वय्क: छम्ह गैर नेवा: ख: । तर वय्क:या जहान धा:सा छम्ह नेवा: ख: । अथे जुया: नं वय्क:यात नेवा: भाय् प्रति अप्व: मतिना दुगु जुइमा: । तर छु नं लजगा धइगु भावना व मतिनां जक ता:लाइमखु । उकिं ल्हा: म्हुतु चूलाये फयेमा । प्वा: जायेके दयेमा: । अले जक उगु ख्यलय् नुग: क्वसायेकीपिं अप्वया वइ । अले जक थ्व ख्य:या थपु जुया वइ धइगु बिचा: भिमसेन रिसालया बिचा: ख: । भिमसेन रिसालयात थ:गु अभिनय यात्राय् नेपा:या नांजा:म्ह हास्य कलाकार गोपालराज मैनालीलिसे यायेखंगु अभिनय धइगु गबलें ल्व:मंके मफइगु खँ जुयाच्वन । नेपा:या फिल्मख्यलय् चंखेया नामं तसकं लोकंह्वा:म्ह गोपालराज मैनालीलिसे ‘घामछाँया’ नांयागु टेलिफिल्मय् ज्या या:गु ख: । भिमसेन रिसालयात आपा:सिनं कमेडी रोलय् जक म्हितकेगु याना वयाच्वंगु दु । तर वय्क:यात धा:सा थीथी बिस्कं कथंया रोल यायेगु इच्छा दु । आ: तक थ:म्हं यानागु रोलय् वय्क:भाजुयात ‘फय्गं’ सिरियलय् बुर्‍हा जुया: म्हिताच्वंगु रोल सा:प हे य:गु जुयाच्वन । छाय्धा:सां व रोल धइगु मनूतय्गु जीवनलिसे तसकं सति हँ । वय्क:भाजुयाके दुगु मेगु छगू खुबी धइगु वय्क: क्यारिकेचर कलाय् नं तसकं हे बांला:म्ह प्रतिभा ख: । न्ह्याथेंजा:म्ह झंग: पंछीया स: दुरुस्तय् पिकायेफु । थुकथं स्वयेबलय् वय्क:या अभिनय फिल्ड कमेडी थें खनेदु । तर वय्कलं बिस्कं बिस्कं सवा:या रोल याना वयाच्वनादीगु दु । नेवा: संकिपा व सिरियलपाखे नुग:  क्वसा:पिं सकसिया दथुइ वय्क:भाजु लोकंह्वाना वयाच्वंगु दु । अले वय्क:भाजु प्रति भिंचिउता तइपिसं वय्क:यात ‘ख्वताबजि’या मारवाडी साहुया रोलंनिसें कया: राष्ट्रिय अन्तर्राष्ट्रिय रुपं हे बय्बय् जूगु नेवा: शर्ट मूभि “मुद्दा”य् वय्कलं यानादीगु वकिलया रोलतकया माध्यमं थ:थ:गु नुगलय् स्वथनाच्वंगु दु । छम्ह बहुप्रतिभाशाली कलाकारया निंतिं थ्व सिबें त:धंगु लब: मेगु छु जुइ धका: धाइम्ह भिमसेन रिसालया निंतिं स्वकुमिया मतिना हे थ:गु निंतिं त:जिगु धन ख: धइगु खनेदु ।",http://www.nepalmandal.com/content/20031.html
19,हिसिदुम्ह हिरोइन आशिष्मा नक:मि ,"Sun Jun 15, 2014  12:01 pm","आशिष्मा नक:मि छम्ह नेवा: फिल्मया लोकंह्वा:म्ह हिरोइन ख: । आशिष्माया दकलय् न्हापांगु फिल्मया नां “न्याल्लब्यां” ख: । वयां लिपा आशिष्मां त:गु हे नेवा: फिल्म म्हितल । उकी मध्ये छगू फिल्मया नां “हिसिमदु” ख: । हिसिमदु फिल्मया हिरोइन जूसां आशिष्मा नक:मियात नेवा: फिल्म ख्यलय् छम्ह हिसिदुम्ह हिरोइनया रुपय् कयात:गु दु । वय्क: मय्जुं न्याल्लब्यां धुंका: छसीकथं पपू मदुम्ह झंग:, हिसिमदु, या:हू, ए... जि य:म्ह, मतिना ला अन हे दु, तारेमाम, मू मदुगु जिन्दगीया नापनापं पानबती फिल्मय् पाहाँ भूमिकाय् नं म्हिते धुंकलसा थौंकन्हय् वयागु पला: कलिउड धका: धयात:गु खस नेपाली फिल्मपाखे न्ह्या: वनाच्वंगु दु । थौंसिबें झिदँ झिंनिदँति न्ह्यव “न्याल्लब्यां” म्हितूगु इलय् आशिष्मा नक:मिया उमेर झिन्यादँ तिनि दुगु जुयाच्वन । खय्त ला वसिबें न्हापा हे आशिष्मां क्यामेरा फेस धा:सा याये धुंकूगु जुयाच्वन । थ: अबु संगीतकार मनराजा नक:मिया ‘मय्जुया हिसि’ नांयागु म्येचाया ‘मिखाया अजलं’ म्येय् हुलाप्याखंमि जुया: नं म्हितूगु ख: । अले वहे एल्बमया कभरय् आशिष्माया किपा पिदंगु जुयाच्वन । वहे किपा स्वया: आर्यम नक:मि व सबिन शाक्य आशिष्माया छेँय् थ्यन । तर इमिसं किपाय् खंम्ह आशिष्मा ला इमिसं बिचा: या: थें ल्यासेम्ह मखया च्वन । अले इमिसं वयात थ:गु फिल्मय् कायेगु बिचा: हिइकल । वयात मकायेगु हे उह: काल । अले मेम्ह हिरोइन मा: जुल । तर लुइके मफुत । थ्वहे झ्वलय् आर्यम व सबिनया मनय् लुत कि किपाय् ल्यासे खनेदुम्ह मचा संकिपाय् नं ला ल्यासे खनेदयेफु नि । फिल्मया भासं थुकियात हे फोटोजेनिक धका: धाइ । आशिष्मा फोटोजेनिक जुइगु खँय् इपिं ढुक्क जुल । अले वयात “न्याल्लब्यां” फिल्मय् सबिन शाक्यया अपोजिट हिरोइनया रोलय् म्हितकल । फिल्म पिहां वल । सकसिनं ययेकल । आशिष्मायात नं ययेकल । तर आशिष्मा धा:सा मेगु फिल्म म्हितेगु पक्षय् मदु । छाय् ले ? “छाय्धा:सा दु नि † फिल्मया शुटिंग ई ब्य: मदइगु जुयाच्वन । गबलें चच्छितक नं शुटिंग याना च्वने मालिगु । चिकु धाये मदु । तांन्व: धाये मदु । चिकुगु ला जिं सह याये मफु । चिकुलां हे शुटिंग यायेमा:बले जि आवंलि फिल्म म्हिते हे मखुत धका: मति तयागु ख: ।” उगु इलय् मेगु फिल्म मम्हितेगु उह: का:म्ह आशिष्मां थ:गु खँ थथे स्पष्ट यात अले धाल, “छन्हु ला जित: शुटिंग दु धका: सुथय् हे का: वल । वना । मेकअप याना । शुटिंगय् धा:सा जिगु पा: हे मव: । न्हिच्छि पिया । अय्सां पा: मव: । चान्हय् तिनि पा: वल । अले हे थज्या:गु ज्या नं याइ ला धका: बिचा: वल ।” तर फिल्म पिहां वये धुंका: आपा:सिनं तारिफ या:बले आशिष्मां थ:गु पला: गातिं तये मफुत, बुलुहुं न्ह्याकल । अबु मनराजा नक:मि छम्ह संगीतक:मि जूगुलिं इमिगु छेँय् कलाक:मित आपालं व: । आपा:सिनं आशिष्मायात नं खं । अले इमिसं आशिष्माया तारीफ हे याइगु । उलि जक जुया: आशिष्माया मनय् हिरोइन जुइगु खँ लुयाव:गु धा:सा मखु । मचाबलय्या खँ ख: । उगु इलय् त्रिभुवन पार्कय् छगू फिल्मया शुटिंग जुयाच्वंगु खनिं । अन जिमि पाजु बाज्याया छेँ दु । उकिं जिपिं बरोबर अन वना च्वनेगु । अन शुटिंग जुयाच्वंगु जित: नं क्यने यंकल । उकी विजय लामा व कृष्टी के.सीं. ब्वति कयाच्वंगु जुयाच्वन । आशिष्मायात उगु फिल्मया नां ल्व:मन हँ । थ्व च्वमिं स्यूकथं उगु फिल्मया नां ‘चोखो माया’ ख: । व फिल्मया शुटिंगय् ‘चुमेर सुगन्धित फूल’ म्येय् प्याखं हुलाच्वंम्ह कृष्टिया हिसि खना: आशिष्मा तसकं प्रभावित जुल । अले वयागु नुगलय् नं हिरोइन जुइगु बिचा: बुयावल । छम्ह मचाया नुगलय् बुया व:गु रहर हे लिपा वना कलाकारिता ख्य:या पुसा जुल । अले नेवा: फिल्मया हिरोइनया रुपय् पला: न्ह्यात । लोकंह्वा:म्ह हिरोइन जुल । तर थौंकन्हय् वयागु पला: कलिउडपाखे ता:लाना च्वंगुलिं याना: नेवा: फिल्म ख्यलं तापाना वन धका: द्वपं बिइपिं नं दु । थुकिया बारे “नेवा: फिल्मं ला जित: थनतक थ्यंका बिल । थनं तापायेगु ला सवाल हे मदु । तर अथे धका: अफर व:गु दक्वं फिल्म म्हितेगु सम्भावना मदु । चा हे नेवा: जुइमा चाहे खस भाय्या हे जुइमा व सम्भव मदु । रोल स्वयेमाल । ई फ्याये माल । टिम बांलायेमाल ।” थ:म्हं नेवा: फिल्म मम्हितागुयात कया: आशिष्मां थथे बिचा: प्वंकल सा थ:यात छु छु अफर व:गु खँ नं कन । “निगू प्यंगू ला स्कृप्ट ब्वनागु नं ख: । छगू फिल्म ला जित: स्कृप्ट बिया वन तर लिपा भिंतुना दिदीयात कया: शुटिंग हे क्वचायेकल । जित: छक्व: खबरतकं मबिउ ।” नेवा: फिल्मय् थ:गु उपस्थितियात कया: आशिष्मां थ:गु नुग: खँ थथे तल । आशिष्मा थौंकन्हय् कलिउडय् केशरी, बुद्ध बर्न इन नेपाल, अधकट्टी थेंज्याmगु फिल्मया ज्याय् तक्यनाच्वंगु दुसा वयागु अन्तराल व तोरी लाहुरे रिलिज नं जुइ धुंकल । थुगुसी अनलाइन फिल्मीखबर फिल्म अवार्डय् “बेष्ट डेब्यू अवार्ड २०१४” या सिरपा:या धेंधें बल्लाखय् न्ह्य:ने लानाच्वंम्ह आशिष्मां आकाझाकां नेवा: फिल्म ख्य: त्व:ता: अमेरिकाय् आख: ब्वनेत वंगु ख:सा अनं लिहां वये धुंका: नेवा: फिल्मसिबें कलिउडय् हे अप्व: ज्या यानाच्वंगु दु । अमेरिकाय् वने न्ह्य: आशिष्मां दकलय् लिपा ज्या या:गु फिल्म ‘तारेमाम’ ख:सा अनं लिहां वया: दकलय् न्हापा ज्या या:गु फिल्म खस नेपाली भाय्या ‘सिक्स फिट लाइफ’ ख: । अमेरिकाय् वने न्ह्य:या खँ लुमंकेगु झ्वलय् आशिष्मां कन, ‘अबाय्ति जिं ‘तारेमाम’या शुटिंग याना च्वनागु । जिगु भिसा नं कन्फर्म जुल । टिकट नं कन्फर्म जुल । तर शुटिंग धा:सा सिहे मध:नि । अले ला जिगु नुग: भाराभारा हे मिन । जिं ला बांलाक्क ज्या हे याये मफुत । झन् ‘व दाइचां जिमित गय् जक हाय्के य:’ धा:गु म्येया शुटिंग जुया च्वंबलय् ला जिं बांलाक्क ज्या हे यायेमफुत ।’ थ्व म्येया शुटिंग सिधयेका: निन्हु लिपा हे अमेरिकाय् वंम्ह आशिष्मा अमेरिकाय् च्वनाच्वंबलय् थन थ:गु परिवार व थन संकिपा ख्य: तसकं लुमना वइगु जुयाच्वन । खास याना: थ:म्हेसिनं याना च्वनागु थेंज्या:गु ज्याय् मेम्हं नेपालय् च्वना सिरपा कया च्वंगु खनिबलय् उगु थासय् थ:यात हे तया स्वइगु जुयाच्वन । थुकथं नेपाल व नेपा:या फिल्म ख्य: लुमंकु लुमंकुं नेपा: लिहां व:म्ह आशिष्मायात वया अबु मनराजाया छम्ह पासा जगदिश्वर थापां थ:गु ‘सिक्स फिट लाइफ’ फिल्मय् म्हितेत इनाप यात । रोल नं विदेशं व:म्ह मिसाया जूगुलिं उगु फिल्म म्हितल । तर व फिल्म धा:सा आ:तक पिमदंनि । अमेरिकाय् वना: यूनिभर्सिटी अफ नर्थ टेक्सासय् हस्पिटालिटी मेनेजमेन्टय् डिप्लोमा यानाव:म्ह आशिष्मा थौंकन्हय् थन छगू कलेजय् बी.ए. ब्वनाच्वंगु दुसा फिल्म ख्यलय् नं दिपा मदिक्क थ:गु पला: न्ह्याका वयाच्वंगु दु ।",http://www.nepalmandal.com/content/20062.html
20,थुकथं लुमंकल – संगीतकार राजभाइ बज्राचार्य ,"Sun Jun 8, 2014  11:37 am","गोविन्द ह्यूमत, संगीतकार राजभाइ दाइ छम्ह तसकं हे क्यातु नुग:म्ह मनू ख: । वय्क: संगीतया खानी ख: । उलि जक मखसें वय्कलं सदां सकसियागु खँ न्यनेगु यानादी । राजभाइ दाइ नं लय् चिनादीगु आपालं म्ये थीथी एल्बमय् पिदंगु दु, तर वय्क:या सोलो एल्मब धा:सा पिमदंनि बलय्या खँ ख:, अबलय् जिं वय्क:यात छगू थ:गु हे एल्बम नं पिकायेमा: धका: धयागु । थ्व खँ धुंका: लिपा नाप ला:बलय् वय्कलं सोलो एल्बम पिकया दिल । अले जित: सुभाय् नं बियादिल । वय्क:या थ्व महानता ख: । अमरराज शर्मा, संगीतकार जिगु संगीतया सहयात्री ख: – राजभाइ बज्राचार्य । संगीतया कालबिल जिगु थुलि दु कि राजभाइलिसे जिं छुं कम्पोज यानाच्वने बलय्, छुं मछिनीबलय्, थम्हं याये मफइबलय् राजभाइ लुमना: राजभाइ स:तेगु । जिं थथे संगीत तयेबलय् थ:त मछिनाच्वंगु यक्व ज्यंके लं । अथेहे राजभाइया संगीत कम्पोज यानाच्वनीबलय् मछिनाच्वनीबलय् जित: स:ती । जिगु संगीतया सहयात्री थौं मन्त । राजभाइ लिसेया जिगु स्वापू खला जिगु छगू हे त्वा: ख: भूबा: व गा:बा: धइगु दुने व पिने जक ख: । तर अथेसां संगीतया स्वापू राजभाइ नाप २८–२९ सालनिसें राजभाइ नाप जुयाच्वनाम्ह ख: जि । तसकं ला व लुसि थें जिपिं जुयाच्वनापिं ख: । वय्क:लिसेया छगू लुमन्ति थन न्ह्यथने । छक्व: हौग: त्वा:पाखें संगीत कम्पिटिशन या:गु ख: । उकी राजभाइं नं ब्वति कायेत वंगु जुयाच्वन तर अन बांमला: धका: हिस्याना हल खनिं । जिथाय् वया: कं वल । जिं म्ये न्यना ‘थौं जित: त्वँ हे मत्वंसां नसाया रंगं त्व:तूगु मखु’ थुगु म्ये लाल धा:म्हसिनं च्वयात:गु ख: । म्ये बांला: ताल, ब्वति का:सां ज्यू धया । जिं हे तबला थाना: जिगु क्वथाय् प्राक्टिस याना । जि तबला बादक मखुगुलिं मेम्ह हे तबला बादक मालेत धया । वय्कलं जित: हे थाकादिल । उगु कम्पिटिशनय् वय्क: सलय् न्हाप लानादिल । तर थ्व धुंका: वय्क: म्ये हालेगुपाखे स्वयां अप्व: संगीत तयेगुपाखे हे न्ह्यचिलादिल । राजभाइ भजनविधा, सुगम संगीतय् थुलि बांलाक्क संगीत पिकया दी कि न्यनेवं हे आनन्द व: । जिं गोविन्द चिकंमूया ‘जागृति’ धइगु प्याखं थक्वा: देसय् स्यनाच्वनागु इलय् दथुइ दथुइ नक्कल क्यनेत थक्वा:या हे राम दाइ नं प्याखं स्यनाच्वनादीगु ख: । तर जित: चित्त बुझे मजुया: अनया स्वम्ह प्यम्हसित जिथाय् स:ता: राजभाइयात व म्ये जिं हारविन थाना: हुलाप्याखं स्यंके बिया, बांलाक्क स्यनाबिल । लिपा वय्कलं जिं थक्वाथय् स्यनागु “चिरिमां” नाटक फम्पिइ स्यना: क्यनादिल । सुजीव बज्राचार्य, अध्यक्ष, नेवा: जागरण मञ्च राजभाइ दाइलिसे उलि संगत ला याये मखं । तर छक्व: फम्पिया बज्रयोगिनी वनाबलय् वसपोललिसे नाप लात । म्हसिका जुल । वसपोल नं संगीतय् नुग: क्वसा:म्ह धका: सिल । लिपा छक्व: अन हे फम्पी जूगु छगू ज्याझ्वलय् वसपोलं हार्मोनियम थाना: भजन हाला बिज्या:गु नं न्यना । लिपा छक्व: निक्व: जक हे नाप लात । तर आकाझाकां वसपोलं थ्व संसार त्व:ता बिज्यात धा:गु खा न्यना: नुग: मछिन । अनित्य थ्व संसारे सुं च्वने मदु । वने हे मानी । तर राजभाइ दाइ मत्यवं बिज्यात । झीसं वसपोलया गुण लुमंके हे मा: । राज्यलक्ष्मी बज्राचार्य, म्ह्याय् बाया गुणं हे जिपिं थौं थन तक थ्यन । वसपोलं जिमित न्ह्याबलें ह:पा: बिया बिज्या:गु । तिब: बिया बिज्या:गु आ: वया: तिनि सिल कि वसपोलं सकसितं हे अथेहे ह:पा: व तिब: बिया बिज्याइगु जुयाच्वन । वसपोल भिंचित्त दुम्ह व्यक्तित्व ख: । वसपोलं थ: मस्तय् यायेमा:गु सकतां ज्या क्वचायेका बिज्या:गु दु । निलाति हे न्ह्य: जक किजा सुरेन्द्रया सुजातालिसे इहिपा यानाबिल । अझ छय् छम्हेसिया बन्द्याभिषेक (वरे छुइगु) ज्यातकं क्वचायेका बिज्यात । वसपोल थेंज्या:म्ह अबु दया: जिपिं धन्य जुल । अशोक बज्राचार्य, म्ये हालामि राजभाइ दाइया गुनया न्ह्याक्व तारीफ या:सां मगा: । वसपोल छम्ह ज्व:मदुम्ह प्रतिभा ख: । जिगु सांगितिक यात्राय् राजभाइ दाइया त:धंगु ग्वाहालि दु । वसपोलया लुमन्ति छगू सिरपा कोष नीस्वंगु धा:गु न्यना । थ्व तसकं लसताया खँ ख: । उकें जित: नं छुं योगदान याये मास्ते व: । मनराजा नक:मि, संगीतकार राजभाइ दाइ विनाया जिगु संगीत अपुरो जुल । वय्कलं सदां जित: साथ बिया वयाच्वनादीगु ख: । आ: आकाझाकां त्व:ता वंबलय् जित: सा:प हे थाकुल । वय्कलं न्ह्याबलें सल्लाह बियादी । अले सल्लाह कया नं दी । वय्क: थेंज्या:म्ह मनू आ: गन मा: वनेगु ? निशा देसार, म्ये हालामि जि ला मचाबलय् निसें हे म्ये हाला वयाम्ह । अले जित: राजभाइ त:बा: नं उबलेनिसें हे न्ह्याबलें ह:पा: बिया च्वनादीगु ख: । “बुद्धया रश्मी” म्ये हालाबलय् यलय् नागबहालय् गंगाधर बज्राचार्य त:बा:या छेँय् प्राक्टिस यानागु खँ आ:तक जित: लुमंनि । उबले जक मखु न्ह्याबलें नं वय्कलं जित: संगीतया छुं न छुं न्हू खँ स्यनादीगु दु । जिं थीथी म्ये कासाय् छुं छुं सिरपा त्याकागु दु । व दक्वं राजभाइ त:बा:या गुनं हे त्याके खंगु ख: । पवन जोशी, निर्देशक नीदँ–नीन्यादँ ति न्ह्यव राजभाइ दाइ वय्क:या छपु म्येया म्यूजिक भिडियो दयेकेमाल धका: जित: नाप ला: व:गु ख: । तर अबाय्ति व म्येया म्यूजिक भिडियो दयेके मफुत । लिपा तिनि दयेका । न्याला खुला न्ह्यव राजभाइ दाइया छगू एल्बम विमोचन जूबलय् वय्क:लिसे फोटो खिचे याना । व फोटो फेसबुकय् नं तया । पवित्र कसा:, म्ये हालामि राजभाइ दाइलिसे नाप लाये न्हपालिं वय्क:या म्ह्याय् राज्यलक्ष्मी नाप ला:गु ख: । झिन्यादँति न्ह्य:या खँ ख: थ्व । अबाय्ति गुडनाइट एफएमय् नेपालभाषा ज्याझ्व: चले याना च्वनाबले राज्यलक्ष्मी “जि नं म्ये हाले स:” ज्याझ्वलय् ब्वति का:गु ख: । थुकथं म्हसिउम्ह राजभाइ दाई नं जित: न्ह्याबलें पवित्र दाई धका: धाइगु, जिं राजभाई दाइ धका: हे धायेगु । वय्क: सकसितं मान तया: खँ ल्हानादीम्ह मनू ख: । सुरेन्द्र तुलाधर, निर्देशक राजभाइ दाइ नं जिगु ‘ख्वताबजि’ म्हितेगु इच्छा या:गु ख । तर म्हितके मखन । उलि जक मखु यलय् ‘पानवती’या शो यानाबलय् जिं पास बियांतकं कया मदी । टिकट हे न्याना स्वये भ्वछिं वया: स्वये धका: धयादिल । सितिं स्वयेमज्यू धका: धयादिल । तर छु जुया:ख: मस्यू । ‘पानवती’ स्वयेत वय्क: मझा: । आ: गबलें झायादीमखुत धइगु खँ जिगु नुगलय् घा: यानाबिल । भृगुराम श्रेष्ठ, नांजा:म्ह संगीतक:मि राजभाइ मिखाय् त:सां मतीम्ह मनू ख: । बुद्ध संगीतय् तसकं तसकं नुग: क्वसा:म्ह मनू ख: । जि नं ज्ञानमाला भजनय् वनां तुं च्वनेगु उकिं वलिसे त:क्व: नाप लाये दु । फम्पीतकं वना: भजन या: वने नं । राजभाइ मदुगु खँतकं जिं मसिउ । छन्हु यलय् वीरेनकुमार शाक्यया थाय् वनाबलय् वं कना तिनि सिल । उलिज्व:म्ह मनू आकाझाकां मदुगु न्यना जिगु नुग: तसकं मछिन । विजयरत्न असंबरे, कजि, नेवा: जागरण संकिपा समिति वसपोल छम्ह ज्व:मदुम्ह संगीतज्ञ जक मखसेंं कलाकारिताया बहुमुखी प्रतिभा दुम्ह व्यक्तित्व ख: । वसपोलया बारे न्ह्याक्व चर्चा या:सां गाइमखु । थ्व गुण सदां अमर याना तयेया निंतिं वसपोलया जीवनया सकतां पक्षयात मुना: अभिलेखबद्ध यायेमा: । छापाय् व भिजुअलय् अभिलेखबद्ध याना तल धा:सा लिपाया पुस्ताया निंतिं नं प्रेरणाया स्रोत जुइ ।",http://www.nepalmandal.com/content/20049.html
21,बौद्ध बाखनं नेवा: प्याखनय् व:म्ह मेलिना मानन्धर ,"Sun May 25, 2014  12:20 pm","मेलिना मानन्धर नेपा:या फिल्म ख्य:याम्ह छम्ह तसकं हे लोकंह्वा:म्ह हिरोइन ख: । वि.सं. २०५० सालय् पिदंगु खस नेपाली फिल्म ‘प्रेयसी’या लुखां नेपा:या फिल्म ख्यलय् थ:गु पला: न्ह्याकूम्ह मेलिना मानन्धर मय्जुं थ्यंमथ्यं न्यय्गू ति खस नेपाली फिल्मय् हिरोइन जुया: म्हिते धुंकल । थुकथं छम्ह लोकंह्वा:म्ह हिरोइन जुइत ता:ला:म्ह मेलिना मानन्धरया पला: नेवा: फिल्मपाखे न्ह्या:गु उलि मदुनि । न्यादँ ति जक दत । वय्क: मय्जुया न्हापांगु नेवा: फिल्म ‘पटाचारा’ ख: । खय्तला वय्क: मय्जुयात थौंसिबें नीदँति न्ह्य: दयेकूगु नेवा: फिल्म ‘राजमति’ म्हितेत इनाप या:गु हे ख: । तर मम्हितू । अबाय् ति लाखे वय्क:यात नेवा: भाय् ल्हाये फइगु आँट हे मदु हँ । मखु धइगु ख:सा नेपा: देय्या छम्ह तसकं लोकंह्वा:म्ह लोकपात्रया रुपय् कयात:म्ह राजमति जुइत म्हा: मधाइगु खनिं । तर न्ह्यागु हे जूसां थौंकन्हय् वय्क: मय्जुया नुग: नेवा: फिल्मपाखे क्वसाना वयाच्वंगु दु । वय्क:यात आ:तक नं लुमंनि ‘पटाचारा’या न्हापांगु न्हिया शुटिङ्गया खँ । यलया नेवा: छेँय् जूगु जुयाच्वन खनिं शुटिङ्ग । निर्देशक रामकृष्ण खड्गीं मेलिना व मेलिनाया पासा जुया: म्हितूपिं सुनिता राजभण्डारी व रञ्जिता बज्राचार्यलगायतया पासापिं दथुया सिन शुटिङ्ग या:गु जुयाच्वन । ‘पटाचारा’ म्हितूगु इलय् वय्क:मय्जुयात व रोल छगू हाथ्यां जा:गु (च्यालेन्जिङ्ग) रोल जूगुलिं म्हिते मास्ती व:गु जुया: । छेँय् स्कूलय् गबलें नेवा: भाय् ल्हाये मनंम्ह मेलिना मानन्धरयात शुरु शुरुइ नेवा: भासं डाइलग न्ववाये थाकुल । तर लिपा वना: अ:पुया वल । ‘पटाचारा’ वय्क: मय्जुं या:गु धिसिला:गु अभिनयया निंतिं वय्क:मय्जुयात छगू राष्ट्रिय चलचित्र पुरस्कार ज्याझ्वलय् ‘बेष्ट एक्ट्ेरस’या सिरपा:तकं वल । ‘पटाचारा’यात थ्व सिरपा: ब्यूगु हे ज्याझ्वलय् सिनगू सालया राष्ट्रिय चलचित्र पुरस्कार छक्वलं इनेज्या जूगु ख: । अले छगू संजोग हे धायेमालि कि मेगु सालया राष्ट्रिय चलचित्र सिरपा: नं मेलिना मानन्धरमय्जुं हे त्याकादिल । व नं नेवा: फिल्म पाखें हे । वय्क: मय्जुं निगूगु राष्ट्रिय चलचित्र पुरस्कार त्याकादीगु संकिपा ‘बांला: मय्जु’ ख: । थ्व फिल्मया निर्देशक पवन जोशी ख: । तर सिरपा: ज्याझ्वलय् मेलिना थ: हे उपस्थित जुइ धा:सा मफुत । छाय्धा:सां उगु इलय् वय्क: मय्जु नकतिनि जक मां जूगु जुयाच्वन । मेलिना मय्जुया जहान मुकेश ढकाल नं छम्ह अभिनेता ख: । वय्क:पिं दथुइ थ्वहे ख्यलय् य:त्य: जुल । इहिपा नं जुल । अले वय्क:पिं सुखी त्यपु जीवन हनावयाच्वंगु दु । ‘वय्क: तसकं भिंम्ह मिजं ख: । जिमि दथुइ सकतां खँ ब्या: । उकें अज्या:गु छुं नं मचा: मछिं मदु । जित: ला वय्क: थें ज्या:म्ह जहान दुगुलिं तसकं लसता व: ।’ थ: जहान मुकेश ढकालया बारे मेलिना मयजुं धा:गु खँ ख: थ्व । पटाचारा व बांला: मय्जु निगू नेवा: फिल्म म्हिते धुंकूम्ह मेलिना मानन्धरयात निगुलिं फिल्मं छगू न्हूगु दर्जा बिल । छगू मेगु भाय्या फिल्म ख्यलय् म्हसिका बिल । जब कि थ्व भाय् वय्क:मय्जुया मातृभाषा हे ख: । ‘जिमिगु छेँ क्षेत्रपाटीं क्वय् । अन नेवा:त उलि मदु । दुपिसं नेवा: भाय् मल्हा: । स्कूलय् नं अथेहे जुल । अथे जुया: नं नेवा: भाय् बांलाक्क ल्हाय् मस:गु ख: ।’ धका: थ:म्हं गथे जुया: नेवा: भाय् ल्हाये मस:गु खँ मेलिनां कन । मचा बले फिल्म म्हिते धइगु मन दुम्ह ला मखु तर अय्सां थ: याक:बाक: लाइबलय् प्याखं ल्हुइ न्ह्या: । मेलिनां प्याखं ल्हूगु वया पासा पुष्पा लामां खन । पासाम्हं वयात थ: डान्स टिचरयाथाय् यंकाबिल । डान्सटिचरलिसे मेलिनां डान्स स्यना कायेगु उह: काल । मेलिनायात वया पासां यंकूम्ह डान्स टिचरया नां श्रीहरि श्रेष्ठ ख: । सोझाचाम्ह हिसिचादुम्ह मेलिनायात श्रीहरीं नेपा:या नांजा:म्ह नृत्य निर्देशक बसन्त श्रेष्ठ नाप लाका बिल । बसन्त श्रेष्ठं वयात भूवन केसीं दयेकाच्वंगु ‘सपना’ फिल्मया छपु म्ये ‘सुन्दरीको मनमा बस्ने को होला ?’या ग्रुप डान्सर प्याखं ल्हुइकेत यंकल । खय्तला मेलिनायात न्हापा छक्व: भुवन केसीं ‘सपना’य् हिरोइन हे जुइगु अफर ब्यूगु जुयाच्वन । तर मेलिनां इन्कार यात खनिं । तर संजोग हे धायेमालि कि व हे फिल्मया छपु म्येय् प्याखं हुले माल मेलिनायात । “सुन्दरीको मनमा बस्ने को होला ?” म्ये तसकं लोकंह्लात । उकी कृष्टी मैनालीं पाहाँ कलाकार कथं छपु आइटम म्येय् प्याखं हूगु ख: । म्येया शुटिङ्गया इलय् जि तसकं डिसिप्लीनय् च्वनेगु । जिगु डिसिप्लीन खना: बसन्त श्रेष्ठ खुसि जुयादिल । अले वय्कलं जिगु नांया सिफारिश निर्देशक दीपक रायमाझीयात यानादिल । अले दीपक डाइरेक्टर साबं छगू फोटो शेसन याकादिल । फोटो स्वये धुंका: जित: “प्रेयसी”या निंतिं सेलेक्ट यानादिल । ” थ:म्हेसिनं यानागु न्हापांगु फिल्म गुकथं चूलात धइगु खँय् मेलिनां थुकथं स्पष्ट यानादिल । “प्रेयसी” धुंका: लिफ: मस्वसे थ:गु पला: न्ह्याकूम्ह मेलिना मानन्धर थौं वया: नेपा:या नांजा:म्ह कलाकारकथं न्ह्य:ने लानाच्वंगु दु । मेलिनाया आ: याकनं पिलू वइगु फिल्मय् कृषा गौतमी व धम्मवतिया नां न्ह्य:ने लानाच्वंगु दु । बौद्ध धर्मया प्रचारय् थ:गु जीवन पाना बिज्या:म्ह भिक्षुणी श्रद्धेय धम्मवति गुरुमांया जीवनय् दयेकूगु फिल्म म्हिते दया: थ:यात तसकं त:धंगु गौरव प्राप्त जुल धका: धा:म्ह मेलिनां, “शुटिङ्गया इलय् वय्क: स्वास्थ्य उपचारया झ्वलय् जूगुलिं नाप लाये मखं । तर शुटिङ्ग क्वचायेके धुंका: नाप ला: वना । वय्कलं आशिष बिया बिज्यात ।” धका: नं कन । ‘धम्मवति’ फिल्म नेपालभाषा व खस नेपाली भासं नं पिदनीगु खँ मेलिनां कनेगु ल्व:ममंकू ।",http://www.nepalmandal.com/content/20038.html
22,एक्टर नं जूपिं डाईरेक्टर ,"Fri Jun 20, 2014  1:02 pm","विजय रत्न असंबरे नेपालभाषाया संकिपा ख्यलय् छम्ह ज्वमदुम्ह व्यक्तित्व धइम्ह रामशेखर नक:मि ख: । वय्कया म्हसिकाजक च्वयेगु ख:सां थुलि थासं मगा: । उकिं थन वयक छम्ह डाईरेक्टर जुया नं एक्टर नं ख: धइगु पक्षयात जक कुले । नेपाल टेलिभिजनय् दकले न्हापां पिदंगु नेवा: फिल्म “बाह्र बजे” रामशेखर नक:मिं हे दयेकूगु ख: । वय्क:या डाईरेक्शनय् “झोकमनिम्ह”, “न्हिसुतु” थेंज्यागु नेवा: सिरीयल नं पिदंगु दुसा “चकना” नांयागु छगू फिल्मया नं डाईरेक्टर ख: वय्क । अले वयक थ:म्हेसिनं हे डाईरेक्शन या:गु फिल्मय् अभिनय याइम्ह एक्टर नं ख: । थुकथं वयक छम्ह थ्व ख्य:या न्ह्यलुवा ख: । अले वयकया हे पला:ख्वाँय् लिना न्ह्यां वना च्वंपिं ख: मेपिं । फिल्मया डाईरेक्टर जुइम्हेसिके छगू फिल्मया दुने दुथ्याइगु सकतां पक्षया ज्ञां दयेमा । अथेधायेवं वहे छम्हेसिनं सकतां पक्षय् ल्हातयेमा धइगु मखु । विशेष याना छम्ह डाईरेक्टरया अभिनय पक्षया ज्ञां झन बांलाक हे दयेमा । छाय्धा:सां अभिनयका माध्यमं हे डाईरेक्टरं थ:गु फिल्म स्वकुमिया न्ह्य:ने न्ह्य:ब्वई । तर अथेजूसां आपा याना डाईरेक्टर थ:हे एक्टर जुया मखु बरु थ:म्हं मेम्ह एक्टरपाखें अप्व: ज्या याकी । छम्ह डाईरेक्टरं छगू फिल्म दुनेया दक्व: पात्रय् अभिनय यायेगु सम्भव नं मदु । तर पात्रया माध्यमं थ:गु खँ तयेगु ज्या: धा:सा उम्ह डाईरेक्टरं यानांतुं च्वनि । अले गुलिखे डाईरेक्टरतसें थ:हे नं छम्ह एक्टर जुया नं म्हिता च्वनि । हलिउड, बलिउड, कलिउडय् अज्यागु दसु यक्व हे दु । उखेपाखे मवने । थन नेवा: फिल्म ख्यलय् थ:हे एक्टर जुया च्वंपिं छुंछुं डाईरेक्टरतयेगु बारे चर्चा यायेग यायेगु कुत: याये । थन नेवा: फिल्म ख्यलय् थम्हेसियागु डाईरेक्शनय् थ:म्हं नं छगू भुमिकाय् अभिनय याइपिं आपालं दु । “सिलु” व “राजमति” धुंका दिपा कयाच्वंगु नेवा: संकिपा ख्यलय् बुलुहँु खनेदयेक व:गु स्वंगु नेवा: फिल्म धइगु चाण्डालिका, याँमिखा व सुभाय् ख:। थ्वया दथुइ पिदंगु प्यंगु फिल्म धइगु “चरित्र”, “चिपनिप:”, “निपा: ख्वापा”, “न्हिला न्हिला हुँ” ख: । थ्व प्यंगु मध्ये “निपा ख्वा:पा” व “न्हिला न्हिला हुँ”या डाईरेक्टर श्याम कृष्ण श्रेष्ठ ख: । अले थ्व निगुलिं फिल्मय् वयक भाजुं मेन रोलय् अभिनय यानात:गु दु । “चरित्र” फिल्मया डाईरेक्टर पवन जोशी ख: । पवन जोशी नं छम्ह बांलाम्ह एक्टर ख: । तर वयक थम्हेसियागु डाईरेक्शनय् सिबें मेपिनिगु फिल्मय् म्हितेगुलि नुग: क्वसाम्ह एक्टर ख: । “चाण्डालिका”या डाईरेक्टर मनिष श्रेष्ठं थ:गु फिल्मय् मू भुमिका म्हिता त:गु दुसा “याँमिखा”य् रवि डंगोल नं डाईरेक्टर कम एक्टरया रुपय् खनेदयेक व:गु ख: । “सुभाय्” फिल्मय् आर्यम नक:मि नं डाईरेक्टर एक्टरया रुपय् खनेदयेक व:म्ह ख: । थुपिं मध्ये आर्यम नक:मि आपालं फिल्म दयेके धुंकूगु दुसा थम्हेसिनं डाइरेक्शन या:गु फिल्मय् थ: नं म्हिता वयाच्वंगु दु । रवि डंगोलं “याँमिखा” लिपा “कुलांगार”, “व मिसा”, “वल वल फसिक्वा:”या डाईरेक्शन यात । अले दक्व: फिल्मय् थ:हे म्हिता च्वंगु दु । नेवा: फिल्म ख्यलय् डाईरेक्टरया रुपय् राज शाक्यया बिस्कं हे म्हसिका दु । अले वय्क भाजु नं थ:गु फिल्मय् थ:हे नं मेन रोलय् म्हितिम्ह डाईरेक्टर एक्टर ख: । विशेष याना नेगेटिभ रोल म्हितेगु वय्क:या विशेषता ख: । नेगेटिभ रोलं हे याये न्ह्या:म्ह छम्ह मेम्ह डाईरेक्टर सुरेन्द्र तुलाधर नं ख: । तर “याक म्ह्याय्”  व “जिपिं बदमास मखु” फिल्मय् धा:सा वय्क भाजुया सर्पोटिंग रोल ख: । “हसना”, “पियाच्वना”, “ए... जि यम्ह” फिल्मया डाईरेक्टर स्वतन्त्र संसार महर्जन ख: । अले थुकी मध्ये निगू फिल्मय् थ:हे मेन हिरो नं जुयाम्हिताच्वंगु दु । छम्ह एक्टरया रुपय् थ:गु पला: क्वातुकेगु तातुना न्ह्या: वनाच्वंम्ह स्वतन्त्र संसार महर्जनया न्हापांगु फिल्म “निफ्व:स्वां” ख: । उकी व छम्ह एक्टर जक ख: । डाइरेक्टर मखु । थ्व फिल्मया डाईरेक्टर ला अमृतमान महर्जन ख: । अले अमृतमान महर्जनं लिपा मतिना, द्वपंमि सु थेंज्या:गु फिल्म व उलिंचा बाखं थुलिंचा थेंज्या:गु सिरीयल नं दयेकल । अले उगु सिरीयलय् मेन रोल नं थ:म्हेसिनं हे म्हितल । “मतिनाया कलि” फिल्मया डाइरेक्टर प्रकाशराज मानन्धर ख: । अले थ्व फिल्मय् प्रकाशराज थ:म्हेसिनं नं छगू रोल याना त:गु दु । मेपिं डाइरेक्टरतयेसं थें वयकलं नं थुके नेगेटिभ रोल हे म्हिता त:गु दु । थ्वहे “मतिनाया कलि”या छम्ह हिरो विष्णु सक्वं थम्हं दयेकूगु छगू फिल्म “माया रे रत्न” या डाइरेक्टर कम एक्टरया भाला क्वबिउगु ख:सा लिपा “लय्” दयेकूबले धा:सा डाईरेक्शनया जिम्मा आर्यम नक:मियात बिल । थ: एक्टरजक जुया ज्या: यात । अमृतचन्द्र श्रेष्ठ शुरुइ एक्टर जक जुइगु मतितया व:म्ह ख: । लिपा थ:हे डाईरेक्टर नं जुल । एक्टिंगया इच्छा दनिसां वयकलं थौंकन्हे विशेष याना डाईरेक्शनय् अप्व: ध्यान बिया च्वंगु दु । अमृतचन्द्रं थेंहेंतुं रामकृष्ण खड्गी नं थम्हेसित डाइरेक्टरया रुपय् न्ह्य:ने हयेगु कुत: याना च्वंगु दु । मखु धइगु ख:सा वयक नं छम्ह धिसिलाम्ह एक्टर ख: । तर “पटाचारा” थेंज्या:गु च्वछाये बहगु फिल्म दयेके धुंका वयक छगू इलय् छगू हे पक्षय् जक ल्हा: तयेगु पक्षय् च्वनाच्वंगु दु । रविन्द्र शाही भाजु नं शुरुइ एक्टरया रुपय् खनेदयेक व:म्ह ख: । “झस्का” फिल्मय् वयकलं मेन रोल नं म्हितल । तर लिपा वना “थ:म्हं म्हूगु गा:” थेंज्यागु स्यल्लागु फिल्म डाईरेक्शन यात । अले उकी छगू रोल नं म्हितल । थन थथे डाईरेक्टर थ:हे एक्टर जूपिनिगु बारे च्वयेगु ख:सा बचाधंगु सफु हे तयार जुइ । उकीं थनला अज्यापिं छु छुं संकिपामितय्गु बारे दसु कुलेगु जक कुत: जुयाच्वंगु ख: । थ्व कुतलय् त्वफिके मजिउगु छगू नां वासु शाहीया नां ख: । ग्वंग: क्वस:, लुंयाम्ह झंग निसें कया ब्याहा याये म्हां थेंज्या:गु फिल्मया डाईरेक्टर वासु शाही नं थम्हेसिनं दयेकूगु गुलिखे फिल्मय् थ:हे मेन रोलय् म्हितात:गु दु । थुकथं डाइरेक्टर जुया नं फिल्मय् म्हितिम्ह मेम्ह छम्ह सुरेश स्थापित नं ख: । थौंकन्हे “फय्गं” सिरीयलय् वयकया नितां ख्य:या प्रतिभा स्वयेदया च्वंगु दु । अथेहेतुं थौंकन्हे “बाखंचा” सिरीयलय् थुकथं हे डाईरेक्शन व एक्टिंग नितां याना च्वंम्ह धइम्ह राजु स्यस्य ख:। वयक भाजु “याक: म्ह्याय्” फिल्मया डाईरेक्टर नं ख: । अले उगु फिल्मय् छगू रोल नं यानात:गु दु । रत्नकाजी महर्जन लूनिभां दयेकूगु “मुद्दा” नेवा: भाषाया ख्यलय् बिस्कं हे महत्वं जा:गु फिल्मया रुपय् कयात:गु दु । खय्तला वयक भाजुं थ्व फिल्मय् छुं नं रोलय् एक्टिंग याना त:गु मदु । तर वयक नं एक्टिंगपाखे नुग: क्वसाम्ह संकिपामि ख: । नेवा: फिल्म ख्यलय् न्हापांम्ह मिसाम्ह डाईरेक्टरया रुपय् थ:गु न्हाय् धस्वाकेत ता:लाम्ह सुनिता राजभण्डारीं आर्यम नक:मिलिसे छुं छुं फिल्मय् मंका निर्देशक जुया ज्या: या:गु दुसा लिपा वना “ट्वेल्भ डेज” नांयागु छगू फिल्म नं दयेकल । अथेहेतुं मेम्ह मिसा निर्देशक लुनिभा तुलाधर मय्जुं नं “कर्कश” नांयागु खस नेपाली फिल्मया नापनापं मेगु छगू निगु फिल्मय् नं एक्टिंग याना त:गु दु । तर विशेष याना डकुमेण्ट्री फिल्मय् ल्हा: न्ह्याम्ह लुनिभा मय्जु आ:तक थम्हेसिनं दयेकूगु फिल्मय् थ:म्हेसिनं हे एक्टिंग या:गु धा:सा मदुनि । नेवा: फिल्म ख्यलय् एक्टर जुइन्ह्यापिं डाइरेक्टरत यक्व: हे दु । उकि मध्ये छम्ह रुपिन डंगोल नं ख: । रुपिनं जिपिं बदमाश मखु , सेरीव बन्जा लगायत आपालं नेवा: फिल्मय् एक्टर जुया म्हितात:गु दुसा: वयागु डाइरेक्शनय् “मतिनाया स्वां” नांयागु फिल्म पिदने धुंकल । आ: याकन हे “जि यम्ह पासा” पिदने त्यंगु दु । ।।",http://www.nepalmandal.com/content/20067.html
23,दबू प्याखनं संकिपा ख्यलय्तक थ्यंम्ह पवन जोशी ,"Mon Jun 30, 2014  10:49 am","वि.सं. २०२७ सालय् झिंप्यदँया उमेरय् ‘हकदार’ नांयागु दबू प्याखं म्हितूम्ह पवन जोशी थौं नेपालभाषा संकिपा ख्य:या छम्ह नांजा:म्ह संकिपामिया रपय् थ:गु न्हाय् धस्वाका वयाच्वंम्ह व्यक्तित्व ख: । झिंप्यदँया वैंशय् हे दबू प्याखनय् भिलेन जुया: म्हितूबलय् वयागु अभिनय खना: तंपिका:पिं यक्व हे दुगु खँ पवन जोशीयात आ:तक न्ह्याबलें लुमना वया च्वनीगु खँ जुयाच्वन । अथे धइगु वय्क:या निंतिं थ्व छगू अविस्मरणीय घटना जुयाबिल । उगु इलय् येँया: ज्व:छि त्वा:त्वालय्, गामय् शहरय् दबू प्याखं क्यनेगु चलन दु । अले अज्या:गु प्याखं क्यनेगु झ्वलय् ‘हकदार’ नांयागु उगु दबू प्याखं येँया लगं त्वालय् नं क्यंगु जुयाच्वन । प्याखं क्वचायेका: प्याखनय् ब्वति का:पिं सकसित नके त्वंके यानाच्वंगु इलय् लैका जूवम्ह छम्ह मिसां थ्व ला मिस्त स्यंका जुइम्ह मभिंम्ह मिजं धका: वयात ला हे तया मब्यू हँ । उलि जक मखसे अन छम्ह अय्ला: त्वना: का:म्ह छम्ह मनुखं ला व मनू पिहां वल कि त्वाना: हे त्वथुला बी धका: पिया च्वन हँ । छाय्धा:सां व मनुखं पवन जोशीयात ‘हकदार’ नांयागु दबू प्याखंया मभिंम्ह पात्रया रुपय् काल खनिं । थुकथं छम्ह मभिंम्ह पात्रया रुपय् थ:गु अभिनय यात्रा न्ह्याकूम्ह पवन जोशीं लिपा नं आपालं फिल्मय् भिलेन जुया: म्हितल । किपुलिइ जन्म जूम्ह पवन जोशीं अनया मंगल प्राथमिक विद्यालयस स्वंगू क्लासतक ब्वन सा अनं लिपा येँया बसन्तपुलिइ च्वंगु नव आदर्श माध्यमिक विद्यालयस झिगू क्लासतक ब्वन । तर एस.एल.सी धा:सा यलया लगनखेलय् च्वंगु नमूना मछिन्द्रं बिल । अनंलिपा ताहाचलया महेन्द्ररत्न कलेजय् आर्य एड. यात । थुकथं थ:गु पला: न्ह्याकूम्ह पवन जोशीयात कला ख्यलय् वनेत ह:पा: बिउम्ह वय्क:भाजुया मां हे जुयाच्वन । पवन जोशीया त:धिक:म्ह दाजु जितानन्द जोशीया दजगा: धइगु ज्योतिष विद्या ख: तर अथेजूसां इमि मांया कला ख्य:पाखे नुग: क्वसागुलिं याना: दबू प्याखंया निर्देशक जुया: नं ज्या यात । माहिलाम्ह दाजु दुर्गा जोशी, साहिंलाम्ह दाजु गुण जोशी ला दबू प्याखनय् हिरोइन जुया: म्हितीपिं जुल । पुलांगु नेवा: भिडियो फिल्म ‘चरित्र’या नविन जोशी वहे दुर्गा जोशीया काय् ख: । नविन जोशी थौंकन्हय् च्यानल नेपालय् पिहां वयाच्वंगु नेवा: ज्याझ्व:या हामा ख: अले छम्ह नांजा:म्ह क्यामेरापर्सन नं ख: । थ्व चरित्र फिल्मया निर्देशक नं पवन जोशी हे ख: । अले थुकिया च्वमि गोविन्द चिकंमू ख: । गोविन्द चिकंमू धइम्ह उगु इलय् दबू प्याखं ख्यलय् तसकं नांजा:म्ह ख:सा ‘चरित्र’ नं वय्कलं हे दयेकादीगु दबू प्याखं ख: । वि.सं. २०२९ सालय् क्यंगु थ्व दबू प्याखं लिपा वना २०४४ सालय् नेवा: भिडियो फिल्मया रुपय् पिहां वल । अले थनंनिसें हे पवन जोशीया यात्रा फिल्म लाइनपाखे न्ह्यात । फिल्म लाइनपाखें थ:गु पला: न्ह्याके सिबें न्हापा पवन जोशी थ्यंमथ्यं सच्छिगु व नीन्यागू नाटक, ख्याल: व दबू प्याखनय् ज्या यात । थुकी मध्ये दक्व थ:म्हं हे निर्देशन यात । गुलिं प्याखनय् अभिनय नं यात । वय्कलं पद्मरत्न तुलाधरनिसें कया: आपालं आपा: च्वमिपिनिगु ख्याल:, नाटक, प्याखं स्न । थथे प्याखं स्यनीम्ह जुइ न्ह्य: पवन जोशीं छम्ह अभिनेताया रुपय् पला: न्ह्याकूगु ख: । न्हापां त्वा: त्वालय् दबू प्याखं क्नये हइबलय् वय्क: भाजुया नं दबू प्याखं स्वये य: । अज्या:गु हे प्याखं मध्ये ‘म्ह्याय्मचा’ नांयागु दबू प्याखं स्वया: तसकं प्रभावित जुल । अले थ: नं प्याखनय् म्हिते धका: नुगलय् तल । थज्या:गु दबू प्याखं दयेकीगु इलय् त्वा:त्वालय् वना: कलाकार ल्य: वइगु चलन दुगु जुयाच्वन । छन्हु इमिगु किपुलिइ नं वइगु जुल । व नं मेपिं ला ? नांजा:म्ह प्याखंम्व: गोविन्द चिकंमू । पवन जोशीं पुलांगु खँ लुमंकुसें धाल, “जित: आ:तक हे लुमं । गोविन्द चिकंमू वया किपूया दबूचा धइथाय् च्वन । कलाकार ल्यज्या यात । जिपिं स्वीम्ह स्वीन्याम्ह ति हे दु । उकी मध्ये जित: नं ल्यल ।” उगु ईया छगू अडिसन ख: व । छगूकथंया स्कृन टेष्ट ख: व । उगु टेष्टय् पवन जोशीया नापनापं किपुलिं भूवन बज्राचार्य, पूर्ण बज्राचार्य, पुष्प बज्राचार्य, खड्गमान महर्जन नांयापिं कलाकारत नं ल्यज्याय् ता:ला:गु ख: । पवन जोशीं कन । ‘जिगु ज्यान त:धंगुलिं जित: भिलेनया रोल बिल ।’ धका: धासें पवन जोशीं उगु इलय् “हकदार” नांयागु दबू तसकं लोकंह्वा:गु खँ नं कन । सच्छिसिबें अप्व: थासय् क्यंगु ‘हकदार’ धुंका: पवन जोशीं किपुयाम्ह हे शुभशान्ति बज्राचार्य पासाकया: थ:म्हेसिनं हे प्याखं दयेकेगु शुरु यात । शुभशान्तिं प्याखं च्वइगु । पवन जोशीं स्यनीगु । इमिगु जोडी नं तसकं नांजा: अन । प्याखं, दबू प्याखं, ख्याल:या हलिमय् थ:गु पला: क्वातुके धुंकूम्ह पवन जोशीं “चरित्र”यात नेवा: भिडियो फिल्म दयेकल । थ्व नं आपासिनं यय्कल । वय्क: भाजुं दयेकूगु “मनू मखुम्ह मनू” नांयागु छगू भिडियो फिल्म धा:सा पिहां वये मफुत । खस नेपाली भाय्या “जीवन यात्रा” नांयागु भिडियो फिल्म तकं निर्देशन या:म्ह पवन जोशी थ: नं छम्ह एक्टर ख: । तर अय्सांतबि नं थ:म्हेसिनं निर्देशन याइगु फिल्मय् अभिनय याइमखुम्ह ख: । छाय् ले ? “छाय्धा:सां डाइरेक्सन यायेगु धइगु चानचुन खँ मखु । डाइरेक्टरया ब्वहलय् छगू मुकं फिल्मया जिम्मेवारी लानाच्वंगु दइ । अले व जिम्मेवारी जिं बांलाक्क पूवंकेमा: । उकिं जि थ:म्हेसिनं डाइरेक्सन यायेबलय् अभियन यायेगु मयाना ।” धका: पवन जोशीं लिस: बिल । “चरित्र”, “जीवन यात्रा” धुंका: नीदँ लिपा तिनि बांला:मय्जु ज्वना: हाकनं फिल्म डाइरेक्सनय् थ:गु ख्वा: क्यंव:म्ह पवन जोशी थ्व दथुया इलय् मेमेगु लजगाय् लगे जुल । नेपालय् तसकं म्हो जक कलर ल्याबत दुगु इलय् नेपालय् फोटो छापे याइगु कलर ल्याब जोशी कलर ल्याब चायेकल । अले उकी लगे जुल । व धुंका: किपुलिइ कीर्तिपुर बहुउद्देश्यीय सहकारी संस्था चायेकल । कोषाध्यक्ष अले उपाध्यक्ष तक जुया: ज्या यात । वय्क: भाजुया कालिमातिइ पवन स्टूडियो नांयागु छगू फोटो स्टूडियो नं दु । प्रविधि व:गु ह्यूपा:कथं आ: फोटो रीलय् मखु डिजिटलय् हिले धुंकूगुलिं वय्क: भाजुं नं थ:गु स्टूडियोयात पवन डिजिटल स्टूडियो दयेकल । थ्व स्टूडियो विशेष याना: वय्क:या जहान रञ्जना जोशीं स्वयाच्वंगु दु । वय्क: मय्जुयात न्हापांम्ह नेवा: मिसा फोटोग्राफर धका: नं धाइ । वय्क: भाजुया निम्ह काय्पिं दु – प्रंविन व रविन । निम्हं फोटोग्राफी नुग: क्वसा:पिं ख:सां क्रिकेट कासाप्रति इमिगु तसकं हे नुग: क्वसा: । थुकथं फोटोग्राफी व फिल्म ख्यलय् थ:गु जीवन हे पाना वयाच्वंम्ह पवन जोशीयात “बांला: मय्जु” फिल्मया निंतिं नेपाल सरकार, राष्ट्रिय चलचित्र पुरस्कार २०६७ स बेष्ट डाइरेक्टरया सिरपा: व:गु खँ नं थनथाय् लुमंके बह:जू ।",http://www.nepalmandal.com/content/20072.html
24,नेवा: संकिपा नख:या झ्वलय् ,"Sun Jul 13, 2014  12:48 pm","न्हापांगु नेवा: संकिपा “सिलु” पिहां व:गु नीन्यादँ क्यंगु दँय् थन दकलय् न्हापांगु नेवा: संकिपा नख:या आयोजना जुल । केलत्वा: जनबहा:या न्ह्य:ने च्वंगु दबुलिइ छवा:यंकं जूगु उगु ज्याझ्व: हे नेपालभाषाया संकिपा ख्यलय् दकलय् न्हापांगु संकिपा नख: ख: । नेपाल सम्वत् ११३२ ञलाथ्व द्वादशी खुनुनिसें न्ह्या:गु उगु नख: ञया: ज्व:छि जूगु ख:सा ञलागा चौथि खुनु क्वचा:गु ख: । फूटबल कासाय् जक थ:गु नुग: क्वसायेका वयाच्वंगु मच्छिन्द्र क्लवया ग्वसालय् जूगु न्हूगु न्हापांगु संकिपा नख:या उलेज्या नं न्हापांगु नेवा: संकिपा ‘सिलु’ क्यना: जुल । संकिपा ख्य:या निंतिं थ्व छगू ज्व:मदुगु दसु जुयाबिल । फूटबल कासाय् जक नुग: क्वसायेका वयाच्वंगु मच्छिन्द्र क्लवं जनबहा: पिनेया उगु दबुलिइ न्हापा वल्र्ड कप फूटबलया नं लाइभ क्यनेज्या या:गु ख: । धात्थें धायेगु ख:सा वहे वल्र्ड कप लाइभया सफलतां नेवा: संकिपा नं अथे चकंगु सर्ग:या क्वय् क्यनेगु मति व:गु ख:सा थ्व खँ मतिइ लुइकूपिं संकिपामि आलोकसिद्धि तुलाधर, भाषाह्य:मि व म्येहालामि पवित्र कसा: अले संकिपा पत्रकार व भाषा ह्य:मि विजयरत्न असंबरे ख: । इमिगु हे कुतलं हे नेवा: संकिपा नख:या पुवाचा पिइगु ज्या जूगु ख: । न्हापांगु संकिपा ज्याझ्वलय् सिलु, तंबैंक, याक: म्ह्याय्, जिपिं बदमाश मखु, मिजं, तुतां थेंज्या:गु बाखं हना प्याखं (फिचर फिल्म) व योमरिया बाखं, म्याजिक अफ ह्वील्स, डोल्पाय् नापला:म्ह नेवा: थेंज्या:गु ननफिक्सन (डकुमेन्ट्री) फिल्म अले मुद्दा व थौंकन्हे थेंज्या:गु शर्ट फिल्मत नं क्यनेज्या जूगु ख: । थुकथं न्हापांगु संकिपा नख: त:जिक क्वचा:बलय् ग्वसा: खल:या नुग: चकन । अले डिभिडी, भिसिडी व च्यारिटी शोलय् जक लिकुनाच्वंगु नेवा: संकिपात उगु प:खालं पिहां वया: छगू न्हूगु स्वकुमि पुच:या दथुइ थ्यन । संकिपा धइगु स्वकुमिया निंतिं ख: धइगु खँया छगू दसु जुयाबिल । थुकथं न्ह्या:गु संकिपा नख:या निक्व:गु ब्वकथं ने.सं. ११३३ ञलाथ्व: द्वादशी खुनुनिसें हाकनं छक्व: संकिपा नख: न्ह्यात । वहे थाय् । वहे अवसर । तर संकिपा धा:सा मेमेगु हे । थ्व पालय् बांला: मय्जु, यलेबाथ, थ:म्हं म्हूगु गा:, न्हाय्कं, झस्का:, सर्ग:मिला, जिगु मिखाया न्ह्य:ने व इहिपा थेंज्या:गु फिचर फिल्मया नापनापं पात्र नांयागु शर्ट फिल्म अले तुइसिं, नेवा: म्यूजिक भिडियो, चिचि नं पापा नं थेंज्या:गु डकुमेन्ट्री फिल्मत क्यनेज्या जुल । मच्छिन्द्र क्लवया हे ग्वसालय् जूगु उगु निक्व:गु नेवा: संकिपा नख: दुने क्यने धका: क्व:जिउगु गुरुंमापा व मतिनाया स्वां धा:सा छुं छुं हुनिं याना: क्यने मखन । जनबहा: पिने जूगु थ्व निदँ तकया संकिपा नख:या विशेषता धइगु सम्बन्धित संकिपामि व स्वकुमि दथुइ ब्वलंगु छगू स्वापु ख: । अले थ्व निगू पक्ष दथुइ जूगु खँल्हाबल्हा ख: । गुलिखे संकिपा मतिनामिपिं संकिपा नख: जुया च्वंथाय् संकिपाया कलाकार व प्राविधिकत नापलाये दया: लय् नं ताल । थ: य:पिं नेवा: स्टारतलिसे च्वना: किपा नं काल । थुकें याना: स्वकुमि व संकिपामि दथुइ छगू स्वापू क्वातुल । जनबहा: पिने जूगु उगु संकिपा नखलय् संकिपा क्यनेगु झ्वलय् न्हून्हूगु नेवा: संकिपाया बारे यक्व चर्चा नं जुल । अले अन क्यंगु प्रोमो स्वया: अज्या:गु संकिपा माला: माला: स्वइपिं स्वकुमितय् ल्या अप्वया वल धइगु खनेदत । संकिपा नख: धइगु संकिपामितय् निंतिं छगू त:जिगु नख: ख: । थुकें संकिपाया बजा: तब्याका बिइ । संकिपायात आपालं आपा: स्वकुमिया दथुइ थ्यंका बिइ । सायद थ्वहे खँ वा: चायेका: जुइमा: गोपीकृष्ण मुभिजया टिभि फिल्मी नांयागु टेलिभिजन च्यानल नं नगुने टेलिभिजनया पर्दाय् छगू नेवा: फिल्म फेस्टिभल यातसा थुगुसी नेपालभाषाया छगूयां छगू हे जक टेलिभिजन च्यानलकथं धस्वानाच्वंगु नेपालमण्डल टिभिइ नं नेवा: फिल्म फेस्टिभल याइगु जूगु दु । थ्वहे वइगु दिल्लागा ७ (श्रावण २) शुक्रवा:निसें ने.सं. ११३५ कछलागा: ७ (कार्तिक २८) गते तकया झिंच्यावा:तक उगु नेवा: संकिपा नख: न्ह्याइगु जूगु दु । मुकं झिंच्यागू नेवा: संकिपा क्यनेगु ग्वसा: दुगु उगु संकिपा नखलय् ब्वति कायेत आ:तकया दुने नीन्यागू संकिपाया नां दुतिने धुंकूगु खँ ग्वसा: खल:या कजि गोविन्दमान ब्यञ्जनकारं जानकारी बिल सा थौं बुधवा:तकया दुने मेगु न्यागू ति संकिपा थपे जुइगु खनेदु । ग्वसा: खलकं संकिपाया नां दुतिनेगु ई थौंतकया तयात:गु दु । अले थथे दुतिंगु संकिपायात छगू ल्यज्या पुचलं ल्यइगु खँ नेपालमण्डल टिभीया भाइकाजी महर्जन नयनं कन । डा. पुष्पराज राजकर्णिकार, नरेशवीर शाक्य, शाक्य सुरेन, सौरभ शाक्य व विजयरत्न असंबरेपिं च्वयादीगु उगु ल्यज्या पुचलं संकिपा ल्येगु ज्या न्ह्याके धुंकूगु दु । छखे नेवा: संकिपाया संर्गतय् मेगु छगू संकिपा नख: खने दयेक: व:गु दुसा मेखे नगुनेनिसें संकिपा नख: न्यायेकेगु यानावयाच्वंगु मच्छिन्द्र क्वलं थुगुसी स्वक्व: खुसिया नेवा: संकिपा नख: न्यायेकेगु निंतिं मा:मा:गु तयारी न्ह्याके धुंकूगु दु । उकिया निंतिं संकिपामिपिंलिसे स्वापू तयेगुनिसें कया: मेमेगु मा:गु ज्याया तयारी सुरु जुइ धुंकल । स्वक्व:गु नेवा: संकिपा नख: ११३४ ता:लाकेया निंतिं छगू स्वतन्त्र ग्वसा: खल: हे स्वनेगु नं तयारी जुयाच्वंगु दुसा नेपालमण्डल टिभीया ग्वसालय् जुइगु संकिपा नख:या नापनापं मच्छिन्द्र क्वलया ग्वसालय् जुइगु स्वक्व:गु नेवा: संकिपा नख: ता:लाकेत ग्वाहालि जुइकथं नेपालमण्डल टिभी छगू नियमित ज्याझ्व: न्ह्याकेत्यंगु दु । उलि जक मखसें थौं सामाजिक सञ्जाल धइगु समाजया छगू त्व:फिके मज्यूगु अंग थें जुइधुंकूगुलिं याना: नेवा: फिल्म फेस्टिभल नांयागु फेशबुक पेज नं चायेके धुंकूगु दु । अले यूट्यूबय् नेवा: फिल्मया थपु जुइगु थीथी हलंज्वलं तयेगु ज्या नं शुुरु जुइ धुंकूगु दु । थ्व ज्याया निंतिं शैलेश राजभण्डारुीं नुग: क्वसायेकाच्वंगु दु । थुकिया नापनापं थुगुसी जुइगु स्वक्व:गु नेवा: संकिपा नख:या झ्वलय् निगू कथंया संकिपा कासा नं जुइगु जूगु दु । छगू कासा न्यागू मिनेट तकया फिक्शन (बाखं दुगु) शर्ट फिल्मया जुइसा मेगु चाहिं नीगू मिनेट तकया नन फिक्शन (डकुमेन्ट्री) फिल्म दथुइ जुइ । अले न्हाप ला:गु फिल्मयात २५ द्व:/२५ द्व: तकाया सिरपा: बिइगु ग्वसा: मच्छिन्द्र क्वलं यानात:गु दु । थुकथं नेवा: संकिपा नख: आ: छगू बिस्कं हे सवा: ज्वना: पिलू वये त्यंगु दु । अले थुके नेवा: संकिपा ख्य:या थपुया निंतिं ग्वाहालि याइ धइगु भलसा काये थाय् दु धका: मधासें मगा: ।",http://www.nepalmandal.com/content/20082.html
25,चम्सुरीकथं नांजा:म्ह पल्पसा डंगोल ,"Sun Jul 20, 2014  12:57 pm","पल्पसा डंगोलयात आपासिनं चम्सुरी धका: म्हसिउ । थ्व नां वयात ‘मेरी बास्सै’ नांयागु टेलिसिरियलं ब्यूगु ख: । खस नेपाली भाय्या सिरियलं वयात चम्सुरी धका लोकंह्वाका ब्यू थें तुं नेवा: भाय्या संकिपातं नं अथेहे लोकंह्वा:गु नां ब्यूगु तसकं य: हँ पल्पसायात । तर आ: तक अथे जुइमफुनि । खय्तला पल्पसां यक्व हे नेवा: संकिपा म्हिते धुंकल । तर लुधंक, चित्त बुझे जुइक म्हिते खंगु मदुनि धका: धाइम्ह पल्पसा डंगोलयात थ:म्हेसिनं हे लाय् तया दयेकूगु ‘सत्य धरोधर्म’ नांयागु नेवा: संकिपाय् म्हितूगु मिजं पात्रया रोल छगू हे जक आ:तकया चित्त बुझे जूगु रोल ख: । नेवा: भाय्या संकिपा नं आपालं आपा: म्हिता वयाच्वंम्ह पल्पसा डंगोलं म्हितूगु खस नेपाली भाय्या फिल्म व सिरियलत ल्या: खाये हे थाकुइ धुंकल । उकी मध्ये दकलय् चर्चित व लोकंह्वा:गु धइगु ‘मेरी बास्सै’ ख: । आपालं आपा: खस नेपाली भाय्या फिल्म नं म्हिते धुंकूम्ह पल्पसां स्पेनिश भाषाया छगू फिल्म नं म्हितूगु दु । ‘काठमाण्डु – द मिरर इन स्काइ’ नांयागु उगु फिल्मया डाइरेक्टर इसिआर बोलायन मय्जु ख: । वय्क: मय्जु स्पेनया नांजा:म्ह फिल्म डाइरेक्टर ख: । थुगु स्पेनिश फिल्म म्हितेगु ह्व:ता: चूलाका ब्यूगुलिं विजयरत्न दाईयात यक्व यक्व सुभाय् धका: पल्पसां धाल । पल्पसा डंगोल धइम्ह कला क्षेत्रय् नुग: क्वसा:म्ह जक मखु । कला ख्य:या विविध ख्यलय् उतिकं हे सना वयाच्वंम्ह ख: । वय्क: मय्जु छम्ह अभिनेत्री जक मखु, हुला प्याखं ख्यलय् दुग्यंम्ह प्रशिक्षक नं ख: । हास्यब्यङ्ग ख्यलय् पल्पसाया बिस्कं म्हसिका दु । उलि जक मखसें कमेडीया ख्यलय् पल्पसा डंगोल व अंशु महर्जन जाना: दयेकूगु जोडीयात थ्व ख्य:या दकलय् न्हापांगु मिसा जोडीया दर्जा नं बियात:गु दु । देय्या थीथी थासय् वना: थ्व जोडीं आपालं आपा: प्रोग्रामत क्यना वयाच्वंगु दु । थुकथं न्हिन्हिं चान्हि मधासे थ्व ख्यलय् लगे जुया वयाच्वंमह पल्पसा डंगोलयात मचाबलेनिसें हे प्याखं हुलेगु धाल कि तसकं य:गु जुयाच्वन । अले लिपातक नं प्याखं हुलेगुलि हे लगे जुइगु मति तल । मतित:थें आ: तक लगे जुयाच्वंगु दनि । थीथी कल्चरल सेन्टर हुला प्याखंमि जुया: ज्या नं याना वयाच्वंगु दु । अले न्हून्हूपिन्त हुलाप्याखंया कला नं स्यना वयाच्वंगु दु । पल्पसां हुलाप्याखं स्यनावयाच्वंगु स्कूलय् ज्ञानकुञ्ज बसन्त ऋतु, बाघभैरव, सिद्धार्थ शिशु सदन, रिभर भ्यालि स्कूलया नां न्ह्य:ने ला । नृत्य कलाय् पोख्तम्ह पल्पसां थ: गबलें अभिनयया ख्यलय् नं लगे जुइ धका: मति त:गु मदुगु जुयाच्वन । तर बुलुहुं बुलुहुं थुखेपाखे न्ह्यानावंगु पलाखं वयात छम्ह स्यल्ला:म्ह अभिनेत्रीया रुपय् न्ह्य:ने तये हल । पुलांगु खँ लुमंकेगु झ्वलय् पल्पसां धाल, ‘५०/५१ सालपाखेया खँ ख: । एबीसी नेपाल कल्चर ग्रुप नांयागु छगू पुच: दु जिमिगु । व पुच:यात एड्सबारे जनचेतना ब्याकेगु ज्या वल । उकिया निंतिं सतक नाटक यायेमा:गु जुल । दाङ्गय् वना सतक नाटक क्यना । उकिया लिच्व: बांलात । अले लिपा वना एड्स दिवसया झ्वलय् छगू टेलिफिल्म नं दयेकेमा:गु जुल । ‘चेलीको आवाज’ नांयागु टेलिफिल्मय् नं म्हिता । थुकथं जिगु पला: मचायेक हे अभिनयपाखे न्ह्यानावन ।’ पल्पसा डंगोल मय्जुया अभिनयपाखे न्ह्यानाच्वंगु पलाखय् हास्यब्यङ्ग ख्यलय् वयात त:धंगु तिब: बिल । देशया शहरय् जक मखु विदेशय् वना:तकं प्रोग्राम क्यंवने दत । अज्या:गु प्रोग्रामय् अप्व: याना: हुला प्याखं व कमेडी प्रोग्राम हे क्यना वयाच्वंम्ह पल्पसां ‘दृष्टि’ नांयागु छगू जासूसी टेलिसिरियल नं दयेकूगु दु । नेटिभी प्लसय् प्रसारण जूगु थ्व सिरियलयात पहिला मेम्हसित डाइरेक्सनया जिम्मा ब्यूगु ख: । तर छुं ब्व लिपा वं आकाझाकां त्व:ता ब्यूबलय् पल्पसां थ:म्हेसिनं हे डाइरेक्सनया भाला क्वबिल अले सच्छि व खुइन्याब्वतक न्ह्याकल । थ:यात चम्सुरीया नामं लोकंह्वाका ब्यूगु ‘मेरी बास्सै’ सिरियलया बारे स्पष्ट यासे पल्पसां कन, ‘‘मेरी बास्सै’ न्हापा ला शहर दुनेया बाखं ज्वना: पिलूव:गु ख: । उगु इलय्  उके जिगु रोल मदु । लिपा प्यंगू इपिसोड धुंका: बाखंयात गामय्पाखे यंके त्यंबलय् तिनि उके जित: स:तल । जि इपिं नाप लायेत वनाबले इमिसं अन ‘उ चम्सुरी आयो’ धका: गिजय् या:गु जिं ताल । अन इपिंलिसे रोलया बारे खँल्हाबल्हा जुल । रोल चित्त नं बुझे जुल । अले उगु पात्रयात छु नां बिइगुले धका: खँ व:बलय् व इमिसं जित: चम्सुरी धका: गिजे या:गु लुमंसे वल । अले जिं व पात्रया नां चम्सुरी हे तयेमाली धका: धया । पहिला ला इपिं मछाल । तर जिं जोड यानाबलय् तिनि जिं धात्थें धा:गु ख: धका: सिइकल । अले वहे नां तयेगु क्व:छित । आ: वया: चम्सुरी गुलि लोकंह्वा: धइगु खँ ला सकसिनं सि हे स्यू ।’ कला ख्यलय् लगे जुया: छेँ दयेकल । गाडी न्यायेफत । मस्तय्त नं बांलाक आख: ब्वंकेफत । थ्व कमाइलय् नेवा: संकिपाया ख्य:या गुलि अंश दु ले धइगु न्ह्यस: ब्वलनीगु स्वाभाविक हे ख: । थुकिया बारे स्पष्ट यायेगु झ्वलय् पल्पसां धा:कथं खस नेपाली भाय्या कला ख्यलय् थें नेवा: ख्यलय् उलि दां मदु । तर अय् जूसां नेवा: फिल्म दयेकूपिं मध्ये सकसिनं धइथें पल्पसायात फुथेंचा:थें पारिश्रमिक ब्यूगु खनेदु । ‘आ:तक ध्यबा छग: हे पारिश्रमिक मब्यूम्ह छम्ह हे जक दु ।’ पल्पसां खँ पिकाल । ‘व सु ले ?’ ‘म्वा:ल वय्क:या नां मकाये । थ्व ब्वने धुंका: वय्कलं थ:म्हेसिनं हे वा:चायेका दिइ ।’ पल्पसां धाल । थ्व ख्यलय् उलिमछि वर्ष बिते यायेधुंकूम्ह पल्पसाया जीवनय् दकलय् लुमना च्वनीगु खँत छु छु दु ले ? धइगु खँय् पल्पसां कन कि छक्व: पर्वत महोत्सवय् प्रोग्राम क्यंवंगु इलय् थन वया हजुरमां गंगालाल अस्पतालय् तया: वास: याकात:गु जुयाच्वन । अन पर्वतय् छन्हु ज्याझ्व: क्वचायेका: होटेलय् व:गु इलय् वया हजुरमां मन्त धका: खबर वल खनिं । वया तसकं नुग: मछिन । ख्वय् मास्ति वल । अनं ब्वया येँय् वयेमास्ति वल । अले थ्व विषयलय् अनया ग्वसा: खल:लिसे सहलह नं यात । अले इमिसं धाल कि अन चम्सुरी वइ धका: तापाकं तापाकंनिसें मनूत वयाच्वंगु दु, उकि. छि लिहां वन कि ला जिपिं बर्बाद हे जुइ । इमिगु समस्या वा:चायेका: पल्पसां नुगलय् ख्वति तया पिनेंपिनें स्वकुमिपिन्त न्हिइके मा:गु खँ गुबले ल्व:ममनिगु खँ ख: धका: कनसा छक्व: दांगय् ‘मेरी बास्सै’ शुटिंगय् वंगु इलय् नं थन छेँय् मस्तलिसे फोनय् खँ ल्हाये मास् िवइगु तर अन नेटवर्क लगे मजूबलय् वाथावाथा कंगु खँ कन । अले अन मेथाय् फोन लगे मजूसां त्वाइलेटय् छथाय् धा:सा नेटवर्क लगे जूगु जुयाच्वन । अले ला मा:सां म्वा:सां त्वाइलेटय् वना फोन यानागु खँ नं न्ह्याबलें लुमना च्वनीगु खँ ख: धका: पल्पसां कन । (विजयरत्न असंबरे",http://www.nepalmandal.com/content/20091.html
26,बोल्ड विद्याया स्टार पावर ,"Wed Dec 14, 2011  3:12 pm","थौकन्हय् बलिउडय् दकलय् चर्चित संकिपा जुयाच्वंगु दु 'द डर्टी पिक्चर्स' । अले थुकिया नकिं जुया: बोल्ड भुमिकाय् न्हापांखुसी खनेदयेकव:म्ह नकिं मय्‍जु विद्या बालनयात थुगु संकिपा थुलि हाइट बिल कि थ्व सुनां न कल्पना तकं या:गु खइ मखु । विद्याया स्टार पावर थौकन्हय्‍ बलिउडया दक्कलय थिकेपिं नाय:पिं खानतय् बराबर जूगु खँ धा:गु दु । थुकथं 'परिणीता' थेंज्या:गु संकिपाय् सौम्य नकिं जुया: हिन्दी संकिपाय्‍ दुहाँ व:म्ह विद्या बालन थुकथं अंग प्रर्दशन व अश्लील सम्बादया कारण चाचां हे बलिउडया शक्तिशाली नकिंया रुपय्‍ स्थापित जूगु दु । विद्याया लिपांगु संकिपा 'द डर्टी पिक्ट्‍चर्स'यात कया: सुटि¨या इलंनिसे यक्व खँय् बय्‍बय् जुया व:गु ख: । सुटि¨या झ्वलय् हे विद्यां या:गु अंग प्रदर्शनया खँयात मू विषयवस्तु दयेका मिडियातय्‍सं नकारात्मक टिप्पणी यानाह:गु ख: । आ: उगु फिल्म रिलिज लिपा विद्या छक्वलं थुगु हाइट कायेत ता: लाइ धका: सुनां विचा: तकं या:गु खइमखु । 'द डर्टी पिक्चरर्स' बलिउडया इलोह (माइलस्टोन) संकिपा साबित जूव:गु दु । एकता कपूरया निर्माण दुगु मिलन लुथरिया निदर्ेशनय् दयेकेज्या जूगु 'द डर्टी पिक्टरर्स' या बाखं दक्षिण भारतया ८० दशकया छम्ह मोडल स्मिता सिल्कया जीवनी नाप ज्व:ला:गु धका: धा:गु दु । खय्‍तला बांखया ल्याखं धायेगु ख:सा थुज्व:गु बाखनय् गुरु दत्तं सन् १९५५ पाखे हे संकिपा दयेके धुंकूगु खनेदु । स्टारया खँ ल्हायेगु ख:सा उकी मिजं पात्र क्यनात:गु दु धा:सा थुकि मिसा पात्र । छम्ह आइटम डान्सरया जीवनय् संकिपा दयेके बलय् अंग प्रर्दशन यक्व थाय् क्यनेगु ज्या छिनी थुकियात निदर्ेशकं बांलाक्क ध्यान बियात:गु दु । 'द डर्टी पिक्चर्सय्' विद्या वालनयात उकथं ब्वयेगु कुत: याना: त:गु दु धा:सा सम्बाद नं उकथं हे अश्लील रुपं तप्यंक हे नवाका त:गु दु । खय्‍तला बामला:गु खँयात थुगु संकिपाय्‍ थुलि बांलाक प्रस्तुती याना तल कि थुकि स्वकुमितय् ल्या: न्हियान्हिथ उप्वयेका व्यूगु दु । 'द डर्टी पिक्चर्स' खय्‍तला यक्वसित लब: बिल । निर्माता एकता कपूरयात आर्थिक रुपं यक्व लव बिल । थुगु संकिपा: न्यान्हुया दुने ७० करोड भारु कमय् या:गु रेकर्ड दु । निदर्ेशकया खुवियात कया: नं थ:गु हे कथंया लब: वल जुइ । तर थुकिं विद्या बालनयात थुलि हाइट बिल कि बलिउडया हट आइटम विपासा वासु मल्लिका शेरावटनिसें कया: थौकन्हय्‍या न्हूपिं नकिंपिं तकं चा:चू्‍ आइटम थें जुल । थुकिया मू कारण ख: विद्या बालनया सजीव अभिनय । बोल्ड सिन व भद्‍दा सम्बादय् जक मखु सम्बेदनशील भुमिकाय् नं विद्यां या:गु अभिनय उलि हे तारिफ योग्य जू । उकिं हे जुइफु, विद्याया स्टार पावरं सर्ग:या हाइट का:गु दु ।",http://www.nepalmandal.com/content/17695.html
27,वि.सं. ४५ निसें ५० तकया नेपालभाषा संकिपा ,"Wed Dec 21, 2011  6:28 pm","वि. सं २०४५ साल नेपालभाषा न्हापांगु संकिपा 'सिलु' तसकं लोकंह्‍वात । प्रेम प्रोडक्सनया ब्यानरय् दयेकेज्या जूगु थुगु संकिपा उगु र्इया व्यवस्थानाप संघर्ष याना: जूसां संकिपा हलय् तक थ्यंकेत ता:ला:गु ख: । उगु इलय् टिकटया सरकारं काइगु मनोरञ्जन करया ५० प्रतिशत दां नेपाली फिल्म निर्मातातय्‍त सहुलियतया रुपय्‍ बीगु यानाच्वंगु ख: । तर 'सिलु' संकिपा गैरखँय् भाय्‍या संकिपा जूगु हुनिं उगु संकिपां मनोरन्जन करया ५० प्रतिशत छुट ल्हातिर्इ लाकेया नितिं त:धंगु संघर्ष यायेमा:गु ख: । थुकिया कारणं प्रेम प्रोडक्सन 'सिलु' लिपा 'राजमति' संकिपा दयेके धका: अनौपचारिक रुपं तयारी यानात:गु ख:सां 'सिलु' फिल्म प्रर्दशन लिपा उगु पुचलं मेगु नेपालभाषा संकिपा दयेके मफुत । अथेहे उगु इलय् प्रेम प्रोडक्सनया प्रमुख प्रेम बानियाँ 'बांला: मय्‍जु' दयेकेगु खँ नं पितहयादीगु ख: । थुकिया नितिं न स्कि्रप्ट च्वयेगु ज्यातकं जुइ धुंका: नं नेपालभाषा संकिपाया नितिं राज्य स्पष्ट मजूगु हुनिं खस नेपाली भाय्‍या संकिपा 'रक्षा' निर्माण यानादीगु ख: । थुकथं आदिवासी जनजाति भाषाया संकिपाया सन्दर्भ राज्यया स्पष्ट नीति मदुगु हुनिं २०४५  लिपा: त:धंगु पर्दाया संकिपा दयेकेज्या न्ह्‍याकेत सनं नं दिकेमा:गु स्थिति वल । संयोगबस प्रेम प्रोडक्सनं दयेके धयात:गु 'राजमति' व 'बांला: मय्‍जु' छसिकथं वि.सं २०५१ व वि.स. २०६६ स वने जुया: प्रर्दशनय् व:गु ख: । 'सिलु' संकिपाया सफल प्रर्दशन लिपा गुकथं नेपालभाषां संकिपा दयेके फइगु संभावना उप्वया वंगु ख: । उलि जुइ मफुत उगु इलय् भिडियो फम्यार्टय् नं संकिपा दयेके फइगु प्रविधि दुहां वये धुकुंगु ख: । 'सिलु' थें सेलुलार्इड फम्र्याटय् संकिपा दयेका: यक्व बजेट फ्‍याये फइगु अवस्था मखनेवं कम बजेटय्‍ तयार याये फइगु भिडियो (भिएचएस) फम्र्याटया संकिपा दयेकेज्या धा:सा जूगु खनेदत । वि.सं. २०४५ निसें २०५० तक नेपालभाषाया भिडियो फम्र्याटया प्यंगू संकिपा पिहाँव:गु खनेदु । ""निपा: ख्वा:पा:"", ""चिपनिप"", ""चरित्र"" व ""न्हिला: न्हिला: हुँ"" उबले पिहाँ व:गु संकिपा ख: । थुकथं पिहाँव:गु संकिपाय् निपा: ख्वा:पा:, चरित्र व न्हिला:न्हिला: हुँ मूलधारया बाखनय् बनय् जूगु संकिपाया रुपय् पिहाँ व:गु ख: धा:सा गिरिजा प्रसाद जोशीया बाखनय् दयेकेज्या जूगु चिपनिप संकिपायात छगू नवयथार्थवादी संकिपाया रुपय् का:गु ख: । निपा: ख्वा:पा: व न्हिला: न्हिला: हुँ एसकेटी फिल्मसया व्यानरय् बनय् जूगु संकिपात ख: । थुथु निगुलिं संकिपाया लेखन निदर्ेशन श्यामकृष्ण श्रेष्ठं यानादीगु ख: । अथेहे वय्‍कलं थुगु संकिपाय् छम्ह स्यल्ला:म्ह खलपात्रया अभिनय यानादीगु ख: । उगु इलय् निपा: ख्वापा:, न्हिला न्हिला हुँ लगायत संकिपा भृकुटिमण्डपया मेलाय् भिडियो हलय् क्यनेज्या नं जुगु ख: । स्वकुमितय्‍सं श्यामकृष्णया अभिनय व गेटअपयात हिन्दी संकिपाया अभिनेता ओमपुरी नाप तुलना या:गु ख: । 'निपा: ख्वापा:' संकिपाय् तुलसीनारायण डंगोलं सकारात्मक भूमिका म्हितादीगु ख: । अथेहे 'न्हिला न्हिला हुँ' न्हापांखुसि छगू अडियो म्येचा:या रुपय् पिहां व:गु ख:सा थुकियात लिपा संकिपाया रुप व्यूगु ख: । न्हिला न्हिला हुँ' संकिपाय् श्यामकृष्ण श्रेष्ठ, तुलसीनारायण डंगोल, तिमिला श्रेष्ठलगायत मेमेपिं कलाकारपिसं नं थीथी भूमिका म्हितादीगु ख: । थुगु निगुलि संकिपाया छायांकार थौंकन्हय्‍या नामूदम्ह फोटोग्राफर राजभाइ सुवाल ख: । मेखे पवन जोशीया निदर्ेशनय् चरित्र संकिपा वने जुल । थुकि सुलोचना मानन्धर, योगेन्द्रदास श्रेष्ठ नापं श्यामकृष्ण श्रेष्ठं मू भूमिका म्हितादीगु ख: । गोविन्द 'चिकंमू' छगू र्इया तसकं लोकंह्‍वा:म्ह दबू प्याखं च्वमि स्यनामि ख: । वय्‍क:या प्याखंया आधारय् 'चरित्र' संकिपा दयेकेज्या जूगु ख: । थुगु संकिपाया छायांकन नं राजभार्इ सुवालं यानादीगु ख: । नवयथार्थवादी संकिपाकथं ब्वयात:गु 'चिपनिप'या निदर्ेशक मनोज सुवाल ख: । थुकिया पटकथा नं वय्‍कलं हे च्वयादीगु ख: । संयुक्ता फिल्म प्रोडक्सनया व्यानरय् संघदास ताम्रकारं थुगु संकिपा निर्माण यानादीगु ख: । अले थुगु संकिपाया छायाकार चाहिं एमएस माइकल ख: । चिपनिप संकिपा उगु इलय् तसकं लोकह्‍वा:गु नं ख: । विशेष याना: उगु संकिपाय् ब्वयात:गु छपु म्ये 'जाकि निग:चा प्वनेति बज्ये....' तसकं हे ययेकूगु ख: । थुगु संकिपाय् लक्ष्मी मानन्धर, बेनु शाक्य, महन्तलाल मल्ल, सूर्यबहादुर, बालकलाकार रजनी शाक्यपिसं मू भुमिका म्हितादीगु ख: । आ: उगु इलय् संकिपाय् म्हितादीपिं उप्व: सिन संकिपा ख्य: त्व:ते धुंकुगु दु । तिमिला श्रेष्ठयात उगु इलय् खस नेपाली संकिपा नकिं करिस्मा नापं तुलना याना स्व:गु ख: । आ: वय्‍क: नं संकिपा ख्यलय् मदी । महन्तलाल मल्ल, तुलसीनारायण डंगोल, पवन जोशी आदि संकिपाक:मि कलाकारपिं अझ संकिपा ख्यलय् ज्या यानाच्वनादीगु दु । वि.सं. २०६६ सालया राष्टि्रय चलचित्र पुरस्कार सम्मानय् ३ गू विधाय् सिरपा त्याकेत ता:ला:गु संकिपा 'बांला:मय्‍जु'या निदर्ेशक पवन जोशी ख: । मू खँ नेपालभाषा संकिपाया निर्माण प्रकि्रया न्ह्‍या:गु र्इयागु ख: । उगु इलय् राज्यं खस नेपाली भाय्‍या संकिपायात थंे मेमेगु भाय्‍या संकिपायात न उतिकं हे प्राथमिकता व सहुलियत व्यूगु ख:सा सायद उबलय् नेवा: संकिपात सेलुलोइड फम्र्याटय् हे बने जुइगु जुइ । अथे जूसां चुनौतिपूर्ण रुपं गुलि संकिपा गुगु फम्र्याटय् वने जुल व न छगू उपलव्धिया रुपय् कायेमा: ।",http://www.nepalmandal.com/content/17809.html
28,‘त्याग’या सुटिङ अन्तिम चरणय् ,"Wed Dec 21, 2011  6:34 pm","वीरेन्द्र ताम्रकारया निदर्ेशनय् दयेकेज्या जुयाच्वंगु 'त्याग' संकिपाया सुटिङ अन्तिम चरणय् थ्यंगु खँ निर्माण पक्षं जानकारी ब्यूगु दु । 'सुटिङ विचा: याना कथं न्ह्‍यइपुक न्ह्‍यात' निदर्ेशक ताम्रकारं कनादी । सुटिङय् ब्वति कयादीपिं कलाकारपिसं नं 'त्याग'या सुटिङ बांलाक्क न्ह्‍या:गु खँ धयादीगु ख: । खस नेपाली भाय्‍या संकिपाया लोकंह्‍वा:म्ह नाय: धीरेन शाक्य न्हापांखुसी नेपालभाषा संकिपाय् म्हितूगु 'त्याग'य् राजमति हिसिला महर्जन व भिंतुना जोशीया मू भूमिका दु । अथेहे लक्ष्मी गिरी, सुशिल राजोपाध्याय, मञ्जु श्रेष्ठ, मोहिद्दीन खान व मेमेपिं कलाकारपिसं नं थुकी थीथी भूमिका म्हितादीगु दु । वीरेन्द्र ताम्रकारं ता: र्इ न्ह्‍य:निसें संकिपा निर्माण, निदर्ेशन यायेगु खँ पिहाँ वयाच्वंगु ख: । उकिं 'त्याग' संकिपाया नितिं यक्व हे होमवर्क नं जूगु जुइमा: धका: समीक्षकपिसं अनुमान या:गु ख: । 'त्याग' संकिपाया छायांकन, सम्पादन शंकर महर्जनं यानाच्वनादीगु दु ।",http://www.nepalmandal.com/content/17811.html
29,‘छ हे मदुसा’ क्यनीगु ,"Wed Dec 21, 2011  6:30 pm","बिजेता फिल्मस प्रा.लि.या व्यानरय् निलेश शाक्यं निर्माण यानादीगु नेपालभाषा संकिपा 'छ हे मदुसा'या न्हापांगु च्यारिटी शो वइगु पुष २१ गते गुण हल ग्वार्कोय् जुइत्यंगु खँ – निर्माण पक्षँ धा:गु दु । नेपालभाषा संकिपा ख्यलय् छगू लहर हे वइच्वंगु इलय् थुगु संकिपाया निर्माण व प्रर्दशन जुइत्यंगु ख: । सूर्य श्रेष्ठया निदर्ेशनय् बने जूगु थुगु संकिपाया वाखं च्वमि विनोद बज्रचार्य ख: धा:सा पटकथा राजेन्द्र शाक्य च्वयादीगु ख: । संकिपा ख्यलय् थ:गु विस्क म्हसीका बीगु ज्याय् लगय् जुयाच्वंम्ह छायाकार लूज: सिंह थुगु संकिपाया छायांकन नाप सम्पादन नं यानादीगु दु । संकिपाया प्रोमो स्वयेबलय् थुगु संकिपाया छायांकन व सम्पादनय् प्रभावकारिता खनेदु । लुज:या छायांकन सम्पादन बांलार्इ धैगु भलसा कायेछिं । अथे हे थुगु संकिपाया संगीत तयेगु ज्या सुमन कपालीं यानादीगु दु धा:सा नृत्यनिदर्ेशन विनोद बज्राचार्यं यानादीगु दु । राजकुमार श्रेष्ठ व मीरा मालीया मू भुमिका दुगु थुगु संकिपाय् मोहिद्दिन खान छम्ह खलनायकया रुपय् खनेदयेक: वइगु जूगु दु । अथे हे थुकि पल्पसा डंगोल, अन्नपूण्र्ेश्वरी श्रेष्ठ, श्यामसुन्दर शिल्पकार,  अण्र्ेश्वरी शिल्पकार, सुनिता ठाकुर, मनिषा थापा लगायत कलाकारपिसं नं थीथी भुमिका म्हितादीगु दु । परिपक्व मतिनाया वाखनय् थुगु संकिपा दयेकेज्या जूगु खँ निर्माण पक्ष धा:गु दु ।",http://www.nepalmandal.com/content/17810.html
30,बि्रटनीया इंगेज्मेन्ट ,"Wed Dec 21, 2011  6:35 pm",न्ह्‍याबलें चर्चाय् वयाच्वनीम्ह विश्व प्रसिद्ध पपस्टार वि्रटनी स्पेयर्स हाकन छक्व: चर्चाय् व:गु दु । थ्व चर्चाया हुनिं चाहिं वया: च्व:प्व: मदुगु गतिविधि चाहिं मखु । आकाझाकां जूगु वि्रटनी व जेसन ट्रविकया इन्गेजमेन्टया कारण बय्‍बय् जूगु ख: । छगू इलय् म्याडोनायात पपम्येया रानीकथं म्हसिका बीगु चलन दुगु ख: धा:सा वि्रटनीयात पप म्येया राजकुमारी धाइगु ख: । थ:गु क्यारियर या हाइट तसकं थाहा वनाच्वंबलय् वि्रटनीया बानी व्यहोराया कारण व थीथी विवादास्पद घट्‍नाय् लाना: चर्चाय् वयेगु शुरु जूगु ख: गुगु आतकं न्ह्‍याना वयाच्वंगु हे दु । अमेरिकी पत्रिका युएस विक्ली वि्रटनी स्पेयर्स व जेशन ट्रविकका इन्गेजमेन्ट जुगु खँ पितह:गु ख: । वि्रटनीया पतिनय् दुगु ३ गू क्यारेटया महत्वपूर्ण पत्थरया अंगु इमिगु इन्गेजमेन्टया प्रमाण जूगु नं धा:गु दु । बि्रटनी थ्व अंगू गर्व साथ ब्वयेगु याना हयेगु शुरु या:गु दु । 'इपिं थुकिया नितिं हे पियाच्वंगु ख: । इपि निम्ह तसक लय्‍ता: । आ: इमित कला: भा:त जुइगु पाखें सुनां पने फइमखुत' बि्रट्‍नीया छम्ह सतीम्ह  मनुखं धा:गु दु ।,http://www.nepalmandal.com/content/17812.html
31,‘लुटं’यात नेपालभाषाया अपमान ,"Sun Jan 29, 2012  11:25 am","संकिपा बजारय्‍ छगू न्हुगु संकिपा व:गु दु । व ख: - 'लुट' । खस नेपाली भाय्‍या थुगु संकिपा हलिउडया संकिपां प्रभावित जूगु संकिपा धका: खूब प्रचार नं यात । अले संकिपा बांला: धका: बजारय्‍ हल्ला नं जुल । पत्रपत्रिकां नं च्वत । छगू पत्रिकां ला थुगु संकिपा तसकं बाला:गु श्रेणीइ तकं तल, गुगु पत्रिकां नेवा:तय्‍ समर्थनय छगू श्ाव्द तकं च्वइमखु । आ: 'लुट'या खँ छाय्‍ ले थन ? कि थ्वं मेगु लुट जकयात कि खयेफु संकिपा बांलाये नं फु हिट नं जुइफु तर थुगु संकिपा छुं जातिय नुग: नं स्याके फु । थुकी निदर्ेशकं उलि ध्यान बियात:गु मखु । थुगु संकिपा दुने नेवा: पात्र नं छम्ह दु - हाकुचा । धुवा पतिकं 'माम्पाखा' धका: नवाइम्ह थुम्ह पात्र । आ: 'माम्पाखा' धैगु मूल शव्द थुपिं मनूतय्‍सं थु हे थुल जुइ । थुगु संकिपां नेवा:तय् शव्दया गुकथं दुरुपयोग यात धका: । अले नेवा: पात्रयात गुकथं सम्बाद न्ववाकल उकिं नेवा:तय्‍त बेइज्जत यायेगु ज्या नं यात धका: । आ: छिकपिसं धाये फु छगू संकिपाय् छम्ह पात्रयात कया: नावाकात:गु खँय्‍ छाय्‍ कपा: स्याकेगु धका: थ्व फुक्क काल्पनिक ख: धका: संकिपा शुरु जुइ न्ह्‍य: आख: व:गु हे दु नि धका: नं धयादी जुइ । तर खँ उलिजक मखु । छगू जातियात क्वह्‍यंका: क्यनेगु नितिं हाकुचा नांया चरित्र हे काफी जू । अले वं नवाइगु सम्बाद 'मामपाखा' धका: म्हुतु वाकात:गु हे नेवा:तय्‍त हेपय्‍ याकेत काफी जू । थौकन्हय् 'माम्पाखा' धैगु शव्द गैरनेवा:तय्‍ दथुइ हिट जुयाव:गु दु । थ्व थज्या:गु हे संकिपाया प्रोत्साहन ख: । थुकिं झीगु कमजोरीयात क्यनी । थुज्व:गु खँय्‍ सम्बन्धित निकाययात झीसं खवरदारी यायेमा: । संकिपा हलय् क्यने न्ह्‍य: सेन्सर यायेमा: । सूचना तथा संचार मन्त्रालय अन्तर्गत चलचित्र विकास बोर्डपाखें थुकिया सेन्सर पास यायेमा: । तर थुज्व:कथं न्वानातलं नं गथे पास जुल ले सेन्सर 'लुट' । 'लुट' सेन्सरय्‍ स्व:पिन्त 'लुट' याके मबीकं पास जूगु ला पक्का खइ मखु जुइ । थुलिजक मखु, थन टेलिभिजनया थीथी सिरियलय्‍ विज्ञापनय्‍ नेवा: पह: वयेक नवाका: नेवा:तय्‍त हिस्यायेगु यक्व ज्या या:गु दु । न्हापा थज्या:गु ज्या सन्तोष्ा पन्तं दकलय्‍ न्ह्‍य:ने । लिपा यक्व विरोध जुइव सन्तोष पन्तं सन्तुलित रुपं थ:गु ज्याझ्व: न्ह्‍याकूगु ख: । थज्या:गु ज्याय्‍ कलाकारपिसं उत्तम केसी, खेम शर्मा लगायत यक्व खस बम्हर्ु कलाकारतय्‍सं ला नेवा:तय्‍त हिस्यायेगु ज्या यक्व हे यात । थथे हिस्या:सां न्हिला च्वनेगु झीगु बानी । खय्‍तला 'बेमान' धाधां व:म्ह रवि डंगोल, मेम्ह नेवा: सविन शाक्य नं नेवा: पह: वयेक नवाना: यक्वं न्हिइकल । तर वय्‍क:पिं स्टार ला जुल । गुलिखे थासय्‍ वय्‍क:पि नं मचायेक चुलूगु खनेदु । नेवा: विरोधी खँ मधा:सा मचायेक निदर्ेशकपिसं वय्‍क:पिन्त नं छ्‍य:गु खनेदु । थुकिया बारे रविं डंगोल थ:पिसं फतिं फक्क थम्हेसिया चायेका: गुव्लें नेवा: विरोधी सम्बाद नमवायेगु धका: धयादीगु ख: । आ: वया संकिपाय्‍ 'माम्पाखा' तक धायेके धंुका: नं मेगु छु ल्यं दनि धका: । खय्‍तला पटकथा च्वयेबलय्‍ क्यारेक्टर बायोग्राफीयात नं ध्यानय्‍ तया: पात्रयात नवाकेगु याइ । तर थथे धायेवं छु नवाये ज्यू छु मज्यू उकियात ध्यान बी म्वा:ला ?  आ: नेवा: भासं न्ह्‍यागु नवाकूसां जिल ला ले ? 'लुटं' लुटयात नेपालभाष्ााय्‍ । थुकियात गुगु कथं कायेगु न्ह्‍यस: दंगु दु । - हिसी ज्यापू",http://www.nepalmandal.com/content/18377.html
32,जागरण मञ्चया अधिवेशनय् संकिपा मञ्चया कलाकार ,"Wed Mar 28, 2012  4:41 pm","नेवा: जागरण मञ्चया न्हापांगु अधिवेशनया दबूया ज्याझ्व: क्वचायेवं संकिपा मञ्चपाखें थीथी हुलाप्याखं सहित सांस्कृतिक ज्याझ्व: या:गु ख: । संकिपा मञ्चया सचिव सुरेन्द्र तुलाधरं न्ह्‍याकूगु उगु ज्याझ्वलय् नेवा: कलाकारपिसं हुलाप्याखं न्ह्‍यब्वयादीगु ख:सा फम्पिं व:गु बलामि प्याखं पुचलं थ:गु दुर्लभ प्याखं दबुली क्यंगु ख: । दबुली हुला प्याखंया आकर्षण जुयादीगु ख: लोकंह्‍वा:म्ह कलाकार पल्पसा डंगोल । वय्‍कलं हुलाप्याखं न्ह्‍यब्वये न्ह्‍य: स्वकुमितय् न्ह्‍य:ने ज्याझ्व: न्ह्‍याकामि नापं ख्यालि खँ न्ह्‍यब्वया: स्वकुमितय्‍त आकर्षण या:गु ख: । अथेहे आकर्षक प्याखं न्ह्‍यब्वये धुंका: नं स्वकुमितय्‍त उलि हे न्हीका: झायादीगु ख: । अथेहे नेपालभाषा संकिपाया नकिं रेमा महर्जनं नं छगू बांला:गु हुलाप्याखं न्ह्‍यब्वयादीगु ख: । हुलाप्याखं क्यनेगु झ्वलय् मचा प्याखंम्व: नस्वा: जोशीं दुर्गा प्याखं न्ह्‍यब्वयादीगु ख:सा भोगेन्द्र मानन्धरं कालभैरव प्याखं हुला: क्यनादीगु ख: । अथेहे रोजिना सुवाल, राजु कोजु, अन्जला नक:मि, सलोनी न्हय्‍म्हफुकी, सिलु मानन्धर, सुनिता महर्जन व सरिना महर्जनं नं आकर्षक हुलाप्याखं न्ह्‍यब्वया: अधिवेशनय् ब्वति का:झा:पिं स्वकुमिपिन्त न्ह्‍यैपुका ब्यूगु ख: । थुगु प्याखंया नृत्य निदर्ेशकया रुपय् भोगेन्द्र मानन्धरं ज्या यानादीगु ख:सा सांस्कृतिक कार्यक्रमया संयोजन सुरेन्द्र तुलाधरं यानादीगु ख: । नेवा: जागरण मञ्चया अधिवेशनया झ्वलय् जूगु थुगु सांस्कृतिक ज्याझ्वलं नेवा: जागरण दुने दुगु कलाकारतय् प्रतिभायात न्ह्‍यब्वयेगु जक मखसें थुकिं संकिपा मञ्चया ज्या नं क्यंगु ख: । अथेहे ज्याझ्वलय् ब्वति कायेत थीथी थासं झायादीपिं सहभागी नापं पाहाँपिन्त नं थुगु ज्याझ्वलं बांला:गु मनोरञ्जन बीत ता:ला:गु ख: । नेवा: जागरण संकिपा मञ्चं स्थापनाकालंनिसें थीथी सांस्कृतिक ज्याझ्व: यानाव:गु ख: । नेवा: संकिपा ख्य:यात स्वयाव:गु थुगु कवलं नेपालभाषा संकिपा ख्यलय्‍ यक्व ज्या नं याये धुंकूगु दु । विजयरत्न 'असंबरे'या नेतृत्वय्‍ दुगु संकिपा मञ्चय्‍ सचिव सुरेन्द्र तुलाधरं सकि्रय भूमिका म्हिताच्वनादीगु दु । अथेहे राज्यस्तरं नेपालभाषा संकिपा ख्यलय्‍ यायेमा:गु खँय्‍ थासय्‍ वना: स:त: वनेगु ज्या प्रमुख विजयरत्न असंबरें यानाच्वनादीगु दु । उत्तरय्‍ टोखांनिसें दक्षिणय् बुंगतक नं संकिपा मञ्चं कलाकारत मुना: थीथी सांस्कृतिक ज्याझ्व:त न्ह्‍यब्वया व:गु नं ख: । थुकथं हे नेवा: जागरण्ाया अधिवेशनया झ्वलय्‍ संकिपा मञ्च थ:पिसं सांस्कृतिक ज्याझ्व: न्ह्‍यब्वयेगु भाला का:गु ख: । नेवा: जागरण्ाया न्हापांगु अधिवेशनय्‍ र्‍यालीनिसें कया: फुक्क धैथें ज्याझ्व: उतिकं हे ता:लाक्क न्ह्‍या:गु अवस्थाय्‍ संकिपा मञ्चं न्ह्‍यब्व:गु थीथी हुलाप्याखं नं ज्याझ्व:यात उलि हे हाइट बियाब्यूगु ख: । राजमतिया म्ये जुइमा वा कालभैरवया प्याखं फुक्कं हे हुला प्याखं उतिकं हे बांला:गु अले थुकियात स्वया: स्वकुमिपिसं अतिकं न्ह्‍यैपुकुगु नं ख: । संकिपा मञ्च न्हूगु अधिवेशन लिपा संकिपा समिति जुइगु जूगु दु धा:सा थुकिं न्हापा संकिपा मञ्चं याइगु भाला पूवंकी । समग्रय्‍ संकिपा मञ्चया सांस्कृतिक ज्याझ्व:यात जागरणया न्हापांगु अधिवेशनया छगू आकर्ष्ाण्ाया रुपय्‍ नं कायेछिं ।",http://www.nepalmandal.com/content/18612.html
33,भर्सटाइल एक्टर स्वतन्त्र ,"Thu Feb 20, 2014  9:32 am","स्वतन्त्र संसार महर्जन छम्ह लोकंह्वा:म्ह नेवा: हिरो ख: । “निफ्व:स्वां” नांयागु नेवा: संकिपाया लुखां थ्व ख्यलय् दुहाँ व:म्ह स्वतन्त्र संसार महर्जनं आ:तकया दुने निफ्व:स्वां, ए.... जि य:म्ह, जिपिं बदमाश मखु, थ्व जिगु नुग:, मिखा दुम्ह कां, माया, धा:सा पत्या: मजू, इहिपा लगायत छगू दर्जनं मल्याक संकिपाय् थीथी भूमिकाय् थ:गु अभिनय न्ह्यब्वय् धुंकल । थुकी मध्ये गुलिखे संकिपाय् हिरो हे जुया: म्हिताल । छुं छुं संकिपाय् पाहाँ कलाकारकथं जक नं ख्वा: ब्वल । अले “इहिपा”नांयागु छगू संकिपाय् नेगेटिभ रोल हे जूसां मेनरोल म्हिा थ: छम्ह ‘भर्सटाइल’ कलाकार ख: धका: क्यने धुंकल । वय्क:भाजु अभिनयया खँय् जक भर्सटाइल मखसें प्रतिभाय् नं बहुप्रतिभा दुम्ह कलाकार ख: । अले थ:गु प्रतिभा ब्वयेगु झ्वलय् वय्क: भाजुं संकिपाय् हुलाप्याखं स्यनामि (कोरियोग्राफर), ल्वापुख्यापु स्यनामि (एक्सन को–अर्डिनेटर) जुया: नं ज्या याये धुंकलसा ‘ए... जि य:म्ह, पिया चोना व हसना नांयागु स्वंगू संकिपाया निर्देशन नं यायेधुंकल । थुकथं बहुप्रतिभाया धनीया रुपय् थ:गु म्हसिका न्ह्यब्वयेधुंकूम्ह स्वतन्त्र संसार महर्जनं थ: निगू तगिमय् आख: ब्वनाच्वंगु इलय् हे ‘सुदन कुमार’ नांयागु छगू दबू प्याखनय् छम्ह गरिबम्ह मचाया रोल या:गु ख: । उगु इलय् वयागु अभिनय थुलि ता:लात कि अन दबू प्याखं स्वयाच्वंपिं सकल स्वकुमितय्गु नुग: ख्वयेका बिल । कलाकारिता वयागु पारिवारिक देन धका: धा:सां पाइमखु । छाय्धा:सां स्वतन्त्रया अबुजु तेजकुमार महर्जन नं थ:गु ईया छम्ह तसकं लोकंह्वा:म्ह कलाकार ख: । अबुजुया ह:पा: दया: हे स्वतन्त्र थ: स्वतन्त्ररुपं कलाकारिता ख्यलय् न्ह्या: वनेफुगु ख: । वयात मचाबलय् खोनाया बागमति खुसिइ यंकाm लाल कायेगु स्यंम्ह नं वया थ: हे अबु ख: । उलि जक मखसें वयात जिम्नास्टिक, हाइजम्प, लंग जम्प नं वया अबुजुं हे स्यंगु ख: । स्वतन्त्रया दाजु छम्ह नं दु, पवित्र कुमार महर्जन । दाजुम्ह नं कला ख्यलय् नुग: क्वसा:म्ह हे व्यक्तित्व ख: । न्हापा थीथी एफएमय् नेवा: ज्याझ्व:तकं न्ह्याके धुंकूम्ह पवित्र छम्ह नाटक निर्देहक नं ख: । दाजु पवित्रं निर्देशन या:गु आपालं नाटकय् स्वतन्त्रं हिरो जुया: म्हितूगु दु । आख:, मनूया मिखा, कर्तव्य, ध्वगिगु समाज, आसांद्या:म्ह मिसा, अज्या:गु हे छुं छुं प्याखंया नां ख:, गुगु प्याखंत स्वतन्त्र म्हितल अले वया दाजु पवित्रं स्यन । अर्थात् निर्देशन यात । दाजुम्ह निर्देशक अले किजा कलाकार जूगुलिं खानाय् इमित तुलसि घिमिरे व श्रवण घिमिरे धका: तकं धाइगु । खोनाय् जुइगु थीथी सांस्कृतिक ज्याझ्वलय् स्वतन्त्र संसार महर्जन छम्ह अनिवार्यकथं दया हे च्वनीगु । मदइगु नं गनं मचांनिसें न्ह्या:गु वयागु कलाकारिताया पलाखय् वयात अबुजु व दाजुया जक साथ दुगु मखसें जीवनपासातकं वयात वहे ख्यलय् चूला:गु ख: । झिन्यादँ  झिंखुदँया नच्चागु वैशय् दबू प्याखनय् हिरो जुया: म्हितेगु सुरु या:म्ह स्वतन्त्रया गुलिखे प्याखनय् प्रेमशोभा नांयाम्ह छम्ह ल्यासे हिरोइन जुइगु । प्रेमशोभा नं नृत्य कलापाखे नुग: क्वसा:म्ह ख: । नृत्यय् निपुणम्ह ख: । नापनापं प्याखनय् म्हितूबलय् इमि नुगलय् मतिनाया स्वां नं ह्वल । तर उमेरं मगानिगुलिं याना: झिन्यादँतक पिइमाल । उकें हे गबलें गबलें स्वतन्त्रयात वया तिरिमय्जु प्रेमशोभां थथे नं धाइगु हँ, ‘महाद्य:लिसे ब्याहा याये दयेमा धका: पार्वतीं च्वंगु तपस्यासिबें जिं छंगु लागि च्वनागु झिन्यादँतकया तपस्या नं छु कम धका †’ मचाबलय् निसें कलाकारिता ख्यलय् नुग: क्वसायेका वयाच्वंम्ह स्वतन्त्रयात जीवन पासा नं थ्व ख्यलय् मतिना दुम्ह हे लात । स्वतन्त्रयात वयागु कलाकारिता ख्यलय् सदां साथ नं बिल । वयागु दकलय् न्हापांगु संकिपा ‘निफ्व:स्वां’ दयेकूगु इलय् प्रेमां (प्रेमशोभायात स्वतन्त्रं प्रेमा धका: स:तिगु जुयाच्वन ।) छम्ह ड्ेरस डिजायनर अले हेयर ड्ेरसर जुया: ग्वाहालि यात । एम्स मुभिज धका: छगू कम्पनी नीस्वना: न्ह्याकूगु थ्व पलाखय् लिपा “ए... जि य:म्ह” नांयागु फिल्म तँसा जुया वल । थ्व कम्पनी नीस्वनेत स्वतन्त्रयात विनेभानन्द वैद्य व परमेश्वर नारायण जोशीलगायत आपालं पासापिसं ग्वाहालि यात । पासापिं व परिवारं तिब: ब्यूगुलिं हे थ: थुकथं छम्ह कलाकारकथं धस्वाये फुगु ख: धका: धाइम्ह स्वतन्त्र संसार महर्जनं थ:गु संकिपा अभिनय जीवनया न्हापांगु पला: लुमंके झ्वलय् ‘निफ्व:स्वां’या न्हापांगु न्हिया शुटिंगया ई लुमंकल । स्वतन्त्र धा:कथं न्हापांगु शुटिंग खोनाया कार्यविनायकया देग: दुने जूगु ख: । अन गीता शाहीलिसे इहिपाया लू शुटिंग जूगु ख: । शुटिंग जक जूसां अन तयारी धा:सा धात्थेंया इहिपासिबें कम मजू धका: स्वतन्त्रं कन । गुरुजु धात्थेंम्ह । छेँज:पिं धात्थेंपिं । पाहाँपिं धात्थेंपिं । इहिपाया हलंज्वलं धात्थें यागु । अन ब्वंगु मन्त्र नं धात्थें या:गु । उलिमछि जूबलय् ला स्वतन्त्रयात छक्व:ला तसकं हे मछिना वल हँ । “तर शुटिंग नि ख: नि धका: मति तया ।” धका: स्वतन्त्रं धाल । संजोग ला छु धा:सां उगु इलय् शुटिंगया ज्याक:मि जुया: ज्या यानाच्वंपिं सकलें लिपा स्वतन्त्रया धात्थेंया इहिपा बले न्हापा गथे अथे हे वया न्ह्य:ने लिउने दना च्वन । दयेत ला क्यामेरा नं दु तर शुटिंगया मखु । सकली इहिपाया लूयात क्यामेरा दुने स्वथना च्वन । स्वतन्त्रयात स्वयेबलय् न्ह्याम्हं ल्यासेतय्त झुमिं यंकेगु ताकत दु । तर वयात धा:सा प्रेमाया मतिनां चित । इमि य:त्य:या स्वाहाने गयाच्वंगु इलय् नं स्वतन्त्रयात प्रपोज या:व:पिं मेपिं मदुगु मखु, दु । तर स्वतन्त्रयात अज्या:गु इनापं बिचलित मया: । छाय्धा:सां प्रेमालिसेया वयागु मतिना पवित्र मतिना ख: । स्वतन्त्रयाके त:ताजि प्रतिभा दु । तर छु नं तालिम वा अध्ययनं सयेकूगु मखु । थ:गु जीवनय् थ: अबु छम्ह बाहेक मेम्ह गुरु मदु धका: धाइम्ह स्वतन्त्रं टेलिभिजनय् वइगु गीतान्जली, प्रतिभाको दबली थेंज्या:गु आपालं प्रोग्राम स्वया: कलाया ज्ञां लाना का:गु ख:सा लिपा वना: थ: स्वयम् नं अज्या:गु ज्याझ्व:या निर्णायकतकं जुल । इमेज च्यानलय् वइगु “प्रतिभा दबू” छगू अज्या:गु हे ज्याझ्व: ख: । गुकि स्वतन्त्रं छम्ह निर्णायक जूगु ख: । “जि गुरु जुइ नं, गुबलें चेला जुइ मनं” धका: धाइम्ह स्वतन्त्र थौंकन्हय् कलिउड धका: धाइगु खस नेपाली फिल्मय् पला: न्ह्याकेगु ग्वसा: ग्वयाच्वंगु दु । थौंसिबें प्यदँति न्ह्य: “कृश र कोहिनूर” नांयागु छगू खस भाय्या संकिपा दयेकेगु ग्वसा: ग्वल । तर ता:मलात । थौंकन्हय् “रणवीर” नांयागु फिल्म दयेकेगु ग्वसा: दु, स्वतन्त्रया । थुकिया निर्देशनया भाला नेपा:या नांजा:म्ह फाइट डाइरेक्टर राजेन्द्र खड्गीयात ब्यूगु दुसा स्वतन्त्र थ: नं निर्देशनया पुचलय् च्वना: ज्या यायेत्यंगु दु । स्वतन्त्रया मू लजगा: धइगु ग्राफिक्स डिजायन व प्रिन्टिङ्ग ख: । थौंकन्हय् वयागु प्रिन्टिङ्ग प्रेसय् “तोरी लाहुरे” नांयागु कलिउड फिल्मया टि–शर्टत छापे यायेगु ज्या जुयाच्वंगु दु । थ:गु लजगा: बाहेक वयागु नुग: थौंकन्हय् सामाजिक सेवानं क्वसायाच्वंगु दु । थ्वहे झ्वलय् थुगुसी स्वतन्त्रं थ:गु बुदिं आर्दश सौल उच्च माध्यमिक विद्यालय, अपाङ्ग सेवा संघ खोनाया असक्त मस्तय् दथुइ हंगु ख:सा इमिगु निंतिं नं ग्वाहालि जुइकथं थ:गु संकिपाया च्यारिटी शोतकं यायेधुंकूगु दु । मनय् सेवा भावया स्वां ह्वल कि व झन् झन् तफ्व: जुया वनी धइगु खँ स्वतन्त्रं पुष्टि या:गु दु । छाय्धा:सां स्वतन्त्र थौंकन्हय् सानेपाया मेघा हस्पिटलया प्रमोटिङ्ग मेनेजर जुया: नं ज्या यानाच्वंगु दु । व नं लजगा:कथं मखु, सेवा भावं यानाच्वंगु दु । अले थ्व अस्पतालय् नेपा:या सकल कलाकारतय्त स्वास्थ्य परीक्षण व उपचारय् न्यय्ब्वतक छ्यापं बिइगु मति नं तयाच्वंगु दु । थुकथं स्वतन्त्र संसार महर्जन छम्ह कलाकार जक मखसें थौंकन्हय् छम्ह समाजसेव्या रुपय् नं थ:गु पला: न्ह्याकाच्वंगु दु ।",http://www.nepalmandal.com/content/19961.html
