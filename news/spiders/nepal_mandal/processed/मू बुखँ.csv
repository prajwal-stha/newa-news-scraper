headline,date,final_news,url
२७ दलं म्याद थप याइगु ,"Sun Oct 24, 2010  12:04 pm",क्वःछिनातःगु इलय् हे न्हूगु संविधान निर्माण यायेगु नितिं संविधानसभाय् दुथ्याःगु नीन्हय्गु हे दलं विबाद ज्यंकेत दयेकूगु उच्च स्तरीय राजनीतिक कार्यदलया म्याद थप याइगु जूगु दु । थौं च्वनीगु नीन्हय्गू दलया मुँज्याय् उगु कथं कार्यदलया म्याद थप यायेगु प्रस्ताव यंकी धकाः कार्यदलयात ग्वहालि यायेगु नितिं नीस्वंगु ग्वहालि पुचःया छम्ह दुजलं धयादीगु दु । कार्यदलयात थौं आइतवाः तकया म्याद बियातःगु नापं आः तकया दुने यक्व हे खँय् दलतय्गु दथुइ सहमति ब्वलंके मानिगु जुयाः हे अथे म्याद थप याइ धकाः नं दावी यानादीगु खः । कार्यदलपाखें आः नेपालय् केन्द्रीय सरकार प्रदेशया सरकार नापं स्थानीय सरकार दयेकेगु धकाः सहमति ब्वलंके धुंकूगु दु । कार्यदलं न्हूगु संविधानय् आः केन्द्र प्रदेश व स्थानीय निकायसं व्यवस्थापिका कार्यपालिका व न्यायपालिका स्वंगुलिं तयेगु धकाः खँ क्वःछिइ धुंकूगु दुसा प्रदेशय् छगू जक ब्यवस्थापिका संसद दयेकेगु धकाः तकं सहमति ब्वलंके धुंकूगु दु । व फुक्कं सहमतियात अनुमोदन यायेगु कथं थौंया नीन्हय्गू दलया मुँज्या न्ह्यब्वइगु जूगु दु । अथे हे यक्व हे खँय् सहलह ब्याकाः सहमति यायेमानीगु जुयाः हे थौंया मुँज्याय् अथे कार्यदलया म्याद थप यायेगु प्रस्ताव तयेत्यंगु खः धकाः धाःगु दु । मुक्कंयाना न्हय्म्ह दुजः दुगु उगु कार्यदलय् एकीकृत माओवादीया नायः पुष्पकमल दाहाल प्रचण्ड कजि जुयादीगु दुसा दुजलय् कांग्रेसया संसदीय दलया नेता रामचन्द्र पौडेल एमालेया नायः झलनाथ खनाल नेपाल मजदुर किसान पार्टीया नायः नारायणमान विजुच्छे नापं मेमेगु दलया नेतात च्वनादीगु दु ।,https://www.nepalmandal.com/content/10268.html
न्हूदँया नितिं यलय् मंकाः ग्वसाः खलः ,"Sun Oct 24, 2010  12:06 pm",नेपालमण्डलया आदिवासी नेवाःतय्गु ऐतिहासिक नगर नेपाल संवत् ११३१ न्हूदँ हनेगु लसताय् न्ह्याकीगु सांस्कृतिक जुलुसया मंकाः ग्वसाः खलः नीस्वंगु दु । म्हिगः च्वंगु मुँज्यां नेपालभाषा मंकाः खलः यल ज्यापु समाज यल व नेवाः स्वायत्त राज्य मंकाः संघर्ष समिति यल यात मूल संयोजनया भाला बिइगु खँ तकं क्वःछ्यूगु दु । उगु खलकय् यलय् कि्रयाशिल जुयाच्वंगु मेमेगु खलः पुचःयात नं दुथ्याका यंकेगु जुइ धकाः धाःगु दु । यलय् वइगु २१ गते न्हूदँ हनेगु नापं उखुन्हु मंकाः ग्वसाः खलःया आह्वानय् यलया मंगलय् च्वंगु काति दबुलिं सांस्कृतिक जुलुस पिकाइगु जूगु दु । अथे हे थीथी खलः पुचःपाखें यलय् २० गते काति दबुलिं हे सीमतयाः पिकाइगु सांस्कृतिक ब्वज्या याइगु १८ गते आर्ट धेधेबल्ला कासा याइगु १९ गते सफू ब्वज्या नापं वइगु शनिवाः न्हूदँया लसताय् तुच्चा ज्याझ्वः तकं याइगु जूगु दु ।,https://www.nepalmandal.com/content/10270.html
एमालेया नायः खनालया खँ नक्कली - पौडेल ,"Mon Oct 25, 2010  9:48 am",नेपाली कांग्रेसया संसदीय दलया नेता रामचन्द्र पौडेलं एमालेया नायः झलनाथ खनालया धापू नक्कली जूगु टिप्पणी यानादीगु दु । एमालेया नायः खनालं शनिवाः जक संचारकर्मीतलिसे खँल्हासें राष्ट्रिय सहमति कायम जुल धाःसा सरकारया नेतृत्व यायेत थः तयार दु धकाः न्वंवानादीगु खः । म्हिगः आइतवाः पत्रकारतलिसे खँल्हासें नेता पौडेलं अथे खनालया खँ नक्कली जूगु दावी यानादीगु खः । वय्कलं प्रधानमन्त्री जुइ दत धाःसा न्ह्याम्ह हे प्रधानमन्त्री जुइत तयार जुइ धकाः तकं धयादिल । कांग्रेसया नेता पौडेल सहमतिया आधारय् हे न्ह्याः वनेमाः धकाः नं बः बियादिल । लुमंकेबहःजू प्रधानमन्त्रीया नितिं पौडेल याकःचा उम्मेदवार जुयाच्वंगु दुसां त्याइगु सम्भावना आः तक मदु अले दुईतिहाइ बहुमत सभासदतय्सं वय्कःयात उम्मेदवारी लितकयाः सहमतिया लुखा चायेकेत इनाप यानाः चुनाव तकं बहिस्कार यानाः वयाच्वंगु दु ।,https://www.nepalmandal.com/content/10293.html
संविधानसभाया अवमूल्यन ,"Tue Oct 26, 2010  10:04 am","एकीकृत नेकपा माओवादीया न्वकु नारायणकाजी श्रेष्ठ प्रकाशं आःया अवस्थाय् कांग्रेसं प्याकेजया सहमतिया नामय् संविधानसभाया अवमूल्यन यायेगु कुतः यानाच्वंगु दु धकाः धयादीगु दु । वय्कलं संविधानया अन्तरवस्तु शान्ति प्रकि्रया व सरकार निर्माणया खँ छथासं लाकाः छक्वलं पिने सहमति यायेमाः धकाः गुगु कथं कांग्रेसं प्याकेजु सहमति धयाच्वन व प्रति एकीकृत माओवादी सहमत मदु धयादिसें व प्रस्ताव हे संविधानसभाया अवमूल्यन यायेगु प्रस्ताव खः धकाः तकं धयादिल । म्हिगः सोमवाः रिपोर्टस क्लबं ग्वसाःग्वःगु साक्षात्कार ज्याभ्वलय् न्वंवायेगु झ्वलय् माओवादीया नेता प्रकाशं अथे धयादीगु खः । गबलें त्याइमुखुगु जूसां याकःचा उम्मेदवार जूसां कांग्रेसया नेता रामचन्द्र पौडेलं उम्मेदवारी लितमकाया मुलुकयात असफलतापाखे ध्वाना यंकाच्वंगु धकाः नं वय्कलं धयादिल । नेपाली सेना व जनमुक्ति सेना समायोजन जुइ धुंकाः जक एकीकृत माओवादीया नेतृत्वय् सरकार दयेके बिइगु धकाः नेपाली कांग्रेसं सोच दयेकाच्वंगु हे आःया अवस्थाय् राजनीतिक गतिरोधया कारण खः धकाः दावी यानादिसें माओवादीया नेता प्रकाशं थुज्वःगु अवस्था जुल धाःसा जनआन्दोलन व जनयुद्धया उपलब्धि तनीगु अवस्था वइ मुलुक असफल राष्ट्र जुइ गृहयुद्धय् फसेजुइ वैदेशिक हस्तक्षेप अप्वया वइु धकाः नं धयादिल । भारतया हस्तक्षेप व विस्तारवादी नीतियात एकीकृत माओवादीं न्ह्याबलें नं बिरोध यानाच्वनी धयादिसें वय्कलं माओवादी चीन कार्डु प्रयोगया पक्षय् मदु धकाः स्पष्ट यानादिल । एकीकृत माओवादीया नेता नारायणकाजीं धयादिल 'माओवादी चीन व भारतयात बराबरया दुरीइ सम्वन्ध विकास यायेगु पक्षय् दु ।' कांग्रेसं आःया अवस्थाय् माओवादीयात यथास्थितिया धारय् यंकेत कुतः यानाच्वंगु दु धयादिसें वय्कलं धयादिल माओवादी परम्परागत संसदीय व्यवस्थाया पक्षय् सहमति जुइमखु । वय्कलं संविधान निर्माणया सवालय् विवाद जुयाच्वंगु विषययात ज्यंकेगु नितिं माओवादीया नायः पुष्पकमल दाहाल प्रचण्डया नेतृत्वय् उच्च स्तरीय राजनीतिक कार्यदल दयेकूगु खँ न्ह्यथसें आः ११ न्हिया म्याद सहमतिया आधारय् थप यायेगु ज्या जुइ धुंकूगु जुयाः व ईया दुने गुलि सहमति जुइ अनं लिपा हाकनं म्याद थप यायेगु आवश्यकता मदु धकाः नं धयादिल । असहमतिया बुँदा फुक्कं छक्वलं सहमति जुइफैमखु ल्यं दुगु खँयात तयाः एकीकृत मस्यौदाया नितिं संवैधानिक समितिइ छ्वयेमाः, धयादिसें माओवादीया न्वकु प्रकाशं आःया कामचलाउ सरकारपाखें गुगु नं हालतय् बजेट हयेमज्यू धकाः धयादिल । प्रधानमन्त्रीया उम्मेदवारी लितकयाः न्हूगु हे प्रकि्रयां न्ह्याः वनाः याकनं हे न्हूगु सरकार गठन यायेमाः धकाः नं नेता प्रकाशं धयादिल । सरकार दयेके हे मफुगु अवस्थाय् छु जुइ धकाः न्यंगु न्ह्यसःया लिसलय् वय्कलं धयादिल उज्वःगु अवस्थाय् व हे इलय् निर्णय यायेगु जुइ ।",https://www.nepalmandal.com/content/10321.html
म्याद थपये यायेत सरकार विघटनया माग ,"Sun May 15, 2011  9:50 am","सरकारं पिने च्वनकि वेँय् जुइपिं नेपाली कांग्रेस व मधेसवादी दलतय्सं संविधान सभाया म्याद थपये मयायेगु व थप यायेगुहे खःसा वर्तमान प्रधानमन्त्री झलनाथ खनालया नेतृत्वयया सरकार विघटन याकेमाः धाःगु दु । तर सरकारय् सहभागी दल व उया नेतातय्सं प्रतिपक्षतय्गु मांग यात अस्वीकार यासे सरकार गठन, संविधान व शान्ति प्रकृयायात व्यागलं व्यागलं विषय जूगुलिं उकियात छथाय्हे तयाः अलमल मयायेत धाःगु दु । एकीकृत नेकपा (माओवादी)या स्थायी पुचःया दुजः देव प्रसाद गुरुङ्गं संविधान सभाया म्याद थपय् यायेत सर्तया रुपय् सरकार विघटन यायेगु खँ स्वीकार्य मजुइगु धयादीगु दु । सरकार संविधान निर्माण व शान्ति प्रकृया व्यागलं व्यागलं विषय खः धयादिसें वयकःनं थुकियात छगूहे विषय दयेकेगु कुतः यायेमज्यू धयादीगु खः । रिपोर्टस क्लवय् म्हिगः सञ्चवाः जूगु छगू अन्तरकृया ज्याझ्वलय् गुरुङ्गं अथ्य धयादीगु खः ।प्रधानमन्त्री झलनाथ खनालया नेतृत्वय् न्ह्यानाच्वंगु सरकारया विकल्प मदुगु खँ न्ह्यथसे गुरुङ्गं थ्वहे सरकारयात निरन्तरता वीमाः धयादीगु दु । नापं वयकःनं संविधानसभाया म्याद नाप सेना समायोजन व सरकार परिवर्तनया विषययात मस्वाकेत नं प्रतिपक्ष दलतय्त इनाप यानादीगु दु । अथ्यहे एमालेया छ्याञ्जे युवराज ज्ञवालीं संविधान सभाया म्याद थपय् यायेत सरकार परिवर्तनया शर्त तयेगु अनुचित धयादिसें सरकार तत्काल हिलेगु सम्भव मदुगु धयादीगु दु । ज्ञवालीं वंगु शुरुया निदँ संविधानसभाया म्याद वंगु दलतय्गु गलत महत्वकांक्षी जूगु कारणं खः धकाः नं दावी यानादीगु दु । नेपाली कांग्रेसया नेता प्रकाश शरण महतं प्रधानमन्त्री झलनाथ खनालया नेतृत्वय् दुगु सरकारं शान्ति व संविधानया ज्या पूवंके मफैगु खँय् थ्व सरकार सर्वदलीय जुइहे मफैगु धयादीगु खः । म्याद थप यायेगु खँयात कयाः नेपाल वार एशोसियसनया नायः प्रेम वहादुर खड्कां विरोध याःगु दु । यदि संविधानसभाया म्याद थपय् यातधाःसा थःपिसं उकिया विरुद्ध आन्दोलनय् कुहां वयेगु ख्याच्वः वियादीगु दु । विश्वसनिय आधार मदयेकू तले म्याद थपय् यायेहे मज्यू धया खड्कां अथ्य मयासे म्याद जक थपय् यात धाःसा थःपिं सतकय् कुहां वयेगु धयादीगु खः । उखे एमालेया कटुनेता खड्ग शर्मा ओलीं सरकारया आयू ताःहाकः यायेत जक म्याद थपय् यायेगु प्रस्ताव हःगु धयादीगु दु । थःपिके छगू शब्दहे मन्यसे म्याद थपय् यायेत हःगु प्रस्ताव षडयन्त्र खः । वयकः नं संविधान दयेके मफुपिं ६०१ सभासद्पिसं यदि थःपिं इमान्दार खःसा तलव भत्ता लगायत सुविधात लितवीमाःगु ख्याच्वः नापं व्यूगु दु ।",https://www.nepalmandal.com/content/13967.html
म्याद थपया खँय् कांग्रेस सकारात्मक ,"Wed Dec 22, 2010  12:09 pm",नेपाःया शान्ति प्रकि्रयाय् महत्वपूर्णगु भूमिका म्हिता वयाच्वंगु संयुक्त राष्ट्रसंघीय मिसन अनमिनया म्याद थप यायेगु एकीकृत माओवादीया प्रस्तावयात नेपाली कांग्रेसं सकारात्मक रुपं काःगु दु । माओवादीया नायः पुष्पकमल दाहाल प्रचण्डया नेतृत्वय् उगु पार्टीया नेतात व नेपाली कांग्रेसया सभापति शुशिल कोइरालाया नेतृत्वय् मेमेपि नेतात दुथ्याकाः म्हिगः मंगलवाः जूगु वार्ताय् कांग्रेसया नेतातय्सं अनमिनया म्याद थप यायेगु खँयात सकारात्मक रुपं कयादीगु खः । कांग्रेसया नेतातय्सं अनमिनया म्याद थप यायेगु तर अनमिनया म्याण्डेटयात धाःसा म्हो यायेमाः धकाः वार्ताय् खँ हःगु खः । वार्ताय् माओवादीया नेतातय्सं अनमिनया म्याण्डेट यथावत हे तयाः वइगु जेष्ठ १४ गते तकया निति म्याद थप यायेमाः धकाः प्रस्ताव तःगु खः । कांग्रेसया सभापति सुशील कोइरालाया निवास महाराजगाजय् जूगु उगु वार्ताय् माओवादीया नेतात न्वकुपि मोहन बैद्य किरण डा. बाबुराम  भट्टराई नारायणकाजी श्रेष्ठ प्रकाश मू छ्यान्जे रामबहादुर थापा बादल अथे हे कांग्रेसया संसदीय दलया नेता रामचन्द्र पौडेल कृष्णप्रसाद सिटौला रामशरण महत्त प्रकाशशरण महत्तपिन्सं ब्वति कयादीगु खः । उगु वार्ताया झ्वलय् माओवादी व कांग्रेसया नेतातय्सं सरकारया नेतृत्वया सवालय् थःथःगु अडान तःगु खः । माओवादी व कांग्रेसया शीर्ष नेतातय् दथुइ वार्ता जुइवं हीमीचायाः नेपाली कांग्रेसया नेता शेरबहादुर देउवायात नापलाय्त प्रधानमन्त्री माधवकुमार नेपाल उपप्रधानमन्त्री विजयकुमार गच्छेदार देउवा निवास बुढानिलकण्ठय् वंगु खः ।,https://www.nepalmandal.com/content/11547.html
जनसेना औपचारिक रुपं सरकारया मातहत ,"Sun Jan 23, 2011  12:42 pm","१० दँया जनयुद्ध ल्वाःपिं माओवादीया जनमुक्ति सेना म्हिगः शनिवाःनिसेंं औपचारिक रुपं सरकारया मन्त्रिपरिषद् अन्तर्गतया प्रधानमन्त्री कजि जुयादीगु सेना समायोजन विशेष समितिया मातहतय् तःगु दु । जनमुक्ति सेना व हतियार लःल्हायेगु औपचारिक ज्याझ्वः म्हिगः शक्तिखोरया तेस्रो डिभिजनय् याःगु खः । उगु ज्याझ्वलय् प्रधानमन्त्री माधवकुमार नेपालं नेपाःया राष्ट्रिय ध्वाँय् व नेपाल व अध्यक्ष प्रचण्डं संयुक्त कथं बेलुन ब्वयेकेगु ज्या यानादीगु खः । अथेहे, जनसेनात विधिवत कथं मन्त्रिपरिषद् अन्तर्गतया विशेष समिति मातहतय् वल धकाः घोषणा याःगु खः । ज्याझ्वलय् जनवादी म्येया धुनय् जनसेनातय्सं परेड म्हितेगु ज्या याःगु खः । अन दक्ले न्हापां मंकाः कथं राष्ट्रिय म्ये तकं हालेगु ज्या जूगु खः । जनसेनातय्सं नेपाःया आदिवासी जनजातिया वसः पुनाः सांस्कृतिक ब्वज्या याःगु उगु विशेष समारोहया दबुलिइ दक्ले न्ह्यःनेया झ्वलय् प्रधानमन्त्री माधवकुमार नेपाल, सभामुख सुवासचन्द्र नेम्वाङ, एकीकृत माओवादीया नायः पुष्पकमल दाहाल प्रचण्ड, नेपाली कांग्रेसया सभापति सुशील कोइराला, एमालेया नायः झलनाथ खनाल, पुलांम्ह प्रधानमन्त्री शेरबहादुर देउवा, सूर्य बहादुर थापा, मन्त्रीत व विशेष समितिया दुजःपिं च्वनादीगु खः । माओवादीया सैन्य इञ्चार्ज बर्षमान पुन अनन्तं न्ह्याकादीगु ज्याझ्वलय् प्रधानसेनापति छत्रमानसिंह गुरुङ, नेपाल प्रहरीया प्रमुख रमेशचन्द्र ठकुरी, सशस्त्र प्रहरीया प्रमुख सनत बस्नेत व राष्ट्रिय अनुसन्धान विभाग प्रमुख अशोकदेव भट्ट, गृहसचिव गोविन्द कुसुम व रक्षा सचिव नविन घिमेरे नं आशन ग्रहण यानादीगु खः ।",https://www.nepalmandal.com/content/12385.html
विस्तारित मुँज्या अभूतपूर्व रुपं सफल ,"Sun Nov 28, 2010  11:24 am",एकीकृत नेकपा माओवादीया वंगु आइतवाःनिसें गोर्खाय् पालुङटारय् जूगु खुक्वःगु विस्तारित केन्द्रीय मुँज्यां शान्ति व संविधानया निितं माःगु कथं न्ह्याः वनेगु झ्वलय् षडयन्त्र यात धाःसा जनविद्रोह यायेगु म्याण्डेत ब्यूगु दु धकाः माओवादीया नायः पुष्पकमल दाहाल प्रचण्डं धयादीगु दु । न्हय्द्वःम्ह नेता कर्याकर्तातय्त केन्द्रीकृत यानाः न्हय्न्हू तक हे लगातार गोर्खाया पालुङटारय् जूगु विस्तारित मुँज्या क्वचायेकाः म्हिगः शनिवाः पालुङटारय् हे पत्रकार सम्मेलन यानाः माओवादीया नायः प्रचण्डं अथे धयादीगु खः । माओवादीया विस्तारित मुँज्यां हे माओवादी कुचा दलेमा धकाः प्रतिकि्रयावादी व नेपाःमि जनता विरोधीतय्सं चाहाना यानाच्वंगु खःसा नेपाःमि जनतां धाःसा देय् व जनताया निितं ह्यूपाःया निितं माओवादी छप्पँ जुयाः वयेमा धकाः आशा यानाच्वंगु खँ न्ह्यथनादिसें माओवादीया नायः प्रचण्डं नेपाःमि जनताया आशा कथं हे माओवादी छप्पँ छधी जुयाः वनेगु उद्घोष यायेत विस्तारित मुँज्यां म्याण्डेत ब्यूगु खः धकाः नं धयादिल । आः माओवादी वार्ता व संघर्षयात नाप नापं यंकेगु जुइ धकादिसें वय्कलं राष्ट्रियता जनजीवीका जनतन्त्र व नेपाःमितय्गु निितं निरन्तर रुपं आन्दोलन यानाः वनेगु जुइ धकाः नं धयादिल । स्वनिगलंपिने न्हय्द्वःम्ह नेता कार्यकर्तात छथासं च्वना पार्टीइ वनयाच्वंगु बिचारय् बहस यायेगु थ्व न्हापांगु व ऐतिहासिक ज्या जूगु दु धयादिसें नायः प्रचण्डं आः राजनीतिक गतिरोध अन्त्य यायेगु निितं अझ अप्वः कुतः यायेगु जुइ धयादिसें सरकार निर्माण व शान्ति प्रकि्रयायात पूवंकेगु निितं नं माःगु कथं भूमिका म्हितेगु जुइ धयादिल। विस्तारित मुँज्या अभूतिपूर्व रुपं ताः लात धयादिसें वय्कलं विस्तारित मुँज्याय् न्वकूिपं निम्ह मोहन बैद्य किरण व डा। बाबुराम भट्टराई नापं थःगु यानाः स्वंगू हे राजनीतिक प्रतिबेदनयात कयाः तसकं बहस जूगु नापं बहसलिपा मंकाः कथं छगू हे राजनीतिक प्रतिवेदन तयार यायेगु ज्या जूगु अले व प्रतिवेदनयात केन्द्रीय कमिटीइ यंकाः सहलह ब्याकेगु धकाः सहमति जूगु दु धकाः धयादिल । नायः प्रचण्डं विस्तारित मुँज्याय् नेता व कार्यकर्तातय्सं नुगः चकंका हे थःथःगु बिचाः तःगु दु धयादिसें द्वन्द्ववादी सिद्धान्तया आधारय् कम्युनिष्ट मनूत न्ह्याबलें एकता संघर्ष रुपान्तरणया सिद्धान्तयात नालाः न्ह्याः वनीगु उदाहरण थुगुसीया विस्तारित मुँज्या नं जूगु दु धकाः धयादिल । पत्रकार सम्मेलनय् माओवादीया न्वाकु  मोहन बैद्य किरणं पार्टी दुने आः छगू जक राजनीतिक प्रतिवेदन ल्यं दनिगु नापं उकियात कयाः केन्द्रीय कमिटीइ सहलह ब्याकेगु जुइ धयादिसें मूल रुपं कार्य योजनाया सवालय् एक मत जुइ धुंकल धकाः धयादिल । अथे हे मेम्हे न्वकू डा. बाबराम भट्टराई नं आः शान्ति व संविधानया सवालय् संघर्ष यानाः वनेगु धैगु खँय् छगू हे मत दु धयादिसें नेपाःमि जनताया मुक्तिया निितं संघर्ष अनिवार्य खः धकाः धयादिल । पत्रकार सम्मेलनय् मूछ्यााजे रामबहादुर थापा बादलं न्ह्याकादीगु खःसा प्रवक्ता दिनानाथ शर्मां प्रेस विज्ञप्ति ब्वनाः न्यंकादीगु खः अथे हे पत्रकारतय्सं तःगु न्ह्यसःया लिसः माओवादीया नायः प्रचण्ड न्वकूिपं मोहन बैद्य व भट्टराई नं बियादीगु खः ।,https://www.nepalmandal.com/content/11144.html
बजेटया नितिं स्वंगू दलया कार्यदल ,"Tue Nov 16, 2010  10:48 am",संविधान सभाय् दुथ्यानाच्वंगु मूमू स्वंगू राजनीतिक दल एकीकृत नेकपा माओवादी नेपाली कांग्रेस व नेकपा एमालेया शीर्ष नेतातय्गु मंकाः कथं म्हिगः सोमवाः गोप्य मुँज्या च्वनाः व्यवस्थापिका संसदय् न्हूगु बजेट हयेगु नितिं स्वंगू दलया स्वम्ह हे प्रतिनिधित दुथ्याःगु कार्यदल दयेकूगु दु । उगु कार्यदलय् एकीकृत माओवादीया न्वकु डा. बाबुराम भट्टराई नेपाली कांग्रेसया रामशरण महत व एमालेया भरतमोहन अधिकारी च्वनादीगु दु । उगु कार्यदलं बजेटया नितिं आन्तरिक तयारी याइ धकाः धाःगु दु । म्हिगःया मुँज्यां याकःचा उम्मेदवार जुयाः नं मत्याइगु धयातःगु झिंन्हय्क्वःगु प्रधानमन्त्रीया चुनाव लिछ्यायेगु धकाः सहमति याःगु खः । अथे हे आः व्यवस्थापिका संसदया मेगु मुँज्या वइगु मंसीर ३ गते च्वनेगु धकाः नं स्वंगू दलया शीर्ष नेतातय्गु दथुइ सहमति जूगु खः । अथे हे राजनीतिक गतिरोध अन्त्य यायेगु नापं बजेटया तयारीया सवालयात कयाः वइगु मंसीर २ गते मेगु गोप्य मुँज्या च्वनेगु धकाः तकं सहमति याःगु खः । गोकर्णया गल्फ रिसोर्टय् म्हिगः जूगु स्वंगू दलया शीर्ष नेतातय्गु गोप्य मुँज्याय् एकीकृत माओवादीया नायः पुष्पकमल दाहाल प्रचण्ड नेपाली कांग्रेसया सभापति सुशिल कोइराला एमालेया नायः झलनाथ खनाल नापं मेमेपिं नेतातय्सं ब्वति कयादीगु खः । मुँज्या लिपा स्वंगू दलया स्वम्ह हे शीर्ष नेतातय्सं ल्हाःचिं तयाः पिथंगु प्रेस विज्ञप्तिइ म्हिगः सोमवाः ३ बजेया नितिं क्वःछिनातःगु प्रधानमन्त्री चुनावयात स्थगित यानाः मंसीर ३ गते यायेगु थप सहलह ब्याकाः न्हूगु बजेट हयेगु व स्वंगू दलया शीर्ष नेतातय्गु मेगु मुँज्या मंसीर २ गते च्वनेगु धकाः सहमति जूगु खँ उल्लेख यानातःगु दु । उगु मुँज्याय् एकीकृत माओवादी व एमालें आः न्ह्यानाच्वंगु प्रधानमन्त्रीया चुनावी प्रक्रियायात स्थगित यानाः मेगु हे न्हूगु प्रकि्रयां न्ह्याः वनेगु धकाः प्रस्ताव तःगु खःसा नेपाली कांग्रेसं धाःसा कांग्रेसया नेता रामचन्द्र पौडेल छम्ह जक उम्मेदवार जुयाः आः वय्कःयात निर्विरोध निर्वाचित यायेमाः धकाः सः तःगु खः । निगुलिं पक्षं थःथःगु खँ तःगु खःसा नेतातय्गु दथुइ आःयात अथे चुनावयात लिछ्यायेगु बजेटया नितिं सहलह ब्याकेगु नापं बजेट हयेगु धकाः सहमति जूगु खः । थ्व हे दथुइ म्हिगः सोमवाः हे व्यवस्थापिका संसदया कार्यव्यवस्था तथा परामर्श समितिया मुँज्या च्वनाः वइगु ३ गते प्रधानमन्त्रीया चुनाव यायेगु धकाः सहमति याःगु दु ।,https://www.nepalmandal.com/content/10805.html
एमालें भाय् हिलीगु संकेत ,"Wed Dec 1, 2010  9:49 am",संविधान दयेकेगु निति सहमतीय सरकार मदयेकं मगाः धकाः अडान तया वयाच्वंगु नेकपा एमालें आः थःगु भाय् हिलाः सहमतीय सरकारया थासय् बहुमतीय आधारय् न्ह्याः वनीगु संकेत खने दयावःगु दु । एमालेया केन्द्रीय छञ्याजे विष्णु पौडेलं आः एमाले सहमति प्रणालीयात त्वःताः बहुमतीय प्रणालिइ वनेगु जुइ धकाः म्हिगः मंगलवाः छगू ज्याझ्वःया दथुइ न्वंवानादीगु दु । वय्कलं सहमतीय सरकार गठन यायेत दलत असफल जुइ धुंकल धकाः न्ह्यथसें धयादिल आः ला हद जुइ धुंकल याकनं न्हूगु सरकार दयेकेमाः उकिया निति आः एमालें परिस्थिति स्वयाः मूल्यांकन यानाः रणनीति तयार याइ । एकीकृत माओवादीया विपक्ष थें जुयाः वयाच्वंम्ह एमालेया वरिष्ठ नेता कथं नाला वयाच्वंम्ह केपी शर्मा ओली पक्षधरया मनू कथं म्हस्यूम्ह पौडेलं अथे धयादीगु खः । वय्कलं एकीकृत माओवादीया नेतृत्वय् सरकार दयेके बिइगु अवस्था मदु धकाः धयादिसें आः न्हूम्ह प्रधानमन्त्री गुगु कथं छु प्रकृया ल्ययेगु धैगु खँय् स्पष्ट यानामदी । केपी शर्मा ओली पक्षयािपं नेतातय्सं आःया अवस्थाय् नेपाली कांग्रेसया प्रधानमन्त्रीया उम्मेदवार रामचन्द्र पौडेलयात हे प्रधानमन्त्री दयेकेमाः धकाः बहः बियाः वयाच्वंगु खः । लिपांगु इलय् वयाः ला ओली पक्षयापि नेतातय्सं एमालेया नायः झलनाथ खनालयात ब्यापक रुपं दबाव बिइगु तकं यानाहःगु दु धकाः एमालेया हे छम्ह नेतां धयादीगु दु । वइगु पुष २ गतेनिसें च्वनीगु केन्द्रीय कमिटीया मुँज्याय् आः सहमतिया प्रणालीयात त्वःताः बहुमतीय प्रणाली नालाः वनेमाः धकाः ओली पक्षयापिन्सं प्रस्ताव यंकेगु तयारी यानाच्वंगु दु धकाः नं धयादीगु दु । आः चुनावया निति न्हूगु प्रकि्रयाय् वनेगु अले उकिइ एमालेया नायः झलनाथ खनालयात उम्मेदवार यानाः बहुमतया आधारय् प्रधानमन्त्रीइ त्याकेगु धकाः आश्वासन बियाः बुहमतीय प्रणालीइ यंकेगु निति ओली पक्षं कुतः यानाच्वंगु खः । एमालेया स्वम्ह नेतात नायः झलनाथ खनाल प्रधानमन्त्री माधवकुमार नेपाल स्थायी समितिया दुजः केपी शर्मा ओली देय्या अन्यौलपूर्ण अवस्था नापं प्रधानमन्त्रीया चुनावयात तकं बेवास्ता यानाः गुगु कथं विदेश भ्रमणय् झायादीगु दु वय्कःपि नेपाः लिहां वयेवं हे अथे ओली पक्षं पार्टीया नायः खनालयात झन हे दवाव बिइगु तयारी यानाच्वंगु खः धकाः नं एमालेया नेतां धयादीगु दु । उकिया तयारी कथं हे एमालेया ओली पक्षधर कथं नालातःम्ह केन्द्रीय सचिव विष्णु पौडेलं एमालें आः सहमतीय प्रणालीयात त्वःताः बहुमतीय प्रणालीइ वनेमालीगु अवस्था वल धयादीगु खः धकाः नं वय्कलं कनादीगु दु ।,https://www.nepalmandal.com/content/11200.html
थनीनिसें केन्द्रीय कमिटीया मुँज्या ,"Thu Dec 2, 2010  1:35 pm",एकीकृत नेकपा माओवादीया केन्द्रीय कमिटीया मुँज्या थनीनिसें च्वनीगु जूगु दु । माओवादीया विस्तारित मुँज्याया म्याण्डेत कथं वर्तमान अवस्थाय् न्हूगु कथं न्ह्याः वनेगु निति माःगु तयारी यायेत थनीनिसें मुँज्या च्वनेत्यंगु खः । विषेशयानाः माओवादीं शान्ति संविधान व राष्ट्रिय स्वाधिनताया निति माःगु तयारी यानाः वनेगु नाप नापं प्रधानमन्त्रीया चुनावयात कयाः थःपिनिगु न्हूगु पलाःया सवालय् सहलह ब्याकेत अथे मुँज्या च्वनेत्यंगु खः । विस्तारित मुँज्याय् नेता व कार्यकर्तातय्सं ब्यूगु सुझाव नापं अन वःगु खँया आधारय् आः गुगु कथं पार्टी न्ह्याः वनेगु धैगु खँय् नं केन्द्रीत जुइ धकाः धाःगु दु । अथे हे केन्द्रीय कमिटीया मुँज्यां दबाव मुलक ज्याझ्वः नं पितहइ धकाः धाःगु दु । थ्व हे दथुइ एकीकृत माओवादीया नायः पुष्पकमल दाहाल प्रचण्डं विस्तारित मुँज्या लिपा माओवादी अझ नं अप्वः लचिलो जूगु दु धकाः धयादीगु दु । शान्ति व संविधानया निति थःपि अझ अप्वः लचिलो जुयागु खः धकाः धयादीगु दु । म्हिगः बुधवाः येँय् छगू ज्याझ्वलय् न्वंवासें प्रचण्डं अथे धयादीगु खः । वय्कलं शान्ति प्रकि्रयायात तार्किक निष्कर्षय् थ्यंकेगु निति अथे लचिलो जुयागु खः धकाः नं धयादिल । नायः प्रचण्डं धयादिल गोकर्णय् जूगु गोप्य मुँज्याय् जिमिसं शान्ति प्रकि्रया बारे ठोस प्रस्ताव तयागु खः शान्ति प्रकि्रयायात निष्कर्षय् थ्यंकेत विस्तारित मुँज्यां अझ अप्वः लचकता कथं प्रस्तूत जुइगु खँ क्वःछिनागु दु ।,https://www.nepalmandal.com/content/11235.html
अन्ततः कांग्रेस—एमालेया डिजाइनया खुलासा ,"Thu Nov 17, 2011  10:44 am","<राज्य पुनर्संरचना समितिया म्याण्डेट कथं जक विज्ञ पुचः दयेकेमाः - माओवादी संविधानसभाया राज्य पुनर्संरचना नापं राज्य शक्ति बाँडफाँट समितिपाखें तयार याःगु नेवाः स्वायत्त प्रदेश नापं झिंप्यंगू प्रदेशयात गोलमाल यायेगु नितिं विज्ञ पुचः दयेकेत कांग्रेस व एमालें योजना दयेकूगु  खुलासा जूगु दु । राज्य पुनर्संरचना आयोगया थासय् विज्ञ पुचः दयेकाः राज्य पुनर्संरचना समितिं तयार याःगु राज्य पुनर्संरचनाया प्रस्तावयात गोलमाल यायेगु नितिं अधिकार सम्पन्न विज्ञ पुचः दयेकेगु योजना कांग्रेस व एमालें दयेकूगु खः धकाः म्हिगः बुधवाः प्रमुख दलतय्गु मुँज्यां स्पष्ट जूगु दु । एकीकृत नेकपा -माओवादीं) राज्य पुनर्संरचना समितिया सुझावया आधारय् जक प्राविधिक ज्या यायेगु नितिं जक अथे विज्ञ पुचः दयेकेमाः धकाः तःगु प्रस्तावयात कांग्रेस व एमालें अस्वीकार याःगु खः । अथे कांग्रेस व एमालें संवैधानिक अंग कथं हे विज्ञ पुचः दयेकेमाः धकाः अडान तःगुलिं अन्ततः म्हिगः बुधवाःया स्वंगू दलया शीर्ष नेतातय्गु मुँज्या विनानिष्कर्ष क्वचाःगु खः । अथे दलतय्गु दथुइ सहमति जुइ मफयेवं व्यवस्थापिका संसदया म्हिगः च्वनेगु धयातःगु मुँज्या च्वं हे मच्वंसे कन्हय् शुक्रवाः तकया नितिं स्थगित जूगु दु । संविधानय् राज्य पुनर्संरचना आयोग दयेकेगु धकाः न्ह्यथनातःगु थासय् विज्ञ पुचः दयेकेगु धकाः संशोधन यायेत थौं व्यवस्थापिका संसदया मुँज्या सःतातःगु खः । अथे मुँज्या जुइ न्ह्यः हे नेपाःया आदिवासी जनजाति सभासद्त नापं एकीकृत माओवादीया बरिष्ठ न्वकु मोहन बैद्य किरण, मूछ्याञ्जे रामबहादुर थापा बादल पक्षधरयापिन्सं विज्ञ पुचः धैगु राज्य पुनर्संरचना समितिया सुझाव कथं प्राविधिक रुपं जक स्वयेगु ज्या बिइमाःगु नापं राज्य पुनर्संरचना समितिपाखें तयार याःगु १४ प्रदेशया अवधारणा यात छुं हे याये दैमखु धकाः अडान काःगुलिं अन्ततः प्रमुख दलया नेतातय्त उगु कथं तःधंगु लिच्वः लाःगु खः । म्हिगः सुथय् हे स्वंगू दलया शीर्ष नेताय्गु मुँज्या च्वनाः विज्ञ पुचः धैगु सुझाव बिइत जक खः धकाः सहमति जूगु खःसां माओवादीया बैद्य पक्ष नापं आदिवासी जनजातिया सभासद्तय्सं संविधानसभां विज्ञ पुचः दयेकाः संवैधानिक अंगया रुपय् तयेगु कथं गुगु हालतय् स्वीकार याये फैमखु धकाः अडान काःगु खः । अनं लिपा एकीकृत माओवादीया आकस्मिक स्थायी समितिया मुँज्या च्वंगु खः । उगु मुँज्यां छगू हे मतं राज्य पुनर्संरचना समितिया सुझावया आधारय् प्राविधिक पक्षयात स्वयेगु नितिं जक विज्ञ पुचः दयेकेगु जुइ धकाः खँ क्वःछ्यूगु खः । अनंलिपा माओवादीया नेतात स्वंगू दलया मुँज्या च्वनाः थःपिनिगु खँ तःगु इलय् कांग्रेस व एमालेया नेतातय्सं अधिकार सम्पन्न विज्ञ पुचः दयेकेगु धकाः अडान तःगु खः । इमिसं राज्य पुनर्संरचना समितिया प्रस्तावयात तकं हिइके फैगु अधिकार दुगु विज्ञ पुचः दयेकमाः धकाः अडान तयेवं अन्ततः मुँज्या निष्कर्षविहिन जूगु खः । अनंलिपा व्यवस्थापिका संसदया मुँज्या तकं स्थगित जूगु खः ।",https://www.nepalmandal.com/content/17270.html
सातौं डिभिजनया जनसेनातपाखें रोलकल बहिस्कार ,"Fri Nov 18, 2011  11:27 am","सातौं डिभिजन अन्तर्गतया सहायक शिविर बडैपुरया लिस्नेग्राम वि्रगेडय् कमाण्डरत लिसें फुक्क धैथे जनसेना गुगु नं हालतय् सेना समायोजनय् वनेमाः धकाः दबाव ब्यूगुयात अस्वीकार यानाः लडाकुत समायोजनपाखें ब्यागलं च्वनेगु घोषणा यानाः मैदानय् क्वहां वःगु दु । समायोजनय् वनेत दबाव बिइत सःतूगु रोलकलयात इमिसं म्हिगः सुथय् बहिस्कार यानाः विरोधय् क्वहां वःगु खः । इपिं न्हिच्छि हे सैन्य गतिविधिइ तकं समावेश मजुल । बहिस्कार घोषणाया बारे थौं शुक्रवार आधिकारीक रुपं संचारमाध्यमयात जानकारी बिइगु जूगु दु । बहिस्कार याःगु पुचःया नेतृत्व याःपिं ४ नम्बर बटालिनया कम्पनी कमान्डर रणबहादुर विष्टं संचारकर्मीतलिसे खँ ल्हायेगु झ्वलय् धयादिल 'स्पष्टताया नितिं नेतृत्वलिसे खँ ल्हाकेगु धकाः डिभिजन कमान्डरं धाःगुलिं थौं विहिवाः पत्रकार सम्मलेन मयानागु खः, कन्हय् सुथय् अर्थात शुक्रवार सुथय् यायेगु जुइ ।' लिस्नेग्राम बि्रगेड अन्तर्गतया स्वम्ह बटालियनया ७ म्हसिबें अप्वः कम्पनी कमाण्डर स्तरया लडाकुतपाखें बहिस्कार यायेगु नेतृत्व याःगु दु । कम्पनी कमान्डरत निरबहादुर सिंह, शान्ति शाही, कमला धामी, सतराम थारु लगायतयापिंन्सं नेतृत्व याःगु दु । तत्कालया नितिं शिविरय् हे च्वनाः विरोध यायेगु व समायोजन प्रक्रिया आः थें हे न्ह्याकल धाःसा सतकय् तकं वयेगु जुइ धकाः धाःगु दु ।  लडाकुतय्सं आःया समायोजन, पुनस्र्थापना व स्वैच्छिक अवकाशया स्पष्ट खाका मवःगु, समायोजन, पुर्नस्थापना व स्वैच्छिक अवकासया मोडालिटीइ सुयागु नं भविष्य मदुगु, सत्ताया नितिं नेतृत्वं लडाकुयात अपमान यानाब्यूगु दु धकाः आक्रोश प्वंकूगु दु । स्वैच्छिक अवकासय् वनेगु इच्छा प्वंकूगुलिं नेतृत्वं समायोजनय् वनेत अनावश्यक दवाब बीवं उगु शिविरया जनसेनां थुगुकथं तं प्वंकूगु खः ।",https://www.nepalmandal.com/content/17279.html
'पुनर्संरचना समितिया आधारय् आयोग जुइमाः’ ,"Mon Nov 21, 2011  11:30 am","संविधानसभाया प्रमुख स्वंगू दल नापं मधेसी मोर्चाया दथुइ लिपांगु इलय् सहमति जूगु कथं राज्य पुनर्संरचना आयोग दयेकेगु ज्या थौं सोमवाः याइगु जूगु दु । उकिया नितिं म्हिगः आइतवाः स्वंगू दलया शीर्ष नेतातय्गु मुँज्या च्वंगु खःसा थौं उकिया अन्तिम निर्णय यायेगु धकाः सहमति याःगु दु । सहमति कथं प्रमुख स्वंगू दल नापं मधेसी मोर्चापाखें राज्य पुनर्संरचना आयोगय् च्वनीपिं मनूतय्गु नां तकं प्रस्ताव याइगु जूगु दु । सूत्रं धाः कथं एकीकृत नेकपा -माओवादी), नेपाली कांग्रेस व एमालेपाखें निम्ह—निम्ह अले मधेसी मोर्चापाखें छम्ह यानाः न्हय्म्हेसिया राज्य पुनर्संरचना आयोग दयेकी । आयोगया नेतृत्व सुनां याइ धैगु खँय् धाःसा सहमति जुइ फयाच्वंगु मदु । संभवतः थौं हे उकिया नं सहमति याइ । राज्य पुनर्संरचना आयोग स्वन्हुया दुने दयेकेगु धकाः दलतय्गु दथुइ वंगु शुक्रवाः चान्हय् सहमति जूगु खः । उकिं थौं हे आयोगया कार्यदेशंनिसें आयोगया दुजःतय्गु नं खँ क्वःछिइ धाःगु दु । थ्व हे दथुइ संविधानसभाया राज्य पुनर्संरचना नापं राज्य शक्ति बाँडफाँट समितिपाखें बहुमतं पारित याःगु नेवाः प्रदेश नापं १४ प्रदेशया प्रस्तावया आधारय् च्वनाः जक राज्य पुनर्संरचना आयोगं प्राविधिक पक्षयात स्वयेगु अधिकार बिइमाः, राज्य पुनर्संरचना समितिया प्रस्तावयात हे गोलमाल यायेगु कथंया अधिकार आयोगयात बिल धाःसा उकियात थःपिन्सं स्वीकार याये फैमखु धकाः आदिवासी जनजाति सभासद् दबाव समूह -ककस)ं या नेतात नाप नापं एकीकृत माओवादीया बरिष्ठ उपाध्यक्ष मोहन बैद्य किरण पक्षधरया नेतातय्सं धयादीगु दु । थःपिनिगु मागयात बेवास्ता यानाः हाकनं षडयन्त्र यायेत स्वल धाःसा संघर्ष यायेगु जुइ धकाः ख्याच्वः तकं बियादीगु दु । उगु हे कथं राज्य पुनर्संरचना आयोगय् फुक्क दलपाखें पहिचानया आधारय् राज्य पुनर्संरचनायात स्वीकार याइपिं मनूतय्त छ्वयेमाः धकाः दलया आदिवासी जनजाति नेतातय्सं दबाव बिइगु ज्या तिब्र रुपं न्ह्याकूगु दु । अथे आयोगय् छ्वयेगु नितिं दलया नेतातय्सं नं थःथःगु पार्टीया कार्यकर्ता नापं नेतातलिसे सहलह तिब्र रुपं न्ह्याकूगु दु । थौं सोमवाः सुथय् च्वनीगु स्वंगू दल नापं मधेसी मोर्चाया मंकाः मुँज्यां गुगु कथं आयोग दयेकी नापं आयोगयात क्षेत्राधिकार गुलि बिइ उकिया आधारय् जक थःपिं न्ह्याः वनेगु जुइ धकाः छम्ह जनजाति सभासद् जानकारी बियादीगु दु । लिपांगु इलय् आदिवासी जनजाति सभासदत नापं माओवादीया बरिष्ठ न्वकु किरण पक्षधरया सभासद् व नेतातय्सं राज्य पुनर्संरचनाया सवालय् म्हितूगु भूमिकां यानाः आदिवासी जनजाति सभासद्, नेता नापं कार्यकर्तात उत्साहीत जूगु दु ।",https://www.nepalmandal.com/content/17333.html
सहमति सरकारया सम्भावना मदु : ,"Tue Aug 23, 2011  12:42 pm","एकीकृत नेकपा माओवादीया नायः पुष्पकमल दाहाल 'प्रचण्डं' सरकार निर्माणय् दलतदथुइ सहमति जुइमफुसां नं शान्ति व संबिधान निर्माणय् सहमति जुइगु धयादीगु दु । प्रधानमन्त्रीइ सहमति दयेकेत तसकं थाकूगु धयादिसें वय्कलं शान्ति व संबिधानय् धाःसा छुं दिसं हे सहमति जुइगु धयादिल । सहमतिया नितिं फुक्कसिनं त्याग यायेमाःगुलिइ बहः बियादिसें नायः प्रचण्डं मेगु दल थुकिइ सकारात्मक जुइमफयाः समस्या जूगु धयादिल । न्हू बजारय् च्वंगु थःगु हे निबासय् सोमवाः सञ्चारकर्मीतलिसे खाल्हासें नायः प्रचण्डं थःपिंसं सहमतिया सरकारया नेतृत्वया नितिं दाबी न्ह्यःब्वयाः कांग्रेसं शेरबहादुर देउवायात न्ह्यःने न्ह्याकूगुलिं सहमतिया सम्भावना ताःपाःगु धयादिल । वय्कलं न्ह्याग्गु हे प्रक्रियाय् वंसां नं भावी प्रधानमन्त्री पार्टीया न्वकु डा.बाबुराम भट्टराई हे जुइगु निश्चित जूगु स्पष्ट यानादिल । अथेहे, सोमवाः पार्टी मुख्यालय बल्खुइ च्वंगु एमाले केन्द्रीय समितिया बैठकं राष्ट्रिय सहमतिया सरकारया नितिं नेपाली कांग्रेसया उम्मेदवार शेरबहादुर देउवायात समर्थन यायेगु विषयलय् सहमति जूगु दु । सोमवाःया बैठकय् शान्ति व संविधानया विषयसं माओवादीलिसे गम्भीर वार्ता यायेगु निर्णय याःगु एमालें झिंन्यान्हुनिसें निलातक्क माओवादीं पुनवर्गीकरणया स्पष्ट खाका हःसा उबलेतक्क खनाल नेतृत्वया सरकार कायम जुइगु व अनंलिपा माओवादीया नेतृत्व स्वीकार यायेफइगु सर्त न्ह्यःने न्ह्याकूगु दु । केन्द्रीय समिति बैठकं बहुमतीय सरकारय् सुयात समर्थन यायेगु धइगु निर्णय यायेगु अधिकार धाःसा स्थाई समितियात ब्यूगु दु ।",https://www.nepalmandal.com/content/15741.html
प्रधानमन्त्रीयात हाकूगु ध्वाँय् ,"Mon Oct 24, 2011  11:42 am","एकीकृत नेकपा -माओवादी)या १५ गू जनवर्गीय संगठन नापं जातीय मोर्चातय् नेता व कार्यकर्तातय्सं म्हिगः आइतवाः प्रधानमन्त्री डा. बाबुराम भट्टराई नापं भारतय् वनाः वःपिं मन्त्रीतय्त हाकूगु ध्वाँय् क्यंगु दु । भारतय् वनाः राष्ट्रघाती विपा सम्झौता राष्ट्रघाती धकाः ठहरयासें विरोध यानाः अथे म्हिगः अन्तर्राष्ट्रिय विमानस्थलं वयेवं हाकूगु ध्वाँय् क्यंगु खः । सलंसःम्ह एकीकृत माओवादीया कार्यकर्तातय्सं अथे हाकूगु ध्वाँय् क्यंगु खः । माओवादीया अखिल क्रान्तिकारी, किसान महासंघ, क्रान्तिकारी महिला संघ, आदिवासी जनजाति जातीय क्षेत्रीय महासंघ, बेपत्ता परिवार नापं थीथी कथंया जवस मोर्चाया म्हिगः आइतवाः मंकाः मुँज्या च्वनाः मंकाः कथं हे जारी याःगु विज्ञप्तिइ धयातःगु दु 'माओवादी व विपक्षी दलतय्सं दीर्घकालिन लिच्वः लाइगु सन्धि सम्झौता मयायेत निर्देशन व सुझाव ब्यूगुया अःखः विपा सम्झौता याःगु दु, नेपाःमि उद्यमी व व्यवसायीयात सुविधा व सहुलिय बियाः नेपाःया राष्ट्रिय अर्थतन्त्रया विकास यायेत बहः बिइमाःगु इलय् भारतीय व्यवसायीयात राष्ट्रं क्षतिपूर्ति बिइगु थें जःगु सर्तय् सम्झौया याःगु धैगु सन् १९५० या असमान सन्धि थें हे असमान राष्ट्रघाती सम्झौता याःगु दु । उकिं उगु सम्झौता तत्काल खारेज यायेमाः ।' बिपा साम्झौताया विरोधय् माओवादीया १५ गू जबस मोर्चात छथाय् दंगु खःसा आः उकियात निरन्तरता बियाः यंकी धाःगु दु । प्रधानमन्त्री डा. बाबुराम भट्टराई वंगु विहिवा ३७ म्हेसिया नेतृत्व यानाः भारत भ्रमणय् वनादीगु खःसा वय्कःपिं म्हिगः आइतवाः जक येँय् लिहां वःगु खः ।",https://www.nepalmandal.com/content/16843.html
'संविधानया नितिं खुला म्याद थप यायेगु’ ,"Mon Nov 7, 2011  12:22 pm","शासकिय स्वरुप व निर्वाचन प्रणाली मिश्रति यायेगु सहमति लिक्क : आचार्य येँ (झीगु स्वनिगः) संविधानसभाया संबैधानिक समितिया सभापति निलाम्बर आचार्यं आः संविधानसभाया खुला म्याद थप यायेमाः धकाः धयादीगु दु । खुला म्याद थप यानाः संविधान जारी यायेगु अले अनं लिपा खुलाया दुने निर्वाचन यायेफै धकाः दावी यानादीगु दु । रिपोर्टर्स क्लबया ग्वसालय् म्हिगः आइतवाः जूगु साक्षात्कार ज्याझ्वलय् न्वंवासें वय्कलं अथे धयादीगु खः । संवैधानिक समितिया सभापति आचार्यं कार्तिक १५ गते दलया नेतातय्गु दथुइ जुइगु सहमति कथं दच्छिया दुने संविधान जारी यानाः निर्वाचन यानाः संक्रमणया अन्त्य यायेफै धकाः नं धयादीगु दु । राज्य पुनर्संरचनाया विषययात कयाः विज्ञतय्गु पुचः दयेकेगु सहमति जुइ धुंकूगु नापं निर्वाचन प्रणाली व शासकीय स्वरुपया बारे मिश्रति प्रणाली लागू यायेगु सवालय् दलया नेतात सहमति लिक्क थ्यने धुंकूगु दु धकाः नेता आचार्यं धयादिल । वय्कलं संविधान दलतय्गु दथुइ अथे सहमति लिक्क थ्यंगुलिं आःया अवस्थाय् संविधान दयेकेगु आधार तयार जुल धकाः तकं दाबी यानादिल । संवैधानिक समितिया सभापति आचार्यं आः थें हे छुं छुं भच्चा जक हिइकाः प्रत्यक्ष व समानुपातिक जूगु निर्वाचण प्रणाली, राष्ट्रिय प्रणालीया शासन व्यवस्था मजुइगु कथं राष्ट्रपति व प्रधानमन्त्रीया अधिकार बाँडफाँड जुइगु कथं मिश्रीत निर्वाचन प्रणाली दलतय्गु दथुइ सहमतिया संभावना दु धकाः धयादिल । अथे हे प्रतिनिधिसभा व राज्य सभा यानाः निगू सदनात्मक व्यवस्था जुइगु खँय् नं दलतय्गु दथुइ सहमति जुइ धुंकल धकाः स्पष्ट यानादीगु दु । वय्कलं थः प्रधानमन्त्री व राष्ट्रपति जनतापाखें प्रत्यक्ष निर्वाचन प्रणालीं ल्ययेगु पक्षय् मदु धयादिसें मुलुकयात राष्ट्रपतीय प्रणालीया शासन व्यवस्था मज्यू धकाः नं धयादिल । आचार्यं धयादिल 'राष्ट्रपतीय प्रणालीचाहिं मज्यू, राष्ट्रपति व प्रधानमन्त्रीया अधिकार इनाः कायेमाः, आःसिबें राष्ट्रपतियात थप अधिकार माः ।'",https://www.nepalmandal.com/content/17084.html
सरकार हिलेगु नितिं सहमतिया डिजाइन ,"Tue Nov 8, 2011  1:31 pm","वर्तमान सरकारयात हिलेगु नितिं डिजाइन यानाः हे न्हय्गू बुँदाया सहमति याःगु स्पष्ट जुयावःगु दु । नेकपा -एमाले)या नायः झलनाथ खनालं म्हिगः सोमवाः संचारकर्मीतलिसे खँ ल्हायेगु झ्वलय् वर्तमान   सरकारयात हे राष्ट्रिय सहमतिया सरकार दयेकेगु आशय कथं न्हय्गू बुँदाया सहमति यानागु मखुसें आः न्हूगु हे सरकार दयेकेमाः धकाः धयादीगु दु । वय्कलं डा. बाबुराम भट्टराईया नेतृत्वय् दुगु वर्तमान सरकारयात राष्ट्रिय सहमतिया सराकर दयेकेगु ज्या जुइ हे मखु धकाः धयादीगु दु । एमालेया नेता खनालं धयादिल 'राष्ट्रिय सहमतिया सरकार दयेकेगु बारे जिमि दथुइ सहमति जूगु दु । न्हय्गू बुँदाया सहमतिं छर्लङ यानाः ब्यूगु दु तर उकिया बारे विस्तृत सहलह जुइ धाःसा ल्यं दनि । याकनं हे सहलह ब्याकाः निष्कर्ष पिकायेगु जुइ ।' प्रधानमन्त्रीं थ्व हे सर—कायात राष्ट्रिय सहमतिया सरकारय् रुपान्तरण यायेगु जुइ धकाः गुगु कथं न्वंवानादीगु दु उकिं यानाः झन समस्या वयेमफु धकाः नं वय्कलं धयादिल । एमालेया नायः झलनाथ खनालं धयादिल 'थ्व सहमतिं सामन्य दिशाबोध याःगु दु, यक्व हे खँ क्वःछिइगु आः ल्यं दनि । आः छु यायेगु धैगु विषयलय् थ्वहे मंसीर १४ गते छु यायेगु धकाः निष्कर्षय् थ्यंकेगु   जुइ ।' वय्कलं थःगु हे प्रस्ताव कथं लिबाक्क हे जूसां सहमति जूगु दु धकाः नं दावी यानादिल । एमाले व नेपाली कांग्रेसया नेतातय्सं ७ बुँदाया सहमति धैगु शान्ति प्रक्रियाया नितिं जक मखु सरकारया विषयसं नं खः धकाः सार्वजनिक रुपं न्वंवानादीगुलिं थ्व एमाले कांग्रेसया डिजाइन कथं माओवादीया लडाकुत नं समायोजन यायेगु अले सरकार नं हिलेगु डिजाइन मखुला धकाः मनूतय्सं न्ह्यसः थानाहःगु दु ।",https://www.nepalmandal.com/content/17113.html
११ गते स्वनिगः बन्दया आह्वान ,"Fri Jan 20, 2012  11:47 am","नेपाल आयल निगमं पेट्रोलियम पदार्थय् भाः थकाःगु विरोधय् थीथी राजनीतिक दलया विद्यार्थी संगठनतय्सं मंकाः कथं संघर्षया ज्याझ्वः घोषणा याःगु दु । एकीकृत नेकपा (माओवादी)या भातृ संगठन अखिल क्रान्तिकारी, नेपाली कांग्रेसया नेविसंघ, एमालेया अनेरास्ववियु नापं थीथी १३ गू विद्यार्थी संगठनया म्हिगः विहिवाः मंकाः कथं मु“ज्या च्वनाः थकाःगु भाः तत्काल क्वकायेमाःगु माग यानाः माघ ११ गते स्वनिगः बन्द नापं थीथी कथंया संघर्षया ज्याझ्वः पितब्यूगु दु । उगु मु“ज्यां क्वःछिनाः म्हिगः  विहिवाः स्वनिगः नापं देय्न्यंकं सांकेतिक रुपं विरोध प्रदर्शन याःगु खः । कलेज कलेज न्ह्यःने विद्यार्थीतय्सं चक्का जाम यानाः प्रदर्शन याःगु खः । अथे हे कन्हय् सुथय् तकया दुने माग पूरा मजुल धाःसा थौं ६ गते हे देय्न्यंकं खालीगु सिलिण्डर ज्वनाः प्रदर्शन यायेगु, ७ गते स्वनिगलय् थाय् थासय् कोणसभा यायेगु, ८ गते शिक्षण संस्था न्ह्यःने प्रदर्शन यायेगु, ९ गते आयल निगमया कार्यालय घेराउ यायेगु, १० गते मसाल जुलुस यायेगु व ११ गते स्वनिगः बन्द यायेगु घोषणा याःगु दु । ११ गते तकया दुने नं माग पूरा मजुल धाःसा अनं लिपाः अझ सशक्त कथंया आन्दोलन घोषणा यायेगु जुइ धकाः विद्यार्थी नेताय्सं धयादीगु दु । बुधवाःनिसें लागू जुइगु कथं नेपाल आयल निगमं जा थुइगु ग्यासय् आवंलि छगः सिलिण्डरया भाः १ सय ७० तका थिके याःगु दु । अथे हे पेट्रोलय् छगू लिटरय् १० तका, डिजेल व मचिकनय् छगू लिटरय् ९ तका भाः थकयागु दु धकाः निगमया प्रवक्ता मुकुन्द ढुंगेलं जानकारी बियादीगु दु । म्हीग सोमवाः तक उपभोक्तातय्सं ग्यास छगलय् १ हजार ३ सय २५ तका पुलाः वयाच्वंगु खःसा आवंलि छगः ग्यास  १ हजार ५ सय पुलाः न्यायेमालीगु जूगु दु । अथे हे पेट्रोल छगू लिटरया १ सय ५ तका पुलाः वयाच्वंगुलिइ आवंलि १ सय १५ तका पुलाः न्याये मालीगु जूगु दु । उगु हे कथं छगू लिटर डिजेलया भाः ७६ तका अले मचिकंया भाः ८५ तका पुलाः न्याये मालीगु जूगु दु । उगु हे कथं आन्तरिक हवाई इन्धनपाखे छगू लिटरय् १ सय तका थ्यनाच्वंगुलिइ आः भाः थकाःगुलिं १ सय ५ तका थ्यंगु दु । उगु कथं भाः थकाःगुयात थीथी ख्यलं विरोध यानाहःगु दु । अथे हे उपभोक्ता मञ्च नेपालपाखें नं सशक्त कथं आन्दोलन यायेगु जुइ धकाः धाःगु दु । थ्व हे दथुइ अखिल क्रान्तिकारीया नायः हिमाल शर्मां पेट्रोलियम पदार्थया भाः थकाःगु भाः क्वकायेगु ज्या मयात धाःसा सरकारयात हे क्वःथलाः बिइ धकाः ख्याच्वः बियादीगु दु । मिडिया इन्टरनेशनलं म्हिगः विहिवाः ये“य् याःगु ज्याझ्वलय् न्वंवासें विद्यार्थी नेता शर्मां अथे ख्याच्वः बियादीगु खः ।",https://www.nepalmandal.com/content/18224.html
वि.सं.या थासय् ईश्वी सम्वत् छ्यलीगु ,"Sun Jan 22, 2012  11:03 am",नेपाल सरकारं याकनं हे विक्रम सम्वत्यात चीकाः ईश्वी सम्वत्यात छ्यलेत्यंगु दु । थुकियात माःगु तयारी पूवने धुंकूगु धाःगु दु । याकनं सरकारं घोषणा यानाः औपचारिकता बीगु तयारीइ दु । नेपाःया थःगु हे मौलिक सम्वत् नेपाल सम्वत्यात सरकारी मान्यता बियाः आन्तरिक व सांस्कृतिकरुपं छ्यलाबुलाय् हयेगु सरकारया थुगु निर्णयात कार्यान्वयन हयेमाःगु नेपाली जनताया अत्यधिक दवाबयात महशुस याःगु लगत्तै विक्रम सम्वत्यात कयाः छु यायेगु धयागु न्ह्यसः दनावयाच्वंगु खः । तर माओवादी सरकार वयेवं पूर्ववत् माओवादी सरकारया ल्यंपुल्यं ज्याखँयात न्ह्यःने यंकेगु तातुनाः प्रधानमन्त्री डा. बाबुराम भट्टराईया सरकारं थुगु पलाःयात हानं न्ह्याकेगु कुतः याःगु खः । भारतया पुलांम्ह जुजु विक्रमादित्यया नामय् स्वनातःगु विक्रम सम्वत्यात नेपालय् छ्यलाबुलाय् हयेगुया छुं हे औचित्यता मदुगु खँय् विशेषज्ञपिंसं ताःइलंनिसें आपत्ति प्वंकावःगु खः । भारतय् वि.सं.यात छ्यलाबुलाय् हयाच्वंगु मदु । तर सरकारया थुगु राष्ट्रवादी पलाःयात कयाः हिन्दु धर्मया कट्टर अनुयायी जुजुवादी व ब्राम्हणवादीतय्सं विरोध यायेगु शुरु जूगु दु । थुकिया नितिं विरोध छु गुगुकथं याइगु धयागु खँ स्पष्ट मजूनिसां सरकारं थुगु पलाःयात ब्राम्हणवादीत संगठितरुपं राष्ट्रिय सम्वत्या नामं अले नेपाःया संस्कृति व परम्पराया विरुद्ध माओवादी कुहांवल धकाः सर्वसाधारण जनताया दथुइ भ्रम बीत्यंगु प्रष्ट दु ।,https://www.nepalmandal.com/content/18245.html
थः कलाःयात स्यानागु डिआइजीपाखें स्वीकार ,"Mon Jan 23, 2012  12:32 pm",सशस्त्र प्रहरी बलया डिआइजी रञ्जन कोइरालां थः हे कलाःयात हत्या यानागु स्वीकार यानादीगु दु । वय्कलं थः कलाःया हत्या याःगु आशंकाय् म्हिगः आइतवाः सुथय् प्रहरीं ज्वंगु खः । प्रहरी अधिकारीं बयान कायेगु झ्वलय् कोइरालां उगु अपराधयात स्वीकार यानादीगु खः । महानगरीय प्रहरी अपराध महाशाखा हनुमानध्वाखा सूत्रं धाल ‘वय्कलं अपराध स्वीकार यानादीगु दु ।’ प्रहरीया ये“य् च्वंगु परिसर व अपराध अनुसन्धानमहाशाखापाखें खटेजुयाः वंगु प्रहरीं वय्कःयात स्वनिगलंपिनें ये“य् वःगु इलय् नागढुंगाय् ज्वनाः हनुमान ध्वाखाय् यंकूगु खः । वंगु पुष २७ गते थःगु हे छे“य् नं बेपत्ता जूम्ह डिआइजी कोइरालाया कलाः गीता ढकालया हत्या  याःगु आशंकाय् वय्कःयात ज्वंगु खः । प्रहरीं निन्हु न्ह्यः जक मकवानपुरया पालुङा धैगु थासय् छम्ह मिसाया सीम्ह लुइकूगु खः । डिआइजी कोइराला उगु घटनास्थलय् थ्यंगु खबरया आधारय् प्रहरीं आशंका यानाः कोइरालायात ज्वंगु खः । हनुमानध्वाखाय् डिआइजी कोइरालायात एसपीपिं देवेन्द्र सुवेदी व राजेन्द्र श्रेष्ठं बयान कयादीगु खः । थ्वसिबें न्ह्यः हत्या जूम्ह गिता ढकालया थःलाःपिन्सं डिआइजी कोइरालां हे थः कलाः ढकालयात स्यानाः अपहरण यानाः स्यानाः बिल धकाः उजुरी ब्यूगु इलय् माःगु कथंया प्रमाणत मदु धकाः दर्ता तकं मयाःगु खः । थौंसिबें १८ द“ न्ह्यः गितालिसे इहिपाः यानादीम्ह डिआइजी कोइरालां धाःसा वंगु १० द“ न्ह्यः हे थः कलाः ढकाललिसे बायाः च्वनागु खः धकाः दावी यानाः वयाच्वंगु खः । इमि दथुइ काय्या विषययात कयाः इलय् ब्यलय् ल्वापु जुयाः वयाच्वंगु खः । तालिमया नितिं चीन वंम्ह डिआइजी कोइराला थः कलाः गिता बेपत्ता जुइसिबें छुं दिं न्ह्यः जक नेपालय् लिहां वःगु खः । ये“य् नं पिहांवइगु छगू वाःपतिइ कलाः गीता बेखबर जूगु व डिआइजी रञ्जनयात न्यंगु इलय् छुं नं लिसः बियाः मदीगु बरु जावलाखेलय् च्वंगु रेडरोज ओभसिज नांगु म्यानपावर कम्पनी चलेयाना च्वंम्ह व एकान्त कुनाय् च्वनीम्ह तारा रेग्मीलिसे रञ्जनं छे“य् ्च्वनाः वयाच्वंगु समाचार प्रकाशित जूगु खः ।,https://www.nepalmandal.com/content/18273.html
‘नेवाःतय्त विस्थापित यायेत स्वल धाःसा संघर्ष’ ,"Tue Jan 24, 2012  11:32 am","एकीकृत नेपाल कम्युनिष्ट पार्टी (माओवादी)या पोलितब्यूरो दुजः नापं नेवाः राज्य समितिया इन्चार्ज हितमान शाक्यं नेवाःतय्त विस्थापित यायेगु कथं सतक विस्तार यात धाःसा संघर्ष यायेत तयार दु धकाः धयादीगु दु । एकीकृत नेवाः राष्ट्रिय मुक्ति मोर्चा नेपाः,या ग्वसालय् म्हिगः सोमवाः य“या लैनचौरय् जूगु ये“या सतक विस्तार व नागरिक सरोकार विषय जूगु अन्तक्र्रिया ज्याझ्वलय् न्वंवासें वय्कलं अथे धयादीगु खः । नेता शाक्यं आःया न्हापांगु प्राथमिकता धैगु संघीयता खः धयादिसें नेवाः राज्य वये धुंकाः जक थन गुलि सतक माः धकाः निर्णय यानाः ज्या याइगु आःया संक्रमणकालीन सरकारं यायेगु ज्या मखु धकाः स्पष्ट यानादिल । स्वनिगःया सवालय् स्वनिगलं व्यवस्थापिका संसदय् प्रतिनिधित्व यानाच्वंपिनिगु सरोकारया विषय खः धयादिसें वय्कलं यदि सरोकारवालालिसे सहलह मयासे सतक विस्तारया नामय् नेवाःतय्त विस्थापित यायेगु ज्या न्ह्याकल धाःसा जनतालिसे सतकय् वयेत तयार दु धयादिल । नेता शाक्यं अज्वःगु इलय् मि“प्वाः ज्वनाः डोजर च्याकेत नं तयार दु धकाः धयादिल  नेवाः मोर्चा ये“ जिल्लाया नायः पञ्चलाल महर्जनया सभापतित्वय् जूगु उगु ज्याझ्वलय् एमालेया नेता जीवनराम श्रेष्ठ, संघर्ष समितिया नायः न्हुच्छेबहादुर श्रेष्ठ, संघर्ष समितिया न्वकू दिपक केसी, नेवाः मोर्चाया केन्द्रीय छ्याञ्जे सुरेश श्रेष्ठ, नेपाः राष्ट्रिय पार्टीया नायः डा. केशवमान शाक्य,  नरेशवीर शाक्यपिन्सं न्वंवानादीगु खः । नेवाः मोर्चा ये“ जिल्लाया छ्याञ्जे सुरेन्द्र महर्जनं संचालन यानादीगु उगु ज्याझ्वलय् न्वकु राजेन्द्र महर्जनं लसकुस न्वचु बियादीगु खः ।",https://www.nepalmandal.com/content/18281.html
थौंया बन्दया नितिं मसाल जुलुस ,"Wed Jan 25, 2012  12:45 pm","पेट्रोलियम पदार्थय् भाः थकाःगु विरोधय् थौं बुधवाःया स्वनिगः बन्द ताः लाकेगु नितिं विद्यार्थीतय्सं म्हिगः मंगलवाः बहनी तिनिख्यलं मसाल जुलुस पिकाःगु दु । रत्नपार्कया शान्ति वाटिका लागां मसाल जुलुस पिकाइ धकाः यक्व हे ल्याखय् प्रहरीत तैनाथ यानातःगु खःसा विद्यार्थीतय्सं धाःसा तिनिख्यः खुल्लामञ्च लागां मसाल जुलुस पिकाःगु खः । मसाल जुलुय् विद्यार्थीतय्सं पेट्रोलियम पदार्थया भाः क्वकायेमाःगु माग यानाः नारावाजी तकं याःगु खः । मसाल जुलस ये“या थीथी लागाय् चाःह्यूगु खः । थीथी राजनीतिक पार्टीया १३ गू विद्यार्थीतय्गु संगठनं मंकाः कथं पेट्रोलियम पदार्थया भाः थकाःगु विरुद्ध आन्दोलन यानाः वयाच्वंगु खःसा उगु हे विद्यार्थीतय्गु संगठनतपाखें थौं माघ ११ गते स्वनिगः बन्द आह्वान याःगु खः । अथे आन्दोलनय् क्वहां वयाच्वंगु विद्यार्थी संगठनत एकीकृत माओवादीया अखिल क्रान्तिकारी, कांग्रेसया नेविसंघ, एमालेया अनेरास्ववियु नापं १३ गू विद्यार्थी संगठनतपाखें आन्दोलन यानाः वयाच्वंगु खः । थौं बुधवाः तक नं पेट्रोलियम पदार्थया भाः क्वमकाल धाःसा अझ सशक्त कथंया संघर्ष यायेगु जुइ धकाः विद्यार्थीतय्सं ख्याच्वः बियाः वयाच्वंगु दु । पेट्रोलियम पदार्थय् थकाःगु भाः क्वमकाल धाःसा वइगु माघ १४ गते नेपाल आयल निगमया ज्याकू न्ह्यःने बबरमहलय् झिम्ह युवातय्सं मंकाः कथं आत्मदाह यायेगु ख्याच्वः ब्यूगु दु । उत्पीडित युवा नेपालय् आबद्ध जुयाच्वंपिं थीथी कलेजय् अध्ययन यानाच्वंपिं युवातय्सं सरकारं पेट्रोलियम पदार्थय् थकाःगु भाः क्वकायेमाःगु, लोडसेडिङ, न्हियान्हिथं माःगु सामानया भाः थाहां वंगुलिं जीवन यापन हे याये मफैगु अवस्थाय् अझ विद्यार्थीतय्गु जीवन झन हे कष्टकर जूगुलिं धकाः माघ १४ गते आयल निगम न्ह्यःने मंकाः कथं हे आत्मदाह यायेगु ख्याच्वः ब्यूगु खः । म्हिगः मंगलवाः ये“य् छगू पत्रकार सम्मेलन यानाः अथे झिम्ह विद्यार्थीतय्सं ख्याच्वः ब्यूगु खः । इमिसं थौं माघ ११ गते १० बजे आयल निगम न्ह्यःने, १२ गते कन्हय् सिंहदरवार न्ह्यःने राष्ट्रिय ध्वा“य् ज्वनाः धर्ना च्वनेगु अले १३ गते अन्तर्राष्ट्रिय सम्मेलनया भवन न्ह्यःने अनसन च्वनेगु धकाः घोषणा नं याःगु दु ।",https://www.nepalmandal.com/content/18305.html
सहमतिया नितिं २९ गते तक ,"Mon Jan 30, 2012  11:08 am",संवैधानिक समितिया आइतवाः च्वंगु बैठकय् संविधानसभाया कार्यतालिका झिंप्यन्हु तनेगु सहमति जूगु दु । संविधान सम्बन्धी बुँदाय् विवाद समाधान उपसमितिं न्ह्यब्वःगु विषयसं उगु समितिं सहलह यानाः आइतवाः तक्कयादुने निर्णय यायेगु अधिकार दुगु खः । न्हूगु संविधान निर्माणया नितिं विवाद जुयाच्वंगु विषययात कयाः माघ २९ गते तकया दुने सहमति यायेगु प्रस्ताव यानाः संविधानसभाया कार्यातालिका तकं संशोधन याःगु दु । उगु प्रस्ताव पारित यानाः विवाद जुयाच्वंगु विषययात सहमति मालेगु नितिं आः दलतय्त हाकथं १४ दिंया म्याद थप जूगु दु । म्हिगः आइतवाः च्वंगु मु“ज्याय् एकीकृत नेकपा (माओवादी)या नायः पुष्पकमल दाहाल प्रचण्डं शासकीय स्वरुप व राज्य पुनर्संरचनाया विषययात नापं यंकाः सहमितया नितिं कुतः यायेगु जुइ धकाः जानकारी बियादीगु दु । माओवादीया नायः प्रचण्डं धयादिल ‘आः तक राज्य पुनर्संरचना आयोगया प्रतिवेदन वइ धकाः तायेकूगु खः अले व हे कथं समाधान यायेगु कुतः यानागु खः । राज्य पुनर्संरचना आयोगं थप ईया माग यात । आः २९ गते तकया दुने शासकीय स्वरुप व राज्य पुनर्संरचनाया निगू हे विषय नाप नापं टुंगे यायेगु कुतः जुइ ।’ संविधानसभाया संवैधानिक समितिया सभापति निलाम्बर आचार्यं अन्तिम इलय् वयाःजक सहमति मालेगु दलतय्त कयाच्वंगु ल्वय्या उपचार यायेमाः धकाः धयादिल । कार्यतालिका कथं संविधान निर्माणय् खनेदुगु विवादय् सहमति मालेगु नितिं म्हिगःया मु“ज्याय् उगु कथं सहमति जूगु खः । राज्य पुनःसंरचना आयोगया प्रस्ताव मवःगु अवस्थाय् कार्यतालिका संशोधन यायेगुया विकल्प मदुगु न्ह्यःथनादिसें समितिया सभापति नीलाम्बर आचार्यं जेठ १४ गते न्ह्यः हे फुक्क ज्या क्वःचायेकेत नेतागणं प्रतिबद्धता प्वंकूगु जानकारी बियादीगु खः । वय्कःया कथं कार्यतालिका संशोधनया नितिं संविधानसभाय् इनाप यायेगु जानकारी ब्यूगु खः । थ्व हे दथुइ थौं सहिद दिवस खुन्हु राज्य पुनर्संरचना सुझाव आयोगं प्रधानमन्त्री डा. बाबुराम भट्टराईयात लःल्हायेगु ज्याझ्वः तयातःगु खःसां प्रधामन्त्रीया व्यस्तताया कारणं कन्हय् मंगलवाः जक प्रतिवेदन लःल्हाइगु जूगु दु ।,https://www.nepalmandal.com/content/18379.html
स्वनिगः व पिनेया थीथी जिल्ला नं ठप्प ,"Thu Jan 26, 2012  11:12 am","पेट्रोलियम पदार्थय् भाः थकाःगु विरोधय् १३ गू विद्यार्थी संगठन व ९ गू युवा संगठनं मंकाः कथं म्हिगः बुधवाः आह्वान याःगु स्वनिगः बन्दं स्वनिगः नापं देय्न्यंकंया थीथी जिल्लाय् तकं जनजीवन प्रभावित जूगु दु । स्वनिगःया जनजीवन ठप्प हे जूगु दुसा स्वनिगः जःखःया जिल्ला नाप नापं मेमेगु जिल्ला तकं बन्द जूगु दु । विद्यार्थी व युवात यक्व ल्याखय् सतकय् क्वहां वयाः प्रदर्शन मयाःसां नं बन्द धाःसा सफल हे जूगु दु । विद्यार्थी व युवा संगठनया नेता व कार्यकर्तातय्सं म्हो जक मनूत जूसां सुथंनिसें स्वनिगःया थाय् थासय् प्रदर्शन याःगु खः । बन्द जुयाः स्वनिगःया शिक्षण संस्था, यातायात, कलकारखाना नापं पसःत तकं ठप्प जूगु दु । सतकय् मोटरसाइकल तकं चले जूगु खनेमन्त । छगू कथं स्वनिगः बन्द शान्तिपूर्ण हे जूगु दु । पेट्रोलियम पदार्थय् भाः थकाःगुलिं आम जनताया नं विरोध दु धकाः म्हिगः बन्द पूर्ण रुपं सफल जूगुलिं पुष्टि जूगु दु । बन्दया झ्वलय् प्रदर्शनकारीतय्सं स्वनिगलय् छगू दर्जन ट्याक्सी व मोटरसाइकल तोडफोड यानाः ब्यूगु दुसा चाबहिलय् छगः सवारी साधनय् मि तयाब्यूगु दु । थ्व हे दथुइ युवा व विद्यार्थी संगठनतय्सं सनिलय् ५ बजे लिपा बन्द ज्याझ्वः लितकाःगु खः । अथे हे थौं विहिवाः सुथय् ११ बजे विद्यार्थीतय्गु बैठक च्वनाः न्हूगु चरणया आन्दोलनया ज्याझ्वः तयार याइगु जूगु दु । काभ्रेय् नं बन्द जूगु दु । अन नं यातायात पुर्ण रुपं ठप्प जूगु दुसा पसः, शिक्षण संस्था तकं प्रभावित जूगु दु । बन्द जुयाः काभ्रेया जनजीवन पूर्ण रुपं प्रभावित जूगु दु । दाङय् नं बन्दं यानाः जनजीवन प्रभावित जूगु दु । जिल्ला दुने व पिने छुं नं कथंया सवारी सधारन चले मजुल । पूर्वपश्चिम राजमार्गया दाङ सतक पूर्ण रुपं ठप्प जुल । अथे हे जनकपुरय् नं सुथंनिसें हे जनजीवन प्रभावित जुल । नगर लागाय् उद्योग व पसः तकं बन्द जुल । शिक्षण संस्था बन्द जूगु दुसा यातायात साधन ठप्प जूगु दु । विद्यार्थीतय्सं प्रदर्शन याःगु दु । उगु हे कथं पर्वतय् नं बन्दं जनजीवन प्रभावित जूगु दु । धौलागिरी अञ्चलपाखे्रं वइगु यातायात ठप्प जूगु दु । अथे हे शैक्षिक संस्था, पसः तकं बन्द जूगु दु ।  सिन्धुलीइ बन्द आह्वानकर्तातय्सं यात्रुबाहक बस ना ४ ख २४२७ नम्बरया बस तोडफोड यानाः ब्यूगु दु । सदरमुकाम व वीपी राजमार्गय् तकं यातायात ठप्प जूगु दु । उगु हे कथं पर्वतय् बन्दया इलय् नं मोटरसाइकल गयाः वल धकाः मोटरसाइकल च्याकेत्यंपिं न्याम्ह विद्यार्थीतय्त प्रहरीं ज्वंगु दु । पोखरां बागलुङपाखे वनाच्वंगु मोटरसाइकल यात नेपाल विद्यार्थी संघया न्याम्ह – खुम्हेसित ज्वंगु खः ।",https://www.nepalmandal.com/content/18312.html
सरकारं पेट्रोलियम पदार्थय् छुं भच्चा भाः क्वकाल ,"Fri Jan 27, 2012  11:46 am","वंगु वालय् जक भाः थकाःगु पेट्रोलियम पदार्थया भाः सरकारं छुं भच्चा जूसां क्वकाःगु दु । भाः थकाःगु विरोधय् विद्यार्थीत, युवा नापं प्यखेरं विरोध यानाः हःगु नापं युवा विद्यार्थीतय्सं वंगु बुधवाः आह्वान याःगु स्वनिगः बन्दयात जनतां समर्थन याःगु अले स्वनिगलं पिने तकं बन्दया लिच्वः लानावंगुलिं छगू कथं सरकारं न्हासं चुयाः  हे छुं भच्चा जक जूसां भाः क्वकाःगु खः । वाणिज्य तथा आपूर्ति मन्त्री लेखराज भट्टं म्हिगः विहिवाः थःगु हे मन्त्रालय् दुने पत्रकार सम्मेलन यानाः पेट्रोल, डिजेल, मचिकं नापं जा थुइगु ग्यासय् छुं भच्चा जक जूसां भाः क्वकयागु घोषणा यानादीगु खः । सरकारं पेट्रोल छगू लिटरय् ३ तका, डिजेल व मचिकनय् ४ तका अले जा थुइगु छगः ग्यासय् ८५ तकाया ल्याखं भाः क्वकाःगु दु । मन्त्रालय दुने हे याःगु पत्रकार सम्मेलनय् मन्त्री भट्टं धयादिल ‘प्रधानमन्त्रीया निर्देशन व वाणिज्य मन्त्रालया अवधारणा कथं भाः क्वकयागु खः ।’ अथे थाहां वंगु भाः हाकनं क्वकायेमालेवं पेट्रोलियम पदार्थ अभाव जुइगु अवस्था दु धकाः तकं मन्त्रीं धयादिल । वय्कलं धयादिल ‘आः हे समस्या दु भाः क्वकायेवं गुगु कथं चिकं हयेगु खः ? चिकं हयेगु खःसा अर्थ मन्त्रालयपाखें ध्यबा बिइमाल ।’ आःया समस्याया जड धैगु अर्थ मन्त्रालय खः धकाः जिकिरयासें वाणिज्य तथा आपूर्ति मन्त्री लेखराज भट्टं अर्थमन्त्रालयपाखें समन्वय मयाःगुलिं समस्या जटील जुयाः वनाच्वंगु दु धकाः नं द्वपं बियादिल । पेट्रोलियम पदार्थ भाः थकाःगु विरोधय् आन्दोलनय् क्वहां वयाच्वंपिं थीथी राजनीतिक दलया १३ गू विद्यार्थी संगठनया मंकाः मु“ज्या च्वनाः गबले तक थकाःगु पूरा भाः हे क्वकाइ मखु अबले तक आन्दोलन यानाः हे च्वनेगु धकाः निर्णय याःगु दु । म्हिगः विहिवाः च्वंगु मु“ज्यां सरकारपाखें पेट्रोलियम पदार्थय छुं भच्चा जक भाः क्वकाःगुयात अस्वीकारयासें आवंलि आन्दोलन व वार्तायात नाप नापं न्ह्याकेगु धकाः नं निर्णय याःगु दु । विद्यार्थीतय्सं आन्दोलनया झ्वलय् थौं शुक्रवाःनिसें शहरय् सरकारी गाडीयात निषेध यानाः सतकय् चलेयाके मबिइगु धकाः नं घोषणा याःगु दु । आन्दोलया न्हूगु ज्याझ्वः कथं थौं शुक्रवाःनिसें हे देय्न्यंकंया क्याम्पस न्ह्यःने अनिश्चितकालिन प्रदर्शन यायेगु धकाः नं निर्णय याःगु दु । अथे हे शनिवाः देय्न्यंकं अन्तक्र्रिया यायेगु, शनिवाः हे बहनी सिठ्ठी जुलुस पिकायेगु नापं १५ गते देय्न्यंकं विरोध सभा यायेगु धकाः नं निर्णय याःगु दु । मचिकं, डिजेल, जा थुइगु ग्यास नापंं पेट्रोलियम पदार्थय् भाः थकाःगु विरुद्ध वर्तमान सरकारया नेतृत्व यानाच्वंगु एकीकृत नेकपा (माओवादी)या भातृ संगठन अखिल क्रान्तिकारी, नेपाली कांग्रेसया भातृ संगठन नेपाल विद्यार्थी संघ, एमालेया भातृ संगठन अनेरास्ववियु, अथे हे सरकारय् दुथ्यानाच्वंगु थीथी मधेसवादी दलया विद्यार्थी संगठनत नापं थीथी राजनीतिक दलया भातृ संगठन नापं यानाः १३ गू विद्यार्थी संगठनत दुथ्यानाच्वंगु दु ।",https://www.nepalmandal.com/content/18342.html
‘२९ गतेया दुने सहमति मजूसा इलय् हे संविधान वइमखु’ ,"Tue Jan 31, 2012  11:35 am","एमालेया नायः झलनाथ खनालं माघ २९ गते तकया दुने शासकीय स्वरुप, राज्य पुनर्संरचना विषययात कयाः सहमति मजुल धाःसा क्वःछिनातःगु इलय् न्हूगु संविधान वइमखु धकाः दावी यानादीगु दु । सेती अञ्चल स्तरीय कार्यकर्ता भेलाय् म्हिगः सोमवाः न्वंवासें धनगढीइ एमालेया नायः खनालं अथे धयादीगु खः । वंगु शनिवाः जक प्रमुख दलया नेतातय् दथुइ शासकीय स्वरुप व राज्यपुनर्संरचना समितिया बारे माघ २९ गतेया दुने विवाद जुयाच्वंगु विषय ज्यंकेगु धकाः सहमति जूगु खः । उगु ज्याझ्वलय् एमालेया स्थायी समितिया दुजः केपी शर्मा ओली, न्वकु बामदेव गौतम, मूछ्याञ्जे ईश्वर पोखरेलं नेता व कार्यकर्तात छप्प“ जुयाः वन धाःसा एमाले पार्टी देय्या हे दक्ले तःधंगु पार्टी जुइ धकाः दावी यानादीगु दु । एमाले पार्टी थौंकन्हय् संविधानसभाय् स्वंगूगु तःधंगु पार्टी जुयाच्वंगु दु । आः संविधानसभाय् दक्ले तःधंगु पार्टी एकीकृत नेकपा (माओवादी) खःसा निगूगु थासय् नेपाली कांग्रेस जुयाच्वंगु दु । थ्व हे दथुइ स्वस्थ्यमन्त्री नापं सदभावना पार्टीया नायः राजेन्द्र महत्तों लच्छिया दुने शान्ति व संविधान निर्माणया ज्या न्ह्याः मवन धाःसा वर्तमान सरकारयात सुनां नं बचे याये फैमखु धकाः ख्याच्वः बियादीगु दु । म्हिगः सोमवाः ये“य् ग्वसाः ग्वःगु साक्षात्कार ज्याझ्वलय् न्वंवासें मन्त्री महत्तों अथे ख्याच्वः बियादीगु खः । वय्कलं आः मधेसी मोर्चां शान्ति प्रक्रिया, संविधान निर्माण, नेपाली सेनाय् मधेसी युवातय्त सामुहिक प्रवेश व समावेशी विघेयक हयेत सरकारयात लच्छिया अल्टिमेटम बियागु दु धकाः नं धयादिल । नेता महत्तों धयादिल ‘शान्ति प्रक्रिया न्ह्याः मवन धाःसा थ्व सरकार क्वःदली । सुना नं बचे यायेफैमखु । शान्ति, संविधान व मधेसया सवालय् माग पूरा मजूगुलिं मधेसी मोर्चाया हैसियतय् हे न्ह्यसः ब्वलंगु दु । मोर्चाया अस्तित्वय् न्ह्यसः ब्वलंगु दु । थ्व शान्ति व संविधानया नितिं खः कि मन्त्रीया नितिं धकाः । पार्टी तछ्यानाः दयेकागु मोर्चाया नियतय् मधेसय् नं न्ह्यसः ब्वलंगु दु । आः गुगु आज्जु तयाः मोर्चा दयेकागु खः उकियात पुष्टि जुइमाल ।’ मधेशवादी दलतय्त तछ्यायेगु नितिं संविधानसभाया नायः सुवास चन्द्र नेम्वाङ, जनशक्ति पार्टीया सहअध्यक्ष डा. प्रकासचन्द्र लोहनी व मधेसी मोर्चाया हे नेतात संलग्न दुगु द्वपं नं बियादिल । महत्तोया पार्टी छुं दिं न्ह्यः जक तज्याःगु खःसा आः वय्कःया पार्टीइ निम्ह जक सभासद्त ल्यंदनि ।",https://www.nepalmandal.com/content/18389.html
यकःति सरकार विस्तार ,"Wed Nov 9, 2011  12:37 pm",सरकारं याकःति कथं मन्त्री परिषद्यात म्हिगः मंगलवाः न्याक्वःखुसि विस्तार याःगु दु । एकीकृत माओवादीया केन्द्रीय कमिटीया मुँज्या न्ह्यानाच्वंगु नापं पार्टी दुनेया बरिष्ठ न्वकु मोहन बैद्य किरण पक्षधरया नितिं धकाः ल्यंकातःगु थासय् तकं पार्टीया नायः प्रचण्ड व न्वकु डा. भट्टराई पक्षया नेतातय्त आकाझाकां गुगु कथं मन्त्रीइ नियुक्तियात उकियात कयाः माओवादीया नेतात हे अजूचाःगु दु । अल्पकालिन जक जूसां मन्त्री यानाः पार्टी दुने लाइन संघर्षया झ्वलय् थःगु ल्हातय् नेता व कार्यकर्तात कायेगु निति. अथे मन्त्री मण्डल विस्तार याःगु खयेमाः धकाः माओवादीया छम्ह नेतां धयादीगु दु । सरकारं माओवादीपाखें खुम्ह अले सदभावना आनन्दीदेवीपाखें छम्ह यानाः ७ म्ह मन्त्रीत अले १९ म्ह राज्यमन्त्रित थप याःगु खः । प्रधानमन्त्री भट्टराई सार्क सम्मेलनय् ब्वति काःवने न्ह्यः म्हिगः हथासं अथे मन्त्री परिषद् विस्तार याःगु खः । सरकार जम्वो मन्त्रि परिषद् जूगु दु । मुक्कं यानाः ४६ म्ह मन्त्रीत जूगु दु ।,https://www.nepalmandal.com/content/17136.html
‘थौं सहमति यायेगु अन्तिम कुतः’ ,"Sun Jan 29, 2012  10:37 am","न्हूगु संविधान निर्माणया झ्वलय् विवादित जुयाच्वंगु विषय थौं आइतवाः तकया दुने सहमति यायेगु प्रमुख दलया नेतातय्गु दथुइ सहमति जूगु दु । सभामुख सुवासचन्द्र नेम्वाङ व संवैधानिक समितिया सभापति नीलाम्बर आचार्यया उपस्थितिइ शनिवाः च्वंगु बैठकय् उगु कथं सहमति जूगु खः । एकीकृत नेकपा (माओवादी), नेपाली कांग्रेस, नेकपा (एमाले) व मधेसी मोचाया शीर्ष नेतातय्गु दथुइ जूगु मु“ज्याय् अथे सहमति जूगु खः । मु“ज्याय् एकीकृत माओवादीया नायः पुष्पकमल दाहाल प्रचण्ड, नेपाली कांग्रेस सभापति सुशील कोइराला, रामचन्द्र पौडेल, एमालेया नायः झलनाथ खनाल नापं मेमेपिं नेतातय्सं ब्वति कयादीगु खः । संवैधानिक समितिं निर्धारण याःगु विवाद समाधान यायेगु ई थौं आइतवाः फुइत्यंगु दु । अथे थौं आइतवाः तकया दुने सहमति मजुल धाःसा बहुमतया आधारय् संविधानसभापाखें निर्णय यायेमालीगु अवस्था दु । उकिं हे प्रमुख नेतातय् दथुइ अथे सहमति यानाः वनेगु धकाः निर्णय जूगु खः । उगु बैठकय् एकीकृत माओवादीया नायः पुष्पकमल दाहाल प्रचण्डं थौं आइतवाः सुथय् मु“ज्या च्वनाः विवाद समाधान यायेगु जुइ धयादिल । थ्व हे दथुइ संविधानसभाय् दुथ्याःगु ३३ दलया नेतातय्गु नं मंकाः मु“ज्या म्हिगः शनिवाः हे जूगु दु । न्हूगु संविधानया नितिं मस्यौदा तयार यायेगु नितिं विवादित विषय ज्यंकेगु नितिं तयारीया झ्वलय् अथे ३३ दलया मु“ज्या च्वंगु खःसा अथे हे प्रमुख दलया शीर्ष नेतातय्गु दथुइ सहमति जूगु विषययात कयाः नं कनेगु ज्या याःगु दु । थौं आइतवाः तकया दुने नं विवादित विषय सहमतिया आधारय् न्ह्याः वने मफत धाःसा संविधानसभाय् यंकाः बहुमतया आधारय् निर्णय याइगु अले वर्तमान सरकार पक्षधरयाके हे बहुमत दुगुलिं कांग्रेस व एमालेया नेतात ग्यानाः सहमतिइ वनेमाली धकाः नरम जुयाः वःगु खः । संविधानया मस्यौदा हे जनतायाथाय् ज्वनाः वनाः जनताया सुझाव कयाः लिपा जक संविधानसभाया दुई तिहाइ बहुमतं पारित यायेगु प्रावधान तयातःगु दु । अथे सहमति मजुल धाःसा कन्हय् वनाः माओवादी व मधेसवादी दलत जानाः बहुमतया आधारय् माओवादी व मधेसवादीतय्गु प्रस्ताव हे पारित यानाः संविधानया मस्यौदाय् दुथ्याकेगु ज्या जुल धाःसा थःपिन्त तसकं ज्यामछिंगु अवस्था वइ धकाः तायेकाः हे लिपांगु इलय् एमाले व कांग्रेसया नेतात सहमतिया नितिं न्ह्याःवःगु खयेमाः धकाः मनूतय्सं अनुमान यानाहःगु दु ।",https://www.nepalmandal.com/content/18360.html
न्ह्यगू बुँदे धरापय् ,"Thu Nov 10, 2011  1:24 pm",सत्ताया नितिं पार्टीया पूर्व निर्णययात ध्याक्वय् वांछ्वयाः न्ह्यःने वंगु मधेशी मोर्चा नाप याःगु न्ह्यगू बुादे सहमति धरापय् लाइगु जूगु दु । जनयुद्ध कालय् कब्जाय् कयातःगु छेा बुात प्रधानमन्त्री डा. बाबुराम भट्टराईं जग्गा लित बीगु आव्हाण लिपा हालैतिनि एकीकृत नेकपा माओवादीया नायः पुष्पकमल दाहाल प्रचण्डं नापं पार्टीया निर्णय विपरित अले पार्टी पद्धतिया अःखः कयातःगु छेा बुा लितबीगु सर्कुलर पिकायेवं समस्या न्ह्यःनेवःगु खः । तर माओवादी पार्टीया वरिष्ठ न्वकु मोहन वैद्य किरण समूहं धाःसा न्ह्यगू बुादे सहमतिइ न्ह्यःथनातःगु सम्पत्ति लितबीगु खाय् तःधंगु आपत्ति यासें माओवादीया कब्जाय् लानाच्वंगु जग्गा जमिन छुं नं हालतय् लित मबीगु धयादीगु दु । थुकिं यानाः न्ह्यगू बुादे सहमति नापं छ्यलाबुलाय् मवसे धरापय् लाइगु अवस्था ब्वलंगु दु । जग्गा लितबी न्ह्यः सुकुम्बासी व भूमिहीन किसानतय्गु अवस्था छु जुइ ? इमिगु नितिं छु गुकथं व्यवस्थापन यायेगु ? धयागु न्ह्यसःया लिसः हे मब्युसे अर्थात उचित व्यवस्थापन मयासे जग्गा जमिन लित बीफैगु अवस्था मदु । क्रान्तिकारी भूमिसुधार नं लागू जुइगु लाकि मजुइगु ? थ्व व थुज्वःगु खाया निर्णय लिपा जक भूमि लित बीगु पाखे वनेगु उचित जुइ । तर पार्टीया नायः प्रचण्ड व प्रधानमन्त्री डा. भट्टराईं थुखेपाखे छुं हे बिचाः तकं मयासे मात्रै जग्गा लित बीगु खा हयाः पार्टीया निर्णय विपरित हचुवाया भरय् वंगु खाय् मनूतय्सं न्ह्यसः थनेगु यानाहःगु दु । जग्गा लितबीगु खायात कयाः नं वइगु २७ गते च्वनीगु केन्द्रीय समितिया बैठकय् नं सहलह जुइगु धाःगु दु ।,https://www.nepalmandal.com/content/17149.html
सार्क शिखर सम्मेलन न्ह्यात ,"Fri Nov 11, 2011  12:13 pm","म्हिगःनिसें माल्दिभ्सया अड्डु नांया टापुइ दक्षिण एशियाली क्षेत्रीय सहयोग संगठन -सार्क)या झिंन्ह्यक्वःगु शिखर सम्मेलन म्हिगः विहीवाः निसें न्ह्याःगु दु । निन्हुतक्क न्ह्याइगु उगु सम्मेलनया न्हापांगु न्हिइ उलेज्या सत्रय् नेपाःया प्रधानमन्त्री डा. बाबुराम भट्टराईं नवानादीगु खः । नवायेगु भmवलय् प्रधानमन्त्री डा. भट्टराईं सार्क बैंक, प्राकृतिक प्रकोपया इलय् तत्कालिन उद्दार, सार्कया मूल्यांकन, बहुपक्षीय व्यवस्था व क्षेत्रीय मानव कार्ययोजना सम्बन्धी सहमति पत्रयात कयाः नुगः खा प्वंकादीगु खः । शिखर सम्मेलनय् गरिबी निवारण, आर्थिक सहकार्य, सार्क राष्ट्रतय्गु विकास कोष, खाद्य सुरक्षा नेटवर्क, ऊर्जा, जलवायु परिवर्तन लगायतयात कयाः छलफल जुइ । न्हू न्हूगु विषयलय् दुहांवनाः न्हून्हूगु ज्याभmवः दयेकेगु स्वयाः पुलांगु निर्णयतय्त कार्यान्वयन यायेगुपाखे सम्मेलनं ध्यानबी फयेमाः । सार्क राष्ट्रतय्गु दथुइ यक्को समस्यात नं दु । उगु समस्यायात यथावत तयाः सार्कया विकास सम्भव मदु । भारतं नेपाःया ६० गू थासय् सीमा अतिक्रमण यानातःगु दु, कालापानीइ भारतीय सेनाया ब्यारेक दु, भारतं सीमा क्षेत्रय् थःयत्थे निर्माण कार्य न्ह्याकेगु, सीमा क्षेत्रय् एसएसबी सेनां नेपालीतय्त जुयाच्वंगु ज्यादतिं सार्कयात कमजोर याइ । अथेहे भारतं बंगलादेशया ढाका बन्दरगाह वनेत -राधिकापुर) लापु नं थौंतक्क ब्यूगु मदुनि । सार्कया छगू राष्ट्र पाकिस्तान प्रति अमेरिकां बांमलाःगु मिखां स्वयेगु यानावयाच्वंगु दु । आतंकवादया केन्द्र कथं कयाः निकट भविष्यय् अमेरिकापाखें कार्यबाही न्ह्याकीगु सम्भावना दु । सार्क शिखर सम्मेलनं थुगु कथंया सम्भावनाया बारे नं खा न्ह्यायेमाःगु विज्ञतय्गु धापू दु । उलेज्या सत्रलिपा निन्हु खुन्हु थीथी प्रस्तावत पारित याइगु उगु शिखर सम्मेलनं न्हापाया निर्णयत गुलित कार्यान्वयन जुल धयागु खाय् मुख्य ध्यान बीमाः । न्हू न्हूगु निर्णय पारित यायेगु जुल धाःसा पुलांगु निर्णयात कार्यान्वयन याइगु सुनां ? न्ह्यसः दनावइगु अस्वभाविक मखु । सार्क राष्ट्रतय्गु दथुइ समानता व भाइचाराया स्वापूयात औपचारिकताय् लिकुंगु पलेसा व्यवहारिक रुप बीफुसा सार्क बल्लाइ । प्रत्येक देय्या समान अधिकार, समान हैसियत व समान महत्व दुगु यात सैद्धान्तिक मान्यताय् धालय् यायेमफुतले सार्क छगू दबू बाहेक मेगु जुइमफैगु स्पष्ट दु ।",https://www.nepalmandal.com/content/17170.html
'राज्य पुनर्संरचनाया सवालय् षडयन्त्र’ ,"Mon Nov 14, 2011  10:16 am","एकीकृत नेकपा -माओवादी)या छ्याञ्जे सीपी गजुरेलं संविधानसभाया राज्य पुनर्संरचना नापं राज्य शक्ति बाँडफाँट समितिपाखें तयार याःगु १४ प्रदेशया प्रस्तावयात फःपुइकेगु नितिं एकीकृत माओवादी, नेपाली कांग्रेस, एमाले नापं मधेसी मोर्चाया शीर्ष नेतातय्सं राज्य पुनर्संरचनाया विषययात कयाः विज्ञ पुचः दयेकत्यंगु खः धासें उकियात संसदं पारित याके बिइगु जुइमखु धकाः ख्याच्वः बियादीगु दु । वय्कलं विज्ञ पुचःया नितिं अन्तरिम संविधानया ११ क्वःगु संशोधन यायेत स्वीकार यायेगु जुइमखु धकाः नं ख्याच्वः बियादीगु दु । येँय् म्हिगः आइतवाः याःगु छगू ज्याझ्वलय् न्वंवासें नेता गजुरेलं अथे धयादीगु खः । वय्कलं धयादिल 'राज्य पुनर्संरचना समितिं प्रतिवेदन बिइ धुंकूगु अवस्थाय् विज्ञ समिति गठन यानाः प्रतिवेदन फःपुइकेगु षड्यन्त्र यानाच्वंगु दु । थ्व जिमित मान्य जुइमखु ।' एकीकृत माओवादीया छ्याञ्जे सीपी गजुरेलं पार्टीया नायः पुष्पकमल दाहाल प्रचण्ड व प्रधानमन्त्री नापं पार्टीया न्वकु डा. बाबुराम भट्टराई नं पार्टीया मूल एजेण्डाया अःखः वनाः आत्मसमर्पण यात धकाः द्वपं तकं बियादीगु खः । प्रधानमन्त्री भट्टराईया कार्यशैलीं थःपिन्त तकं ज्यामछिंगु अवस्था लाकूगु दु धयादिसें वय्कलं पार्टीइ सहलह हे मयासे प्यंगू बुँदाया सहमति याःगु, न्हय्गू बुँदाया सहमति याःगु, भारतलिसे विपा सम्झौता याःगु सरकारया जिम्मा थःपिन्सं काये फैमखु धकाः नं स्पष्ट यानादिल । मन्त्रिपरिषद्या विस्तार याःगु इलय् तकं पार्टीया नायः प्रचण्ड व प्रधानमन्त्रीं थःपिंलिसे सहलह हे मयासे न्ह्यःनेलाःथे याःगु दावी यानादिसें वय्कलं न्ह्यागु ख्यलय् नं फस्त लाइम्ह प्रधानमन्त्री डा. बाबुराम भट्टराई जम्बो मन्त्रिपरिषद् गठन यायेगुलिइ नं फास्ट जुल धकाः ध्याचू नकादिल । द्वन्द्वकालया मुद्दा लित कायेगु प्रक्रियाय् सरकारं गलत याःगु दु धयादिसें नेता गजुरेलं छगू छगू यानासिबें दलतय्गु सहमति फुक्क मुद्दा एक मुष्ट कथं हे लित कायेमाःगु खः धकाः न्ह्यथसें धयादिल 'बालकुष्णजीया मुद्दाय् सरकारं गाइजात्रा याःगु दु , थुकिं यानाः राष्ट्रिपतियात तकं विवादय् सालाःहःगु दु । विवादीत यानाः अलंकारिक राष्ट्रपतियात अधिकार कायेत बाध्य यायेगु स्थिति ब्वलंका ब्यूगु दु ।' वय्कलं ७ बुँदाया सहमति कथं सेना समायोजनयात थःपिन्सं स्वीकार याये फैमखु धयादिसें ध्यबाया नितिं थःपिन्सं विरोध यानाः च्वनागु मखु धकाः स्पष्ट यानादिल । वय्कलं धयादिल 'अन्मिनं समायोजनया नितिं योग्य ठहर याःपिं फुक्कसित समायोजन यायेमाः, ध्यबा छगः हे मकाःसां जिउ ।' लडाकुया सुपि्रम कमाण्डर प्रचण्ड व प्रधानमन्त्रीं अपमानीत कथं लडाकु समायोजन यायेगु सहमति यात धयादिसें उकियात भिंकेगु ज्या मयायेकं न्ह्याः वने फैमखु धकाः धयादिल । अथे हे नेता गजुरेलं थःपिन्सं शिविरय् दुपिं लडाकूतय्त अपमानित कथं समायोजन जूमवनेत निर्देशन यानागु खः धकाः नं धय।दिल ।",https://www.nepalmandal.com/content/17214.html
"''नेतातय्त मुद्दा तयाबिइ"" ","Sun Nov 13, 2011  12:08 pm",एकीकृत नेकपा -माओवादी)या ओखलढुंगां थःपिनि नेता बालकृष्ण ढुंगेलयात आममाफी मबिल धाःसा मेमेगु पार्टीया नेता व कार्यकर्तात विरुद्ध नं मुद्दा दयेकगु ख्याच्वः ब्यूगु दु । एकीकृत माओवादीया ओखलढुंगा जिल्ला संगठन समितिं म्हिगः शनिवाः येँय् पत्रकार सम्मेलन यानाः मेमेगु पार्टीया नेता व कर्याकर्तातय्त नं मुद्दा तयाबिइ धकाः अथे ख्याच्वः ब्यूगु खः । एकीकृत माओवादीया केन्द्रीय ज्याकू पेरिसडाँडाय् याःगु पत्रकार सम्मेलनय् माओवादी ओखलढुंगाया सेक्रेटरी राजकुमार कार्कीं उज्जन कुमार श्रेष्ठं जनयुद्ध व जनविरोधी ज्या याःगुलिं पार्टीं हे सफाय याःगु खः धासें शान्ति प्रक्रिया विरोधी तत्वं आः षडयन्त्र यानाच्वंगु दु धकाः धयादिल । माओवादीया किराँत राज्य समितिया छ्याञ्जे एस के हिमालं पार्टीया शीर्ष नेतृत्वयात फसेयायेगु षडयन्त्र जुयाच्वंगु नापं मानव अधिकारवादीतसें यकःति कथं ढुंगेलया मुद्दायात कयाः म्वाःमदुगु कथं प्रचार प्रशारण यानाच्वन धकाः नं द्वपं बियादीगु दु । सरकारं माओवादीया सांसद् ढुंगेलयात गुगु कथं सर्वोच्च अदालतं फैसला न्यंकल व धैगु राजनीतिक प्रकृतिया घटना खः धकाः न्ह्यथसें आम माफि बिइत राष्ट्रपतियाथाय् पौ छ्वये धुनेवं हे प्रतिपक्ष राजनीतिक दलया कार्यकर्ता व नेतातय्सं विरोध यानाः उगु मुद्दायात झन झन चर्के यानाः वयाच्वंगु दु । संविधानय् हे सरकारं आम माफिया नितिं राष्ट्रपतियाथाय् छ्वये फैगु ब्यवस्था यानातःगु दु ।,https://www.nepalmandal.com/content/17196.html
थप स्वंगू असहमतिया बुँदा न्ह्यब्वल ,"Tue Nov 15, 2011  11:21 am","एकीकृत नेकपा -माओवादी)या म्हिगः सोमवाः च्वंगु केन्द्रीय कमिटीया मुँज्याय् बरिष्ठ नेता मोहन बैद्य किरणं न्हापा हे सार्वजनिक जुइ धुंकूगु झिगू अले थप स्वंगू यानाः झिंस्वंगू असहमतिया बुँदा न्ह्यब्वयादीगु खः । एकीकृत माओवादीया बरिष्ठ न्वकु किरणं मुँज्याय् असहमतिया थप स्वंगू बुँदा न्ह्यब्वयेगु झ्वलय् स्वंगू दलया शीर्ष नेतात एकीकृत माओवादीया नायः प्रचण्ड, कांग्रेसया सभापति सुशील कोइराला, एमालेया नायः झलनाथ खनाल नापं मधेसी मोर्चाया विजय गच्छेदार शीर्ष च्वनाः गुगु कथं ७ बुँदाया सहमति यात उकिइ राज्य पुनर्संरचनाया सवालय् विज्ञ पुचः दयेकेगु धकाः न्ह्यथंगु संविधानसभाया राज्य पुनर्संरचना नापं राज्य शक्ति बाँडफाँट समितिपाखें तयार याःगु नेवाः स्वायत्त प्रदेश नापं १४ प्रदेशया प्रस्तावयात ध्वस्त यायेत, संघीयतायात ध्वस्त यायेत अथे विज्ञ पुचः दयेकेगु धकाः सहमति याःगुयात गुगु नं हालतय् स्वीकार याये फैमखु धकाः धयादीगु खः । अन्तरिम संविधानय् आयोग दयेकेगु धकाः न्ह्यथनातःगु थासय् आः जन निर्वाचित संस्थासिबें नं शक्तिशाली यायेत विज्ञ पुचः दयेकेगु धकाः गुगु कथं संवैधानिक अंगया रुपय् यंकेत सहमति यात थ्व राज्यं बहिस्करणय् लाकातःपिं समुदाय नापं नेपाःमिपिनिगु भावनाया अःखः खः धकाः नं नेता किरणं धयादिल । अथे हे मेगु असहमतिया बुँदा धैगु विस्तृत शान्ति सम्झौता कथं द्वन्द्वकालया फुक्क मुद्दा खारेज यायेमाःगु खःसां ७ बुँदाया सम्झौताय् उकियात उल्लेख मयासे माओवादीया सभासद् बालकृष्ण ढुंगेलया मुद्दा लित कायेगु धकाः सरकारं गुगु कथं निर्णय यात उकिंयानाः ज्यामछिंगु अवस्था वःगु नाप नापं आः द्वन्द्व कालया फुक्क मुद्दा लितकायेमाः धकाः न्ह्यथनातःगु दु । उगु हे कथं मेगु बुँदाय् पार्टीया नायः जुयाः नं पुष्पकमल दाहाल प्रचण्ड एनजीओ व आइएनजीओ चले यायेथें लुम्विनीया नितिं ध्यबा फ्वनेत विदेशय् वनाजूगु, उकिंया पार्टीया मुँज्या तकं च्वने मफूगु, देय्या समस्या समाधान यायेगुलिइ गम्भीर मजूगु खँ नं न्ह्यथनाः आपत्ति नं प्वंकूगु दु । पार्टीया निर्णयया विरुद्ध गुगु कथं नेतृत्वं सम्झौता यानाः वनाच्वन थ्व धैगु मन्द विष 'स्लो प्वाइजन' नकाः सुधारवादी व दक्षिणपन्थि धारपाखे पार्टीयात यंकेत कुतः यानाच्वंगु दु धकाः बरिष्ठ न्वकु मोहन बैद्य किरणं तसकं आपत्ति प्वंकादीगु दु । एकीकृत माओवादीया केन्द्रीय कमिटीया मेगु मुँज्या थौं मंगलवाः पार्टीया केन्द्रीय ज्याकू पेरिसडाँडाय् च्वनीगु जूगु दु । केन्द्रीय कमिटीया मुँज्याय् फुक्क धैथें केन्द्रीय दुजःतय्सं थःथःगु खँ तइतिनिगु जुयाः थुगुसीया केन्द्रीय कमिटीया मुँज्या ताः हाकः जुइगु अवस्था दु ।",https://www.nepalmandal.com/content/17235.html
समायोजनया प्रक्रियाय् मवनेत आह्वान ,"Wed Nov 16, 2011  11:56 am","संविधानसभाय् दुथ्यानाच्वंगु दक्ले तःधंगु एकीकृत नेकपा -माओवादी) या बरिष्ठ न्वकु मोहन बैद्य किरण व मूछ्याञ्जे रामबहादुर थापा बादलं म्हिगः मंगलवाः छगू मंकाः कथं विज्ञप्ति पिकयाः सेना समायोजनया प्रंक्रियाय् सहभागी मजुइत आह्वान याःगु दु । उगु विज्ञप्तिइ आः गुगु कथं सेना समायोजनया प्रक्रिया न्ह्याकेत्यंगु दु वास्तवय् व जनसेनायात आत्मसमर्पण याकेगु, अपमान यायेगु ज्या जूवनाच्वंगु दु धकाः तकं न्ह्यथनातःगु दु । एकीकृत माओवादीया बरिष्ठ न्वकु किरण व मूछ्याञ्जे बादल पक्षया नेता व कार्यकर्तातय्सं कार्तिक १५ गते चान्हय् एकीकृत माओवादीया नायः पुष्पकमल दाहाल प्रचण्ड, कांग्रेसया सभापति सुशील कोइराला, एमालेया नायः झलनाथ खनाल व मधेसी मोर्चाया विजय गच्छेदार च्वनाः याःगु ७ बुँदाया सहमतियात विरोध यानाः पार्टीया मुँज्यांनिसें सतकय् तकं विरोध यानाः वयाच्वंगु खः ।  अथे माओवादीया हे बरिष्ठ नेतातय्सं पार्टीया निर्णय विरुद्ध मेमेगु दलतलिसे नेतृत्वंयात सम्झौता धकाः म्हीग सोमवाः च्वंगु माओवादीया केन्द्रीय समितिया मुँज्याय् तकं खँ तःगु खः ।  म्हीग सोमवाः च्वंगु सेना समायोजन विशेष समितिया मुँज्यां ७ बुँदाया सहमति कथं हे लडाकु पुनवर्गीकरणया नितिं ३० गते तकया दुने न्हय्गू हे मूमू शिविरय् प्राविधिक पुचः छ्वयेगु निर्णय याःगु खः । २०६८ कार्तिक १५ गते याःगु ७ बुँदाया सहमति पार्टीया निर्णय व जनताया भावनाया अःखः जूवंगु विषयया बारे जिमिसं कार्तिक १६ गते हे यानागु पत्रकार सम्मेलनपाखें थःपिनिगु धारणा सार्वजनिक याये धुनागु सकलसिनं स्यूगु हे खँ खः । विशेषतः सेना समायोजन सम्वन्धी सम्झौता सारतः जनमुक्ति सेनाया नितिं अपमानजनक व शान्ति विरोधी तकं जूगुलिं जिमिसं स्वाभिमानी जनमुक्ति सेनाया कमाण्डर नापं फुक्क योद्धातय्त अज्वःगु आत्मसमर्पणवादी प्रक्रियां पूर्ण रुपं ब्यागलं च्वनेत इनाप यानाच्वना ।",https://www.nepalmandal.com/content/17257.html
अन्ततः न्हूगु सरकारया नितिं बहुमतया प्रक्रियाय् हे वन ,"Thu Aug 25, 2011  1:18 pm","राष्ट्रिय सहमतीया सरकार दयेकेगु मुक्कं यानाः झिन्हुया म्याद नं म्हिगः बुधवाः सनिलय् ५ ताः इलय् फूगु दुसा आः स्वतः हे न्हूगु सरकारया नितिं बहुमतीय प्रणालीइ वंगु दु । नेपाली कांग्रेसया इनाप कथं फुक्क दलत जानाः सहमतीया सरकारया नितिं स्वन्हुया म्याद थपे याःगु इलय् नं सहमतीय सरकार दयेके मफुगुलिं अन्ततः न्हापा न्हापा थें हे न्हूम्ह प्रधानमन्त्री ल्ययेगु नितिं व्यवस्थापिका संसदय् चुनाव हे जुइगु जूगु दु । ता ई न्ह्यःनिसें सहमतीय सरकार धाधां बहुमतीय सरकार दयेकेगुपाखे वंगु अवस्थाय् आः सु प्रधानमन्त्री जुइ ? छु पार्टीया नेतृत्वय् सु सु जानाः सरकार दयेकी धकाः मनूतय्सं न्ह्यसः तयाच्वंगु दु । आःया अवस्थाय् व्यवस्थापिका संसदय् दक्ले तःधंगु दल एकीकृत नेकपा -माओवादी) व मधेसवादी दलत नाप नापं चिची धंगु दलत जानाः माओवादीया न्वकु डा. बाबुराम भट्टराईया नेतृत्वय् न्हूगु सरकार दयेकीगु प्राय निश्चित जूगु दु धकाः मनूतय्सं तिप्पणी यानाहःगु दु । मधेसवादी दल  चिचीधंगु दलतय्गु मत जक ल्याः खात धाःसां नं बहुमतसिबें अप्वः दुगुलिं आः माओवादीया नेतृत्वय् सरकार दयेकीगु प्राय निश्चित जूगु खः धकाः टिप्पणी यानाहःगु खः । संविधानसभाय् दुथ्याःगु मधेसवादी दल नापं झिंन्हय्गू दलत छसीकथं तमलोपा नेपाल, सद्भावना, संघीय सद्भावना, मधेसी जनअधिकार फोरम, फोरम गणतान्त्रिक, फोरम लोकतान्त्रिक, सद्भावना -गिरी), तमलोपा, नेकपा -माले), माले समाजवादी, नेकपा -संयुक्त) , जनमुक्ति पार्टी, नेपाः राष्ट्रिय पार्टी, स्वतन्त्र, दलित जनजाति , संयुक्त मञ्च, नेकपा एकीकृतं माओवादीयात समर्थन याइगु जूगु दु । थ्व हे दथुइ एकीकृत माओवादीया म्हिगः बुधवाः केन्द्रीय पदाधिकारीया मुँज्या च्वनाः बहुमतीय प्रणालीइ वंगु जूसां नं दलतय्गु दथुइ सहमती यानाः वनेगु नितिं दलतलिसे सहलह ब्याकाः वनेगु धकाः खँ क्वःछ्यूगु दु । अथे हे शान्ति प्रक्रिया नाप स्वापू दुगु विषय व संविधान निर्माणया विषययात कयाः थःपिनिगु नेतृत्वयया सरकार दयेकाः गुगु कथं न्ह्याः वनेगु धैगु विषयसं सहलह ब्याकेत थौं विहिवाः स्थायी समितिया मुँज्या च्वनीगु जूगु दु ।",https://www.nepalmandal.com/content/15786.html
१३ म्ह मन्त्रीतपाखें सपथ  भण्डारी नापं प्यम्ह अनुपस्थिति ,"Mon Sep 5, 2011  12:27 pm","एकीकृत माओवादी व संयुक्त लोकतान्त्रिक मेधसी मोर्चाया १३ म्ह मन्त्रीतय्सं म्हिगः आइतवाः बहनी सपथ कयादीगु दु । माओवादीया खुम्ह अले मोर्चाया न्हय्म्ह मन्त्रीतय्सं प्रधानमन्त्री डा. बाबुराम भट्टराईपाखें सपथ कयादीगु खः । राष्ट्रपति डा. रामवरण यादवया निवासय् अथे सपथ नकेगु ज्या जूगु खः । प्रधानमन्त्री भट्टराई नं माओवादीया न्वकु नारायणकाजी श्रेष्ठ प्रकाशयात उपप्रधान नापं परराष्ट्रमन्त्रीया सपथ नकादीगु खः । माओवादीया बरिष्ठ न्वकु मोहन बैद्य किरणपक्षं धाःसा कन्टेनरया ताःचा लःल्हाःगु प्रकरण समाधान मजूतले सरकारय् वनेगु जुइमखु धकाः अडान काःगु दु । अथे हे म्हिगः माओवादीपाखें उर्जा मन्त्रीइ पोष्टबहादुर बोगटी, स्थानीय विकास मन्त्रीइ टोपबहादुर रायमाझी, अर्थमन्त्रीइ बर्षमान पुन अनन्त, भूमिसुधार मन्त्रीइ प्रभु शाह व युवा तथा खेलकुद मन्त्रीइ कमला रोकाय नं सपथ नयादीगु खः । उगु हे कथं मधेसी मोर्चापाखें सूचना तथा संचार मन्त्रीइ जयप्रकाश प्रसाद गुप्ता, भौतिक   योजना तथा निर्माण मन्त्रीइ हृदेश त्रिपाठी, सिँचाइ मन्त्रीइ महेन्द्र राय यादव, वन मन्त्रीइ मोहमद वकील मुसलमान, कृषि मन्त्रीइ नन्दन कुमार दत्त, स्वास्थ्य मन्त्रीइ राजेन्द्र महोत्तो व विना विभागीय मन्त्रीइ राजनलाल यादवं सपथ नयादीगु खः । फोरम लोकतान्त्रिकपाखें रक्षा मन्त्री सिफारिस जूम्ह शरतसिंह भण्डारी व वातावरण मन्त्रीया नितिं सिफारिस जूम्ह निलम बर्मां धाःसा सपथ नयामदी । अथे हे कानुन मन्त्रीया नितिं सिफारिस जूम्ह तराई मधेस लोकतान्त्रिक पार्टीया जितेन्द्र सोनल व महिला बालबालिका मन्त्रीइ सिफारिस जुयादीम्ह तमलोपा नेपालया दानबहादुर चौधरीं नं सपथ नयामदी । भदौ ११ गते मधेसी मोर्चाया समर्थनय् प्रधानन्त्रीइ डा. भट्टराई निर्वाचित जुयादी धुनेवं अबले मोर्चापाखें विजयकुमार गच्छेदारं उपप्रधान नापं गृहमन्त्रीया सपथ नयादीगु खः । आः मन्त्री मण्डल १५ म्हेसिया जूगु दु ।",https://www.nepalmandal.com/content/15969.html
पार्टी तज्याइ मखु : ,"Wed Sep 7, 2011  1:50 pm","संविधानसभाया दक्ले तःधंगु दल एकीकृत नेकपा -माओवादी)या नायः पुष्पकमल दाहल प्रचण्डं कन्टेनरया ताःचा लःल्हायेगु ज्याया कारणं पार्टी दुने ब्वलंगु विवादं माओवादी पार्टी गुगु नं हालतय् तज्याइ मखु धकाः धयादीगु दु । नेपाली कांग्रेसया भ्रातृ संगठन नेपाल विद्यार्थी संघया कार्यकर्तातय्सं नयाँ पत्रिका न्हिपौया ज्याकुथिइ याःगु आक्रमण लिपा निरक्षण यायेगु झ्वलय् संचारकर्मीतलिसे खँल्हासें प्रचण्डं अथे धयादीगु खः । माओवादी दुने लाईन संघर्ष जुयाच्वंगुलिं आः पार्टी तज्याइगु जुल धकाः थीथी मनूतय्सं टिप्पणी यानाः हयाच्वंगु इलय् वय्कलं धयादिल 'पार्टी जुइवं सहलह व बहस जुइ । जिमिसं केन्द्रीय कमिटीया मुँज्या सःते धुनागु दु । विवाद केन्द्रीय कमिटीं हे हल याइ । पार्टी गुगु नं हालतय् तज्याइमखु ।' अथे हे म्हिगः सिन्धुलीया सदरमुकाम सिन्धुलीमाढी लागाय् न्हय्क्वःगु विशाल—कुमार स्मृति सभाय् झ्वलय् नायः प्रचण्डं दुई लाइन संघर्षं पार्टी झन एकता जुइ धकाः दाबी यानादिल । वय्कलं धयादिल 'बिचारया छलफलं तज्याइ मखु बरु संघर्षया झ्वलय् तीब्र जुइ । व धैगु न्हूगु एकता कायम यायेगु जिमिगु पार्टीया विशेषता खः ।' आःया सवालया ई धैगु ऐतिहासिक अवसर व चुनौतिपूर्ण जू धयादिसें वय्कलं आरोप प्रत्यारोप त्वःताः शान्ति व संविधान निर्माणय् केन्द्रीत जुइत दलतय्त आह्वान नं यानादिल । माओवादीया नायः प्रचण्डं धयादिल 'शान्ति व संविधान निर्माणय् माओवादी व जनआन्दोलनया सहयात्री दलत नापं डुंगाय् यात्रा यानाच्वनागु दु । व डुंगा फातापुल धाःसा माओवादी जक मखु कांग्रेस व एमाले नापं मेमेगु दलत नं सिधइ ।' वय्कलं स्वला तक सुनां नं सुयात न्ह्यःनेलाःथे मधासे लचकता क्यनाः न्ह्याः वनेमाःगु अवस्था दु धयादिसें शान्ति व संविधानया नितिं सकलें छप्पँ छधी जुयाः वनेमाः धकाः नं धयादिल । नायः प्रचण्डं स्वलाया दुने शान्ति प्रक्रियाया आधारभूत ज्यापूवंकेगु जुइ धकाः नं धयादिल । अथे हे एकीकृत माओवादीया न्वकु नापं प्रधानमन्त्री डा. बाबुराम भट्टराई नं जनतां थ्व इलय् आशा याःगु अले व हे आशा कथं थःम्हं छुं यानाः क्यनेगु कुतः यानाच्वनागु दु धकाः नं धयादिल । आःया अवस्थाय् सरकार खिउगु थासय् पुलुपुलुगेरा थें जुयाच्वंगु नापं जनतां आशा यानाच्वंगुलिं थःम्हं राहतया ज्याझ्वः हयेगु जुइ धकाः नं धयादिल । वय्कलं शान्ति प्रक्रिया, संविधान निर्माण, सुशासन, जनतायात राहत बिइगु व आर्थिक बृद्धिदर अप्वयेकेगु हे आःया सरकारया प्राथमिकताया खँ खः धकाः धयादिल । उगु ज्याझ्वलय् माओवादीया बरिष्ठ न्वकु मोहन बैद्य किरण पक्षधर कथं नालातःम्ह माओवादीया छ्याञ्जे सीपि गजुरेलं पार्टी छप्पँ छधी जुयाः चमत्कारी कथं न्ह्याः वनी धकाः धयादीगु दु । वय्कलं धयादिल 'माओवादी पार्टी दुने दुई लाईन संघर्ष जुयाच्वंगु दु । थ्व न्ह्यानाः हे च्वनी । गथे पार्टी दुने अन्तरसंघर्ष यानाः च्वनागु दु अथे हे पार्टीयात जोगेयायेगु ज्या नं यायेसः । सुनां नं पार्टी तज्याइ धकाः धाल धाःसा व पत्याः यायेमजिउ । ' शान्ति प्रक्रिया न्ह्याः वनेवं क्रान्ति पूरा जूगु जुइमखु धयादिसें नेता गजुरेलं क्रान्ति दथुइ थ्यंगु क्रान्तियात त्वःताः गनं नं वने फैमखु धकाः नं धयादिल ।",https://www.nepalmandal.com/content/16015.html
सरकार असफल जुयाःवनाच्वंगु दु : ,"Thu Sep 8, 2011  2:01 pm","वर्तमान सरकारया सूचना तथा संचार मन्त्री जयप्रकाशप्रसाद गुप्तां आःया अवस्थाय् सरकार हे असफल जुजुं वनाच्वंगु दु धकाः दावी यानादीगु दु । म्हिगः बुधवाः पत्रकारतलिसे खँल्हासें संचारमन्त्री गुप्तां सरकार गठन जूगु झिन्हु दये धुंकूगु अवस्थाय् नं मन्त्री परिषद्या मुँज्या तकं च्वने फयाच्वंगु मदु धकाः अथे असन्तुष्टि प्वंकाः थः हे मन्त्री जूसां नं सरकारया आलोचना यानादीगु खः । मन्त्री परिषद्या मुँज्या च्वने सफुगु धैगु हे सरकारया असफलता खः धकाः दावी यानादिसें वय्कलं १५ न्हुया दुने समावेशी विधेयक परिमार्जन यानाः संसदय् पेश यायेगु, कुटनीतिक व संवैधानिक नियुक्तिया नितिं नां प्रस्ताव यायेगु व तत्काल जनतायात राहतया ज्याझ्वः हयेगु धकाः जूगु सहमति कथं ज्या जुइ मफयाच्वंगुलिं असन्तुष्टि तकं प्वंकादिल । सरकार निर्माणया झ्वलय् एकीकृत माओवादी व मधेसवादी मोर्चाया दथुइ प्यंगू बुँदाया सहमति जूसां आः तक नं मन्त्री परिषद्यात तकं पूर्णता बिइ मफया अलमल जुयाच्वन धकाः नं स्पष्ट यानादिल । संचारमन्त्री गुप्तां शान्ति प्रक्रिया नाप स्वापू दुगु समायोजन जुइपिं लडाकुया ल्याः, मोडालिटी, दर्जा व पुनःस्थापनाया प्याकेज थें जाःगु विषयसं आः तक नं मूमू राजनीतिक दलया दथुइ विवाद हे जुयाच्वंगु अवस्थाय् सहमति मजुयाः समय जक ववार्द जुयाः वनाच्वंगु नापं स्वलाया दुने न्हूगु संविधानया मस्यौदा दयेकेगु ज्याय् तकं प्रभाव लानाः वनाच्वंगु दु धयादिल ।",https://www.nepalmandal.com/content/16055.html
कांग्रेसय् बहुमतं पेलेयाइगु ,"Mon Sep 12, 2011  1:58 pm","नेपाली कांग्रेस दुने भातृ संगठनयात कयाः ल्वापु झन झन तच्वयाः वःगु दुसा आः बहुमतं अल्पमतयात पेले यायेगु तयारी याःगु दु । कांग्रेसया भातृ संगठन महिला संघ, किसान संघ व नेपाल तरुण दलयात कयाः नेतातय् दथुइ ल्वापु जुयाः वयाच्वंगु खः । कांग्रेसया दक्ले सशक्त जुयाच्वंगु भातृ संगठनयात कयाः विवाद झन झन तच्वयावःगु खःसा आः पार्टीया सभापति सुशील कोइराला येँय् थ्यने धुंकाः पार्टीया केन्द्रीय कमिटीया मुँज्या च्वनाः अल्पमत पक्षयात पेलेयानाः भातृ संगठनत विघटन यानाः वंनेगु तयारी याःगु खः । सभापति कोइराला विराटनगरं कन्हय् मंगलवाः तकया दुने थ्यंकः वइ धाःगु दु । कांग्रेसया सभापति सुशील कोइराला, उपसभापति नापं संसदीय दलया नेता रामचन्द्र पौडेल, महामन्त्री प्रकाशमान सिंह लगायतया नेतात संस्थापन पक्ष धकाः भातृ संगठनया म्याद फुइ धुंकूगु जूगुलिं आः विघटन यानाः वनेमाः धकाः अडान कयाः वयाच्वंगु खःसा पार्टीया बरिष्ठ नेता शेरबहादुर देउवा पक्षधर नेतातय्सं धाःसा भातृ संगठन गुगु नं हालतय् विघटन याये मजिउ धकाः अडान कयाः वयाच्वंगु दु । विशेष यानाः भातृ संगठन शेरबहादुर देउवा पक्षधरया कब्जाय् दुगु संस्थापन पक्षया विश्लेषण यानाः अथे भातृ संगठनत विघटन यायेमाः धकाः अडान कयाः वयाच्वंगु खः । आःया अवस्थाय् देउवां भातृ संगठन विघटनयात स्वीकार मयात धाःसा बहुमतं पेलेयानाः जूसां वनेमाः धकाः आन्तरिक रुपं गृहकार्य तकं यायेगु सुरु याःगु दु ।",https://www.nepalmandal.com/content/16123.html
जनसेनायात स्वलाया दुने विघटन यानाः चुनावय् वनेगु कांग्रेसया डिजाइन ,"Sun Sep 11, 2011  11:52 am","न्हूगु नेपालय् गणतन्त्र व राज्यं ल्यूने लाकातःपिं समुदायया भावना कथं जाति, भाषा, संस्कृति  अर्थात पहिचानया आधारय् हक अधिकारया नितिं स्वायत्तता नापं स्वशासन सहितया संघीयता हयेगु नितिं १० दँ तक ज्यान पानाः ल्वाःपिं माओवादीया जनसेनायात विघटन यानाः न्हूगु चुनावय् वनेगु डिजाइन कथं नेपाली कांग्रेस न्ह्याः वनाच्वंगु दु । माओवादी जनसेनाया ल्वाभः तयातःगु कन्टेनरया ताःचा लःल्हायेगु ज्या विवादया दथुइ नं जुइ धुंकाः जक कांग्रेसया नेतातय्सं उगु कथंया डिजाइनयात खुलासा यानाहःगु दु । नेपाली कांग्रेसया केन्द्रीय दुजः महमद आफताभ आलमं म्हिगः शनिवाः जूगु छगू ज्याझ्वलय् ब्वति काये धुंकाः उगु कथं कांग्रेसया डिजाइनयात चाः हिइकाः उगु खँयात पुष्टि यानादीगु दु । विराटनगरय् संचारकर्मीतलिसे खँल्हासें कांग्रेसया केन्द्रीय नेता आलमं  स्वलाया दुने संविधान निर्माण याये मफत धाःसा संविधानसभाया औचित्य समाप्त जुइगु अले न्हूगु जनादेशया नितिं चुनावय् वनेगु बाहेक मेगु विकल्प मदु धकाः नं धयादीगु दु । नेपाली कांग्रेसं एकीकृत माओवादीया लडाकुत दयाच्वतले नापं शान्ति प्रक्रिया पूरा मजूतले न्हूगु संविधान निर्माणया ज्या यायेगु जुइमखु धकाः स्पष्ट याये धुंकूगु अवस्थाय् छखे संविधानया निर्माण याके मबिइगु अले मेखे स्वयं कांग्रेससया नेतातय्सं स्वलाया दुने संविधान दयेके मफत धाःसा ताजा जनादेशय् वनेगु जुइ धकाः धयादीगुलिं कांग्रेसया धात्थेंयागु डिजाइन खुलासा जूगु दु धकाः मनूतय्सं टिप्पणी यानाहःगु खः । जनसेनायात विघटन याये धुनेवं एकीकृत माओवादी कमजोर जुइगु अले चुनावय् वन धाःसा माओवादीया साइज घटेजुइगु अवस्था दु धकाः विश्लेषण यानाः अथे कांग्रेसं भारतया योजना कथं हे डिजाइन यानाः न्ह्याः वनाच्वंगु खः धकाः टिप्पणी यानाहःगु दु ।",https://www.nepalmandal.com/content/16098.html
कार्यकर्तातपाखें कांग्रेसया नेतायात आक्रमण ,"Tue Sep 13, 2011  12:19 pm",नेपाली कांग्रेसया जिल्ला सभापतिं हे अभियुक्त कार्यकर्तायात संरक्षण मयात धकाः कांग्रेसया हे कार्यकर्तातय्सं आक्रमण यायेगु घटना जूगु दु । अभियुक्तयात संरक्षण मयाःगुलिं धकाः कांग्रेसया भातृ संगठन नेपाल तरुण दलया कार्यकर्तातय्सं चितवनया कांग्रेस जिल्ला सभापति विकास कोइरालायात म्हिगः सनिलय् ज्याकुथिइ हे आक्रमण याःगु खः । सनिलय् ज्याकुथिइ च्वनाच्वंम्ह कोइरालायात तरुण दलया कार्यकर्तात वयाः आक्रमण याःगु खः धकाः नेपाली कांग्रेस चितवनं धाःगु दु । अथे जिल्ला सभापतियात आक्रमण यायेवं हे कार्यकर्तातय्सं धाःसा पना ब्यूगु खः । नेपाल तरुण दलया कार्यकर्तातय्सं धाःसा म्हिगः न्हापां जिल्ला सभापतिं हे आक्रमण याःगु खः धकाः दावी याःगु दु । उगु घटनायात कयाः प्रहरीं निम्ह कार्यकर्तातय्त ज्वंगु दु । अन ल्वापु तच्वइगु संभावना दुगुलिं बहनी जुइवं ब्यापक रुपं प्रहरी परिचालन याःगु दु । वंगु भदौ १० गते अनया विलास वडा नं. ५ या सञ्जय लामायात गोलीं कयेकाः स्यानाब्यूगु घटना जूगु खः । उगु आक्रमणया घटनाया अभियोगय् नेपाल तरुण दलया जिल्ला सभापति शिव पौडेल व भरतपुर नगरया न्वकु प्रमिस राईयात ज्वनाः प्रहरीं कुनातःगु दु । वय्कःपिन्त त्वःतकेगु नितिं जिल्ला सभापतिं माःगु कथं भूमिका म्हितेगु ज्या मयात धकाः तरुण दलया कार्यकर्तातय्सं दबाव बियाः वयाच्वंगु खः । उगु घटनालिपा कांग्रेसया जिल्ला समिति तकं स्पट रुपं हे विभाजीत जुयाः वनाच्वंगुलिं ल्वापु तच्वयाः वःगु खः धकाः धाःगु दु । थ्व हे झ्वलय् नेपाली कांग्रेसया चितवन जिल्ला सभापति कोइरालाया विपक्षय् दुपिं तरुण दलया कार्यकर्तातय्सं चितवन बन्द तकं आह्वान याःगु खः ।,https://www.nepalmandal.com/content/16149.html
किसानपाखें आन्दोलनया ख्याच्वः ,"Thu Sep 15, 2011  11:33 am","प्रधानमन्त्रीया राजनीतिक सल्लाहकार देवेन्द्र पौडेलयात किसान नेतातय्सं विकल्प मदयेकं राज्य सत्तां न्ह्यःनेलाःथे जग्गा लित बिइगु नामय् थःपिन्त भूमिहिन यायेगु ज्या यात धाःसा आन्दोलन यायेगु जुइ धकाः ख्याच्वः बियादीगु दु । म्हिगः बुधवाः एकीकृत नेकपा -माओवादी)या भातृ संगठन अखिल नेपाल किसान महासंघ -क्रान्तिकारी)या केन्द्रीय पदाधिकारीतलिसे सहलह ब्याकेगु झ्वलय् किसान नेतातय्सं अथे प्रधानमन्त्रीया सल्लाहकार पौडेलयात ख्याःच्वः ब्यूगु खः । विशेषयानाः पार्टीया निर्णय छता अले सरकारं मेगु हे कथं घोषणा यानाः गरिव किसान, भूमिहिन किसान, सुकम्वासी, हलिया कमैया, गोठाला थें जाःगु समुदायया मनूतय्त समस्या ब्वलंकेगु ज्या जुल धाःसा थःपिं सुंक्क च्वनेगु जुइमखु धकाः ख्याच्वः बियादीगु खः । मंगलवाः जक प्रधानमन्त्रीया सल्लाहकार पौडेलं कब्जाय् कयातःगु फुक्क कथंया सम्पत्ति लित बिइगु धकाः सार्वजनिक रुपं घोषणा यानादीगु समाचार थीथी संचार माध्यमय् वये धुनेवं म्हिगः बुधवाः हे जूगु सहलह ज्याझ्वलय् अथे किसान नेतातय्सं ख्याच्वः बिइवं उगु खँ प्रधानमन्त्री डा. बाबुराम भट्टराईलिसे सहलह ब्याकेगु जुइ धयाः लिहां झायादीगु खः धकाः छम्ह किसान नेतां 'झीगु स्वनिगः न्हिपौ' यात कनादीगु दु । एकीकृत माओवादीया स्थायी समितिया मुँज्यां पारित याःगु प्रस्तावय् 'अझ नं लितबिइ ल्यं दनिगु द्वन्द्वया इलय् कब्जाय् लानाच्वंगु छेँ, जग्गा सम्पतिया हकय् न्हापा हे जूगु सहमतियात कार्यान्वयन यायेत राज्यं तुरुन्त प्रभाविकारी पलाः ल्ह्वनेगु जुइ । भूमिहिन सुकम्वासी, गरिव किसान मोहीतय्सं भोगचलन यानाः वयाच्वंगु जग्गाया हकय् राज्यं इमिगु नितिं बैकल्पीक व्यवस्था यायेगु जुइ । उच्च स्तरीय बैज्ञानिक भूमिसुधार आयोगया प्रतिवेदनया बारे सहमति कायम यानाः तुरुन्त हे कार्यान्वयन यायेगु जुइ ।' धकाः न्ह्यथना तःगु जूसां आः वयाः सरकारं फुक्क कथंया जग्गा सम्पत्ति लित बिइगु जुइ धकाः हःगु खँयात कयाः आपत्ति प्वंकाः अथे किसान नेतातय्सं ब्याच्वः बियादीगु खः । न्हापांनिसें जमिन्दारया बुँइ ज्या यानाः जोताहा अर्थात मोही जुयाच्वना नं छुं नं कथंया आधिकारीक प्रमाणत मदुगु अवस्थाय् जमिन्दारतय्त जग्गा लितबिइगु कथंया सरकारं योजना दयेकल धकाः अथे किसान नेतात आक्रोशित जुयादीगु खः । अथे हे भूमिहिन किसान, कमैया, हलिया, गोठाला थें जाःगु समुदायया मनूत च्वनाच्वंगु, जनयुद्ध जुइ न्ह्यःनिसें हे च्वनाच्वंगु थाय्या जग्गा तकं राज्यं लाकाः काइगु अवस्था वल धाःसा बांलाइ मखु धकाः प्रधानमन्त्रीया सल्लाहकार पौडेलयात अथे ख्याच्वः बियादीगु खः ।",https://www.nepalmandal.com/content/16216.html
द्वन्द्वकालया मुद्दा लितकायेगु : ,"Wed Sep 14, 2011  1:31 pm","महान्यायाधिवक्ता मुक्ति प्रधानं सशस्त्र द्वन्द्वया इलय् माओवादीया नेतातय्त लगेयाःगु फुक्क मुद्दा लितकायेगु जुइ धकाः धयादीगु दु । २०४६ सालंनिसें हे राजनीतिक प्रकृतिया मुद्दा लित कायेगु ज्या जूगु खँ न्ह्यथसें वय्कलं राजनीतिक मुद्दा लितकायेगु ज्या मजूगु जूसा एमालेया नेतात माधवकुमार नेपाल, केपी शर्मा ओली, झलनाथ खनाल फुक्कसिनं ज्यानमार्ने उद्योगय् २० दँ जेल सजाय नयेमालीगु खः धकाः नं स्पष्ट यानादिल । रिपोर्टर्स क्लब नेपालं म्हिगः मंगलवाः याःगु साक्षात्कार ज्याझ्वलय् महान्याधिवक्ता प्रधानं अथे धयादीगु खः । वय्कलं धयादिल 'शासन ब्यवस्था विरुद्ध ल्वायेगु झ्वलय् लगेजूगु मुद्दा धैगु राजनीतिक मुद्धा खः । राजनीतिक प्रतिशोधया आधारय् तःगु मुद्दा लित कायेवं आपत्ति प्वंकेमाःगु मदु ।' सर्वोच्च अदालतं सर्वश्वसहित जन्मकैदया सजाय न्यंकूम्ह माओवादीया सभासद् बालकृष्ण ढुंगेलयात नं द्वन्द्वकालय् हे मुद्दा तःगुलिं उगु मुद्दा नं लित कायेगु जुइ धयादिल । महान्याधिवक्ता मुक्ति प्रधानं धयादिल 'बालकृष्ण ढुंगेलयात जेलय् तये न्ह्यः द्वन्द्वकालय् माओवादीपाखे सीपिं १३ हजारया जिम्मा राज्य पक्षं कायेमाः । ढुंगेलयात जनयुद्धया इलय् हे ओखलढुंगाया इन्चार्ज जूगु सइलय् उगु द्वपं ब्यूगुलिं व राजनीतिक प्रकृतिया खः धैगु स्पष्ट जू । उकिं वय्कःया मुद्दा लित कायेगु जुइ । लित कायेमदु धकाः धाये दैमखु ।' राजनीतिक ख्वाःपाः पुयातःगु गम्भीर कथंया मुद्दा धाःसा लित काये जिउ धयादिसें वय्कलं मुद्दाया झ्वलय् राजनीतिक बाय् ब्यक्तिगत खः ला कि मखु धकाः जिल्ला अदालतं स्वयेगु याइ धयादिसें राजनीतिक मुद्दाया नामय् मेेमेगु अपराधया अपराधीत उन्मुक्ति जुइगु खँय् सुनां नं चिन्ता कायेमाःगु मदु धकाः नं स्पष्ट यानादिल । भारतया पटनाय् च्वंगु उच्च अदालतं माओवादीया १२ म्ह नेता व कार्यकर्तातय्त न्यंकूगु सजाायया विषययात कयाः फैसला अध्ययन यायेगु ज्या जुयाच्वंगु नापं अध्ययन धुंकाः जक सरकार निचोडय् थ्यनी धयादिसें माःगु कथं गृहकार्य यानाः माःगु प्रक्रिया न्ह्याकेगु जुइ धकाः नं वय्कलं जानकारी बियादिल । प्रधानं सत्य निरुपण आयोग गठन यानाः राजीतिक प्रकृतिया मुद्दाया विषययात टुंगेयायेगु बांलाइ धयादिसें सत्य निरुपण आयोग गठन लिपा सर्वोच्च अदालतं अन्तिम फैसला याःगु मुद्दाया विषयसं सुरुंनिसें हे छानविन यायेगु जानकारी नं बियादिल ।",https://www.nepalmandal.com/content/16178.html
'प्याकेजं हे सहमति यायेमाः’ ,"Sun Sep 18, 2011  12:32 pm","एकीकृत नेकपा -माओवादी)या प्रमुख सचेतक देवप्रसाद गुरुङं सरकारं मेमेगु राजनीतिक दलतलिसे नं सहमति मयासे याकःति कथं लडाकु 'रिग्रुपिङ'यात न्ह्यब्वाकल धाःसा व अवैध जुइ धकाः धयादीगु दु । वय्कलं याकःति कथं जक रिगु्रपिङ यात धाःसा अज्वःगु ज्यां संवैधानिक व कानुनी मान्यता काये मफैगु व उकिं यानाः राजनीतिइ अझ हे अप्वः शंका ब्वलनी धयादीगु दु । नेता गुरुङं रिग्रुपिङ यायेगु ज्या तःधंगु मखु धयादिसें वसिबें न्ह्यः मोडालिटी व पुनर्संस्थापना प्याकेजय् सहमति यायेमाः धकाः धयादिल । रिपोर्टर्स क्लबपाखें म्हिगः शनिवाः ग्वसाःग्वःगु साक्षात्कार ज्याझ्वलय् न्वंवासें माओवादीया नेता गुरुङं धयादिल 'सेना समायोजनया ज्या न्ह्यब्वाकेत सहमति यायेमाः, एकपक्षीय कथं न्ह्यब्वाकल धाःसा उकिं बैधानिकता कायेफैमखु, सहमति यानाः ज्या यायेमाः । संविधानय् नं दुगु व्यवस्था फलो यायेमाः ।' वय्कलं सरकार निर्माणया झ्वलय् माओवादी व मधेसी मोर्चाया दथुइ जूगु प्यंगू बुँदाया सहमति राष्ट्रघाटी व राष्ट्रियताय् दिर्घकालिन लिच्वः लाइगु कथं जूगुलिं उकियात खारेज वा संशोधन यायेमाः धयादिल । माओवादी नेता गुरुङं प्यंगू बुँदाया सम्झौताय् दुगु राष्ट्रघाटी बुँदा संशोधन मयाःतले व लडाकुया ल्वाभः तयातःगु कन्टेनरया ताःचा लःल्हायेगु ज्याया निर्णय लित मकाःतले थःपिं सरकारय् गुगु नं हालतय् वनेगु जुइमखु धकाः स्पष्ट यानादिल । वयकलं आःया अवस्थाय् छु यायेत सरकारय् वनेगु धैगु छता खँ अले वने धुंकाः मेगु हे ज्या जुइगु अवस्थाय् छाय् सरकारय् वनेगु धकाः न्ह्यसः नं तयादिल । नेता गुरुङं १० हजार मेधेसी सनेायात समूहगत समायोजन यानाः ब्यागलं यूनिटया रुपय् तयेगु, सिडियोयाके दुगु अर्धन्यायीक अधिकार अन्त्य यानाः मधेसीय् ब्यागलं सुरक्षा संरचना निर्माण यायेगु, नागरिकता वितरणयात सरल दयेेकेगु व जःलाखःला देय्या पेन्डीङ जुयाच्वंगु प्रस्तावयात पारित यायेगु थें ज्याःगु ज्या हे राष्ट्रघाटी खः धकाः दावी नं यानादिल । अथे हे एमालेया पोलितब्यूरो दुजः प्रकाश ज्वालां सरकार निर्माणया झ्वलय् जूगु प्यंगू बुँदाया सम्झौतायात गुगु नं हालतय् कार्यान्वयन याके बिइगु जुइमखु धकाः घोषणा यानादिल ।",https://www.nepalmandal.com/content/16267.html
भ्वखाय् ब्वयाः मनूत भागाभाग ,"Mon Sep 19, 2011  2:57 pm","म्हिगः आपुलुखं भ्वखाय् ब्वयाः ५ म्ह मनूत सीगु दु । येँया वृटिस एम्बेसीया ६ फिट तज्जाःगु पःखाः दुनाः निगः मोटरसाईकलय् वयाच्वंपिं निम्ह व मेम्ह छम्ह यानाः स्वम्ह मनूत सीगु दुसा धरानय् छेँय् च्यापय् जुयाः निम्ह मनूत सीगु दु । देय्न्यंक भ्वखाचं प्रभावित याःगु व समाचार वयेगु क्रम न्ह्यानां च्वंगु दु । मदुपिं मध्ये साजन श्रेष्ठ दँ २६, अनिता श्रेष्ठ दँ ८ व वीरबहादुर माझी दँ १९ याःम्ह खः । धरानय् २ म्ह सीपिनिगु नां सीकेमफुनि । घाःपाः जूपिं मध्ये वीर अस्पतालय् १५ म्हय्सिगु वासः जुयाच्वंगु दुसा मनमोहन हस्पिटलय् ३ म्हय्सिगु वासः जुयाच्वंगु दु । भारतया सिक्किम राज्यया नाम्चे व नेपाःया ताप्लेजुङ्गय् केन्द्रविन्दु जुयाः वःगु थुगु भ्वखाय् ६.८ रेक्टर स्केलया जूगु धाःगु दु । ९० सालया भ्वखाय् लिपा नेपालय् वःगु थ्व निगूगु तःधंगु भ्वखाय् खः । भारत व नेपाः देय्न्यंक क्षतिया विवरणत वयाच्वंगु दु । भारतया सिक्किम व भुटानया यक्कों छेँत बांमलाक्क प्रभावित जूगु दु । न्हून्हूगु छेँत चर्कय् जूगु दु । गुहातिइ यक्को छेँत चर्कय् जूगु दु । सिक्किमया यक्को थासय् जमिनतकं तज्याःगु दु, मत टेलिफोन अवरुद्ध जूगु दु । थाय् थासय् चलः वंगु नापं जानकारी वःगु दु । येय् जक ३० - ४० सेक्रेट भ्वखाय्या धक्का महशुस यात । छेाय् च्वनाच्वंपिं मनूत सकलें लाय् पिहांवल धायेवं हे सतक न्यंक मनूया मनुखं जक मुंगु खः । खोताङ्ग, तनहु, नेपालगञ्ज, संखुवासभा आदि जिल्लाय् भ्वखाचं बांमलाक्क प्रभावित याःगु दु । अनया यक्को छेत चर्कय् जूगु धाःगु दु । स्याङ्गजाय् छुं छेत दुंगु दु । संखुवासभाया जिल्ला प्रशासन ज्याकूया सञ्चार गृह दुंगु दु । अनया छम्ह प्रहरी नापं घाःपाः जूगु दु । थनया त्रिपुरेश्वरय् च्वंगु केन्द्रीय कारागारया छखा छेा नं बांमलाक्क दुंगु दु । येय् ताःतक्क नं टेलिफोन अवरुद्ध जूगु खः । ख्वपय् खुखा छे दुंगु दु । तर उकी मनू लाःमलाः धयागु सीमदुनि । अथेहे लुाहिति लागाय् छम्ह मनू सीगु धाःगु दु । उकिया बारे थप खा धाःसा मवःनि ।",https://www.nepalmandal.com/content/16296.html
नेपाली कांग्रेसया भातृ संगठनत स्वंगू गुट जुल ,"Tue Sep 20, 2011  11:20 am","नेपाली कांग्रेसया संस्थापन पक्षं भातृ संगठनत विघटन यायेगु अन्तिम तयारी यायेवं भातृ संगठनत स्वंगू गुट जूगु दु । भातृ संगठनया छगू पक्षं पार्टीया संस्थापन पक्षया प्रस्तावयात समर्थन याःगु दुसा मेगु पक्षं विरोध याःगु अले स्वंगूगु पक्षं धाःसा विवाद आवश्यक मजू धकाः मध्यमार्गीया लँपु ज्वंगु दु । थ्व हे झ्वलय् नेपाल तरुण दलया नायः महेन्द्र यादवया नेतृत्वय् भातृ संगठन विघटन याये दैमखु धकाः उकिया विरोध यानाः कांग्रेसया केन्द्रीय ज्याकू सानेपाय् आमरण अनसन च्वंगु दु । इपिं म्हिगः सोमवाः न्हिनय् १ बजेनिसें अनसन च्वंगु खः । थ्व हे दथुइ उगु अनसनया विरोध यानाः संस्थापन पक्षया समर्थनय् महासचिव हुर्मत न्यौपानेया नेतृत्वय् मेगु पुचः नं अनसन च्वनेगु तयारी यानाच्वंगु दु । इपिं नं अथे हे पार्टीया केन्द्रीय ज्याकुथिइ रिले अनसन च्वंगु खः । नेपाल आदिवासी जनजाति संघ, नेपाल तरुण दल, नेपाल विद्यार्थी संघ, नेपाल भूतपूर्व सैनिक संघ, नेपाल महिला संघ व नेपाल प्रजातान्त्रिक सेनानीयात विघटन यायेगु धकाः कांग्रेसया संस्थापन पक्षं पार्टीया केन्द्रीय समितिया मुँज्याय् प्रस्ताव हःगु खः । पार्टीया सभापति सुशील कोइराला नाप जानाः महामन्त्री प्रकाशमान सिंहं अथे भातृ संगठन विघटन यायेगु धकाः प्रस्ताव हःगु खः । उगु प्रस्तावयात कयाः कांग्रेसया बरिष्ठ नेता शेरबहादुर देउवा पक्षं विरोध यानाः वयाच्वंगु खः । कांग्रेसया भातृ संगठनय् देउवा पक्षया बहुमत दुगुलिं अथे कोइराला पक्षं भातृ संगठनत विघटन यायेगु डिजाइन कथं हे ज्या यानाच्वंगु खः धकाः नेतातय्सं धयाच्वंगु दु । भातृ संगठनतय्गु म्याद फुगुलिं अधिवेशनया माध्यमं न्हूगु नेतृत्व ल्ययेत तदर्थ समिति जक दयेकेगु धकाः कुतः यानाः प्रस्ताव हःगु खःसा देउवा पक्षं धाःसा निर्वाचित केन्द्रीय समिति जूगुलिं भातृ संगठनत विघटन मयासे अधिवेशनया माध्यमं न्हूगु नेतृत्व ल्ययेमाः धकाः धयाः वयाच्वंगु खः । थनिनिसें कांग्रेसया केन्द्रीय कमिटीया मुँज्या जुइगु अले उगु मुँज्यां भातृ संगठनया खँ क्वःछिइ धाःगु दु ।",https://www.nepalmandal.com/content/16322.html
देउवा पक्षं केन्द्रीय समितिया बैठक बहिष्कार ,"Wed Sep 21, 2011  1:09 pm","भातृ संगठनतय्गु कचवंयात कयाः म्हिगः नेपाली कांग्रेसया केन्द्रीय समितिया बैठक च्वंगु खःसा बैठक क्वचायेक न्ह्यःहे देउवा पक्षं बहिष्कार यानाः पिहांवंगु खः । पार्टीया ज्याकू सानेपाय् च्वंगु बैठकय् कचवंयात कयाः सहमतिइ वइगु खाय् संस्थापन पक्षं दावा याःसां नेपाली कांग्रेसया वरिष्ठ नेता शेरबहादुर देउवाया पक्षं धाःसा संस्थापन पक्षं थःपिनिगु पूर्वीय प्रस्ताव लित मकाल धाःसा छु नं हालतय् सहमति मयायेगु अडान तःगु खः । वंगु केन्द्रीय समितिया बैठकय् महामन्त्री प्रकाशमान सिंहं म्याद फुइ धुंकूगु भातृ संगठनत तरुण दल, महिला संघ व आदिवासी जनजाति संघ लगायत प्यंगू भातृ संगठनतय्त विघटन यायेगु प्रस्ताव न्ह्यःने हःगु खः । थुकियात कयाः नेपाली कांग्रेसया वरिष्ठ नेता शेरबहादुर देउवाया पक्षं धाःसा उगु प्रस्तावयात तत्काल अस्वीकार याःगु खः । उखे संस्थापन पक्षं उगु प्रस्तावयात छु नं हालतय् पारित याकाः तदर्थ समिति दयेकाः न्ह्याःवनेत स्वःगु खः । तर देउवा पक्षं बहुमतया ल्याखं उगु प्रस्ताव पारितयात धाःसा पार्टीदुने गम्भीर स्थिति सृजना जुइफूगु व संस्थापन पक्षं उकिया तःधंगु मू पुलेमालीगु ख्याच्वः ब्यूगु खः । संस्थापन पक्षं तत्काल महाधिवेशन मयायेगु व न्हि तकं क्वःछीत तकं तयार खनेमदु । संस्थापन पक्षया पेले यानाः न्ह्यःने वनेगु मनस्थितियात कयाः म्हिगः भातृ संगठनया पदाधिकारी व कार्यकर्तातय्सं पार्टीया कार्यालय सानेपाय् रिले अनसन नापं च्वंगु खः । लिसें भातृ संगठनत नापं स्वापू दुपिंसं पार्टीया नेतातय्गु आलोचना याःगु दु । नेपाली कांग्रेसं लोकतान्त्रिक पद्धति व विधि त्वःतूगु व उकियात पालन यायेमाःगु मखुसा पार्टी इतिहासया विषय वस्तु जुइगु तकं धाःगु दु । उखे देउवा पक्षं चुनावया प्रक्रिया वःगु भातृ संगठनतय्त विघटन यायेमज्यूगु बरु महाधिवेशनया न्हि क्वःछिनाः अधिवेशनया तयारी समितिया रुपय् न्ह्याकेमाःगु धाःसां संस्थापन पक्षं मात्रै विघटन यानाः आःयात थःमनूत तयाः तदर्थ समिति दयेकेगु मनस्थिति दयेकूगु खः । म्हिगःया केन्द्रीय समितिइ छलफल यानाः ज्यंकेगु धाःसां सहमतिया लकस मदयेवं संस्थापन पक्षं बहुमतया आधारय् प्रस्ताव पारित याःगु खः । थुकिं पार्टी विभाजन तकं जुइफैगु धाःगु दु ।",https://www.nepalmandal.com/content/16348.html
संस्थापन पक्ष व असन्तुष्ट पक्षया ब्यागलं ब्यागलं बैठक ,"Thu Sep 22, 2011  1:16 pm",नेपाली कांग्रेसया संस्थापन पक्षं भातृ संगठनत केन्द्रीय कमिटीया बहुमतया आधारय् विघटन यायेवं बरिष्ठ नेता शेरबहादुर देउवा पक्ष आक्रमक रुपं प्रस्तूत जूगु दु । कांग्रेसया विघटन याःगु प्यंगू हे भातृ संगठनय् देउवा पक्षया बहुमत दुगुलिं गुगु नं हालतय् तदर्थ समिति दयेकाः  अधिवेशनया माध्यमं न्हूगु नेतृत्व थःपिनिगु पक्षय् हयेगु संस्थापन पक्षया दाउ खःसा देउवा पक्षं नं थःपिनिगु पक्षय् दुगु भातृ संगठनयात विघटन मयाकूसे आःया नेतृत्वं हे अधिवेशन यानाः न्हूगु नेतृत्व तकं थःपिनिगु अनुकुल हयेगु दाउ कयाच्वंगु खः धकाः कांग्रेसया नेतातय्सं धयाहःगु दु । सूत्रं धाः कथं म्हिगः हे थःथःपिनिगु दाउ कथं भातृ संगठन कब्जा यायेगु नितिं माःगु योजना दयेकेगु तयारी याःगु दु । थ्व हे झ्वलय् देउवा पक्षं आन्दोलन हे यानाः वनेगु धकाः तयारी याःगु दुसा उखे संस्थापन पक्षं नं न्ह्याकगु नं यानाः पार्टीया निर्णययात ताः कार्यान्वयन यानाः वनेगु रणनीति दयेकूगु दु । उकिया नितिं निगुलिं पक्षं ब्यागलं ब्यागलं कथं मुँज्या तकं च्वंगु दु ।,https://www.nepalmandal.com/content/16370.html
भारतलिसे विवादित खँ  मल्हायेत माओवादीपाखें प्रधानमन्त्रीयात निर्देशन ,"Wed Oct 19, 2011  1:25 pm","' एकीकृत नेकपा -माओवादी)या म्हिगः मंगलवाः च्वंगु स्थायी समितिया मुँज्यां प्रधानमन्त्री डा. बाबुराम भट्टराईयात विवादित विषययात कयाः भारतलिसे सहलह मयायेत निर्देशन ब्यूगु दु । पार्टीया अध्यक्ष प्रचण्डया निवासय् म्हिगः सुथय् च्वंगु स्याथी समितिया मुँज्यां प्रधानमन्त्री नापं पार्टीया न्वकु भट्टराईयात उगु कथं निर्देशन ब्यूगु खः । उगु मुँज्यां प्रधानमन्त्रीया भारत भ्रमण नितान्त निगू देय्या दथुइ सद्भाव भ्रमण जक खः धकाः न्ह्यथंगु दु । मुँज्यालिपा माओवादीया प्रवक्ता दिनानाथ शर्मां संचारकर्मीतलिसे खँल्हासें उगु कथं जानकारी बियादीगु खः । वय्कलं विवादित सन्धि व सम्झौताय् सहलह हे मयायेत निर्देशन ब्यूगु दु धकाः नं जानकारी बियादिल । राष्ट्रिय सहमतिया सरकार दयेके धुंकाः जक विवादित सन्धी व सम्झौताया विषययात कयाः भारतलिसे सहलह यायेगु उपयुक्त जुइ धकाः ठहर यानाः माओवादीं व हे कथं जक न्ह्याः वनेत प्रधानमन्त्री डा. बाबुराम भट्टराईयात सुझाव ब्यूगु दु धकाः नं प्रवक्ता शर्मां स्पष्ट यानादिल । वय्कलं मुलुक संक्रमणकालीन अवस्थाय् दुगु नापं सरकारं पूर्णता काये मफयाच्वंगु अवस्थाय् दीर्घकालिन लिच्वः लाइगु नापं विवादित सन्धि सम्झौतायात कयाः छुं नं कथंया निर्णय व सहलह ब्याकेगु ज्या यायेमजिउ धकाः ठहर याःगु खँ नं न्ह्यथनादीसें प्रधानमन्त्रीया भ्रमण नितान्त सदभावना भ्रमण जुइमाः धकाः बः ब्यूगु खँ न्ह्यथनादीगु दु । अथे हे भ्रमणया झ्वलय् व्यापार व्यवसाय, परिवहन लगायतया नेपाःया हित जुइगु विषययात कयाः भारत सरकारलिसे सहलह ब्याकाः सहमति यायेफैइगु खँय् नं मुँज्याय् सहलह जुल धकाः जानकारी बियादीगु दु । थ्व हे दथुइ प्रधानमन्त्री डा.बाबुराम भट्टराई कन्हय्निसें प्यन्हु तकया नितिं भारत भ्रमणया नितिं उखेपाखे वनीगु जूगु दु । उगु भ्रमणय् उपप्रधान नापं परराष्ट्रमन्त्री नारायणकाजी श्रेष्ठ प्रकास, संचार मन्त्री जयप्रकाशप्रसाद गुप्ता, भौतिक योजना तथा निर्माण मन्त्री हृदेश त्रिपाठी, सिँचाइ मन्त्री महेन्द्र यादव,उद्योगमन्त्री  अनिल साह व अर्थ मन्त्री वर्षमान पुन नं दुथ्याइ धाःगु दु ।",https://www.nepalmandal.com/content/16742.html
विमान दुर्घटनाय् १९ म्ह मन्त ,"Mon Sep 26, 2011  12:54 pm","बुद्ध एयरया नाइन एन—एइके कसलाइनया १९०० डी विमान म्हिगः आइतवाः सुथय् खराब मौसमया कारणं यल जिल्लाया विशंखुनारायण गाविस व लामातार गाविसया दथुइ लाःगु कोटडाँडा धैगु थासय् दुर्घटना जुयाः उगु विमानय् दुपिं फुक्क १९ म्ह हे मनूत सीगु दु । सुथय् ८ बजे जुयाः ५० मिनेट वंगु इलय् अथे दुर्घटना जूगु खः धकाः नागरिक उड्डयन प्राधिकरणं धाःगु दु । सुथय् ६ बजे जुयाः ४९ मिनेटय् येँया त्रिभुवन अन्तर्राष्ट्रिय विमानस्थलं ब्वयाः वंगु उगु विमान ७ बजे जुयाः ३१ मिनेट वंगु इलय् सम्र्पक विहिन जूगु खः । १४ दँया उड्डयन इतिहासय् थ्व बुद्ध एअरया विमान दुर्घटना जूगु न्हापांगु खः । उगु दुर्घटना जुयाः विमान ध्वस्त हे जूगु दुसा मनूतय्गु सीम्ह तकं क्षत विक्षतय् अवस्थाय् लुयावःगु खः । उगु दुर्घटनाय् लानाः निरञ्जन कर्माचार्य सिकिस्त अवस्थाय् उद्धार याःगु खःसां वासः यायेत अस्पतालय् यंकाः च्वच्वं लँ दथुइ हे सीगु खः । दुर्घटनाय् लानाः मेपिं झिंच्याम्ह मनूत घटनास्थलय् हे सीगु खः । उगु दुर्घटनायात कयाः छानविन यायेगु नितिं नागरिक उड्डयन प्राधिकरणया पुलांम्ह महानिर्देशक राजेशराज दलीया संयोजकत्वय् स्वम्हेसिया छानवीन पुचः दयेकूगु दुसा दुघटना जूगु लागाय् हे विमानया ब्ल्याक बक्स लुयावःगु दु । क्याप्टेन जनबुद्ध ताम्रकार, सहचालक पी अधिकारी, विमान परिचारिका अस्मिता श्रेष्ठ, निरन्जन कर्माचार्य -वासः यायेत यंकूगु इलय्), शारदा कर्माचार्य , जगजन कर्माचार्य भारतया नागरिकत पंकज मेहता, छाया मेहता, एच डी नागराजा, एल नागराज, आई नागराज, एस नागराज, डी. तामोसुबिं्रयम,  नागराज तालोसुबि्रयम, पी तालो सुबि्रयम, तेस्रो मुलुकया देय् म्हसीके मफुपिं एन्ड्रे वेइड, मिस नाताली नेइलन व तोशिनोरी क्वेज्म",https://www.nepalmandal.com/content/16432.html
निम्हं मन्त्रीत पदमुक्त : संसद् न्ह्यात ,"Thu Oct 20, 2011  1:02 pm","प्रधानमन्त्री डा. बाबुराम भट्टराई नं रक्षामन्त्री शरदसिंह भण्डारी व भूमिसुधार मन्त्री प्रभु साहयात पदमुक्त यानागु घोषणा यानादीगु दु । छवाः न्ह्यःनिसें प्रमुख प्रतिपक्ष दल नेपाली कांग्रेस, एमाले नापं थीथी दलया सांसद्तय्सं इपिं निम्हं मन्त्रीतय्गु राजीनामा माग यानाः संसद अबरुद्ध यानाः वयाच्वंगु खःसा म्हिगः प्रधानमन्त्री डा. भट्टराई स्वयं व्यवस्थापिका संसदय् उपस्थिति जुयाः सम्वोधन यायेगु झ्वलय् उगु कथं घोषणा यानादीगु खः । सम्वोधन यायेगु झ्वलय् वय्कलं धयादिल 'निम्हं मन्त्रीतय्त चीकागु जिं राष्ट्रपति नापं सम्मानित सदनयात जानकारी बियाच्वना ।' प्रधानमन्त्री भट्टराई नं थौं विहिवाःनिसें भारतय् भ्रमण यायेगु विषययात कयाः न्वंवायेगु झ्वलय् भारतय् दीर्घकालीन रुपं लिच्वः लाइगु कथंया छुं नं सम्झौता यायेगु जुइमखु धकाः न्ह्यथसें धयादिल 'राष्ट्रिय सहमति मजुइकं झीसं छुं नं कथंया सम्झौता भारतलिसे यायेगु जुइमखु ।'  तःन्हु न्ह्यःनिसेंं अबरुद्ध जुयाच्वंगु प्रधानमन्त्री डा. बाबुराम भट्टराई नं निम्हं मन्त्रीतय्त पदमुक्ति यानागु धकाः घोषणा यानाः संसदय् हे अथे सम्वोधन यायेवं म्हिगः बुधवाःनिसें हे व्यवस्थापिका संसद सुचारु जूगु दु ।",https://www.nepalmandal.com/content/16765.html
नेवाः राज्यप्रति माओवादी व एमालेया ऐक्यबद्धता ,"Fri Oct 21, 2011  11:39 am","नेवाः स्वायत्त राज्यया ज्याझ्वलय् एकीकृत नेकपा (माओवादी) व नेकपा (एमाले) एक्यबद्धता दु धकाः निगू हे पार्टीया नेतातय्सं दावी यानादीगु दु । नेवाः स्वायत्त राज्य मंकाः संघर्ष समितिया ग्वसालय् नेपाल संवत् ११३२ न्हूदँया लसताय् म्हिगः विहिवाः याःगु तुच्चा ज्याझ्वलय् न्वंवासें माओवादीया प्रवक्ता दिनानाथ शर्मा व एमालेया सल्लाहकार समितिया नायः सिद्धिलाल सिंहं अथे दावी यानादीगु खः । माओवादीया प्रवक्ता शर्मां नेवाः राज्य प्राप्तिया नितिं नेवाःतय्सं यानाच्वंगु आन्दोलन नापं नेवाः राज्यप्रति हे एक्यबद्धता दु धयादिसें आःया अवस्थाय् पहिचानयात हे दक्ले अप्वः प्राथमिकता बियाः राज्यया पुनर्संरचना यायेमाः धैगु थःपिनिगु पार्टीया स्पष्ट धारणा दु धकाः धयादिल । वय्कलं आःया अवस्थाय् पहिचान व सामथ्र्यताया आधारय् राज्य पुनर्संरचना यायेमाः धकाः संविधानसभाया राज्य पुनर्संरचना समितिं तयार याःगु नापं उकियात कयाः छगू कथं विवाद जुयाच्वंगु दु धकाः न्ह्यथसें पहिचानयात हे न्हापांगु प्राथमिकता बिइमाः धकाः धयादिल । अथे हे एमालेया नेता सिद्धिलाल सिंहं नं नेवाः राज्यया सवालय् नेवाःत छप्पँ जुयाः न्ह्याः वनेमाः धयादिल । ज्याझ्वलय् नेवाः संस्कृतिविद् सत्य मोहन जोशीं नेवाः भाषा, संस्कृति, जातिया पहिचान ल्यंकाः तयेत नेवाः स्वायत्त राज्य माःगुलिं फुक्क नेवाःत छप्पँ जुयाः न्ह्याः वनेमाः धकाः बः बियादिल । नेवाः स्वायत्त राज्य मंकाः संघर्ष समितिया नायः नरेश ताम्रकारं सभानायःया थासं न्वंवासें आःया अवस्थाय् परिवर्तनया संवाहक माओवादी, कांग्रेस व एमाले जूगुलिं थ्व हे स्वंगू दलं नेपाल संवत् ११३२ या दुने शान्ति प्रक्रिया पूवंकेगु नापं नेवाः स्वायत्त राज्य सहितया संघीय लोकतान्त्रिक गणतन्त्र नेपाःया संविधान तयार यायेमाः धकाः धयादिल ।",https://www.nepalmandal.com/content/16783.html
बिपा सम्झौता राष्ट्रघाती : ,"Sun Oct 23, 2011  12:03 pm","एमालेया नायः झलनाथ खनालं भारत सरकारलिसे प्रधानमन्त्री डा. बाबुराम भट्टराई नं यानादीगु बिपा सम्झौता अर्थात घिपक्षय लगानी संरक्षण सम्वन्धी सम्झौता राष्ट्रघाती खः धकाः धयादीगु दु । म्हिगः शनिवाः येँया नयाँ नैकाप लागाय् न्हूदँ, स्वन्ति नखः, छठ व इदया लसताय् ग्वसाःग्वःगु चियापान ज्याझ्वलय् न्वंवासें नेता खनालं अथे धयादीगु खः । वय्कलं राष्ट्रवादी खँ ल्हाइम्ह प्रधानमन्त्री भट्टराई नं भारतया नयाँ दिल्लीइ 'प्वंकाबिल' धकाः धयादीगु दु । वय्कलं राष्ट्रवाद नायाः वन धकाः नं टिप्पणी यानादिल । नेता खनालं धयादिल 'न्हिया न्हिथं हे राष्ट्रियताय् तसकं खँ ल्हानाः जुइम्ह प्रधानमन्त्री डा. बाबुराम भट्टराईया राष्ट्रियता भारतय् थ्यंकाः नायाः वंगु दु । अन यमुना खुसिं चुइका यंकल ।' राष्ट्रविरोधी फुक्क सम्झौतायात एमालें खुलेजुयाः विरोध यायेगु जुइ धकाः नं धयादिल । नेपालय् लगानी दुकायेगुसिबें नं भारतयात लय्तायेकेगु नितिं अथे बिपा सम्झौता यानादीगु खः धकाः नायः खनालं स्पष्ट यानादिल । प्रधानमन्त्री भट्टराई नं नेपाःया अर्थतन्त्र व राष्ट्रियतायात घाट यायेगु ज्या याःगु दु धयादिसें आः आन्दोलन यायेगु जुइ धकाः ख्याच्वः नं नायः खनालं बियादिल । वय्कलं धयादिल 'देशया अर्थतन्त्रया नितिं वय्कलं छगू घाट याःगु दु । थ्व नेपाःया सार्वभौमसत्ताया विरुद्ध खः । पुलांम्ह प्रधानमन्त्री खनालं थः हे प्रधानमन्त्री जुयागु इलय् नं भारत पक्षं उगु बिपा सम्झौता यायेत कुतः याःगु खः तर थः राष्ट्रिय सहमति मजुइकं दीर्घकालिन महत्वया सम्झौता मयायेगु धकाः अडान कयागु खः धकाः स्पष्ट यानादिल । भारतं उगु सम्झौता यायेत थ्वसिबें न्ह्यःया स्वंगू सरकारया कारणयात नं प्रस्ताव तःगु खःसा विवादास्पद जूगुलिं उकियात अस्वीकार यानाः वयाच्वंगु खः । बिपा सम्झौता धैगु नेपालय् भारतीय उद्योग गैर व्यावसायीक बाहेकया कारणं उद्योग बन्द जुल धाःसा उकिया क्षतिपूर्ति नेपाल सरकारं पुलेगु धकाः उल्लेख यानातःगु दु । नेपाःमितय्सं संचालन यानाच्वंगु उद्योगयात हे नेपाल सरकारं अज्वःगु कथंया व्यवस्था यानातःगु मदु । अथे हे नेपाःयात फाइदा दइगु दोहोरो कर चीकेगु सम्झौयातया धाःसा भारत सरकारं गृहकार्य मगाःनि धकाः आःयात सम्झौता मयाःगु खः ।",https://www.nepalmandal.com/content/16817.html
कांग्रेसपाखें संघर्ष यायेगु ख्याच्वः ,"Mon Jun 13, 2011  12:40 pm","नेपाली कांग्रेसया शनिवाःनिसें न्ह्यानाः निन्हु दुखुन्हु म्हिगः आइतवाः काभ्रेया धौख्यलय् भेला क्वचाःगु दु । उगु भेलाय् कांग्रेसया केन्द्रीय दुजःत नाप नापं जिल्ला सभापतितय्सं ब्वति काःगु खः । भेलां स्वंगू दलया दथुइ जूगु न्यागू बुँदाया सहमति इलय् हे कार्यान्वयन मयात धाःसा शान्तिपूर्ण लोकतान्त्रिक आन्दोलन यायेगु धकाः प्रस्ताव तकं पारित यानाः म्हिगः आइतवाः धौख्यलय् समापन समारोह यात । कांग्रेसया बरिष्ठ नेता शेरबहादुर देउवा व संसदीय दलया नेता रामचन्द्र पौडेलं न्वंवानादीगु उगु ज्याझ्वलय् पार्टीया केन्द्रीय महासमितिया बैठक सःतेगु धकाः तकं निर्णय याःगु दु । संविधानसभाया म्याद भदौ १४ गते तक जक दुगु जुयाः भदौया न्हापांगु वालय् हे अथे महासमितिया बैठक सःताः अनंलिपाया रणनीति तयार यायेगु जुइ धकाः नं धाःगु दु । अथे हे एकीकृत माओवादीं कब्जा यानातःगु धाःगु सम्पत्ति लित कायेकेगु, नेपाली कांग्रेसं संविधानसभाया म्याद थप याये न्ह्यः तःगु १० बुँदाया प्रस्तावयात तकं कार्यान्वय याकेगु नितिं कांग्रेसं भूमिका म्हितेगु धकाः खँ क्वःछ्यूगु दु । उगु राष्ट्रिय स्तरया भेलाय् कांग्रेसया जिल्ला सभापतितय्सं स्वंगू दलया दथुइ गुगु कथं न्यागू बुँदाया सहमति जुल उगु कथंया सहमति यायेगु अधिकार सुनां कांग्रेया नेतृत्वयात बिल धकाः तकं न्ह्यसः तयेगु ज्या याःगु खः । एकीकृत माओवादी नापं वर्तमान सरकारयात छगू कथं ख्याच्वः बिइत हे अथे कांग्रेसं अथे भेला याःगु खः धकाः मनूतय्सं धयाहःगु दु । थ्व हे दथुइ कांग्रेसया उगु भेलाया न्हापांगु दिनय् हे केन्द्रीय नेता गगन थापां जातीय आधारय् स्वायत्त प्रदेशत दयेकेगु अस्वीकार यानाः राज्य पुनर्संरचनाया प्रस्तावया खाका प्रस्तूत याःगु खः । नेवाः स्वायत्त प्रदेशयात नं अस्वीकार यानातःगु उगु प्रस्तावय् मुक्कं यानाः भौगोलिक आधारय् ७ गू प्रदेश दयेकेगु धकाः न्ह्यथनातःगु दु । प्रदेशतय्गु नांया बारे धाःसा स्पष्ट यानातःगु मदु । उकिं कांग्रेसं आः जातीय स्वायत्त प्रदेशयात तप्यंक हे अस्वीकार यानाः वनी धकाः मनूतय्सं तिप्पणी यानाहःगु दु । उगु प्रस्तावयात कयाः आः केन्द्रीय कमिटीं निर्णय याइ धाःगु दु ।",https://www.nepalmandal.com/content/14566.html
सेना समायोजन धुंकाः जक ल्वाभः लःल्हायेगु जुइः माओवादी ,"Tue Jun 14, 2011  1:08 pm","संविधासभाया दक्ले तःधंगु दल एकीकृत नेकपा -माओवादीं) सेना समायोजन मजुइकं सरकारयात ल्वाभः लःल्हायेगु जुइमखु धकाः स्पष्ट याःगु दु । म्हिगः सोमवाः व्यवस्थपिका संसदया मुँज्याय् न्वंवायेगु झ्वलय् माओवादीया नेता बर्षमान पुन अनन्तं सेना व ल्वाभः ब्यागलं ब्यागलं तयेगु व ल्वाभः बुझेयायेमाःगु माग न्हापाया सहमतिया अःखः खः धकाः तकं धयादिल । माओवादीया नेता अनन्तं धयादिल 'आः सेना व ल्वाभः ब्यागलं ब्यागलं यायेगु, ल्वाभः लःल्हायेगु थें जाःगु खँ न्ह्यथनाच्वंगु दु । थ्व धैगु न्हापाया जूगु सहमतिइ गन नं गुगु थासय् नं सेना व ल्वाभः ब्यागलं यायेगु व ल्वाभः लःल्हायेगु खँ न्ह्यथनातःगु मदु ।' वय्कलं सेना व ल्वाभःयात ब्यागलं यायेगु व ब्यक्ति ब्यक्तिया समायोजन यायेगु प्रस्ताव माओवादीया नितिं मान्य जुइमखु धकाः नं स्पष्ट यानादिल । लिपांगु निवाःया दुने शान्ति प्रक्रियाय् उल्लेखिनिय प्रगति जूगु दु धयादिसें माओवादीया नेता अनन्तं थीथी कथंया त्वहः तयाः प्रमुख प्रतिपक्ष दल नेपाली कांग्रेस संविधान निर्माणपाखें बिस्युं वनेत्यंगु आशंका यानादिल । 'छखे शान्ति प्रक्रिया न्ह्यब्वाकेगु अले मेखे आन्दोलनया ख्याच्वः बिइगु, तयारी यायेगु, थ्व छुकिया संकेत खः श्र संविधानया मस्यौदा दयेकेगु खँयात हाकुतिना छ्वयेगु कुतः यानाच्वंगु जकं मखुला धकाः न्ह्यसः ब्वलनीगु स्वाभाविक हे खः ।'माओवादीया नेता अनन्तं राज्यया पुनर्संरचना आयोग गठनया खँ न्ह्यथना कांग्रेसं भदौ १४ गते संविधानया न्हापांगु मस्यौदा हयेके मबिइगु जकं मखुला धकाः गम्भीर रुपं आशंका ब्वलंगु दु धकाः नं न्ह्यथानादिल । वय्कलं संविधान च्वयेगु बारे प्रष्ट कथं लिसः व विश्वसनिय वातावरण दयेकेगु कांग्रेसयात इनाप यानादिसें । वय्कलं लिपांगु इलय् दलतय्गु दथुइ विश्वासया वातावरण दयेकेत व न्यागू बुँदाया सहमतिप्रति पार्टीपाखें प्रतिबद्धता प्वंकेत माओवादी पार्टीं नेतातय्गु दोहोरो सुरक्षा प्रणाली चीकेगु निणर्य यानागु खः धकाः तकं सदनयात जानकारी बियादिल ।",https://www.nepalmandal.com/content/14575.html
नेवाः प्रदेश सुनिश्चित ,"Thu Jun 16, 2011  12:12 pm","संविधानसभाया दक्ले तःधंगु दल एकीकृत नेकपा (माओवादी)या नायः पुष्प कमल दाहाल प्रचण्डं न्हूगु संविधानय् नेवाः स्वायत्त प्रदेश सुनिश्चित जुइ धकाः धयादीगु दु । नेवाः स्वायत्त राज्यया नितिं संघर्ष यानाः वयाच्वंगु नेवाः स्वायत्त राज्य मंकाः संघर्ष समितिया प्रतिनिधिमण्डल म्हिगः बुधवाः प्रचण्ड निवास नयाँ बजारय् वनाः ज्ञापन पौ लःल्हाःगु इलय् वय्कलं अथे धयादीगु खः । जातीय पहिचानया आधारय् जातीय स्वायत्तता व स्वशानया विरुद्ध षडयन्त्र जुयाच्वंगु दु धयादिसें थःपिं जनयुद्ध कालंनिसें हे उत्पीडनय् लानाच्वंपिनिगु अधिकारया नितिं ल्वानाः वयाच्वनागु खँ न्ह्यथसें संविधानसभाया राज्य पुनर्संरचना समितिं तयार याःगु १४ प्रदेशया प्रस्तावं लिहां वनेगु जुइमखु धकाः नं धयादिल । आदिवासी जनजाति, उत्पीडित जाति व समुदायया अधिकारया नितिं ल्वानाः हे माओवादी पार्टी थ्व अवस्थाय् थ्यंगु खः धयादिसें नायः प्रचण्डं थुगु मुद्दायात त्वःतल धाःसा माओवादी पार्टी हे सिधइ धकाः नं स्पष्ट यानादिल । आः तकया दुने न्हूगु संविधान निर्माणया नितिं लचकता क्यनाः चिचीधंगु खँ थःपिन्सं त्वःताः च्वनागु धैगु हे राज्य पुनर्संरचना थें जाःगु नापं आदिवासी जनजाति, दलित, मुस्मां, मधेसी नापं उत्पीडनय् लाना च्वंपिनिगु मुक्तिया विषययात हे ज्वनाः न्ह्याः वना च्वनागु खः धकाः नं वय्कलं धयादिल । जातीय स्वायत्तता नापं स्वशासन मबिइगु नितिं देशी विदेशी षडयन्त्र जुयाच्वंगु थ्व अवस्थाय् उत्पीडित जाति मध्ये नं दक्ले विकसित जाति जूगुलिं आःया अवस्थाय् सचेत जुयाः च्वना च्वनेत नापं छप्पँ छधी जुयाः स्वनिगःया आदिवासी नेवाःतय्सं  माःगु कथंया भूमिका म्हितेत इनाप तकं यानादिल । वय्कलं आत्मनिर्णयया अधिकार, जातीय स्वायत्तता, स्वशासन, अग्राधिकारया सवालय् गुगु नं हालतय् माओवादीं सम्झौता याइमखु धकाः नं धयादिल ।",https://www.nepalmandal.com/content/14621.html
कांग्रेसय् तिब्र रुपं गुटबन्दी ,"Sun Jun 19, 2011  12:35 pm","नेपाली कांग्रेस दुने गुटबन्दी झन झन तच्वयाः वःगु दु । लिपांगु इलय् वयाः कांग्रेसया संसदीय दलया नेता रामचन्द्र पौडेलयात संसदीय दलया नेतां चीकाः वरिष्ठ नेता शेरबहादुर देउवा जुइगु नितिं कार्यकर्तानिसें नेतातय्त तकं भेला यानाः हःगु दु । संसदीय दलया नेता हे पार्टीपाखें प्रधानमन्त्री जुइ माल धाःसा जुइगु जुयाः आः छुं जुयाः न्हूगु सरकार दयेकेमाल धाःसा कांग्रेसपाखें थः प्रधानमन्त्री जुइगु नितिं नेता देउवां अथे नेता व कार्यकर्तातय्गु ब्यागलं ब्यागलं भेला तकं यानाहःगु दु । विशेष यानाः न्हापा तःक्वः मछि जक मखु याकःचा उम्मेदवार जूगु इलय् नं कांग्रेसया संसदीय दलया नेता रामचन्द्र पौडेल प्रधानमन्त्री पदय् मत्याःगु नापं उकिं यानाः पार्टीया तकं बदनाम जूगु खँ न्ह्यथसें देउवा पक्षधरया नेता कार्यकर्तातय्सं संसदीय दलया नेता हे चीकेत अविश्वासया प्रस्ताव यंकेमाः धकाः बहः बियाहःगु खः । थ्व हे झ्वलय् वंगु शुक्रवाः देउवां याःगु गोप्य भेलाय् जिल्ला सभापति नापं नेतातय्सं संसदीय दलया नेता पौडेलप्रति अविश्वासया प्रस्ताव यंकाः चीकाः देउवायात संसदीय दलया नेता दयेकेमाः धकाः बहः ब्यूगु खः । देउवा जुल धाःसा माओवादी व एमालें तकं समर्थन याइगु अवस्था दु धकाः दावी यानादिसें अथे नेता व कार्यकर्तातय्सं अविश्वासया प्रस्तावया नितिं बहः ब्यूगु खः धकाः कांग्रेसया छम्ह नेतां 'झीगु स्वनिगः न्हिपौ' यात कनादीगु दु । पार्टीया पदाधिकारीयात मनोनित यायेगु झ्वलय् तकं संस्थापन पक्ष अर्थात सभापति सुशील—रामचन्द्र पक्षधरं देउवा पक्षधरया बेवास्ता याःगु खँय् नं पार्टी दुने ब्यापक रुपं बहस जुयाच्वंगु दु । कांग्रेस दुने न्हापा नेपाली कांग्रेस व नेपाली कांग्रेस -प्रजातान्त्रिक) एकता जुइ न्ह्यःया नेतातय्गु ल्वापु आः तक नं मतंनि धकाः आःया गुटबन्दीं क्यनाच्वंगु दु धकाः कांग्रेसया नेतातय्सं धयाहःगु दु । संविधानसभाया मूमू स्वंगू राजनीतिक दलया शीर्ष नेतातय्गु दथुइ थौं आइतवाः मुँज्या च्वनीगु जूगु दु । वंगु जेठ १४ गते संविधानसभाया म्याद थप याये धुंकाः आः तक नं च्वने मफयाच्वंगु स्वंगू दल एकीकृत माओवादीया नायः पुष्पकमल दाहाल प्रचण्ड, एमालेया नायः नापं प्रधानमन्त्री झलनाथ खनाल व नेपाली कांग्रेसया सभापति सुशील कोइरालाया मंकाःगु मुँज्या थौं च्वनेगु नितिं ज्याझ्वः तयार याःगु दु । कांग्रेसया सभापति कोइराला वासः यायेगु नितिं थौं हे अमेरिकाय् वनेमाःगु जुयाः मुँज्या न्हापालाक्क हे च्वनी धाःगु दु । उगु मुँज्याया नितिं प्रधानमन्त्री झलनाथ खनालं माओवादीया नायः प्रचण्डया निवास नयाँबजारय् व कांग्रेसया सभापति कोइराला निवास महाराजगञ्जय् वनाः सहलह ब्याकादीगु खः । स्वंगू दलया स्वम्ह शीर्ष नेतातय्गु दथुइ संविधानसभाया म्याद थप यायेगु नितिं न्यागू बुँदाया सहमति जूगु खःसा व हे सहमति कार्यान्वयनया सवालय् थौंया मुँज्या केन्द्रीत जुइगु नापं ठोस खँ पिहां वइगु धकाः अनुमान याःगु दु ।",https://www.nepalmandal.com/content/14688.html
युथ फोर्सं परशुराम ज्वनेत ग्वाहालि याइगु ,"Fri Jun 17, 2011  12:08 pm",पत्रकारयात आक्रमणया घटनाया योजनाकार एमालेया युथ फोर्सया मोरङ जिल्लाया नायः परशुराम बस्नेत थः नाप दु ज्वने फुसा ज्वनां क्यं धकाः प्रहरी प्रशासनयात चुनौति बियाः वयाच्वंम्ह युथ फोर्सया नायः महेश बस्नेतयात म्हिगः विहिवाः सुनसरीया इटहरीं ज्वंगु खःसा परशुराम बस्नेतयात ज्वनेगु नितिं ग्वहालि यायेगु सर्तय् त्वःतूगु दु ।एमालेया युवा नेता योगेश भट्टराईया नेतृत्वय् वंगु पुचलं उपप्रधान नापं गृहमन्त्री कृष्णबहादुर महरालिसे वार्ता यानाः युवा संघपाखें बन्दया ज्याझ्वः मयायेगु अले परशुराम बस्नेतयात ज्वनेगु नितिं ग्वाहालि यायेगु सर्तय् अथे महेश बस्नेतयात त्वःतेगु सहमति जूगु खः । थ्व हे झ्वलय् बस्नेतयात ज्वनेवं युवा संघया कार्यकर्तातय्सं येँय् निगः गाडीइ मि तयाब्यूगु खःसा अथे हे थाय् थासय् तोडफोड यायेगुनिसें विरोध प्रदर्शन तकं याःगु खः । प्रहरीतलिसे थाय् थासय् ल्वापु तकं जूगु खः । पत्रकार खिलानाथ ढकालयात आक्रमण याःगु घटनाया योजनाकार युथ फोर्स मोरङया नायः परशुराम बस्नेत नाप घनिष्ट स्वापू दुम्ह प्रहरी नायव उपरिक्षक -डिएसपी) सहकुल थापाया बारे छानविन यायेगु नितिं म्हिगः विहिवाः स्वम्हेसिया छगू छानविन समिति दयेकूगु दु । एसपी मिङमार लामायात कजि यानाः दयेकूगु उगु समितिया दुजलय् एसपी प्रद्युन्न कार्की व डिएसपी लोकन्द्र श्रेष्ठ च्वनादीगु दु । छानविनया घेराय् लाःम्ह एसपी थापायात म्हिगः हे विराटनगरय् सःते धुंकूगु दु । एमालेया युवा संघया कार्यकर्तातय्सं नेपालगन्जय्  वंपिं निम्ह थःगु हे पार्टीया मन्त्रीतय्त घेराउ याःगु  दु । सिँचाइ मन्त्री रघुविर महासेठ व राज्यमन्त्री दलबहादुर सुनवारयात घेराउ याःगु खः । अथे घेराउ याःगुलिं प्रेस चौतारी नेपालया ज्याझ्वः तकं स्यंगु दु । थःपिनि नेता नापं एमालेया कार्यकर्ता महेश बस्नेतयात त्वःतेमाःगु माग यानाः अथे युवा संघ अर्थात युथ फोर्सया कार्यकर्तातय्सं मन्त्रीतय्त घेराउ याःगु खः ।,https://www.nepalmandal.com/content/14654.html
सहमतिं बजेट हयेगु स्वंगू दलया निर्णय ,"Mon Jun 20, 2011  1:24 pm","प्रधानमन्त्री निवास वालुवाटारय् म्हिगः आइतवाः जूगु स्वंगू दलया शीर्ष नेतातय्गु मुँज्याय् सहमति कथं हे न्हूगु आर्थिक बर्षया बजेट हयेगु धकाः निर्णय याःगु दु । शान्ति प्रक्रिया पूवंकेगु नितिं गुगु कथं न्ह्याः वनेगु धकाः सहलह ब्याकेगु नितिं च्वंगु उगु मुँज्याय् अथे स्वंगू दलया शीर्ष नेतातय्गु दथुइ सहमति जूगु खः । उगु मुँज्याय् एकीकृत माओवादीया नायः पुष्पकमल दाहाल प्रचण्ड, माओवादीया न्वकुपिं मोहनबैद्य किरण व नारायणकाजी श्रेष्ठ प्रकास, नेपाली कांग्रेसया सभापति सुशील कोइराला, उप सभापति नापं संसदीय दलया नेता रामचन्द्र पौडेल व रामशरण महत्त अथे हे एमालेया नायः नापं प्रधानमन्त्री झलनाथ खनाल, न्वकु बामदेव गौतम व महासचिव इश्वर पोखरेल नापं मेमेपिं नेतातय्सं नं ब्वति कयादीगु खः । स्वंगू दलया दथुइ वंगु जेठ १४ गते संविधानसभाया म्याद स्वला थप यायेगु नितिं धकाः न्यागू बुँदाया सहमति जूगु खःसा उगु सहमति लिपा स्वंगू दलया शीर्ष नेतातय्गु दथुइ म्हिगः न्हापांखुसि मुँज्या च्वंगु खः । न्यागू बुँदाया सहमति कार्यान्वयन यायेगु नितिं धकाः अथे मंकाः मुँज्या जूगु खः । प्रधानमन्त्री झलनाथ खनालया विशेष कुतलय् अथे स्वंगू दलया शीर्ष नेतातय्गु दथुइ आइतवाः मुँज्या जूगु खः । मुँज्याय् राजनीतिक गतिरोध अन्त्यया नितिं दलतय्गु दथुइ पुचः पुचः दयेकाः सहलह ब्याकाः वनेगु नापं स्वंगू दलया दथुइ लगातार मुँज्या च्वनाः वनेगु खँय् सहमति जूगु दु । नेपाली कांग्रेसया सभापति सुशील कोइराला म्हिगः हे अमेरिका युरोप भ्रमणय् वनेमाःगु जुयाः अथे म्हिगः हे सुथय् ११ बजेनिसें प्रधानमन्त्री निवास वालुवाटारय् मुँज्या च्वंगु खः ।",https://www.nepalmandal.com/content/14713.html
शासकीय स्वरुप फ्रेन्च मोडलया प्रस्ताव ,"Tue Jun 21, 2011  9:47 am","न्हूगु नेपाःया न्हूगु संविधानय् शासकीय स्वरुप फ्रेन्च मोडलया रुपय् दुथ्याकेत संविधानसभाया संवैधानिक समिति अन्तर्गत उपसमितिं दयेकूगु कार्यदलं प्रस्ताव याइगु जूगु दु । न्हूगु संविधानय् प्रत्यक्ष निर्वाचित राष्ट्रपति व संसदपाखें निर्वाचित प्रधानमन्त्री जुइगु मिश्रति मोडलया शासकीय स्वरुप कःघाये फइगु विकल्प कार्यदलं न्ह्यःने न्ह्याकूगु दु । राष्ट्रपति व प्रधानमन्त्रीदथुइ अधिकार बँडफाड यानाः मिश्रति प्रणालीया शासकीय स्वरुप कःघाये फइगु विकल्प कार्यदलं न्ह्यःने न्ह्याकूगु खः । थ्व स्वयाः न्ह्यः नं बहसया रुपय् न्ह्यःने वःगु मिश्रति प्रणाली प|न्स लगायतया देशय् प्रचलनय् दु । मिश्रीत मोडलया शासकीय स्वरुप छ्यलेबलय् कार्यकारी राष्ट्रपति व प्रधानमन्त्रीया दथुइ अधिकार इना काइगु जुगुलिं अधिकार प्रयोगया विषयलय विवाद नापं वयेफूगु अन्तर्राष्ट्रिय अनुभव  दु । कार्यदलं माओवादी व काग्रेस निगुलिं कयाः वयाच्वंगु अडानयात कयाः न्ववायेगु कथं दथुइया मोडल न्ह्यःने न्ह्याकूगु खः । संविधान निमार्णया सर्बाधिक विवादीत विषय राज्यया शासकीय स्वरुप गज्याःगु जुइ धइगु विषयलय् दलतदथुइ विवाद अझ नं दनि । एकिकृत नेकपा -माओवादीं) प्रत्यक्ष निर्वाचित राष्ट्रपति नेपाली कांग्रेसं संसदपाखें निर्वाचित कार्यकारी प्रधानमन्त्री व एमालें प्रत्यक्ष निर्वाचीत प्रधानमन्त्रीय प्रणाली छ्यलेमाःगु अडान कया वयाच्वंगु दु । सभासद् लक्ष्मणलाल कर्ण संयोजक दुगु न्याम्ह दुजः दुगु कार्यदलं संविधानया थीथी पीच्यागू विवादीत विषयलय् न्ह्यन्हु बिका सहलह याःगु खः । राज्यया शासकीय स्वरुप सम्बन्धी विकल्प लिसेया विषय कःघानातःगु प्रतिवेदन कार्यदलं विवाद समाधान उपसमितिइ न्ह्यब्वइ । उगु कार्यदलं राज्य पुनर्संरचना समितिया ७८ विवादित विषययात २६ बुँदाय् हःगु दु । उगु कार्यदलय् एकीकृत माओवादीपाखें खिमलाल देवकोटा, नेपाली कांग्रेसपाखें राधेश्याम अधिकारी, एमालेपाखें अग्नी खरेल व सपना प्रधान मल्ल च्वनादीगु खः । संयोजक जुयादीम्ह कर्ण मधेसी लोकतान्त्रिक मोर्चापाखें प्रतिनिधित्व यानादीगु खः । वंगु मंगलवाः संवैधानिक समितिया उपसमितिं गठन याःगु उगु कार्यदलया दुजःपिन्त वय्कःपिन्त छवाःया दुने हे सहमतिया नितिं ज्या यायेगु अले उपसमितिया लःल्हायेगु धकाः भाला ब्यूगु खः । वय्कःपिं न्याम्हं हे संविधानसभाया संवैधानिक समितिया दुजः नाप नापं संविधान विद्त खः । न्हूगु संविधानया विवादित विषय ज्यंकेगु नितिं धकाः दयेकूगु संविधानसभाया संवैधानिक समिति अन्तर्गत उपसमितिया मुँज्या गबले च्वनीगु धकाः धाःसा स्पष्ट जूगु मदुनि । अले उगु उपसमितिं हाकनं कार्यदलया म्याद थप याइगु बाय् मेगु हे कथं सहमति ब्वलंकीगु खः व धाःसा सी मदुनि ।",https://www.nepalmandal.com/content/14747.html
इलय् हे बजेट हयेत कांग्रेस सहमत ,"Wed Jun 22, 2011  12:54 pm","शान्ति प्रक्रिया नापं न्यागू बुँदाया सहमति कार्यान्वयन मजुइकं बजेट हयेके बिइगु जुइमखु धकाः अडान कयाः वयाच्वंगु नेपाली कांग्रेस अन्तिम इलय् वयाः लचकता क्यंगु दुसा आः इलय् हे न्हूगु बजेट वइगु जूगु दु । म्हिगः मंगलवाः अर्थमन्त्री भरतमोहन अधिकारी, गृहसचिव व अर्थ सचिवलिसे सहलहया झ्वलय् कांग्रेसया नेतातय्सं इलय् हे बजेट हयेत सहमति जूगु खः । कांग्रेसया नेता लक्ष्मण धिमिरें धयादिल 'शान्ति प्रकृयाया अडान छगू पाटो खः, बजेट मेगु खँ खः ।'कांग्रेसं तयागु प्री बजेट हयेत नं सरकार तयार जूगुलिं सहमति जूगु खः धकाः वय्कलं संचारकर्मीतय्त धयादिल । बजेट निर्माणया ज्याय् कांग्रेसयात नं दुथ्याकेगु धकाः सरकारं प्रस्ताव तयेवं कांग्रेस सहमति जूगु खः । कांग्रेसयात बजेट हयेगु सवालय् सहमति याकेत अर्थमन्त्री नापं अर्थ सचिव तःन्हु न्ह्यवंनिसें हे यक्व हे ब्वाँय् जयादीगु खः । अर्थमन्त्री भरतमोहन अधिकारीं धयादिल 'बजेटबारे प्रमुख प्रतिपक्षी नेपाली कांग्रेसनापं सहमति ब्वलने धुंकूगु जुयाः असार मसान्त तकया दुने न्हूगु बजेट वइ ।' वय्कलं रोजगारी अप्वयेकेगु, स्वंगू थांया अर्थनीति, कृषि, स्वास्थ्य, शिक्षा, पर्यटन व उर्जायात प्राथमिकता बियाः बजेट हयेगु तयारी जुयाच्वंगु दु धकाः नं जानकारी बियादिल । प्रधानमन्त्री झलनाथ खनालं सभासद् व थीथी संगठनया नामय् करोडौं तकाया कटौटी बजेत हयेगु जुइ धकाः जानकारी बयादीगु दु । व्यवस्थापिक संसदय् वइगु बुधवाः हे प्री बजेटया नितिं सहलह ब्याकेगु नापं असार २९ गते बजेट हयेगु तयारी आः सरकारं पूरा याइगु जूगु दु । लागातार स्वदँतक इलय् हे बजेट मवःगुलिं थुगुसी उकियात त्वाःथलाः इलय् हे बजेट हइगु जूगु दु । संविधानसभाया चुनावलिपा लगातार इलय् हे् बजेट हये मफयाच्वंगु खः । थुगुसी वर्तमान सरकारं लगातार रुपं मेहनत यानाः इलय् हे बजेट हयेगु तयारी याःगु खः ।",https://www.nepalmandal.com/content/14786.html
'दलाल व गुण्डातय्त राजनीतिक संरक्षण’ ,"Thu Jun 23, 2011  11:53 am","उपप्रधान नापं गृहमन्त्री कृष्ण बहादुर महरां कानूनसिबें च्वय् सुं नं मदैगु जुयाः कानून पालना यायेत नाप नापं कानुनया पालना  याकेत सुरक्षा अधिकारीतय्त निर्देशन बियादीगु दु । काभ्रे जिल्लाया धौख्यलय् म्हिगः बुधवाःनिसें जूगु मध्यमाञ्चलस्तरीय सुरक्षा अधिकारीतय्गु भेलाय् न्वंवासें गृहमन्त्री महरां अथे निर्देशन बियादीगु खः । देय् राजनीतिक संक्रमणकालिन अवस्थाय् लानाच्वंगु, संविधान निर्माणया प्रक्रिया न्ह्यानाच्वंगु, थीथी कथंया भूमिगत सशस्त्र पुचःतय्सं थःपिनिगु गतिविधि तच्वयेकाः हयाच्वंगु नापं अपराधीतय्सं नं थीथी घटनात यानाच्वंगु अवस्थायात ध्यानय् तयाः आःया अवस्थाय् सुरक्षा ब्यवस्थाय् थीथी कथंया चुनौतित वःगुलिं अथे तःजिक सुरक्षा निकायलिसे सहलह ब्याकेगु ज्याझ्वः सरकारं तःगु खः । उपप्रधान नापं गृहमन्त्री महरां नेपाल प्रहरी/प्रशासक दुने नं भ्रस्ताचार नियन्त्रण यायेमाःगु खँय् बहः बियादिसें जनतानाप प्रत्यक्ष स्वापू दैगु प्रहरी प्रशासन दुनेया भ्रष्टाचार पनेत अधिकारीतय्त निर्देशन बियादिल । न्वंवायेगु झ्वलय् कानूनया पालना व भ्रष्टाचार नियन्त्रणय् गृहमन्त्री महरां बहः बियादिल । उपप्रधान नापं गृहमन्त्री महरां भ्रष्टाचारया प्रमुख कारण दलाल पुँजीपति खः धकाः नं धयादिल । आःया अवस्थाय् ब्वलनाच्वंगु भ्रष्टाचार न्युनीकरणया नितिं दलाल पुँजीपतिपाखें बचेजुइमाः धयादिसें गृहमन्त्री महरां दलाल व गुण्डायात राजनीतिक संरक्षण जुयाच्वंगु दु धकाः नं दावी यानादिल । अथे हे भ्रष्टाचार शून्य दयेकेगु नितिं वस्तुगत वातावरण तयार यायेमाः धकाः नं गृहमन्त्री महरां बहः बियादिल । थौं विहिवाः तक न्ह्याइगु उगु भेला न्हूगु सुरक्षा नीति तयार यायेगु नितिं धकाः गृह मन्त्रालयपाखें ग्वसाः ग्वःगु खः । उगु भेलाय् मध्यमाञ्चल दुनेया फुक्क हे प्रमुख जिल्ला अधिकारी, प्रहरी प्रमुख नापं स्वंगू हे सुरक्षा निकायया प्रमुख, गृह सचिव नापं उच्च सुरक्षा अधिकारीतय्गु उपस्थिति दुगु खः । भेलाय् प्रत्येक जिल्लाया सिडिओयात १०/१० मिनेट न्वंवायेगु ई ब्यूगु खः । सिडियो व प्रहरी प्रमुखतसें थःथःगु जिल्लाया सुरक्षा अवस्था, चुनौति व समस्याया बारे खँ तःगु खः ।",https://www.nepalmandal.com/content/14803.html
थौं सरकारं नीति लिसे ज्याझ्वः न्ह्यःब्वइगु ,"Sun Jul 3, 2011  12:51 pm","वर्तमान संयुक्त सरकारं थौंया व्यवस्थापिका संसदया मुँज्याय् दच्छिया नितिं नीति तथा कार्यक्रम हइगु जूगु दु । एकीकृत नेकपा -माओवादी) नापं अप्वः यानाः व्यवस्थापिका संसदय् दुथ्याःगु वाम दलतय्गु समर्थनय् दयेकूगु वर्तमान सरकारं नेपाःमि जनताया चाहाना कथं फुक्क हे क्षेत्रयात कःघानाः न्हूगु बजेट हयेगु नितिं तयारी यानाच्वंगु खः । थ्व हे झ्वलय् वर्तमान सरकारया उपप्रधान नापं अर्थमन्त्री भरतमोहन अधिकारीं न्हूगु बजेट फुक्क हे क्षेत्रयात कःघाइगु कथंया समावेशी विधेयक हयेगु जुइ धकाः धयादीगु दु । नेकपा -एमाले)या केासी अञ्चल सम्पर्क कमिटीं म्हिगः शनिवाःयेँय् ग्वसाः ग्वःगु न्हापांगु प्रतिनिधि परिषद्या बैठक उलेज्या यानादिसें अर्थ मन्त्री अधिकारीं आर्थिक वर्ष २०६८/६९या वर्तमान सरकारया न्हूगु बजेटय् फुक्क क्षेत्रयात कःघायेगु जुइ धकाः धयादिल । उपप्रधान नापं अर्थमन्त्री अधिकारीं थ्व हे असार ३० गते प्रस्तूत जुइगु बजेट समावेशी कथं फुक्क क्षेत्रयात कःघायेगु जुइ धकाः स्पष्ट नं यानादिल । वय्कलं धयादिल 'बजेटं बरोजगार युवा, कृषि उत्पादनय् अप्वयेकेगु, हलिया, कमैया थेंज्वःगु प्रथायात समाधान यायेगु कथंया वइ । बजेटं छुं नं क्षेत्र, छुं नं समुदाययातसिबें नं समावेशी कथंया वइ, आः लजगाःया नितिं युवात विदेशय् वने मालीमखु ।' शान्ति प्रक्रिया व संविधान च्वयेगु ज्या क्वचायेकेगु नितिं वर्तमान सरकार प्रतिबद्धता दु धयादिसें उपप्रधान नापं अर्थमन्त्री भरतमोहन अधिकारीं शान्ति प्रक्रिया व संविधान च्वयेगु ज्या नेपाःमि जनताया मंकाः जूगुलिं फुक्क राजनीतिक दल छप्पँ छधी जुयाः न्ह्याः वनेमाः धकाः बहः बियादिल । एमाले शान्ति व न्हूगु संविधानया पक्षय् दुगु धयादिसें अर्थमन्त्री अधिकारीं एमालेया हे नेतृत्वया सरकारं हे शान्ति व संविधान च्वयेगु ज्या पूवंकीगु खँय् थः विश्वस्त दु धकाः नं दावी यानादिल । संविधानसभाया चुनाव धुसांनिसें बजेट इलय् हे हये मफयाच्वंगु अवस्था खःसा सथुगुसी ताः ई न्ह्यःनिसें हे कुतः यानाः वर्तमान सरकारं इलय् हे बजेट हयेगु तयारी याःगु खः । इलय् हे न्हूगु बजेट हयेगु नितिं कांग्रेस तकं लिपांगु इलय् सकारात्मक जुयाः वःगु खः ।",https://www.nepalmandal.com/content/14907.html
'राज्य पुनर्संरचना आयोग म्वाः’ ,"Tue Nov 22, 2011  10:33 am",एकीकृत नेकपा (माओवादी)या छ्याञ्जे सीपी गजुरेलं आःया अवस्थाय् राज्य पुनर्संरचना आयोग आवश्यक मदु धकाः धयादीगु दु । म्हिगः सोमवाः आदिवासी जनजाति संयुक्त संघर्ष समितिया ग्वसालय् नेवाः—ताम्सालिङ संयुक्त संघर्ष समितिया ग्वसालय् येँ जनजाति भेलाय् न्वंवायेगु झ्वलय् नेता गजुरेलं अथे धयादीगु खः । वय्कलं संविधानसभाया राज्य पुनर्संरचना नापं राज्य शक्ति बाँडफाँट समितिपाखें नेवाः प्रदेश नापं झिंप्यंगू प्रदेशया प्रस्ताव हये धुंकूगु अवस्थाय् आयोगया आवश्यकता मदु धकाः धयादिल ।  माओवादीया नेता गजुरेलं क्रान्तिया नेतृत्व यानावःगु माओवादी पार्टीं आदिवासी जनजातिया मागप्रति न्ह्याबलें एक्यबद्धता प्वंकेगु जुइ धकाः धयादिल । शान्ति प्रक्रिया धैगु सेना समायोजन जक मखु धयादिसें वय्कलं जनसेनायात नेतृत्वं गुगु कथं अपमान यानाः प्रक्रिया न्ह्याकूगु खँ न्ह्यथसें  गणतन्त्र हयेगु नितिं तःधंगु योगदान याःपिं जनसेनायात अपमानजनक कथं आत्मसर्म्पण याकेगु षडयन्त्र याःगु धैगु आदिवासी जनजातिया हक अधिकारया नितिं आन्दोलन याइपिन्त कमजोर यायेगु षडयन्त्रया रुपय् थुइकेमाः धकाः धयादिल । लिपांगु इलय् वयाः माओवादीया नेतृत्वं गलत यानाः वनाच्वंगुलिं थःपिं आःया अवस्थाय् नेतृत्व विरुद्ध हे ल्वानाः च्वनागु दु धकाः नं स्पष्ट यानादिल । उगु ज्याझ्वलय् संविधानसभाया सभामुख सुवास चन्द्र नेम्वाङं आदिवासी जनजातिय्सं थःपिनिगु हक अधिकारया नितिं नापं संविधानया नितिं खबरदारी यानाः च्वनेमाः धकाः धयादिल । अदि आःया अवस्थाय् खबरदारी यायेगु ज्या मजुल धाःसा षडयन्त्र जुइफु धकाः नं धयादिल । अथे हे एमालेया पोलितब्यूरो दुजः विजय सुब्बां दलया नेतात ब्रम्हुवादीत जक जुयाच्वंगुलिं संघीय गणतन्त्र नेपाः वये धुंकूगु अवस्थाय् नं नेपाःया संविधानया नां संघीय गणतन्त्र धकाः मतःगु खः धकाः स्पष्ट यानादिल । वय्कलं षडयन्त्रपूर्ण कथं हःगु विज्ञ पुचः दयेकेगु ज्या असफल जुइवं आः हाकनं मेगु षडयन्त्रया रुपय् राज्य पुनर्संरचना आयोगया खँ हःगु खः धकाः स्पष्ट यानादिल । अथे हे नेपाली कांग्रेसया नेता इन्द्र बहादुर गुरुङं आदिवासी जनजातिया नितिं संसदय् निरन्तर रुपं संघर्ष यायेगु बचं बियादिल । वय्कलं नेपाली कांग्रेसया उपसभापति रामचन्द्र पौडेलं कांग्रेसया सभासदतय्त कारवाही यायेगु ख्याच्वः ब्यूगु खँ न्ह्यथसें कारवाही याइ धकाः ग्यानाः जुयागु मदु धकाः स्पष्ट यानादिल । नरेन्द्र कुमालया सभापतित्वय् जूगु उगु ज्याझ्वलय् मल्ल के सुन्दरं लसकुस न्वंचु बियादीगु खःसा जनजाति नेता सुरेश आलेमगरंज्याझ्वः  न्ह्याकादीगु खः । माओवादी पोलिटब्युरो दुजः देव गुरुङ्ग नं झायादीगु उगु ज्याझ्वलय्  परशुराम तामाङ्गं सुभाय् बियादीगु खः ।,https://www.nepalmandal.com/content/17362.html
प्रचण्ड व प्रमयात लडाकुतय्गु अल्टिमेटम ,"Thu Dec 1, 2011  11:15 am","रोल्पाया दलहवन लागाय् च्वंगु माओवादी लडाकुतय्गु शिविरय् वंपिं एकीकृत नेकपा -माओवादी)या नायः पुष्पकमल दाहाल प्रचण्ड व प्रधानमन्त्री नापं माओवादीया न्वकु डा. बाबुराम भट्टराईयात छवाःया अल्टिमेटम ब्यूगु दु । ९ बुँदाया माग तयाः आन्दोलन घोषणा याःपिं लडाकुतय्त हयेकाः आन्दोलन दिकेत वंपिं नेतातय्त म्हिगः बुधवाः लडाकुतय्सं उगु कथं नेतातय्त लल्टिमेटम ब्यूगु खः । थःपिनिगु मागयात पूरा यायेगु नितिं अन्तिम अल्टिमेटम कथं मंसीर २१ गते तकया ई बियागु दु धकाः घाइते तथा अपांग योद्धा संघर्ष समितिया दुजः राजेन्द्र रावतं संचारकर्मीतय्त जानकारी बियादीगु खः । अबले प्रधानमन्त्री भट्टराई नं घाःपाः जूपिं व अपांग लडाकुतय्गु नितिं विशेष प्याकेज हयेगु आश्वासन बियादीगु खः । विशेष राहतया प्याकेज हयेगु धकाः आश्वासन ब्यूगुलिं लडाकुतय्सं आः मंसीर २१ गते तक पिइगु जूगु दु । स्वंगू प्रमुख दल व मधेसी मोर्चाया शीर्ष नेतातय्गु दथुइ ७ बुँदाया सहमति याःगु इलय् घाःपाः जूपिं लडाकु व अपांगतय्गु भावनायात कदर मयाःगु धकाः थीथी कथंया ९ बुँदाया माग यानाः वंगु सोमवाः तकया अल्टिमेटम सरकार व माओवादी पार्टीयात ब्यूगु खःसा उगु अल्टिमेटमया दुने नं माग पुरा मजुल धकाः म्हिगः बुधवाःनिसें आन्दोलनया घोषणा याःगु खः । अथे आन्दोलनया घोषणा यायेवं माओवादीया नायः प्रचण्ड, प्रधानमन्त्री भट्टराई, एमालेया मूछ्याञ्जे ईश्वर पोखरेल, सुचना तथा संचारमन्त्री जेपी गुप्ता, माओवादीया नेता कृष्णबहादुर महरा व लडाकु कमाण्डर नन्द किशोर पुनः शिविरय् वंगु खः । रोल्पाय् २४ सय ३८ म्ह लडाकुत दु । इपिं मध्ये २२ सय २५ म्ह जक वर्गीकरण सहभागी जूगु दु । १२ म्ह लडाकुत ला शिविरय् च्वच्वं हे सिइ धुंकूगु दु ।",https://www.nepalmandal.com/content/17504.html
न्याघौ च्वनाः वेन लिहांवन ,"Sun Jan 15, 2012  11:33 am",म्होनिं च्यागू समझदारी पत्रय् ल्हाःचिं तयाः चीनया प्रधानमन्त्री वेन जियाबाओलिसे वय्कः नाप वःगु प्रतिनिधि मण्डल म्हिगः हे लिहांवंगु दु । वय्कःपिंत प्रधानमन्त्री डा. बाबुराम भट्टराईं विमानस्थलय् बिदाइ ब्यूगु खः । न्याघौया भ्रमणय् झायादीम्ह चीनया प्रधानमन्त्री वेनं शितल निवासय् वनाः राष्ट्रपति डा. रामवरण यादव नापलाः झाःगु खः । सिंहदरबारय् न्हिनसिया भ्वय् नयाः वय्कः तप्यंक शितल निवास झायादीगु खः । राष्ट्रपति डा. यादव नाप वेनं १५ मिनेट औपचारिक खँल्हानादीगु सीदुगु दु । चीनिया प्रधानमन्त्री वेनं नेपाः नाप याःगु च्यागू सम्झौताकथं नेपाःयात न्ह्यन्यागू करोड अनुदान ग्वाहालि बीगु जूगु दुसा नेपाःया शान्ति प्रक्रियाय् ग्वाहालि यायेगुकथं थप निगू करोड अप्वयेकाः थुसीया आर्थिक बजेट नीगू करोड थ्यंकीगु खँ नं वेनं धयादीगु खः । वनेया भ्रमणयात ध्यानय् तयाः नेपाल सरकारं सुरक्षा व्यवस्था तसकं क्वातूगु खः । प्रधानमन्त्री वेन हवाइजहाजं कुहांवयाः सिंहदरबार गेटतक्क द्वलंद्वः सुरक्षा प्रहरीं सुरक्षा ब्यूगु खः । यातायात पूर्णत बन्द यानाः लँय् वंपिंत तक्कं सुरक्षा जाँच याःगु खः । मू सतकं २०० मिटर पिने प्रहरीत तःगु खःसा चुक चुकय् नेपाल प्रहरी व सशस्त्र प्रहरीत तःगु खः । अथेहे सिंहदरबारंनिसें शितल निवासतक्क नं यातायात व्यवस्था दीकूगु खः । स्वतन्त्र तिब्बतया नारा लगायतया तिब्बतीतय्सं विरोध प्रदर्शन याइगु आशंकां व्यापकरुपं प्रहरी परिचालन याःगु खः । तर अपरझत जूगु वेनं भ्रमणयात कयाः नेपालय् दुपिं तिब्बतीतय्सं थुकिया विषयलय् सीके मपूmगुलिं हे विरोध प्रदर्शन यायेमपूmगु अनुमान याःगु दु । थुया न्ह्यः वेनया भ्रमण सुरक्षाया कारणं हे रद्द जूगु खः । अबले कूटनीतिक ज्याखँ नं मिलय् मजूगु व सुरक्षा व्यवस्था नं मिलय् मजूगुलिं अबलेया भ्रमण रद्द जूगु खः । वंगु वेनया भ्रमणया समाचारयात सञ्चार ख्यलय् वयेवं नेपालय् च्वनाच्वंपिं नीनिद्वः तिब्बतीयनतय्सं थःपिनिगु गतिविधि अप्वयेकूगु खः । उखुन्हु तिनि थीथी थासं येँय् वयेत्यंपिं गुइम्ह तिब्बतीयनतय्त थानकोटय् ज्वंगु खः ।,https://www.nepalmandal.com/content/18136.html
केन्द्रीय समितिया बैठक क्वचाल ,"Mon Jan 16, 2012  10:11 am","म्हिगः एकीकृत नेकपा माओवादीया केन्द्रीय समितिया बैठक म्हिगः च्वना क्वचाःगु दु । बैठकय् पार्टीया नायः पुष्पकमल दाहाल व वरिष्ठ न्वकु मोहन वैद्य किरणया प्रस्तावयात छगू हे दयेकाः न्ह्या वनेगु धाःसां बैठकय् अन्त्यय् सहमतिया आधारय् जक पार्टीयात न्ह्याकीगु जूगु दु । थुया दथुइ माओवादी पार्टी छुं नं हालतय् तमज्याइगु धयादीगु खः । वय्कः नं – ‘जिमिगु पार्टीदुने छुं सैद्धान्तिक मतभेद दःसां नं पार्टी तमज्याइगु स्थिति थ्यंक धाःसा मखु ।’ रोल्पाय् जूगु छगू ज्याभ्mवःया दथुइ पार्टीया नायः प्रचण्डं धयादिल – ‘सम्भवत थौं हे च्वनीगु केन्द्रीय समितिइ मोहन वैद्य व जिगु प्रस्तावयात छगू हे यानाः न्ह्यःब्वयेगु जुइ ।’ पार्टीया केन्द्रीय समितिया बैठक दथुइ हे स्थगित यानाः केन्द्रीय समितिया छगू दर्जन नेतात म्हिगः छगः हेलिकोप्टरं रोल्पाय् थ्यंकः वंगु खः । दाहाललिसे अर्थमन्त्री वर्षमान पुन अनन्त, पोष्टबहादुर बोगटी, कृष्णबहादुर महरा, लोकेन्द्र विष्ट लगायत सभासद्तय्गु पुचः रोल्पा थ्यंकूगु खः । विवादया खँयात सहलह यायां न्ह्या वनेगु व आःयात स्थायी पुचःया मुंज्या च्वना माःगु ज्याभ्mवः दयेकीगु जूगु दु । स्थायी पुचःया बैठक याकनं च्वनेगु धाःगु दु । आःयात जनपक्षीय संविधान दयेकाः न्ह्यःने वनेगु व यदि उगु कथंया जनसंविधान दयेके मबिल धाःसा जनसंघर्षया थीथी रुपयात न्ह्यःने यंकाः प्यंगू आधारया सिद्धान्तयात नालाः न्ह्यःने वनीगु जूगु दु । जनसंविधानया नितिं सुझाव संकलन यायेगु ल्याय्म्हतय्गु शक्ति परिचालन यानाः सतक, सरकार व संसद मार्फत संघर्ष न्ह्याकीगु जूगु दु । थुकिया नितिं जनस्वयंम सेवक परिचालन याइगु जूगु दु । थ्व बाहेक अपाङ्गतय्त तत्काल राहत बीगु व वेपत्ता परिवारया मागयात नं सम्बोधन याइगु जूगु दु । थ्व बाहेक साझा प्रस्ताव दयेकाः सहमतिया आधारय् न्ह्या वनेगु धइगु मुंज्याया स्प्रिटयात कयाः राजनीतिक विष्लेषकतय्सं लसकुस याःगु दु ।",https://www.nepalmandal.com/content/18153.html
थौं सुकुम्बासीपाखें स्वनिगः बन्दया आह्वान ,"Tue Jan 17, 2012  10:27 am","स्वनिगलय् वसोवास यानाच्वंपिं सलंसः सुकुम्वासीत थौं मंगलवाः सतकय् क्वहां वयाः स्वनिगः बन्द आह्वान याःगुु दु । थीथी राजनीतिक दलया सुकुम्बासीतय्गु संगठनत जानाः दयेकातःगु संयुक्त राष्ट्रिय सुकुम्बासी मोर्चा नेपालया आह्वानय् अथे सुकुम्बासीत सतकय् क्वहां वयाः स्वनिगः बन्द यायेत्यंगु खः । उगु मोर्चाया संयोजक पद्मलाल देवकोटां ‘झीगु स्वनिगः न्हिपौ’ लिसे ख“ल्हासें न्हापा नं बन्द आह्वान यानागु अबले सरकारं वार्ताय् सःताः आन्दोलनया अलमल याःगुलिं थुगुसी धाःसा वार्ता जूसां बार्ता नाप नापं संघर्षया ज्याझ्वः नं न्ह्यानाच्वनी धकाः धयादीगु दु । वय्कलं सुकुम्बासीतय्त वैकल्पीक व्यवस्था मजुइकं थने मदुगु, ज्याछिंगु थासय् च्वनाच्वंपिं सुकुम्बासीतय्त जग्गाधनी पूर्जा बिइमाःगु व क्रान्तिकारी भूमिसुधार लागू यायेमाःगु लगायतया माग यानाः थःपिं सतकय् क्वहां वयाच्वनागु खः धकाः नं जानकारी बियादीगु दु । थौं मंगलवाःया स्वनिगः बन्द ज्याझ्वःयात समर्थन यानाः स्वानिगःपिनेया थीथी जिल्लाय् नं प्रदर्शन जुइ धकाः संयोजक देवकोटां जानकारी बियादीगु दु । बन्द ताःलाकेगु नितिं थौं मंगलवाः सुथंनिसें स्वनिगःया नाका नाकाय् च्वनाः प्रदर्शन यायेगु ज्या जुइ धकाः नं उगु मोर्चां धाःगु दु । ये“ जिल्लाया वागमती खुसि सिथय् नापं थाय् थासय् यानाः ६६ गू लागाय् सुकुम्बासी वस्तीत दु । अथे हे यल व ख्वपय् नं सुकुम्बासी वस्तीत दु ।थ्व हे झ्वलय् म्हिगः सोमवाः बहनी ये“या लु“हिति लागां मसाल जुलुस पिकाःगु इलय् प्रहरी ब्यापक हस्तक्षेप याःगु दु । हस्तक्षेप यानाः सलंसःम्ह ज्वनाः यंकूगु दुसा दर्जनौं घाःपाः जूगु दु । उगु हस्तक्षेपय् लानाः किरण साही, राजन गौतम, राजन तामाङ, बंशिघाट, लिलाबहादुर लिम्बु लगायत घाःपाः जूगु दु । उगु मसाल जुलुस ये“या थाय् थासय् चाःहिलाः क्वचायेकूगु खः । थ्व हे दथुइ एकीकृत नेकपा (माओवादी)या जनवर्गीय संगठन अखिल नेपाल किसान महासंघ (क्रान्तिकारी) नेवाः राज्य समितिया संयोजक धनबहादुर महर्जनं छगू विज्ञप्ति पिथनाः सुकुम्बासीतय्गु आन्दोलनयात ऐक्यबद्धता प्वंकाः समर्थन यानादीगु दु । महर्जनं पिथनादीगु उगु विज्ञप्तिइ क्रान्तिकारी भुमिसुधार लागू यानाः सुकुम्बासीया समस्या हलयायेमाःगु थासय् सरकारं गरिव किसान व सुकुम्बासीया समस्या समाधान मयाःगु ख“ न्ह्यथनाः इलय् हे समस्या समाधान यायेत माग यानातःगु दु ।",https://www.nepalmandal.com/content/18167.html
बन्दया आंशिक प्रभाव ,"Wed Jan 18, 2012  10:47 am","संयुक्त राष्ट्रिय सुकुम्बास मोर्चा नेपाःया ग्वसालय् जूगु स्वनिगः बन्द आंशिक सफल जूगु दु । स्वनिगःया थीथी खुसि सिथय् च्वनाच्वंपिं द्वलंद्वः सुकुम्बासीतय्त व्यापक प्रहरी परिचालन यानाः थाय् थासय् धरपकड यानाः मसाल जुलुस निसें बन्दया ज्याभ्mवःतक्क कुनाबीवं कार्यकर्तात सतकय् खनेमदुगु खः । बन्दया सुथंनिसें येँया शहर बजार तिकः वइपिं कार्यकर्तातय्गु अभाव जुइवं सामान्य व्यापारीतय्सं पसः चायेकूगु खः । अथेहे यातायात साधनत नं शुरुय म्हो जक चलय् जूगु खःसा लिबाः लिसे सामन्य ढंगं गाडीत चलय् जूगु खः । रिङ्गरोडया महाराजगञ्ज, बालाजु, सीतापाइला, बल्खु, गोंगःबुँ, कलंकी लगायत थासय् सलंसः प्रहरीतय्त परिचालन याःगु खःसा बन्द आव्हाण कर्तात खनेवं हे प्रहरी ज्वनाः यंकेगु ज्या जूगु खः । अथे खयां नं रिङ्गरोडया जःखः बागू दर्जन गाडीत तोडफोड यायेगु ज्या नापं जूगु खः । सुकुम्बासीतय्गु समस्यायात सरकारं सहानुभूतिपूर्वक बिचाः यानाः वैकल्पिक व्यवस्था यायेमाःगु खँय् बह बीमाःगु धाःसां सरकार थुखेपाखे सकारात्मक जूगु खनेमदु । म्हीगया मसाल जुलुसय् नं व्यापक प्रहरी परिचालन याःगु खः । प्रधानमन्त्री डा. बाबुराम भट्टराईया तप्यंक आदेश बियाः मोर्चाया कार्यकर्तातय्त व्यापक रुपं धरपकड याःगु खः । मसाल जुलुसतक्क याके मबिसे प्रहरीं खंकोसित ज्वनाः यंकूगु खः । सुन्धारा, रत्नपार्क लगायत थासय् प्रहरीनाप जूगु झडपय् लानाः स्वंगू दर्जनमयाकं मोर्चाया कार्यकर्तातय्त बांमलाक्क घाःपाः यानाब्यूगु खः । घाःपाः जूपिं कार्यकर्तातय्त म्हिगः हे वीर अस्पतालय् वासः याकाः छेँय् छ्वःगु खः । घाःपाः जूपिं मध्ये झिंछम्हय्सिगु छ्यं तज्याःगु खःसा बागू दर्जन मनूतय्गु ल्हाःत्वःधूगु खः । बन्दया ज्याभ्mवःयात माओवादीया हे किरण समूहया व अखिल नेपाल किसान महासंघ (क्रान्तिकारी)या नं समर्थन दुगु खः । नेपाः राज्यदुने यक्को थासय् सुकुम्बासीतय्गु बस्ति दु । येँ जिल्लादुने जक ६६ गू लागाय् सुकुम्बासीतय्गु बस्ति दु । एकीकृत नेकपा माओवादीया न्वकु डा. बाबुराम भट्टराई प्रधानमन्त्ती जुयाच्वंबलय् थुगु कथं प्रहरी दमन छाय्यात धकाः सर्वसाधारण जनतां न्ह्यसः थनेगु यानाहःगु दु । केन्द्रीय स्तरय् सहमति यायेगु, एकता यायेगु – प्रधानमन्त्रीं थःम्हं प्रत्यक्ष आदेश बियाः माओवादीया हे कार्यकर्तातय्त प्रहरीया कत्थिं छ्यं तछ्यायेगुयात उलि सहजरुपं कायेपैm मखु । सुकुम्बासी बस्ति चीकेत सुकुम्बासीत तयार दु । सुकुम्बासी बस्ति दुने च्वनाच्वंपिं नक्कली सुकुम्बासीत नं दु । तर वंगु ४०–५० दँनिसें छेँ बुँ मदयेका च्वनाच्वंपिंत सरकारं वैकल्पिक थाय् बीमाःगु खः । खुसि सिथं सुकुम्बासीत चीकेगु खःसा सहलह ब्याकाः सरकारं वातावरण दयेका बीमाः । खेँ येँय् दुपिं नीन्याद्वःया जकमखु, अधिराज्य न्यंक दुपिं नीन्यागू लख सुकुम्बासीतय्गु खः ।",https://www.nepalmandal.com/content/18190.html
थी मफयेक पेट्रोलियम पदार्थया भाः थकाल ,"Thu Jan 19, 2012  11:57 am","ग्यासया १५ सय, मचिकंया ८५, डिजेलया ९० व पेट्रोलया १ सय १५ थ्यन नेपाल आयल निगमं पेट्रोलियम पदार्थया भाः छक्वलं थी हे मफयेक थकाःगु दु । उपभोक्तातय्सं इन्धनया अभाव जुल धकाः तायेकाच्वंगु इलय् आकाझाकां नेपाल आयल निगमं म्हिगः मंगलवाः अथे पेट्रोलियम पदार्थया भाः थकाःगु खः । निगमं जा थुइगु ग्यासय् आवंलि छगः सिलिण्डरया भाः १ सय ७० तका थिके याःगु दु । अथे हे पेट्रोलय् छगू लिटरय् १० तका, डिजेल व मचिकनय् छगू लिटरय् ९ तका भाः थकाःगु दु धकाः निगमया प्रवक्ता मुकुन्द ढुंगेलं जानकारी बियादीगु दु । म्हीग सोमवाः तक उपभोक्तातय्सं ग्यास छगलय् १ हजार ३ सय २५ तका पुलाः वयाच्वंगु खःसा आवंलि छगः ग्यास  १ हजार ५ सय पुलाः न्यायेमालीगु जूगु दु । अथे हे पेट्रोल छगू लिटरया १ सय ५ तका पुलाः वयाच्वंगुलिइ आवंलि १ सय १५ तका पुलाः न्याये मालीगु जूगु दु । उगु हे कथं छगू लिटर डिजेलया भाः ७६ तका अले मचिकंया भाः ८५ तका पुलाः न्याये मालीगु जूगु दु । उगु हे कथं आन्तरिक हवाई इन्धनपाखे छगू लिटरय् १ सय तका थ्यनाच्वंगुलिइ आः भाः थकाःगुलिं १ सय ५ तका थ्यंगु दु । पुलांगु भाः कथं लच्छिया १ अर्ब ७८ करोड ३१ लाख तका घाटा जुयाच्वंगुलिं अथे पेट्रोलियम पदार्थया भाः थकायेमाःगु खः धकाः नेपाल आयल निगमं धाःगु दु । दंक थिके जुइक न्यानाः दंक मिइमाःगुलिं घाटा जुयाच्वंगु ख“ न्ह्यथसें आयल निगमं अथे पेट्रोलियम पदार्थया भाः थकाःगु खः । अथे पेट्रोलियम पदार्थया भाः थी हे मफयेक थकाःगुलिं यातायात साधनया भाः नं उगु हे कथं थां वनीगु जूगु दु । अले यातायातया भाः थाहां वनेवं जनतातय्त न्हिया न्हिथं माःगु जाकि, तरकारीनिसें फुक्क कथंया सामान तकं तसकं हे थाहां वनीगु प्रायः निश्चित जूगु दु । पेट्रोलिय पदार्थया भाः थकाःगुयात कयाः एकीकृत नेकपा (माओवादी)या भातृ संगठन अखिल नेपाल राष्ट्रिय स्वतन्त्र विद्यार्थी युनियन (क्रान्तिकारी) नापं मेमेगु संगठनं व्यापक रुपं विरोध याःगु दु । अखिल क्रान्तिकारीं थकाःगु भाः तत्काल क्वमकाल धाःसा कठोर सतक आन्दोलन यायेगु खयाच्वः ब्यूगु दु । अखिल क्रान्तिकारीं अथे आन्दोलनं ब्वलनीगु लिच्वःया जिम्मेवार स्वयं सरकार हे जुइ धकाः नं ख्याच्वः ब्यूगु दु । थ्व हे दथुइ उपभोक्ता हित संसक्षण मञ्च नेपालं नं पेट्रोलिय पदार्थया भाः थकाःगुयात कयाः कडा विरोध याःगु दु । मञ्चं नेपाल आयल निगमया घाटा म्हो यायेगु मेमेगु उपाय नालाः मकासे उपभोक्तातय्त हे लिच्वः लाकीगु कथं पेट्रोलियम पदार्थया भाः थकाःगुलिं जनतायात अन्याय याःगु ठहर तकं याःगु दु । आकाझाकां पेट्रोलया भाः थकाःगु विरोधय् मेमेगु संघ संस्थातपाखें नं विरोध याःगु दु ।",https://www.nepalmandal.com/content/18214.html
'समाजवाद उन्मुख आर्थिक नीति लागू यायेगु’ ,"Mon Jul 4, 2011  1:45 pm","वर्तमान सरकार संविधान निर्माण यानाः शान्ति प्रक्रिया तार्किक निष्कर्षय् थ्यंकेगु नितिं प्रतिबद्धता दु धकाः राष्ट्रपति डा. राववरण यादवं धयादीगु दु । वय्कलं सामन्तवादया फुक्क अवशेष समाप्त यानाः समाजवादउन्मुख आर्थिक नीति नालाः न्ह्याः वनी धकाः नं धयादिल । राष्ट्रपति डा. यादवं व्यवस्थापिका संसदय् म्हिगः आइतवाः सरकारपाखें नीति व कार्यक्रम प्रस्तूत यायेगु झ्वलय् अथे धयादीगु खः । वय्कलं समन्यायिक विकासय् बहः बिइगु व बेपत्ता नागरिक मालेगु आयोग दयेकेगु खँय् नं सरकार न्ह्याः वनी धकाः धयादीगु दु । अथे हे विस्तृत शान्ति सम्झौता नापं मेमेगु थीथी पुचःतलिसे जूगु सम्झौता कार्यान्वययात प्राथमिकता बिइगु सरकारया योजना नापं नीति व  कार्यक्रम दु धकाः राष्ट्रपति यादवं धयादिल । उगु हे कथं दलित, मिसा नापं सीमान्तकृतयात केन्दि्रत यानाः ज्याझ्वः हयेगु जानकारी नं बियादिल । कणर्ालीया विकासया नितिं शक्तिशाली कणर्ाली विकास आयोग गठन यायेगु जुइ धकाः नं वय्कलं धयादिल । राष्ट्रपति यादवं लघुकर्जा कार्यक्रमयात विस्तार यायेगु, वित्तीय सुधार ज्याझ्वःयात न्ह्यब्वाकेगु, रेमिटेन्सपाखें दुहां वइगु ध्यबायात उर्जा क्षेत्रय् लगानी यायेगु वातावरण दयेकेगु नापं समग्र वित्तीय ज्यायात अन्तर्राष्ट्रियस्तरया पारदर्शिता ढाँचाय् न्ह्यब्वयेगु नं वय्कलं धयादिल । अथे हे क्वःछिनातःगु इलय् ऋण लगानी मयायेत बैंक नापं नियतवश ऋण मपुलीपिन्त कानुनी दायराय् हयेगु जुइ धकाः नं धयादिल । नीति व कार्यक्रमकथं मुक्त कमैया, हलिया व भूमिहीनयात तथ्याङ वर्गीकरण व प्रमाणीकरणया आधारय् म्हसीका पौ बिइगु जुइ धकाः नं न्ह्यथंगु दु । उगु हे म्हसीका पौया आधारय् लजगाःया अवसर ब्वलंकेगु जुइ धाःगु दु । अथे हे प्राकृतिक विपतिया इलय् तकं खाद्यन्न अभाव मजुइगु कथं खाद्य सुरक्षा भण्डारणया व्यवस्था यायेगु । कृतिमअभाव, कार्टेलिङ व सिण्डिकेट निरुत्साहित यायेगु, पेट्रोलियम पदार्थ सहज सुलभ दयेकेगु आयोजना सुझाव कार्यान्वयन यानाः वनेगु नापं ऐन संशोधन यायेगु अन्तर्राष्ट्रिय मूल्य कथं नियमितरुपय् समायोजन यानाः वनेगु नीति नं नालाकाइ धकाः न्ह्यथंगु दु । उगु हे कथं प्रमखु शहरय् फोन व विद्युत व्यवस्थित यायेगु, स्वनिगलय् मेट्रो रेलया सम्भाब्यता अध्ययन यायेगु, हाउजिङ व अपार्टमेन्ट व्यवसाययात व्यवस्थित यायेगु, जलवायु नापं मौसम परिवर्तनया कारणं लाइगु लिच्वःयात ध्यान बिइगु, मेलम्ची योजनायात प्राथमिकता बिइगु, देय्न्यंकं सरकारी विद्यालयसं मिसापिनिगु सौचालय दयेकेगुयात प्राथमिकता बिइगु न्ह्यथंगु दु । अथे हे सूचना प्रविधि क्षेत्रय् स्वदेशी नापं विेदेशी लगानी आकषिर्त यायेगु, पाठ्यक्रम हिलेगु, शैक्षि गुणस्तर अप्वयेकेगु, विश्वविद्यालतयत पुनर्संरचन यायेगु, तराई मेधेसयात मरुभूमिकरण जुइगुपाखें बचेयायेत चुरे भावर क्षेत्रय् संरक्षण ज्याझ्वः जारी यायेगु नं राष्ट्रपतिं उल्लेख यानादीगु दु । अथे हे युवातय्त लक्षित ज्याझ्वः गां गामय् थ्यंकेगु नीति दु ।नेपाःयात १५ दँदुने पर्यटकीय गन्तब्य दयेकाः नमुनाया रुपय् विकास यायेगु लक्ष्य नं नीति तथा कायृक्रमय् दुथ्याकूगु दु । अथे हे फुक्क क्षेत्रयात पर्यटकीय क्षेत्रया रुपय् विकास यायेगु नीति दयेकूगु दुसा संवैधानिक निकाययात अप्वः विश्वसनीयता ब्वलंकेगु नितिं आधुनिकीकरण यायेगु धकाः नं न्ह्यथंगु दु । अथे हे नेपाली सेनाया सुद्धढीकरण व प्रवर्द्धनया नितिं १० दँया गुरु योजना दयेकेगु जूगु दु । संविधानसभा गठन जुइ धुंकाः राष्ट्रपतिं संसदय् पेश याःगु थ्व निगूगु नीति व कार्यक्रम खः ।",https://www.nepalmandal.com/content/14916.html
खनालया सरकार हे ल्यंकातयेगु स्वम्ह नेताया सहमति ,"Mon Jul 11, 2011  11:12 am","संविधानसभा नापं व्यवस्थापिका संसदया दक्ले तःधंगु दल एकीकृत नेकपा -माओवादी) नापं संसदय् दुथ्याःगु फुक्क धैथें वाम पार्टीतय्गु समर्थनय् दयेकूगु वर्तमान सरकारया सवालय् पिने थीथी कथं प्रचार प्रसार जुयाच्वंगु इलय् वर्तमान सरकारय् हे दुथ्याःम्ह छम्ह मन्त्रीं धाःसा वर्तमान सरकार महिलेगु धकाः स्वम्ह शीर्ष नेतातय् दथुइ सहमति जुयाच्वंगु दु धकाः खुलासा यानादीगु दु । माओवादीया नायः प्रचण्ड, नेपाली कांग्रेसया सभापति सुशील कोइराला, एमालेया नायः नापं प्रधानमन्त्री झलनाथ खनालया दथुइ आःया सरकारयात ल्यंकाः तयेगु धकाः सहमति जूगु दु धकाः वर्तमान सरकारया मन्त्री भानुभक्त जोशीं खुलासा यानादीगु दु । वनमन्त्री जोशीं ततःधंगु दलया नेतातय्सं पिने न्ह्यागु हे कथं न्वंवानादीगु जूसां बास्तवय् वर्तमान सरकारया विकल्प मालेगु जुइमखु धकाः स्वम्ह हे शीर्ष नेतातय्गु दथुइ सहमति जूगु दु धकाः दावी तकं यानादिल । ख्वपय् म्हिगः आइतवाः जूगु नेपाल राष्ट्रिय विद्यार्थी युनियन, नेपाल इन्जिनियर कलेज कमिटीं मनमोहन जयन्तिया लसताय् याःगु बृक्षारोपन ज्याझ्वलय् न्वंवासें वय्कलं उगु कथं खुलासा यानादीगु खः । वनमन्त्री जोशीं धयादिल 'पिने नेतातय्सं न्ह्यागु हे न्वंवाःसां दुने माओवादीया नायः प्रचण्ड, कांग्रेसया सभापति सुशील कोइराला व प्रधानमन्त्री झलनाथ खनालया दथुइ तत्काल सरकार हिलेगुसिबें नं भदौ १४ गतेया दुने न्हूगु संविधानया मस्यौदा व शान्ति प्रकृयाया ज्या यायेगु सहमति जूगु खः ।'  स्वंगू दलया दथुइ सहमति कथं संविधानसभाया म्याद स्वला थपे याःगु ई भदौ १४ गतेया दुने नं नेपाःमि जनतायात न्हूगु संविधानया मस्यौदा बिइ मफत धाःसा जनतातय्सं नेतातप्रति विश्वास मयाइगु जुयाः शीर्ष नेतात सरकार विघटन व निर्माणया ज्यासिबें नं संविधान व शान्ति प्रकृया पूवंकेगु नितिं न्ह्याः वनी धकाः मन्त्री जोशीं धयादीगु दु ।",https://www.nepalmandal.com/content/14981.html
'प्रधानमन्त्रीया लोभ त्वःताः वर्तमान सरकारय् हे वनेमाः’ ,"Thu Jul 21, 2011  12:31 pm",ब्यवस्थापिका संसदया प्रमुख प्रतिपक्ष नेपाली कांग्रेसया बरिष्ठ नेता शेरबहादुर देउवा व संसदीय दलया नेता रामचन्द्र पौडेल भावी प्रधानमन्त्री जुइगु नितिं पार्टी दुने गुटबन्दी यानाः न्ह्याः वनाच्वंगु इलय् मदुम्ह पार्टीया सभापति गिरिजाप्रसाद कोइरालाया म्ह्याय् केन्द्रीय नेतृ सुजाता कोइरालां धाःसा प्रधानमन्त्री जुइगु लोभ त्वःताः वर्तमान झलनाथ खनालया नेतृत्वय् दुगु सरकारय् हे वनेमाः धकाः धयादीगु दु । म्हिगः बुधवाः येँय् जूगु छगू साक्षात्कार ज्याझ्वलय् न्वंवायेगु झ्वलय् वय्कलं अथे धयादीगु खः । नेतृ कोइरालां आःया अवस्थाय् बांबांलाःगु मन्त्रालय कयाः कांग्रेस सरकारय् दुहां वनेमाः धकाः बह बियादीगु खः । वय्कलं राष्ट्रिय सहमतिया माध्यमं न्ह्याः वनेमाःगु थौंया आवश्यकता खः धयादिसें आः कांग्रेस नं सरकारय् वन धाःसा राष्ट्रिय सहमतिया नितिं अःपुइ धकाः नं स्पष्ट यानादीगु दु । वय्कलं धयादिल 'माओवादी व एमाले छथाय् हे वयाच्वंगु इलय् कांग्रेस सरकारय् वनेमाः ।थ्व इलय् कांग्रेस सरकारय् मवन धाःसा उकिं बांमलाःगु लिच्वः स्वयं कांग्रेसयात हे लाइ धकाः ख्याच्वः बियादिसें कांग्रेसया नेतृ कोइरालां शान्ति व संविधान निर्माणया नितिं माओवादी व एमाले जानाः दयेकातःगु सरकारय् हे कांग्रेस वनेमाः धकाः बह बियादीगु खः । दक्ले बांलाःगु खँ धैगु वर्तमान सरकारय् हे कांग्रेस नं वनेगु मखुसा माओवादीया नेतृत्वया सरकारयात जूसां कांग्रेसं समर्थन यायेमाःगु आवश्यकता दु धकाः नं धयादिल । कांग्रेस दुने संसदीय दलया नेता जुइगु नितिं नेतात ब्वाँय् जुयाः जूगु प्रशंगय् वय्कलं प्रधानमन्त्री जुइत संसदीय दलया नेता हे जुइमाः धैगु मदु धकाः नं स्पष्ट यानादिल । उखे नेपाली कांग्रेस पार्टी दुने  रामचन्द्र पौडेल गुगु नं हालतय् संसदी दलया नेताया पद मत्वःतेगु अले शेरबहादुर देउवा धाःसा संसदीय दलया नेता जुइगु नितिं गुटबन्दी यानाच्वंगु दु ।,https://www.nepalmandal.com/content/15110.html
'भाद्र १४ लिपा राष्ट्रपतियात न्ह्यःने तयाः  सैनिक कू यायेगु तयारी’ ,"Fri Jul 29, 2011  6:54 am","वइगु भाद्र १४ गते तक नं न्हूगु संविधानया एकीकृत मस्यौदा तयार याये मफैगु अवस्थायात विश्लेषण यानाः नेपाली सेनाया उपरथि गौरब सम्शेर राणाया कुतलय् 'सैनिक कू' यायेगु योजना दयेकाच्वंगु दु धकाः सूत्रं धाःगु दु । राष्ट्रपति डा. रामवरण यादवयात न्ह्यःने तयाः अथे कू यायेगु योजना दयेकेगु ज्या जुयाच्वंगु दु । भाद्र १४ गते न्ह्यः नेपालय् दलतय्सं राष्ट्रिय सहमतिया स्थीर सरकार गुगु नं हालतय् दयेके फैमखु धकाः तायेकाः अथे नेपाली सेनाया छगू पुचलं कू यायेगु नितिं दुने दुने तयारी यानाच्वंगु खः धकाः धाःगु दु । उपरथी गौरब सम्शेरं नेपाली सेनाया १८ म्ह जर्नलतय्त साथ कयाः उगु कथं कू यायेगु तयारी यानाच्वंगु खः धकाः सूत्रं धाःगु दु । संविधानसभाया तःक्वःमछि म्याद थप याःगुलिं नेपाःमि जनतातय् दलतप्रति विश्वास झन झन म्हो जुयाः वनाच्वंगु, जनताया जनजीवीकाया सवालय् दलतय्सं वास्ता मयानाच्वंगु, दलया नेतात खनाः जनतात निराश जुयाच्वंगु अले दलतय्गु दथुइ नं ल्वापु जुयाच्वंगु अवस्था जुयाः थ्व हे इलय् मूमू दलया नेतातय्त कुनाः कू याये फत धाःसा पाय्छि जुइ धकाः तायेका अथे तयारी यानाच्वंगु खः धकाः नं धाःगु दु । दलतय्सं सरकार संचालन याये मफुगु थ्व ई धैगु छगू कथं दलीय व्यवस्थाप्रति तकं जनतात निराश जुयाच्वन धकाः विश्लेषण यानाः उगु कथं राष्ट्रपति डा. रामवरण यादवयात न्ह्यःने तयाः वने फत धाःसा पाय्छि जुइगु तायेका अथे दुने दुने तयारी यानाच्वंगु खः धकाः सूत्रं न्ह्यथंगु दु । संविधानसभाया म्याद लिपांगु पटक दलतय्सं स्वला थप याःगु ई फुइगु दिं धैगु भाद्र १४ गतेलिपा संविधानसभाया म्याद थप यायेगु विषययात कयाः दलतय्गु दथुइ न्हापासिबें अप्वः बिवाद जुइगु नापं कांग्रेसया नेतात नाप नापं एमालेया नं माधव कुमार नेपाल व केपी शर्मा ओली पक्षधरया नेतात संविधानसभाया म्याद थप मयासे न्हूगु चुनावय् वनेमाः धकाः न्हापासिबें नं सशक्त कथं वइगु जुयाः व ई धैगु तसकं राजनीतिक तरल जुइ धकाः तायेका अथे सेनाया छगू पुचलं तयारी यानाच्वंगु खः धकाः नं धाःगु दु । नेपाली सेनाय् दुने हे गणतन्त्रवादीतय्गु पुचलं उपरथी गौरब सम्शेर राणापक्षया उगु कुतःयात गुगु कथं विफल यायेफै धकाः बिचाः यानाच्वंगु दु धकाः सूत्रं धाःगु दु ।",https://www.nepalmandal.com/content/15271.html
माओवादीं फुक्क मन्त्रीत लितसःतल ,"Sun Jul 31, 2011  1:43 pm",संधिवानसभाया दक्ले तःधंगु दल एकीकृत नेकपा -माओवादी)या म्हिगः शनिवाः च्वंगु स्थायी समितिया मुँज्यां थःपिनिगु पार्टीपाखें सरकारय् वनाच्वंपिं फुक्क हे मन्त्रीतय्त लित सःतेगु धकाः निर्णय याःगु दु । माओवादी पार्टीया केन्द्रीय ज्याकू येँया कोटेश्वरय् च्वंगु पेरिसडाँडा स्थायी समितिया मुँज्या च्वनाः अथे निर्णय याःगु खः । प्रधानमन्त्री झलनाथ खनालं थःपिन्सं सिफारिस यानापिं न्हूपिं मन्त्रीतय्त सपथ ग्रहण मयाकूगुयात कयाः गम्भीर आपत्ति प्वंकेगु ज्या तकं याःगु दु । अथे माओवादीपाखें गम्भीर आपत्ति प्वंकुसें थःपिनिगु पार्टीपाखें सरकारय् वनाच्वंपिं फुक्क हे मन्त्रीतय्त लितसःतेगु धकाः निर्णय याःगु दु धकाः माओवादीया छम्ह नेतां धयादीगु दु । माओवादीया प्रवक्ता दिनानाथ शर्मां स्थायी समितिया मुँज्या लिपा संचारकर्मीतलिसे खँल्हासें धयादिल 'पार्टीया सिफारिस कथं मन्त्रीतयत सपथ ग्रहण मयाकूगुलिं जिमिसं गम्भीर रुपं कयागु दु । सरकारय् सहभागी जुयाच्वंपिं फुक्क हेे मन्त्रीतय्त लित सःतेगु निर्णय जूगु दु ।' अथे संविधानसभाया दक्ले तःधंगु दलं हे थःपिनिगु दलया फुक्क मन्त्रीतय्त लित सःतेगु धकाः निर्णय यायेवं वर्तमान सरकारप्रति न्ह्यसःचिं दनावःगु दु कि आः माओवादीया प्रस्तावयात स्वीकार मयात धाःसा थ्व सरकारयात नैतिकताया संकत ब्वलनी । एकीकृत माओवादीं अथे न्हूपिं मन्त्री जुइपिं सिफारिस यानाः छ्वःगुयात कयाः नेपाली कांग्रेस व एमालेया केपी शर्मा ओली व माधव नेपाल पक्षधरया नेतातय्सं विरोध यानाः वयाच्वंगुलिं देशय् हे छगू कथं राजनीतिक अस्थिरता ब्वलना वःगु दु धकाः मनूतय्सं टिप्पणी यानाहःगु दु ।,https://www.nepalmandal.com/content/15303.html
अन्ततः कांग्रेस राजधानी प्रदेशया लँपुइ ,"Mon Aug 8, 2011  12:19 pm","संघीयता व राज्य पुनर्संरचनाया सवालय् विचार शुन्य जुयाच्वंगु नेपाली कांग्रेस अन्ततः स्वनिगःयात राजधानी प्रदेश दयेकेगु लँपुइ वंगु दु । नेपाःमि जनतातय्सं चुनावय् भोट बियाः न्हूगु संविधान दयेकेगु नितिं सभासद्त ल्ययाः हःगु अले संविधानसभाया म्याद फुनाः निक्वः तक थप यानाः नं लिपांगु पटकय् थप याःगु म्याद नं लच्छि जक ल्यं दनिगु अवस्थाय् प्रमुख प्रतिपक्ष कांग्रेसया केन्द्रीय कमिटी दुने संघीयता व राज्य पुनर्संरचनाया सवालय् बहस सुरु जूगु दु । संविधानसभाया राज्य पुनर्संरचना नापं राज्य शक्ति बाँडफाँट समितिपाखें न्ह्यब्वःगु नेवाः प्रदेश नापं १४ प्रदेशया प्रस्तावयात तप्यंक हे अस्वीकार याइगु कथंया प्रस्ताव केन्द्रीय कमिटीइ यंकाः नेपाली कांग्रेस दुने सहलह ब्याकूगु दु । सामर्थता व पहिचानया आधारय् प्रदेशत दयेकेगु धकाः धाःसां नं अन्ततः कांग्रेस नेवाः स्वायत्त प्रदेशयात राजधानी प्रदेश दयेकेगु लँपुइ वनीगु संभावना अप्वया वःगु दु । बास्तवय् कांग्रेसं क्षेत्रीय स्वायत्तताया अवधारणा कथं अथे राज्य पुनर्संरचनाया विषययात कयाः सहलह ब्याकूगु खः धकाः तकं धयाहःगु दु । कांग्रेस दुने न्हापांखुसि संघीयता व राज्य पुनर्संरचनाया सवालय् बहस म्हिगः आइतवाःनिसें केन्द्रीय कमिटीइ जूगु खः । उगु मुँज्याय् कांग्रेसया उपसभापति नापं संसदीय दलया नेता रामचन्द्र पौडेलं अथे राजधानी प्रदेशया प्रस्ताव हयादीगु खः । उगु प्रस्तावय् राजधानी प्रदेश नापं यानाः खुगू प्रदेशया खँ न्ह्यथना तःगु दु । नेवाः प्रदेशयात राजधानी प्रदेश अले स्वनिगलंपिने खुगू प्रदेशया प्रस्ताव तयातःगु दु । नेता पौडेलया उगु प्रस्तावयात कयाः केन्द्रीय नेता नरहरि आचार्यं ब्याख्या यानादीगु खः धकाः कांग्रेसया छम्ह नेतां धयादीगु दु । आः थौं आइतवाः संघीयता व राज्य पुनर्संरचनाया विषययात कयाः सहलह ब्याकेगु याइ धकाः धाःगु दु । राज्य पुनर्संरचनाया झ्वलय् अथे नेवाः प्रदेशयात राजधानी प्रदेश धायेगु नापं संविधानसभाया राज्य पुनर्संरचना समितिं प्रस्ताव याःगु जाति, भाषा, पहिचानया आधारया थीथी प्रदेश वइगु जुल धकाः लय्तायाच्वंपिं आदिवासी, जनाजाति नापं राज्यं बहिस्करणय् लाकातःपिं समुदायया नेता व कार्यकर्तात कांग्रेसय् न्हय्गू प्रदेशया प्रस्ताव हयाः बहस याःगुलिं छगू कथं हीमी चाःगु दु धकाः स्वयं कांग्रेसया छम्ह नेतां जानकारी बियादीगु दु ।",https://www.nepalmandal.com/content/15438.html
माओवादीयात पिने लाकेगु खेल सुरु ,"Tue Aug 9, 2011  10:59 am","प्रधानमन्त्री झलनाथ खनालं साउन २८ गतेया दुने राजीनामा बिइगु धकाः घोषणा यानादीगुलिं संविधानसभाया दक्ले तःधंगु दल एकीकृत नेकपा -माओवादीं)यात पिने तयाः हाकनं न्हूगु कथंया राजनीतिक समीकरण दयेकेगु कुतः जुयाच्वंगु दु । प्रमुख प्रतिपक्ष नेपाली कांग्रेस व मधेसवादी दलतय्गु मंकाःगु मोर्चां संयुक्त लोकतान्त्रिक मधेसी मोर्चाया नेतातय् दथुइ गोप्य सहमति जुइधुंकूगु सुत्रं धाःगु दु । मधेसवादी दल, कांग्रेस व एमालेया माधव कुमार नेपाल व केपी शर्मा ओली पक्षया नेतातय्त ज्वनाः माओवादीयात पिने तयाः न्हूगु सरकारया नितिं अथे कुतः याःगु खः । न्हूगु संविधान निर्माणया सवालय् दक्ले महत्वपूर्णगु पक्ष संघीयता अर्थात राज्यया पुनर्संरचनाया विषयसं दक्ले अप्वः नेपाली कांग्रेस व मधेसवादी दलया दथुइ विवाद जुयाच्वंगु खः । अथे जूसां सरकार दयेका वनेगु खँय् धाःसा निगुलिं पक्षं नापं जानाः वनेगु धकाः गोप्य कथं सहमति याःगु खनाः मनूत अजूचाःगु दु । आःया अवस्थाय् एकीकृत माओवादीयात सरकारं पिने तयाः वने फत धाःसा माओवादीयात पेलेयाये फैगु, माओवादीया साइज घटे जुइगु तायेकाः अथे कांग्रेस व मधेसवादी दलया नेतातय् दथुइ सहमति जूगु खः । अथे गोप्य सहमति जूगु इलय् मधेसी मोर्चायात आः संसदया प्यंगूगु तःधंगु शक्तिया रुपय् स्वीकार यायेगु, राष्ट्रिय सहमतिया नितिं स्वंगू दल जक मखु मधेसी मोर्चायात नं दुथ्याकेगु नितिं कांग्रेसं स्वीकार याःगु दु । नापं माओवादी बाहेकया शक्तित छथासं हयाः साउन २८ गतेलिपा न्हूगु हे सरकार दयेकेगु विषयसं नं नेतातय् दथुइ सहमति जूगु खः धकाः सूत्रं धाःगु दु । लोकतान्त्रिक मोर्चाया नामं मेमेगु दलतय्त नं दुथ्याकाः वनेगु नितिं नं सहलह जूगु दु धकाः मधेसवादी दलया नेतातय्सं थःपिनि लिक्क लाःपिं कार्यकर्तातय्त जानकारी बियादीगु दु । वंगु जेठ महिनाय् संविधानसभाया म्याद थप यायेगु सवालय् कांग्रेस व मधेसवादी दलतय्गु दथुइ छगू कथं समीकरण जूगु खः । उकिं लिपा मधेसीवादीतय्सं थःपिन्त प्यंगूगु शक्तिया रुपय् स्वीकार यायेमाः धकाः प्रस्ताव याःगु व कांग्रेसं स्वीकार मयायेवं इमि दथुइया स्वापू स्यना वंगु खः । आः हाकनं सत्ताया नितिं समीकरण जुइवं भारतया डिजाइन कथं माओवादीयात पिने तयेगु कुतः जूगु मखुला धकाः बुद्धिजीवीतय्सं टिप्पणी यानाहःगु दु । नेपाली कांग्रेस राज्य पुनर्संरचना आयोग दयेका संविधानसभाया राज्य पुनर्संरचना नापं राज्य शक्ति बाँडफाँट समितिं तयार याःगुयात तप्यंक हे अस्वीकार यायेगु अले न्हूगु हे कथं प्रस्ताव -नेवाः स्वायत्त प्रदेशयात राजधानी प्रदेशयानाः मुक्कं न्हय्गू प्रदेश) दयेकाः वनेमाः धकाः तायेकाच्वंगु दु । अथेहे, मधेसवादी दलतय्सं गुगु नं हालतय्  राज्य पुनर्संरचना आयोग दयेकाः वनेमजिउ धकाः धयाच्वंगु खः । थज्याःगु अवस्थाय् निगू पक्ष छथासं लाःवःगुलिं मनूतय्सं न्ह्यसः तयाहइगु स्वाभाविक हे खः । हाकनं कांग्रेसं थौंकन्हय् राजधानी प्रदेश नापं न्हय्गू प्रदेशया बारे सहलह ब्याकाच्वंगु दु ।",https://www.nepalmandal.com/content/15460.html
कांग्रेसया राजधानी प्रदेश ,"Wed Aug 10, 2011  12:29 pm","छुं ई न्ह्यःतक्क राज्य पुनःसंरचनाया विरुद्ध खनेदयाच्वंगु नेपाली कांग्रेसं नेवाःतय्गु ताःहाकःगु बलिदान व संघर्षं स्थापित जुइत्यंगु नेवाः स्वायत्त राज्य विरुद्ध राजधानी प्रदेशया नां न्ह्यःने हयाः तःधंगु विवादय् तक्यंगु दु ।सामन्त राज्यया पृष्ठपोषक नेपाली कांग्रेस नेवाः स्वायत्त राज्यप्रति सकारात्मक जुइ मफूगुया ल्यूने कांग्रेसं कयावयाच्वंगु सामन्ती चिन्तन, यथास्थितिवादी व प्रतिगामी हर्कतकथं कयाहःगु दु । स्वायत्त राज्य जक मखु संघीयताय् दुहांवने हे चाहे मजूगुया ल्यूने विस्तारवादी भारतया लिपांगु संकेत कथं काःगु दु । सत्ता परिवर्तनया लिपांगु इलय् भारतं मधेशवादीतय्गु ग्वाहालिं नेपाली कांग्रेसयात न्ह्यःने हयेगुया ल्यूने थ्वहे राजधानी प्रदेश खः । भारत नेवाः स्वायत्त प्रदेशया पलेसा राजधानी प्रदेश दयेकेगु उपयुक्त जुइधयागु सन्देश न्हू दिल्लीपाखें वयेवं कांग्रेसं उगु हे कथं थःगु धारणा दयेकूगु हुइना भुइना न्यनेदु । भारतया आदेशयात छेनय् तयाः नेवाः स्वायत्त राज्यया अवधारणायात आत्मसात यानाः नेवाःतय्गु सहानुभूति कायेमाःम्ह कांग्रेसं उकियात ध्याक्वय् वांछ्वयाः नेपाली कांग्रेस घाटाय् वनीगु सूत्रं धाःगु दु । नेवाः आन्दोलनय् सक्रिय जुयाच्वंपिं नेपाली कांग्रेसया कार्यकर्तातय्गु आन्दोलनं पिनेतयेगु नेपाली कांग्रेसया चाल जूगु खँ कार्यकर्तातय्सं हे धयाहयाच्वंगु दु । थुया दथुइ नेवाः लोकतान्त्रिक दबूया हालै च्वंगु छगू मुंज्या कांग्रेसया राजधानी प्रदेशया खायात अस्वीकार यासें केन्द्रीय समितिया विरोध पौ लःल्हायेत्यंगु दु । उगु पौ बीत छगू तःधंगु हे मुंज्या तयाः सहलह ब्याकूगु खः । तर कांग्रेसी सांसदत नं दुथ्याःगु उगु पुचलं बीत्यंगु विरोध पौयात केन्द्रीय समितिं महत्व बीगु म्हो हे जक आशा दुगु धाःगु दु । नेवाः स्वायत्त प्रदेशया विरोध यानाः न्हूगु कथं हःगु राजधानी प्रदेशया अवधारणां नेपाली कांग्रेस नेवाः आन्दोलनं पिने लाइगु राजनीतिक विज्ञपिंसं दाबी याःगु दु । न्हापा एमाले नेवाःतय्गु हक अधिकारयात त्वःताः स्वनिगलं एमालेया पत्ता साफ जूथें आः वहे गल्ति नेपाली कांग्रेसं दोहरे यायेत्यंगु इमिगु धापू खः । नेवाः आन्दोलनयात थुइके मफूगु पार्टी व उया नेतात स्वनिगलं पिनेलाइगु इतिहासं चिल्लाय् चिल्लाय् दनाः कनाच्वंगु यात कांग्रेसं तायेके मफूगु उगु पार्टीया ऐतिहासिक भूल खः । विज्ञपिनिगु निष्कर्ष दु ।",https://www.nepalmandal.com/content/15481.html
'राष्ट्रिय सहमतिया बांलाःगु अबसर’ ,"Thu Aug 11, 2011  1:27 pm","संविधानसभाया दक्ले तःधंगु दल एकीकृत नेकपा -माओवादी)या नायः पुष्पकमल दाहल प्रचण्डं राष्ट्रिय सहमतिया सरकार दयेकेगु नितिं बांलाःगु अवसर वःगु दु धकाः धयादीगु दु । बहुमतीय सरकारपाखें शान्ति व संविधानया प्रक्रिया पूवंकेफैगु अवस्था मदुगु इलय् आः सहमतिया सरकार हे दयेकेमाः धकाः धयादीगु दु । मलेसियाय् जूगु एसिया प्यासिफिक एक्सचेन्ज एण्ड कोअपरेसन फाएण्डेसन -एपेक) या सम्मेलनय ब्वति कयाः लिहां झायादीम्ह माओवादीया नायः प्रचण्डं म्हिगः बुधवाः त्रिभुवन अन्तर्राष्ट्रिय विमानस्थलय् संचारकर्मीतलिसे खँल्हासें अथे धयादीगु खः । वय्कलं धयादिल 'ंआः बहुमतीय सरकारं नेपालय् शान्ति प्रंक्रिया व संविधान निर्माण प्रक्रिया पूवंकेगु संभावना मन्त, स्वदँया अनुभवं थ्व हे क्यंगु दु । आः सहमतिया सरकार दयेकेगु नितिं छगू बांलाःगु अवसर वःगु दु । झलनाथ खनालं सहमति जुइवं १ मिनेत हे च्वनेमखु धयादीगु दु, सहमति जुइ धुनेवं साय्द वय्कः एक मिनेट हे च्वनादी मखु ।' एपेकया सहअध्यक्ष तकं जुयादीम्ह नायः प्रचण्डं लुम्विनी विकास परियोजना चिनयागु जक धकाः चर्चा जुयाच्वंगु भ्रम खः धासे संचारकर्मीतय्त धयादिल 'चिनयागु जक मखु थाइल्याण्ड, दक्षिण कोरिया लगायतया देय्त नं संलग्न दु ।' लुम्विनी परियोजना संचालनया नितिं सरकार सहभागी मजुइकं पारदर्शी जुइमखु धयादिसें आःया अवस्थाय् लुम्विनी परियोजना संचालनया नितिं जःलाखःलाः देय् नापं विश्वभरीया संघ संस्था व समुदायया ग्वहालि कायेगु हे नेपाःया जीत जुइ धकाः नं स्पष्ट यानादीगु दु । लुम्विनीइ ३ अर्ब अमेरिकी डलरया परियोजना संचालन यायेगु तकं घोषणा याःगु दु । एपेकया सम्मेलनय्.वनाः एकीकृत माओवादीया विदेश विभाग प्रमुख कृष्णबहादुर महरा नं नापंतुं म्हिगः लिहां वःगु खःसा वय्कःपिं नाप नापं एपेकया प्रतिनिधि तकं नेपालय् वःगु दु । इमिसं नेपाःया सरकारलिसे सहलह ब्याकाः वनीगु जूगु दु ।",https://www.nepalmandal.com/content/15524.html
राष्ट्रिय सरकार दयेकेत राष्ट्रपतिपाखें आव्हाण ,"Tue Aug 16, 2011  12:34 pm",प्रधानमन्त्री झलनाथ खनालं थःगु पदं राजीनामा बियादीगु कन्हय् खुन्हु म्हिगः सोमवाः हे राष्ट्रपति डा. रामवरण यादवं सहमतिया राष्ट्रिय सरकार दयेकेत संविधानसभाय् दुथ्याःगु दलतय्त आव्हाण यानादीगु दु । नेपाःया अन्तिरिम संविधानया धारा ६३ या उपधारा १ कथं वइगु भदौ ४ गते आइतवाः सनिलया ५ ता ई तकया दुने राष्ट्रिय सहमतिया नितिं म्याद बियादीगु खः । राष्ट्रिय सहमतिया सरकार दयेके मफत धाःसा राष्ट्रपतिं संविधानया धारा ६३ या उपधारा २ कथं बहुमतीय सरकारया नितिं संसदय् निर्वाचन यायेत आह्वान यानादीगु प्रावधान दु । प्रधानमन्त्री झलनाथ खनालं आइतवाः बहनी राष्ट्रपति निवासय् वनाः थःगु राजीनामा बियादीगु खःसा उगु राजीनामा राष्ट्रपतिपाखें स्वीकृत याये धुंकूगु अवस्थाय् आः खनाल कामचलाउ प्रधानमन्त्री जुयाच्वंगु दु । न्हूगु सरकार मवःतले खनालया नेतृत्वय् दुगु मन्त्री परिषद् कामचलाउ सरकार जुयाः च्वनीगु अवस्था दु । अथे राष्ट्रपतिं सहमतीय राष्ट्रिय सरकारया नितिं आह्वान यानादीवं संविधानसभाया दक्ले तःधंगु दल एकीकृत नेकपा -माओवादीं) थःगु नेतृत्वय् सरकार दयेकेत गृहकार्य सुरु याःगु दु ।राष्ट्रिय सहमतिया सरकार दयेकेगु नितिं माओवादी पार्टीया नेतातय्सं थीथी दलया नेतातलिसे औपचारिक नापं अनौपचारिक रुपं वार्ता सुरु याःगु खः । उखे प्रमुख प्रतिपक्ष नेपाली कांग्रेसय् धाःसा प्रधानमन्त्रीया उम्मेदवारया सवालयात कयाः ल्वापु झन झन तच्वया वःगु दु । कांग्रेसया विधान कथं संसदीय दलया नेता जक प्रधानमन्त्रीया उम्मेदवार जुइ दैगु प्रावधान दुगुलिं संसदीय दलया नेता जुइगु नितिं ल्वापु तच्वया वःगु दु । कांग्रेसया उप सभापति रामचन्द्र पौडेल थौंकन्हय् संसदीय दलया नेता जुयाच्वनादीगु खःसा न्हापा पार्टीया उपसभापतिंनिसें महामन्त्री तक नं नियुक्ति याःगु इलय् छगू कथं पार्टीया सभापति सुशील कोइराला व वरिष्ठ नेता शेरबहादुर देउवाया दथुइ संसदीय दलया नेता पौडेलयात चीकाः देउवायात यायेगु धकाः मौखिक सहमति जूगुलिं उकियात कार्यान्वयन यायेमाल धकाः नेता देउवां सभापति कोइरालायात दबाव बियाः वयाच्वंगु आः अन्तिम इलय् थ्यनीगु अवस्था वःगु दु । बरिष्ठ नेता देउवां पार्टीया ११४ म्ह सांसदत मध्ये बच्छिसिबें अप्वः सांसदतय्गु ल्हाःचिं तकं मुंकाः थः संसदीय दलया नेता जुइगु कुतः यानाच्वंगु खः । देउवायाके ५८ म्हसिबें नं अप्वः सांसदतय्गु ल्हाःचिं दु धकाः दावी यानाः वयाच्वंगु दु । थःगु कुतः नापं न्हापा मौखिक रुपं जूगु सहमति कार्यान्वयन मयात धाःसा संसदीय दलया नेता विरुद्ध अविश्वासया प्रस्ताव तयेगु धकाः देउवां धयाच्वनादीगु खः । आः थौं मंगलवाः तकया दुने नं सभापतिं सहमतियात कार्यान्वयन मयात धाःसा बुधवाः कन्हय् अविश्वासया प्रस्ताव दर्ता यायेगु धकाः तयारी याःगु दु । खास यानाः म्हिगः सोमवाः हे अविश्वासया प्रस्ताव दर्ता यायेगु धकाः देउवा पक्षं तयारी याःगु जूसां पार्टीया केन्द्रीय पदाधिकारीतय्सं थौं मंगलवाः तक पिइमाली धकाः धाःगुलिं थःपिन्सं कन्हय् बुधवाः जक अविश्वासया प्रस्ताव दर्ता यायेगु तयारी यानागु दु धकाः कांग्रेसया छम्ह नेतां जानकारी बियादीगु दु ।,https://www.nepalmandal.com/content/15600.html
अन्ततः स्वलाया नितिं म्याद थप ,"Sun May 29, 2011  1:05 pm","संविधानसभाया म्याद अन्ततः स्वलाया नितिं थप याःगु दु । न्हापांनिसें संविधानसभाया म्याद थप यायेगु जुइमखु धकाः अडान कयाः वयाच्वंगु नेपाली कांग्रेस नं संविधानसभाया म्याद थप यायेत अन्तिम इलय् तयार जूगु खः । एकीकृत नेकपा -माओवादी) व नेपाली कांग्रेसया शीर्ष नेतातय्गु दथुइ म्हिगः बहनी उगु कथं सहमति जूगु खःसा अनंलिपा संविधानसभां पारित यानाः संविधानसभाया म्याद स्वलाया नितिं थप याइगु जूगु दु । सहमतिइ लच्छिया दुने जनसेनाया ल्वाभः राज्ययात लःल्हायेगु अले स्वलाया दुने सेना समायोजनयात पूवंकेगु नापं मेगु स्वलाया दुने न्हूगु संविधान निर्माण यायेगु धकाः सहमति जूगु दु । बहनिसिया ११ ताःइलय् तक्कया दुने स्वंगू दलत सहमतिया स्थिति थ्यनेवं उखें माओवादीया नाप सहलह ब्याकूम्ह मधेशी मोर्चां धाःसा स्वंगू दलया दथ्वीया सहमतियात कयाः कुंख्यंगू दु व उकिंयात कडा शब्दं अस्विकार नं याःगु दु । संविधानसभाया म्याद तनेगु नितिं दलत दथुइ सहमति जूसां तविं अन्तरिम संविधान संशोधनया नितिं संसदया प्यंगू बैठक च्वनाः प्रक्रिया पुवंके माः । न्हापांगु बैठकय् विरोधया सुचं व विधेयक पेश यायेगु नितिं अनुमति फ्वनीगु । अथेहे, निक्वःगु बैठकय् विचाः यायेमाः धइगु प्रस्ताव पेश यानाः सैद्धान्तिक सहलह यानाः नियमावली संशोधन याना व संशोधन विइगु नितिं ७२ घौं विइगु प्रावधान चिइकीगु दु । अथेहे, स्वंगु बैठकं दफावार सहलह यानाः विधेयक दयेकेगु प्रस्ताव प्रस्तुत याइगु । संसद सचिवालय श्रोतया कथं विधेयक दयेकेगु नितिं मतदान जुइगु सचिवालयया छम्ह अधिकारीं जानकारी वियादिसें थौंतक मतदानं हे पारित जुयाच्वंगु नं धयादिल । अथेहे, उखुन्हु हे विधेयक राष्ट्रपतिं प्रमाणिकरण यानाः उकिंया सुचं न्यंकेगु नितिं प्यक्वःगु चरणया बैठक तइगु प्रावधान दु । ई मगात धाःसा संविधान संशोधन विधेयक प्रमाणिकरण जूगु व संसदया मेगु बैठक गबले च्वनी धकाः सुचं तिकाः जानकारी विइगु संसद सचिवालयया प्रवक्ता मुकुन्द शर्मां जानकारी वियादिल ।",https://www.nepalmandal.com/content/14252.html
'शान्तिपूर्ण क्रान्तिया उपलब्धी गणतन्त्र’ ,"Mon May 30, 2011  12:39 pm","देय्न्यंकं हे म्हिगः आइतवाः गणतन्त्र दिवस थीथी ज्याझ्वः यानाः हंगु दु । येँया सैनिक मञ्चय् गणतन्त्र दिवसया लसताय् विशेष समारोह जुल । उगु समारोहलय् प्रमुख अतिथिया रुपय् राष्ट्रपति डा. राम वरण यादव, उप राष्ट्रपति परमानन्द झा, प्रधानमन्त्री झलनाथ खनाल, सभामुख सुवासचन्द्र नेम्वाङ, प्रधानसेनापति, मन्त्रीत, सभासदपिं, निजामति कर्मचारी, व्यवसायी व सर्वसाधारण मनूतय्गु उपस्थिति दुगु खः । गणतन्त्र दिवसया लसताय् शान्तिया प्रतिक तुयुपिं बःखुंत ब्वयेकेगु ज्या जूगु खः । अथे हे सेनाया हेलिकप्टरपाखें 'गणतन्त्र दिवस २०६८' धकाः च्वयातःगु ब्यानर ब्वयेका चाःहिइकेगु नापं स्वांवाः गायेकेगु ज्या तकं जूगु खः । अथे हे बेलुन तकं ब्वयेकेगु ज्या जूगु खः । उगु ज्याझ्वलय् नेपाल प्रहरी, नेपाली सेना, शसस्त्र प्रहरीवलपाखें मार्चपास, स्काउट व टुकडी थानाः दिवसयात आकर्षण याःगु खः । उगु दिवसय् नेपाःया आदिवासी जनजाति नापं थीथी जात जाति व समुदायपाखें थःथःपिनिगु मौलिक संास्कृतिक झाँकी तकं ब्वज्या याःगु खः । उगु समारोहलय् न्वंवासें प्रधानमन्त्री झलनाथ खनालं शान्तिपूर्ण जनक्रान्तिया उपलब्धि धैगु हे संघीय लोकतान्त्रिक गणतन्त्र खः धासें उकियात आः कार्यान्वयन यायेमाःगु ई वःगु दु धयादिल । वय्कलं लोकतान्त्रिक गणतन्त्रयात संस्थागत यानाः परिवर्तनपाखें वःगु उपलब्धीया रक्षा व आन्दोलनया सहिद नापं योद्धातय्गु अठोट पूरा यायेत सरकारपाखें प्रण याये धकाः नं धयादिल । एमालेया नायः तकं जुयादीम्ह प्रधानमन्त्री खनालं वर्तमान अवस्थायात क्रान्तिलिपाया संक्रमणकालिनया संज्ञा  बियादिसें शान्तिप्रक्रियाया पूर्णता व संविधान च्वयेगु ज्यायात राष्ट्रिय सहमति व अर्जुनदृष्टिया आधारय् पूरा यायेमाःगु आवश्यकता दु धकाः नं धयादिल ।",https://www.nepalmandal.com/content/14272.html
अन्यौलताया दथुइ त्वःतेगु जुइमखु : ,"Tue May 31, 2011  10:13 am","प्रधानमन्त्री झलनाथ खनालं अन्यौल व कामचलाउ अवस्थाय् राष्ट्रिय सहमतिया आधारय् न्हूगु विकल्प तयार मजुइकं थःम्हं गुगु नं हालतय् राजीनामा बिइगु जुइमखु धकाः धयादीगु खः । राष्ट्रिय सहमतिया आधार तयार जुइवं थःम्हं लँपु चायेकाबिइगु जुइ धयादिसें वय्कलं धयादिल 'संविधानसभां थप याःगु स्वलाया म्याद तसकं हे अनमोल खः, थुकियात सदुपयोग यायेत राष्ट्रिय सहमतिया वातावरण निर्माण यायेत सरकारी संचार माध्यम नापं आम संचारमाध्यमं महत्वपूर्णगु भूमिका म्हितेमाः ।'  म्हिगः सोमवाः संचारमाध्यमया प्रमुख नापं सम्पादतकलिसे थःगु हे ज्याकू सिंहदरवारय् खँल्हाबल्हा यायेगु झ्वलय् प्रधानमन्त्री खनालं अथे धयादीगु खः । वंगु जेठ १४ गते चान्हय् संविधानसभा विघटन याइगु शक्तित नं खने दत धकाः नं प्रधानमन्त्री खनालं धयादिल । वय्कलं अज्वःगु शक्ति छु छु खः धकाः स्पष्ट यानामदी । संचारकर्मीतलिसे खँ ल्हायेगु झ्वलय् धयादिल 'न्यायू बुँदाया सहमति निर्माणया झ्वलय् छथ्वः तत्वत संविधानसभा विघटन यायेगु नितिं माःगु कथं तयारी यानाः न्ह्याःवंगु बांलाक हे खने दत । गुलिसिनं बिखण्डनकारी धारणा तकं तल तर नेपाःमि जनतां संविधानसभाया माध्यमं हे संघीय लोकतान्त्रिक गणतन्त्रया न्हूगु संविधान जारी यायेमाः धकाः स्पष्ट जनादेश व अभिमत ब्यूगुलिं चच्छि न्हिच्छि सहलह यानाः नं संविधानसभाया म्याद थप यायेगु निर्णय यायेफुगु खः ।' वय्कलं न्ह्याथेजाःगु पंगः वःसां नं शान्ति प्रक्रिया व संविधान निर्माणया ज्या पूवंका त्वःतेगु जुइ उकिया नितिं जनतां खबरदारी यायेमाःगु आवश्यकता दु धयादिल ।",https://www.nepalmandal.com/content/14291.html
'सरकारया नेतृत्व हस्तान्तरण यायेत तयार’ ,"Wed Jun 1, 2011  12:12 pm","प्रधानमन्त्री झलनाथ खनालं राष्ट्रिय सहमतिया सरकारया नितिं थः पंगः जु्याच्वनागु मदु धकाः स्पष्ट यानादीगु दु । म्हिगः मंगलवाः सनिलया ४ ताः इलय् देशवासीया नामाय् सम्वोधन यानादिसें प्रधानमन्त्री खनालं अथे धयादीगु खः । नेपाल टेलिभिजन, रेडियो नेपाल नापं थीथी संचार माध्यमं प्रत्यक्ष प्रशारण याःगु उगु सम्वोधनया झ्वलय् वय्कलं राष्ट्रिय सहमतिया सरकारया नितिं लँपु चायेकेत थः हथाय् चायाच्वनागु दु धकाः नं धयादिल । प्रधानमन्त्री खनालं न्हूगु सरकार गठनया नितिं नेपाली कांग्रेसयात गम्भीर जुयाः थवं थवय् सहमतिया नितिं कुतः यायेत इनाप नं यानादिल । प्रधानमन्त्री खनालं धयादिल 'जिमिसं राष्ट्रिय सहमतिया सरकार गठन यायेगु सहमति याये धुनागु दु । सरकारया विकल्पया नितिं मूल रुपं प्रमुख प्रतिपक्ष नेपाली कांग्रेस जिम्मेवार जुइमाःगु खँय् ध्यान बियाः कांग्रेसयात राष्ट्रिय संयुक्त सरकारया विकल्पया नितिं गम्भीर जुइत नापं थःम्हं नं माःगु कथं कुतः यायेगु जुइ ।' अथे सम्वोधन यायेगु झ्वलय् खनालं आःया अवस्थाय् कांग्रेस प्रतिपक्षया हैसियतं रचनात्मक कथं भूमिका म्हितेत नं इनाप यानादिल । वय्कलं धयादिल 'सरकारया नेतृत्व हस्तान्तरण यायेत तयार दु, न्हूगु सरकार गठन यायेगु ज्या लिबाकेगु जुइमखु । १४ गतेया सहमतियात थःथःगु ब्याख्या यायेगुसिबें सहमतिया नितिं ठोस आधार तयार यानाः संविधान व शान्ति प्रकृया क्वःछिइमाः ।'  जेठ १४ गते जूगु ५ बुँदाया सहमतियात कार्यान्वयनया नितिं प्रधानमन्त्री व एमालेया नायःया हैसियतं न्ह्याः वनेत तयार दु धयादिसें वय्कलं स्वंगू दलया सहमतिं थः तसकं खुसी जूगु दु धकाः नं न्ह्यथनादिल । प्रधानमन्त्री खनालं सरकारयात क्षेत्रीय व अन्तर्राष्ट्रिय दबावत वयाच्वंगु दु धकाः न्ह्थनादिसें अज्वःगु अवस्थाय् नेपाःया राजनीतिक दलत कुचा कुचा जुयाः मेपिन्त ग्वहालि फ्वनेगु ज्या यायेमजिउ धयादिसें दलतय्गु दुनेया अन्तरविरोधय् छगू पार्टीं मेगु पार्टीइ दुने म्हितेगु पाय्छि मजू धकाः नं स्पष्ट यानादिल । वय्कलं धयादिल 'न्हापा न्हय्ला न्हय्ला तक नं सरकार विहिनताया अवस्था जूगु पिडादाइ अवस्थायात थ्व इलय् लुमंकेमाः, उगु खँयात नं माःगु कथंया ध्यान बियाः झीसं थुगुसी बुद्धिमतापूवर्क पलाः ल्ह्वनेमाःगु आवश्यकता दु ।'  उप प्रधानमन्त्रीपिं भरतमोहन अधिकारी, कृष्णबहादुर महरा व उपेन्द्र यादवयात न्ह्यःने तयाः याःगु उगु सम्वोधनया झ्वलय् प्रधानमन्त्री खनालं धयादिल 'संविधानसभापाखें न्हूगु संविधान जारी यानाः क्रान्तिया उपलब्धियात संस्थ्ाागत यायेगु बाय् मुलुकय् हाकनं मेगु बहुआयामिक ल्वापुइ फसेयायेगु धैगु थुगु निपु् लँपु मध्ये छपु ल्ययेगु जक झीगु न्ह्यःने विकल्प दु । थज्वःगु अवस्थाय् झीसं शान्ति, संविधान व अग्रगमनया लँपु ल्ययागु दु थ्व यथार्थयात संविधानसभां रक्षा नं यानागु दु ।' प्रधानमन्त्रीया सम्वोधनय् थः प्रधानमन्त्री जुसांनिसें आः तकया राजनीतिक घटनाक्रमयात संक्षिप्तं न्ह्यथसें बक्तब्यय् थुगु कथं न्ह्यनातःगु दु 'वास्तवय् थ्व हे ऐतिहासिक महत्वया ज्या पूवंकेगु नितिं हे नकतिनि जक न्यागू बुँदाया सहमति जूगु खः । उगु सहमति कथं स्वलाया दुने शान्ति प्रक्रियाया मूलभूत ज्या क्वचायेकेगु व संविधानसभापाखें हे न्हूगु संविधानया न्हापांगु मस्यौदा तयार यायेगु नापंया महत्वपूर्णगु लक्षयात आत्मसाथ यानागु दु । मुलुकयात थ्व सहमतियात कार्यान्वय यायेगु ज्याया नितिं फुक्क दलतपाखें भूमिका म्हितेमाःगु अवस्था दु ।'",https://www.nepalmandal.com/content/14325.html
शान्ति प्रक्रिया पूवंकेगु महत्वपूर्णगु कार्यभार ल्यंदनिः बाबुराम ,"Sun Jun 5, 2011  11:45 am","एकीकृत नेकपा -माओवादी)या न्वकु डा. बाबुराम भट्टराईं जनताया पक्षय् संविधान दयेकेगु व शान्ति प्रक्रिया पूवंकेगु महत्वपूर्णगु कार्यभार ल्यं दनिगु जुयाः क्रान्ति व विद्रोहया जनअभियान समाप्त जूगु मदुनि धकाः धयादिल । ता ई न्ह्यःनिसें संचारकर्मीतय्सं संचालन यानाः वयाच्वंगु जागरण मिडिया सेन्टरया स्वक्वःगु अधिवेशनया म्हिगः येँय् उलेज्या यानादिसें माओवादीया नेता भट्टराईं अथे धयादीगु खः । वय्कलं संविधानसभा विघटन यायेगु चाहाना तयाच्वंगु तत्वत स्वंगू दलया दथुइ जूगु न्यागू बुँदाया सहमतिपाखें हाकनं छकः पराजित जूगु दुसां इपिं अझ नं प्रतिगमन लित हयेगु नितिं चलखेल यानाच्वंगु जुइफु धयादिल । उकिं हे आःया अवस्थाय् राष्ट्रिय सहमतिया सरकारया नेतृत्व अज्वःपिनिगु ल्हातय् बिइ मजिउ धकाः नं एकीकृत माओवादीया नेता भट्टराईं बहः बियादिल । येँय् जूगु उगु ज्याझ्वलय् एमालेया नेता प्रकाश ज्वाला व अधिवक्ता पुष्पा भुसालं मुलुकय् सामन्तवादया अवशेष अझ नं ल्यं दनिगु व परिवर्तन मालाच्वंपिं दलित मिसा समुदाय अझ नं पीडित जुयाच्वंगु दु धकाः नं धयादीगु दु । उगु ज्याझ्वः जागरण मिडिया सेन्टरया नायः रेमबहादुर विश्वकर्माया सभापतित्वय् जूगु खः । ज्याझ्वलय् नेपाल पत्रकार महासंघया अध्यक्ष शिव गाउँले, सेन्टरया सल्लाहाकार पद्म सुन्दरनापं मेमेपिं वक्तातय्सं च्वयेयागु निर्देशनय् समाचार काटेयायेगु सिबें नं सेल्फ सेन्सरया प्रणालीया विकास यायेमाः धकाः धयादिल । उगु ज्याझ्वलय् ब्वति कायेत देय्न्यंकंया दलित संचारकर्मीत उपस्थिति जुयादीगु खः । उगु अधिवेशनं जागरण मिडिया सेन्टरया नितिं न्हूगु नेतृत्व ल्ययेगु तकं ज्या याइ धकाः धाःगु दु । नेपाःया ततःधंगु संचार माध्यमं नेपाःया दलित समुदाययात आवाज गुगु कथं प्राथमिकता बिइमाःगु खः उगु कथं बिया मच्वंगु जुयाः दलित संचारकर्मीत छप्पँ छघी जुयाः न्ह्याः वनेमाः धकाः बहः बियाः वयाच्वंगु दुसा थ्व हे दथुइ सेन्टरया अधिवेशन जूवनाच्वंगु खः । विशेष यानाः दलित नापं राज्यं बहिस्करणय् लाकातःपिनिगु समुदायया समाचार संचारमाध्यमय् पिथनेगु नितिं छु गज्वःगु भूमिका म्हितेमाली धैगु विषयसं नं अधिवेशनय् सहलह जुइ धाःगु दु ।",https://www.nepalmandal.com/content/14395.html
पार्टी तछ्यायेत ५० लाखया चलखेल ,"Fri Jun 3, 2011  12:11 pm",उप प्रधान नापं पराराष्ट्र मन्त्री नापं मधेसी जनअधिकार फोरम नेपालया नायः उपेन्द्र यादवं ५० लाख तकया चलखेलं फोरमयात तछ्यायेगु ज्या जूगु खः धकाः दावी यानादीगु दु । वय्कलं म्हिगः पत्रकार सम्मेलनया माध्यमं विदेशीत नाप जानाः जेपि गुप्तां पार्टी तछ्याःगु खः धकाः द्वपं तकं बियादिल । वंगु जेठ १४ गते न्ह्यः जक फोरमयात तछ्यानाः मधेसी जनअधिकार फोरम -गणतान्त्रिक) गठन याःम्ह गुप्तां पत्रकार सम्मेलन यानाः स्वत पत्र जारी यानाः यादव विरुद्ध आक्रोस प्वंकादीगु खः ।,https://www.nepalmandal.com/content/14375.html
'जनसेनाया हे नेतृत्व जुइमाः' ,"Thu Jun 9, 2011  2:12 pm","एकीकृत नेकपा -माओवादी)या लडाकूया कमाण्डरतय्सं सेना समायोजन लिपा न्हूगु फोर्सया नेतृत्व थःपिन्सं याये दयेमाः धकाः धयादीगु दु । म्हिगः बुधवाः माओवादीया नायः पुष्पकमल दाहाल प्रचण्डया निवास नयाँ बजारय् जूगु सहलह ज्याझ्वलय् जनसेनाया कमाण्डरतय्सं अथे धयादीगु खः । थ्यंमथ्यं ६ घण्टा तक जूगु सहलह ज्याझ्वलय् लडाकुया कमाण्डरतय्सं पार्टीं छुं निर्णय याइ उकियात स्वीकार यायेत थःपिं तयार धकाः धयादीगु दु । नेपाली सेनाया प्रस्ताव कथं नेपाली सेनाया मातहतय् महानिर्देशनालय गठन यायेगु प्रस्ताव पार्टीं स्वीकार याःगु अले व हे प्रस्ताव कथं महानिर्देशनालयया नेतृत्व जनसेनां हे याये दयेमाः धकाः उगु सहलह ज्याझ्वलय् बः बियादीगु खः । उगु ज्याझ्वलय् ब्वति कयादीम्ह माओवादीया छम्ह लडाकु कमाण्डरं धयादिल 'लडाकुया जक ब्यागलं कथंया फोर्स गठन जुइगु अवस्था मन्त, उकिं सेनाया मातहतय् महानिर्देशनालय गठन यायेगु प्रस्तावय् हे समायोजन यायेगु उपयुक्त जुइ ।' थःपिनिगु सम्मानजनक समायोजन जुइमाःगु खँय् बहः बियादिसें लडाकुया कमाण्डरतय्सं जनसेना आःया अवस्थाय् छु दर्जाय् दु समायोजन लिपा नं व हे दर्जा दयेमाः धकाः माग यानादीगु खः । कम्ति नं १० हजार जनसेनात समायोजन यायेमाःगु सुझाव लडाकुया कमाण्डरतय्सं सुझाव बियादीगु खः । सहलहया झ्वलय् सेना समायोजनया मोडालिटी, तह नापं मेमेगु विषयसं नं पार्टीया नेतृत्व व लडाकु कमाण्डरतय् दथुइ सहलह जूगु खः । सहलहया झ्वलय् माओवादीया शीर्ष नेतात बहुमत व अल्पमत यानाः फरक मत तकं मदयेकूसे सर्वसहमति कथं न्ह्याः वनेमाःगु खँय् नं बहः बियादीगु खः । प्रचण्ड निवासय् जूगु उगु सहलह ज्याझ्वलय् माओवादीया केन्द्रीय पदाधिकारी, छुं छुं स्थायी समितिया दुजः, सैन्य कमाण्डरंनिसें २१ गू हे डिभिजनया कमाण्डरतय्सं ब्वति कयादीगु खः । सेना समायोजन विशेष समितिपाखे न्ह्याकाच्वंगु ज्याझ्वः नापं भदै १० दुने हाकनं वर्गिकरण यायेगु धकाः निर्णय याःगु, मेमेपिं दलतय्सं सेना समायोजनयात कयाः म्हिताच्वंगु भूमिका नापं थीथी पक्षयात कयाः नं अन सहलह जूगु खः ।",https://www.nepalmandal.com/content/14495.html
'सरकारयात ज्या मयाकेगु षडयन्त्र’ ,"Wed Jun 8, 2011  12:52 pm","वर्तमान सरकारं यानाच्वंगु ज्याझ्वःयात कयाः हीमी चायाच्वंपिं नेपाली कांग्रेसया नेतातय्सं प्रधानमन्त्री झलनाथ खनालयात नापलानाः थःपिनिगु खँ मन्यन धाःसा सशक्त कथं प्रतिकार यायेगु धकाः ख्याच्वः ब्यूगु दु । म्हिगः मंगलवाः प्रधानमन्त्री निवास वालुवाटारय् हे वनाः कांग्रेसया नेतातय्सं अथे ख्याच्वः बियादीगु खः । एमालेया नायः झलनाथ खनालया नेतृत्वय् एकीकृत माओवादी नापं मेमेगु दलत नं दुथ्याःगु वर्तमान सरकारयात ज्या याके मबिइगु षडयन्त्र कथं अथे कांग्रेसया नेतातय्सं ख्याच्वः बियाहःगु खः धकाः मनूतय्सं तिप्पणी यानादीगु दु । वर्तमान खनाल नेतृत्वया सरकारं न्हिया न्हिथंया दैनिकी ज्या बाहेक मेगु याये मदु धकाः दावी यानादिसें दीर्घकालिन लिच्वः लाइगु कथंया निर्णय यात धाःसा सशक्त प्रतिकार यायेमाली धकाः ख्याच्वः बियादीगु खः । विशेष यानाः सरकारं ज्या यायेगु नितिं ज्याछिंकेत थीथी थासय् राजनीतिक नियुक्ति यायेवं हीमी चायाः कांग्रेसया नेतातय्सं प्रधानमन्त्री खनालयात नापलानाः अथे ख्याच्वः बियादीगु खः । प्रधानमन्त्री निवासय् कांग्रेसया महामन्त्री प्रकासमान सिंह, एनपी साउद व दिलेन्द्रप्रसाद बडु वनाः अथे ख्याच्वः बियादीगु खः । वर्तमान सरकार कामचलाउ सरकार जक जूगुलिं राजनीतिक नियुक्ति याये दैमखु धकाः कांग्रेसया नेतातय्सं अथे ख्याच्वः बियादीगु खः । स्वंगू दलया दथुइ जूगु न्यागू बुँदाया सहमति कथं मूल खँ धैगु शान्ति प्रक्रिया पूवंकेगु खः धकाः धयाच्वंगु अवस्थाय् एकीकृत माओवादीं  शान्ति प्रक्रियाया नितिं छुं हे धायेथाय् मदयेक दोहोरो सुरक्षा अन्त्य यानाः ब्यवहारय् लागू यानाः वनाच्वंगु नापं शान्ति प्रक्रियाया नितिं माःगु कथं ज्या यानाः न्ह्याः वनीगु संकेत वःगुलिं हीमी चायाः नेपाली कांग्रेसया नेतातय्सं वर्तमान सरकारया ज्याय् पंगः थनेफत धाःसा थःपिनिगु स्वार्थ पूरा जुइ धकाः तायेकाः अथे सरकारया ज्याय् पंगः थनेगु कथं न्ह्याः वंगु खः धकाः मनूतय्सं तिप्पणी यानाहःगु दु ।",https://www.nepalmandal.com/content/14469.html
सहमतिया नितिं स्वंगू कार्यदल ,"Fri Jun 10, 2011  12:02 pm","एकीकृत नेकपा (माओवादी)या नायः पुष्पकमल दाहाल प्रचण्डया नेतृत्वय् न्हूगु संविधान दयेकेगु झ्वलय् ब्वलंगु विवादयात ज्यंकेगु नितिं दयेकातःगु संविधानसभाया संवैधानिक समिति अन्तर्गतया उप समिति म्हिगः विहिवाःनिसें हाकनं सक्रिय जूगु दु । संविधानसभाया म्याद थप याये धुंकाः न्हापांखुसि म्हिगः सुथय् हे उप समितिया मुँज्या च्वनाः संविधानया न्हापांगु एकीकृत मस्यौदा तयार यायेगु नितिं स्वंगू कार्यदल दयेकूगु दु । उगु मुँज्यां राज्यया शासकीय स्वरुप, निर्वाचन प्रणाली व राज्यया पुनर्संरचनाया सवालय् दलतय्गु दथुइ जुयाच्वंगु विवाद ज्यंकेगु नितिं ब्यागलं ब्यागलं कथंया स्वंगू कार्यदल दयेकेगु धकाः खँ क्वःछ्यूगु खः । उगु कार्यदलय् सु सु दुजः कथं तयेगु धकाः थौं सुक्रवाः च्वनीगु उप समितिया मुँज्यां खँ क्वःछिइगु जूगु दु । न्हूगु संविधानया नितिं दलतय्गु दथुइ राज्य पुनर्संरचना, शासकिय स्वरुप व निर्वाचन प्रणालीया विषयसं विवाद ज्यंके ल्यं दनिगु जुयाः उगु स्वंगू हे समितिया प्रतिवेदनयात कयाः सहमति ब्वलंकेत अःपुकेगु नितिं अथे कार्यदल दयेकेगु ज्या जूगु खः धकाः नेतातय्सं धयादीगु दु । उगु उपसमितिइ माओवादीया नायः प्रचण्ड नापं कांग्रेसया संसदीय दलया नेता रामचन्द् पौडेल, प्रधानमन्त्री नापं एमालेया नायः झलनाथ खनाल व मेमेगु दलया शीर्ष नेतात दुथ्यानाच्वंगु दु । वंगु जेठ ६ गतेनिसें उग उपसमितिया मुँज्या तकं च्वने मफयाच्वंगु खः । लिपांगु मुँज्यां न्हूगु संविधानया नां नेपाःया संविधान धकाः तयेगु खँ क्वःछ्यूगु खः । जेठ १४ गते स्वंगू दलया दथुइ न्यागू बुँदाया सहमति कार्यान्वयन यायेत सभामुख सुवासचन्द्र नेम्वाङया नेतृत्वय् दयेकूगु अनुगमन समिति थ्व हे जेठ ३० गते संसदय् न्ह्यब्वइगु जूगु दु ।",https://www.nepalmandal.com/content/14511.html
प्यम्ह नेताया खँ प्यखे स्वःल ,"Sun Jun 12, 2011  1:06 pm",प्रमुख प्रतिपक्ष दल नेपाली कांग्रेसया मूमू प्यम्ह नेतातय्सं वर्तमान राजीतिक अवस्था नापं स्वंगू दलया दथुइ जूगु न्यागू बुँदाया सहमतियात ब्यागलं ब्यागलं कथं ब्याख्या यानाः आः न्हूगु कथं वनेगु विषययात कयाः नं ब्यागलं ब्यागलं बिचाः प्वंकादीगुलिं स्वयं कांग्रेसया हे नेता कार्यकर्तात अजूचाःगु दु । काभ्रेया धौख्यलय् म्हिगः शनिवाःनिसें कांग्रेसया केन्द्रीय दुजः नापं देय् न्यंकंया जिल्ला सभापतिय्गु भेलाय् न्वंवायेगु झ्वलय् नेतातय्सं अथे न्वंवानादीगु खः । कांग्रेसया उगु भेला थौं आइतवाः तक न्ह्याइ धकाः धाःगु दु । उगु ज्याझ्वलय् न्वंवायेगु झ्वलय् पार्टीया सभापति सुशील कोइरालां पार्टीं सिद्धान्तया अःखः छुं नं दललिसे सम्झौता यायेगु जुइमखु धकाः धयादीगु दु । उगु भेलां पार्टीया रणनीति तयार यायेगु जुइ धकाः धयादिसें वय्कलं लोकतन्त्रया हित अःखः पार्टी वनीमखु धकाः धयादिल । नेता कोइरालां शान्ति प्रक्रिया माओवादीया हे कारणं न्ह्याः वनेमफयाच्वंगु खः धकाः दावी तकं यानादिल । पार्टी दुने आन्तरिक रुपं विवाद जुयाच्वंगु इलय् वय्कलं कांग्रेस व्यक्तिवादी प्रवृतिं चले जुइमखु धकाः तकं धयादिल । अथे हे नेपाली कांग्रेसया वरिष्ठ नेता शेरबहादुर देउवां स्वंगू दलया दथुइ जूगु न्यागू बुँदाया सहमति आःया हे अवस्थाय् कार्यान्वय जुइमखु धकाः तकं दावी यानादिल । वय्कलं संविधानसभाया म्याद थप जूगु स्वला अथे हे सितिं वनीगु आशंका यानादिल । नेता देउवां न्यागू बुँदाया सहमतियात कयाः आलोचना यानादिसें आः कांग्रेसं चुनावया नितिं तयारी यायेमाः धकाः नं बहः बियादिल । कांग्रेसया सभापति कोइरालां याःगु न्यागू बुँदाया सहमतियात कयाः आलोचना यानाः वयाच्वंम्ह पार्टीया  वरिष्ठ नेता देउवां पार्टी दुने मतभेतय् सत्तापक्ष व प्रतिपक्षं थवं थवय् कदर यानाः सहमति यायेमाः धकाः तकं बहः बियादिल । ग्रेसया संसदीय दलया नेता रामचन्द्र पौडेलं भेलाय् न्वंवायेगु झ्वलय् लोकतन्त्रया रक्षाया नितिं कांग्रेसं संघर्ष यायेत तयार यायेमाः धकाः धयादिल । वय्कलं उकिया नितिं माःगु कथं तयार जुइत इनाप तकं यानादिल । उगु ज्याझ्वय् कांग्रेसया महामन्त्री कृष्ण सिटौलां लोकतन्त्रया मूलभूत विषयसं हे सहमति जूगु मदुनि धकाः नं धयादिल । वय्कलं न्यागू बुँदाया सहमति कथं स्वलाया दुने सहमति जुइ मफत धाःसा संविधान तकं दयेके फैमखु धकाः दावी यानादिल । कांग्रेसया उगु भेलाय् पार्टी संचालन विधि नापं पार्टीया आन्तरिक विवादयात कयाः नं समाधान यायेगु नापं अनंलिपा हाकनं केन्द्रीय  समितिया मुँज्या तकं च्वनी धकाः कांग्रेसया नेतातय्सं धयादीगु दु ।,https://www.nepalmandal.com/content/14538.html
सहमति मजुल धाःसा विशेष अधिवेशन : माओवादी ,"Mon Dec 6, 2010  12:12 pm",व्यवस्थापिका संसदया दक्ले तःधंगु दल एकीकृत नेकपा माओवादीपाखें संसदया अधिवेशन सःतकेगु निति मेमेगु दलया नेतातलिसे सहलह ब्याकीगु जूगु दु । एकीकृत माओवादीया म्हिगः आइतवाः च्वंगु पदाधिकारीया मुँज्यां अथे संसदया अधिवेशनया निति थीथी दलया नेतातलिसे सहलह ब्याकेगु धकाः खँ क्वःछ्यूगु खः । उगु मुँज्यां नेपाली कांग्रेस नेकपा एमाले नापं मेमेगु संसदय् दुथ्याःगु दलया नेतातलिसे नं सहलह ब्याकेगु खँ क्वःछ्यूगु खः । आः थत्थें हे हिउँदे अधिवेशन सःतेगु नितिं दलत सहमति मजुल धाःसा विशेष अधिवेशन जूसां सःतेकेगु धकाः माओवादीं खँ क्वःछ्यूगु दु । मुँज्यालिपा एकीकृत माओवादीया छ्यान्जे सीपी गजुरेलं धयादिल प्रधानमन्त्री ल्ययेगु नापं फुक्क खँ हे विवादया सहमति मालेगु निति याकनं हे संसदया अधिवेशन सःतेकेगु निति कुतः यायेगु जिमिगु धापू खः । यदि सहमति मजुल धाःसा विशेष अधिवेशन सःतेकेगु निति कुतः यायेगु धकाः खँ क्वःजिउगु दु । उगु मुँज्याय् वइगु २८ गतेनिसें जूगु एकीकृत माओवादीया केन्द्रीय कमिटीया मुँज्याया तयारी विषयसं नं सहलह जूगु खः धकाः वय्कलं जानकारी बियादीगु दु । छुं दि न्ह्यः एकीकृत माओवादी व नेपाली कांग्रेसं मंकाः कथं हे सभामुख सुवास चन्द्र नेम्वाङयात नापलानाः संसदया हिउँदे अधिवेशन याकनं सःतेत इनाप यानादीगु खःसा सरकारया धाःसा संसदया अधिवेशन सःतेगु मनस्थितिइ आः तक नं खने मदुनि ।,https://www.nepalmandal.com/content/11250.html
विशेष अधिवेशनया निति हस्ताक्षर अभियान ,"Tue Dec 7, 2010  1:00 pm",व्यवस्थापिका संसद्या दकले तःधंगु दल एकीकृत नेकपा माओवादीं व्यवस्थापिका संसदया विशेष अधिवेशन आह्वान यायेत सांसद्तय्गु हस्ताक्षर संकलन अभियान सुरु याःगु दु । प्रधानमन्त्री माधव कुमार नेपालं राजीनामा बिइ धुंकाः न्हूम्ह प्रधानमन्त्री ल्ययेगु नापं दलतय्गु दथुइ विबादित विषययात निष्र्कषय् थ्यंकेगु निति वर्तमान कामचलाउ सरकारं तत्काल संसदया अधिवेशन आह्वान मयात धाःसा आः याकनं हे संसदया विशेष अधिवेशन सःतके बिइकेगु निति एकीकृत माओवादीं अथे हस्ताक्षर अभियान न्ह्याकूगु खः । माओवादीं म्हिगः सोमवाः थःगु पार्टीया फुक्क हे सांसद्तय्त सिहदरवारय् च्वंगु संसदीय दलया ज्याकुथिइ सःताः अथे हस्ताक्षर याकूगु खःसा म्हिगः हे माओवादीया फुक्क धैथें सांसदतय्सं हस्ताक्षर याये धुंकूगु दु । व्यवस्थापिका संसद नियमावली कथं व्यवस्थापिका संसदय् कायम कूल सांसदमध्ये म्होति नं प्यब्वय् छब्वसिनं विशेष अधिवेशन माग यानाः संसद सचिबालयया ज्याकुथिइ हस्ताक्षर लःल्हात धाःसा २१ न्हिंया दुने संसदया विशेष अधिवेशन सःतेमाःगु प्रावधान दु । संसद् मुक्कं ६०१ म्ह सांसदत दुगु जूगुलि विशेष अधिवेशन आह्वान यायेत १५१ म्ह सांसदतय्गु हस्ताक्षर दयेवं प्यब्वय् छब्व थ्यनी । एकीकृत माओवादीया जक हे संसदय निसः व स्वीच्याम्ह २३८ म्ह सांसदत दु । माओवादी संसदीय दलया मुख्य सचेतक पोष्टबहादुर बोगटी दिवाकरं वर्तमान सरकारपाखें संसद अधिवेशन मसःतल धाःसा विशेष अधिवेशन सःतेत माग यानाः संसद सचिबालयया ज्याकुथिइ हस्ताक्षर दर्ता यायेगु जुइ धकाः धयादिल । नेता दिवाकरं विशेष अधिवेशनया निितं नेपाली काङ्ग्रेस नेकपा एमाले व मधेसवादी दलया नेतातलिसे नं सहलह जुयाच्वंगु दु धकाः जानकारी बियादीगु दु । विशेष अधिवेशनया निितं मेमेगु दलया नेतातलिसे नं सहलह ब्याकेगु जक मखु हस्ताक्षर अभियान तकं न्ह्याकेगु जुइ धकाः माओवादीया नेतातय्सं धयादीगु दु । वर्तमान कामचलाउ सरकारं न्ह्यानाच्वंगु संसदया अधिवेशन यात हे अन्त्य यानाः अध्यादेश मार्फत बजेट हःगु खः । थःम्हं हे राजीनामा स्वीकृति याःम्ह वर्तमान सरकारया हे सिफारिसया आधारय् संसदया अधिवेशन राष्ट्रपति डा. रामवरण यादवं यानादीवं सभामुख सुवास चन्द्र नेम्वाङ तकं तं चायादीगु खः । अथे संसदया अधिवेशन हे अन्त्य यानाब्यूगुिलं नागरिक समाज नापं थीथी ख्यलं आपत्ति प्वंकाः वयाच्वंगु खःसा थ्व हे दथुइ संसदया अधिवेशन हे मसःतुसे वर्तमान कामचलाउ सरकारया प्रधानमन्त्री माधव कुमार नेपाल विदेशय् झायादीगुिलं वय्कः देय्या समस्या समाधान यायेगुलिइ च्यूताः मदुम्ह धकाः थीथी ख्यलं टिप्पणी यानाः हयाच्वंगु दु । छुं दि न्ह्यः जक एकीकृत माओवादी व नेपाली कांग्रेसं मंकाः कथं सभामुख नेम्वाङयात नापलाना याकनं हे व्यवस्थापिका संसदया अधिवेशन सःतकेगु निति कुतः यायेत इनाप याःगु खःसा वर्तमान सरकार धाःसा तत्काल संसदया अधिवेशन सःतेगु पक्षय् मदु धकाः मन्त्रीतय्सं खुल्ला रुपं हे न्वंवानाः वयाच्वंगु दु । मन्त्रीतय्सं दलतय्गु दथुइ सहमति जुल धाःसा जक संसदया अधिवेशन सःतेगु जुइ धकाः न्वंवायेगु यानाच्वंगु यात गनं कामचलाउ सरकारयात हे ल्यंकाः तयेगु निति कुतः कथं जकं संसदया अधिवेशन सःतेगु यानाः मच्वंगु मखुला धकाः मनूतय्सं न्ह्यसः थनाहःगु दु ।,https://www.nepalmandal.com/content/11278.html
पारसयात कारवाही गबले ,"Tue Dec 14, 2010  12:17 pm",पुलांम्ह युवराज पारस स्वयं हे चितवनय् तंपिहां वयाः गोली चले यानागु खः धकाः स्वीकार याये धुंकूगु अवस्थाय् सोमवाः तक नं सरकार व सुरक्षाकर्मीतय्सं ज्वनाः कारवाही मयासे च्वनाच्वंगुलि मनूत अजू चाःगु दु । पारस स्वयं सोमवाः सुथय् विज्ञप्ति पिथनाः थःम्हं फाइरिङ यानागु खः धकाः स्वीकार याये धुंकूगु दु । नेपाल प्रहरीया प्रवक्ता विज्ञानराज शर्मां सोमवाः येँय् जूगु छगू ज्याझ्वलय् पारसं गोली चलेयाःगु प्रमाणीत जुल धाःसा कारवाही यायेगु जुइ धकाः धयादीगु दु । पारसं हे फाइरिङ यानागु खः धकाः स्वीकार याये धुंकूगु अवस्थाय् नं नेपाल प्रहरीं धाःसा पारसं गोली हे चलेयाःगु जूसा कानून कथं कारवाही यायेगु जुइ धकाः धयाच्वंगु  खनाः नेपाःमि जनतात अजू चाइगु स्वाभविक हे खः । थ्व हे दथुइ गोली चलेयाःम्ह पुलांम्ह युवराज पारस शाहयात तत्काल हे कारवाही यायेत नेपाली कांग्रेसं माग याःगु दु । कांग्रेसं सोमवाः पिथंगु विज्ञप्तिइ चितवनया राष्ट्रिय निकुण्जय् शनिवाः चान्हय् उपप्रधानमन्त्री नापं परराष्ट्रमन्त्री सुजाता कोइरालाया म्ह्याय् जिलाजं रुवेल चौधरीयात गोलीं कयेकूगु घटनायात कयाः आः तक नं सरकारं ज्वनाः कारवाही मयाःगुलि थःपि अजूचाःगु खँ न्ह्यथनातःगु दु । थ्व हे दथुइ ज्वनाः कारवाही यायेमाः धकाः प्यखेरं सः थ्वयाच्वंगु इलय् पारस धाःसा सोमवाः आकाझाकां पोखराय् वनाः आनन्द कयाच्वंगु दु । गोली काण्ड लिपा नं मेमेगु इलय् थें हे पारस चाः हिलेत धकाः पोखराया तारे होटलय् वयाः फुलबारी रिसोटय् च्वनाच्वंगु दु । शान्ति तथा पुनःनिर्माण मन्त्री रकम चेम्जोङं पुलांम्ह युवराज पारस शाहयात कारवाही यायेगु जुइ धकाः धयादीगु दु । वय्कलं म्हिगः सोमवाः धरानय् संचारकर्मीतलिसे खँल्हासें छानवीन यानाः दोषी ठहर जुल धाःसा पारसयात कारवाही यायेगु जुइ धयादिल । मन्त्रीं धयादिल - पारस शाह नं गल्ती याःगु खःसा वयात कारवाही यायेगु जुइ  कानुनया उल्लङ्घन याःपि न्ह्याम्हेसित नं कारवाही यायेत सरकार प्रतिबद्ध दु । वाणिज्य तथा आपूर्ति मन्त्री राजेन्द्र महत्तों गोली चलेयाःम्ह पारसयात कानुन कथं कडा कारवाही यायेगु जुइ धकाः धयादीगु दु । राजविराजय् पत्रकारतलिसे खँल्हायेगु झ्वलय् म्हिगः मन्त्री महत्तो धयादिल राजतन्त्र वंसां मुलुकय् न्ह्यागु याःसां जिउ धकाः दम्भ मवंनिगुलि आः पारसयात खोरय् तयाः सभ्य नागरिक यायेमाः । उगु गोली काण्डयात अःपुगु तरिकां मकायेत गृहमन्त्री व सरकारयात तकं थःम्हं दबाव बिइगु जुइ धकाः धयादिल ।,https://www.nepalmandal.com/content/11396.html
मोर्चा व मंकाः दबूया दथुइ एकता ,"Sun Dec 12, 2010  12:21 pm",एकीकृत नेकपा माओवादीया वरिष्ठ न्वकु मोहन वैद्य 'किरणं' नेपाली कांग्रेस व नेकपा एमालें हिउपाः स्वयेमास्ते मवःगुलि वइगु जेठ १४ गते न्हूगु संविधान पिथनेत समस्या जुइफूगु धयादिल । शनिबाः नेवाः राष्ट्रिय मुक्ति मोर्चा व नेवाः मुक्ति मंकाः दबूदथुइ क्वचाःगु राष्ट्रिय एकता महाधिवेशनया उलेज्या यानादिसें वय्कलं उगु बिचाः तयादीगु खः । न्वकु किरणं संसदीय गणतन्त्र व जनताया संघीय गणतन्त्र गुगु कःघायेगु धइगु विषयलय् दलतदथुइ मतभेद दुगु धयादिसें धयादिल - यथास्थितिवादी पार्टीतय्सं आः नं जनताया चाहनायात बेवास्ता यासें संसदीय गणतन्त्रय् हे सीमित जुइ मास्तेवःगुलि जनताया अधिकार सुनिश्चित यासें राष्ट्रिय स्वाधीनतालिसेया जनताया संघीय गणतन्त्र अपरिहार्य जूगु खः । वय्कलं जनताया उपलब्धीयात अपहरण यायेगु निितं देशी-विदेशी शक्तित न्ह्यःज्यानाच्वंगु कारणं छु नं इलय् जनताया अधिकार हनन् जुइफूगु जूगुलि फुक्क पक्षत सचेत जुइमाःगु बिचाः तयादिसें मालधाःसा जनविद्रोहलय् वनेत तयार जुइत इनाप नापं यानादीगु खः । अथेहे न्वकु नारायणकाजी श्रेष्ठ 'प्रकाशं' यथास्थितिवादी व अग्रगमनकारीदथुइ पक्ष विपक्षया विषयलय् बहस केन्द्रीत जुयाच्वंगु धयादिसें स्वनिगःया नेवाःतय्त जनताया पक्षय् दनेत इनाप यानादिल । एकीकृत नेकपा माओवादी स्थायी दुजः लिसे जातीय विभाग प्रमुख देव गुरुङं जातीय मुक्ति आन्दोलनयात वर्गीय मुक्ति आन्दोलनलिसे वनेबलय् जक जातितय्गु पूर्णरुपं स्वायत्तता प्राप्त यायेफइगु धयादिल । ज्याझ्वलय् पोलिटब्यूरो दुजःपि हितमान शाक्य 'सुमन' दिलबहादुर श्रेष्ठ व केन्द्रीय दुजः पवनमान श्रेष्ठं नं थःथःगु बिचाः तयादीगु खः । एकता अधिवेशनं माओवादी पोलिटब्यूरो दुजः दिलबहादुर श्रेष्ठया नेतृत्वय् स्वनिगलं दुनें हिसिला यमि व दिलिप महर्जन व स्वनिगलंपिने बसन्त श्रेष्ठ व गोपीकृष्ण श्रेष्ठ याना प्यम्ह न्वकु मू छ्यााजेय् पवनमान श्रेष्ठ छ्यााजेय् बदन शर्मा राजोपाध्याय व सुरेश श्रेष्ठ दाँभरिइ शिव श्रेष्ठ लिसे पीच्याम्ह दुजः दुगु सचिवालयलिसे सच्छि व पीन्याम्ह दुजः केन्द्रीय समिति नीस्वंगु दु । मोर्चां वइगु फागुन महिनां एकताया स्वक्वःगु सम्मेलन यायेगु निर्णय नं याःगु दु ।,https://www.nepalmandal.com/content/11355.html
पुलिसं पारसयात हेलिकप्टरय् तयाः यंकल ,"Wed Dec 15, 2010  11:30 am",चितवनय् रुबल चौधरीयात स्यायेगु नियतं गोलीं कयेकूम्ह धकाः अभियोगय् लाःम्ह पुलांम्ह युवराज पारस शाहयात धात्थें आःयाम्ह हे युवराजथें यानाः सुविधा बियाः प्रहरी तालिम केन्द्रय् तयातःगुलि मनूत अजूचाःगु दु । स्वयं हे चितवनय् तंपिहां वयाः गोली चले यानागु खः धकाः स्वीकार याये धुंकूगु अवस्थाय् सोमवाः तक नं सरकार व सुरक्षाकर्मीतय्सं ज्वनाः कारवाही मयासे च्वनाच्वंगुलि मनूत अजू चाःगु खः । म्हिगः मंगलवाः न्हिच्छि हे कुतः यानाः अन्ततः पारसयात पुलिसं सनिलय् जक पोखराया रिसोर्टं ज्वनाः चितवनय् यंकूगु खः । अबले पारसं थः म्ह मफुगुलि गाडीइ वने मखु धकाः धायेवं पुलिसतय्सं गाडीइ मयंकूगु नापं लिपा पारसं हे सःतूगु फिष्टेल एयरया हेलिकप्टरय् तयाः चितवनय् यंकूगु खः । छम्ह अभियुक्तं धाः धाःथे हेलिकप्टरय् तयाः यंकूगु खनाः पोखरावासीत अजूचाइगु स्वाभाविक हे खः । पारसयात चितवनया टाइगरटप्स् लजय् उपप्रधानमन्त्री सुजाता कोइरालाया म्ह्याय् जिलाजं रुवेल चौधरीयात ज्यान कायेगु नियतं गोलीं कयेकूगु अभियोगय् ज्वंगु खः । पारसयात पोखरां चितवनया भरपुर लागाय् यंकूगु इलय् भरतपुरय् सुरक्षा व्यवस्था तसकं कडा यानातःगु खः । पारसयात तयाहःगु हेलिकप्टर भरतपुरया विमानस्थलय् मयंकूसे तप्यंक हे भरतपुरया हे प्रहरी तालिम केन्द्रय् यंकाः दिकूगु खः । दर्जनौं पत्रकारत व सलंसःम्ह जनतात भरतपुरया विमानस्थलय् पियाच्वंगु खः । प्रहरी तालिम केन्द्रय् यंके धुंकाः अन संचारकर्मीतय्त तकं प्रवेश निषेध याःगु दु । पारसया वकिलत धाःसा भरतपुर विमानस्थलय् हे क्वहां वःगु खः । प्रहरी तालिम केन्द्र चाकःहिइक यक्व हे ल्याखय् पुलिसत परिचालन यानातःगु दु । पारसयात हेलिकप्टरय् तयाः यंके न्ह्यः पोखराया रिसोटय् पुलिसत वनाः अन हे न्यनेकने याःगु खः। ताः ई तकया दुने नं सामान्य कथंया न्यनेकने यायेगु ज्या याःगु खः धकाः नं धाःगु दु । आः पुलिसं गुगु कथं पारसयात कारवाही याइगु खः धकाः आमजनतां स्वयाच्वंगु दु ।,https://www.nepalmandal.com/content/11422.html
संसदया विशेष अधिवेशन न्ह्यात ,"Mon Dec 20, 2010  11:49 am",एकीकृत नेकपा माओवादी व न्हय्गू दलया गठबन्धन जानाः मुक्कं यानाः च्यागू दलया सांसदतय्सं तयादीगु समावेदनयात कयाः आह्वान याःगु व्यवस्थापिका संसदया विशेष अधिवेशन म्हिगः आइतवाःनिसें न्ह्याःगु दु । म्हिगः न्हूबानेश्वरया संविधानसभाया भवनय् जूगु विशेष अधिवेशनया न्हापांगु दिनय् राष्ट्रपति डा. रामवरण यादवं छ्वयाहःगु पौ ब्वनाः सभामुख सुवास चन्द्र नेम्वाङं न्यंकादीगु खः । माओवादी व न्हय्गू दलया गठबन्धनं आःया अवस्थाय् प्रधानमन्त्री उम्मेदवारीया औचित्य समाप्त जुइ धुंकूगु जुयाः आः संसदया निर्वाचन सम्वन्धि नियमावली संशोधन यानाः न्हूगु हे प्रकि्रया कथं प्रधानमन्त्री ल्ययेगु ज्या न्ह्याकेमाः धकाः प्रस्ताव तयातःगु दु । व्यवस्थापिका संसदया म्हिगःया मुँज्याय् सभामुख नेम्वाङं माओवादी नापं मेमेगु दलतय्सं पेश याःगु प्रस्तावयात कयाः सहलह ब्याकेगु निति विहिवाः व शुक्रवाः निन्हुया ई क्वःछिनादीगु दु । उगु कथंया प्रस्तावय् संशोधन यायेगु निति जूसा वइगु बुधवाः तकया ई धकाः नं वय्कलं घोषणा यानादीगु दु । अथे व्यवस्थापिका संसदया मुँज्या च्वने न्ह्यः संसदया कार्यव्यवस्था नापं परामर्श समतिया मुँज्या च्वंगु खः । उगु मुँज्यां म्हिगः आइतवाःया व्यवस्थापिका संसदया मुँज्यायात औपचारिकता जक बिइगु नापं राष्ट्रपतिया पौ ब्वनाः न्यंकाः मेगु मुँज्याया तिथि घोषणा यायेगु धकाः सहमति जूगु खः । अथे समितिइ जूगु सहमति कथं हे संसदया मुँज्या न्ह्याःगु खः । उगु हे कथं अथे संसदया कार्यव्यवस्था परामर्श समितिया मुँज्या च्वने न्ह्यः एकीकृत माओवादी नेपाली कांग्रेस व एमालेया शीर्ष नेतातय्गु दथुइ सिहदरवारय् मुँज्या जूगु खः । उगु मुँज्याय् सहमतिया निति वइगु पुस ८ गते तक कुतः यायेगु नापं अनंलिपा नं सहमति मजुल धाःसा संसदय् प्रस्तावयात कयाः चुनावय् वनेगु धकाः खँ जूगु खः । शीर्ष नेतातय्गु दथुइ जूगु सहमति कथं आः स्वंगू दलया नेतातय् दगुइ वइगु विहिवाः तक सहमतिया निति कुतः याइगु जूगु दु । उगु मुँज्याय् एमाले व नेपाली कांग्रेसं संसदया विशेष अधिवेशनयात  लित कायेत माओवादीयात इनाप याःगु खःसा माओवादीं उकियात अस्वीकार याःगु खः । अथे हे माओवादी व एमाले जानाः कांग्रेसयात प्रधानमन्त्रीया उम्मेदवारी लितकायेत प्रस्ताव तःगु खःसा कांग्रेसं उकियात अस्वीकार याःगु खः ।,https://www.nepalmandal.com/content/11474.html
अन्मिनया म्याद थप यायेगु माओवादीया प्रस्ताव ,"Tue Dec 21, 2010  12:22 pm",एकीकृत नेकपा माओवादीं नेपाःया शान्ति प्रकि्रयाय् भूमिका म्हिता वयाच्वंगु संयुक्त राष्ट्र संघीय मिसन अन्मिनया म्याद थप यायेमाःगु प्रस्ताव स्वंगू दलया मुँज्याय् तःगु दु । सिहदरवारय् च्वंगु शान्ति मन्त्रालय्सं म्हिगः सोमवाः जूगु मुँज्याय् उगु कथं अन्मिनया म्याद थप यायेमाःगु प्रस्ताव  एकीकृत माओवादीया नेतातय्सं तयादीगु खः । माओवादीं न्हूगु संविधान दयेकेगु ई जेष्ठ १४ गते तकया निति हे अन्मिनया म्याद थप यायेमाः धकाः स्वंगू दलया मुँज्याय् तःगु खः । उगु मुँज्याय् नेपाली कांग्रेस व नेकपा एमालेया नेतातय्सं धाःसा माओवादीया प्रस्तावयात अस्वीकार यानादीगु खः । अन्मिनया म्याद थ्व हे वइगु जनवरी १५ तक जक दिन । अनंलिपा म्याद थप मयात धाःसा अन्मिन लिहां वनेमालीगु अवस्था दु । सरकार व माओवादीया दथुइ तःक्वःमछि सहलह ब्याकाः वइगु माघ १ गते जनवारी १५ तक म्याद थप यानातःगु खःसा आः माघ १ गतेनिसें अन्मिनया म्याद फुइत्यंगु दु । माओवादीं शान्ति प्रकि्रया पूवंकेगु धकाः राजनीतिक दलतय्गु दथुइ सहमति जुइ धुंकूगु नापं आः अन्मिनयात लिछ्वल धाःसा शान्ति प्रकि्रयाय् लिच्वः लायेफूगु तायेकाः अथे संयुक्त राष्ट्रसंघीय मिसन अन्मिनया म्याद जेष्ठ १४ गते तक हे थप यायेमाः धकाः मुँज्याय् प्रस्ताव तःगु खः । शान्ति प्रकि्रया पूवंकेमाः धकाः ततःसलं हालेगु अले अन्तराष्ट्रिय रुपं हे नालातःगु राष्ट्रसंघीय मिसनया म्याद तकं थप मयायेगु गुगु कथं नेपाली कांग्रेस व एमालें कुतः यानाच्वन थुिकं यानाः उगु दलत गनं अन्मिनयात लितछ्वयाः भारतया चाहाना कथं भारतपाखें सुरक्षा निकायलय् तकं हस्तक्षेप याकेगु योजना दयेकाः नेपालय् ल्वापु तच्वयेकेगु अले माओवादीयात माइनस यायेगु षडयन्त्र यानाच्वंगु जकं मखुला धकाः मनूतयसं न्ह्यसः तयाहःगु दु ।,https://www.nepalmandal.com/content/11515.html
स्वंगू दलपाखें मंकाः प्रस्तावया तयारी ,"Wed May 18, 2011  12:58 pm","झलनाथ खनालया नेतृत्वय् दुगु वर्तमान मंकाः सरकारय् दुथ्याःगु मूमू स्वंगू राजनीतिक दल एकीकृत नेकपा -माओवादी), नेकपा -एमाले) व मधेसी जनअधिकार फोरम नेपालया शीर्ष नेतातय् दथुइ शान्ति प्रक्रियायात पूवंकेगु नितिं सरकारपाखें मंकाः प्रस्ताव यंकेगु धकाः सहमति जूगु दु । प्रधानमन्त्री निवास वालुवाटारय् म्हिगः मंगलवाः स्वंगू दलया शीर्ष नेतातय्गु दथुइ जूगु गम्भीर कथंया उगु मुँज्याय् अथे सहमति जूगु खः । उगु मुँज्याय् प्रधानमन्त्री नापं नेकपा -एमाले)या नायः झलनाथ खनाल, एकीकृत नेकपा -माओवादी)या नायः पुष्पकमल दाहाल प्रचण्ड व उप प्रधानमन्त्री नापं मधेसी जनअधिकर फोरम नेपालया नायः नापं उप प्रधानमन्त्री उपेन्द्र यादवया दथुइ अथे सहमति जूगु खः । संविधानसभाया म्याद वइगु जेठ १४ गते तक जक ल्यं दनिगु जुयाः वसिबें न्ह्यः हे स्वंगू दलपाखें शान्ति प्रक्रियाया सवालय् मंकाः प्रस्ताव हइ धकाः धाःगु दु । प्रधानमन्त्रीया प्रेस सल्लाहकार सूर्य थापां संचारकर्मीतलिसे खँ ल्हासें स्वगू दलया शीर्ष नेतातय्गु दथुइ शान्ति प्रक्रिया पूवंकेगु नितिं मंकाः प्रस्ताव यंकेगु सवालय् सहमति जूगु दु धकाः जानकारी बियादीगु दु । वय्कलं अथे मंकाः प्रस्तावया बारे एकीकृत माओवादी दुने सहलह जुइ धुंकाः जक छगू मोडल तयार जुइगु नापं अनं लिपा नेपाली कांग्रेस नापं मेमेगु दलतलिसे नं सहलह ब्याकाः सहमतिया नितिं कुतः यायेगु खँ जूगु दु धकाः जानकारी बियादीगु दु । अथे हे आःया अवस्थाय् मंकाः कथं शान्ति प्रक्रियाया प्रस्तावयात प्रधानमन्त्री झलनाथ खनालं सेना समायोजन विशेष समितिइ प्रस्तावया रुपय् यंकी धकाः नं धाःगु दु । अथे हे न्हूगु संविधान निर्माणया झ्वलय् ब्वलनाच्वंगु पंगःयात सहमतिया माध्यमं ज्यंकेगु नितिं संविधानसभाया संवैधानिक समिति अन्तर्गत गठन जूगु उप समितियात क्रियाशिल यायेगु धकाः नं स्वम्ह नेतातय् दथुइ सहमति जूगु खः । लिपांगु इलय् वयाः उप समितिया म्याद वइगु जेठ १३ गते तकया नितिं संवैधानिक समितिपाखें थप याःगु खःसा उगु उपसमितिया कजि माओवादीया नायः प्रचण्ड जुयाः ज्या यानाच्वनादीगु दु ।",https://www.nepalmandal.com/content/14049.html
'१४ न्ह्यः हे समायोजनया खाका’ ,"Mon May 16, 2011  12:19 pm","प्रधानमन्त्री नापं एमालेया नायः झलनाथ खनालं वइगु जेठ १४ गते न्ह्यः हे माओवादीया सेना समायोजनया खाका वइ धकाः धयादीगु दु । वय्कलं समायोजनय् वनीपिं माओवादीया लडाकुया ल्याः नापं सेना समायोजन नापं पुनस्र्थापना सम्वन्धी खाका वइ धकाः धयादीगु दु । शान्ति व संविधानया नितिं पत्रकारतय्सं ज्ञापनपत्र लःल्हाःगु झ्वलय् म्हिगः आइतवाः प्रधानमन्त्री खनालं अथे धयादीगु खः । वय्कलं जेठ १४ न्ह्यः हे लडाकु समायोजनया मोडालिटी, मापदण्द, पुनःस्थापनया विधि व समायोजन जुइपिं लडाकुया ल्याः नापंया खाका वइ धकाः नं धयादिल । प्रधानमन्त्री खनालं धयादिल 'दलतय्गु दथुइ तसकं हे दुग्यंक सहलह जुयाच्वंगु दु, छुं दिंया दुने हे सहमति जुइ तर आः जितः न्यनेमते गन व गुकथं जुयाच्वन ? धकाः' वय्कलं संविधानसभाया म्याद थपेयाये न्ह्यः हे संविधान निर्माणया विषयसं नं ठोस सहमति जुइ धकाः दावी यानादिल । दलतय्गु दथुइ जुयाच्वंगु मतभिन्नतायात म्हो यायेत, संविधानया मस्यौदा तयार यायेत, जनताया दथुइ वनेत, जनताय् सहलह यायेत, सुझाव कयाः एकीकृत मस्यौदा तयार यायेगु व उकियात संविधानसभापाखें पारित यायेत माःगु ईया आधारय् संविधानसभाया म्याद थप यायेगु जुइ धकाः स्पष्ट नं यानादिल । थ्व हे दथुइ संविधानसभाया संवैधानिक समिति अन्तर्गत उप समितिया म्याद हाकनं थप याःगु दु । म्हिगः आइतवाः सिंहदरवारय् च्वंगु संवैधानिक समितिया मुँज्यां अथे उप समितिया म्याद १३ गते तकया नितिं थप याःगु खः । न्हूगु संविधानया नितिं विवाद जुयाच्वंगु विषय ज्यंकेत दयेकूगु उगु उप समितिया म्याद फुनाः ज्या याये मफया च्वंगु खःसा चिचीधंगु स्वंगू दल नापं छम्ह स्वतन्त्र सांसदनापं यानाः प्यम्हेस्यां मुँज्याय् तकं पंगः थनाः वयाच्वंगु खः । म्हिगःया मुँज्याय् नं इपिं सांसद्तय्सं थःपिनिगु माग पूरा यायेमाःगु माग यानादीगु खःसा अन न्वंवाये  झ्वलय् माओवादीया नायः पुष्पकमल दाहाल प्रचण्डं प्यम्ह सभासद्तय्गु मागयात सकारात्मक रुपं कयादीगु खः । वय्कःपिनिगु माग पूरा यायेगु नितिं सर्वदलिय मुँज्या च्वनेगु धकाः तकं खँ जूगु खः । मुँज्याय् दलित जनजाति पार्टीया सभासद् विश्वेन्द्र पासवानं निर्णय पुस्तीका तकं लाकाः कयाः खुनाः छ्वयेगु याये त्यंगु इलय् संवैधानिक समितिया सभापति निलाम्बर आचार्यं मार्सल तकं लगेयायेत निर्दैशन बियादीगु खः । अबले हे पासवानं थःगु लं त्वःताः थः शान्तिवादी खः धकाः तकं धयादीगु खः । अनंलिपा मुँज्याय् पंगः थनाः वयाच्वंपिं सांसदतय्सं सभापति आचार्यया ज्याकुथिइ धर्ना च्वनेगु धकाः वंगु खःसा अबले वय्कः ज्याकुथिं पिहां वने धुकूगु खः । थौंया संवैधानिक समितिया मुँज्याय् प्रधानमन्त्री झलनाथ खनाल, नेपाली कांग्रेसया संसदीय दलया नेता रामचन्द्र पौडेल, नेपाः राष्ट्रिय पार्टीया बुद्धरत्न मानन्धर, संघीय लोकतान्त्रिक मञ्चया रुक्मिणी चौधरी नं न्वंवानादीगु खः ।",https://www.nepalmandal.com/content/14001.html
बन्दया विरोधय् मोटरसाइकल र्‍याली ,"Mon May 23, 2011  1:09 pm","थीथी कथंया क्षेत्रीतय्गु नामं म्हिगः आइतवाः जातीय पहिचान सहितया स्वायत्त प्रदेशया विरोध यानाः आह्वान याःगु स्वनिगः बन्दया झ्वलय् पर्यटन ब्यवसायीतय्सं अवज्ञा यानाः मोटरसाइकल र्‍याली तकं पिकाल । म्हिगः सुथ न्हापां सार्वजनिक यातायात तकं संचालन जूगु खःसां लिपा क्षेत्री समाजया थीथी मनूत सतकय् क्वहां वयाः एम्बुलेन्स, अस्पतालया गाडी तकं तोडफोड याःगु खःसा ८ बजे लिपा धाःसा सार्वजनिक यातायात बन्द जूगु खः । मोटरसाइकल व निजी गाडी धाःसा संचालन जूगु खः । अथे बन्दया कारणं सर्वसाधारणया जनजीवन प्रभावित जूगु खः । मूमू बजाः बन्द जूगु खःसा शिक्षण संस्था तकं बन्द जूगु खः । परिक्षा दुपिं विद्यार्थीतय्गु नितिं धाःसा यातायात संचालन मजुया समस्या ब्वलंगु खः । बन्द आह्वानकर्तातय्सं यलया बालकुमारी लागाय् त्रिविवि शिक्षण अस्पतालया बा १ प ३५९४ नम्बरया बस तोडफोड यानाब्यूगु दु । अथे  बसय् आक्रमण याःगु झ्वलय् अस्पतालया कर्मचारी विक्रम गजुरेल घाःपाः जूगु दु । अथे हे ग्वंगःबुँ लागाय्  बा १ ख ५४५५ नम्बरया फोहर ल्ह्यइगु गाडी तोडफोड यानाब्यूगु दु । अथे हे तोखा, महाराजगन्ज व न्हूबानेश्वरय् मोटरसाइकल तोडफोड यानाब्यूगु दु धकाः ट्राफिक प्रहरीं धाःगु दु । बन्द आह्वान याःगु क्षेत्रीतय्गु थीथी खलः पुचःया सवालय् धाःसा जस कायेत विवाद ब्वलन । संचार माध्यमय् थीथी खलः पुचलं थःथःपिन्सं बन्द यानागु धकाः दावी याःगु दु । क्षेत्री समाज नेपालं थःपिन्सं बन्द आह्वान यानागु खः धकाः धाःगु दु । अथे हे बन्द आह्वान यानागु धकाः दावी याःगु संयुक्त क्षेत्री राष्ट्रिय आन्दोलन परिचालन समितिइ दुथ्याःगु प्यंगू घटकयात धाःसा क्षेत्री समाज नेपालं थःपिन्सं कारवाही यानाः पितना छ्वयागु पुचःतय्गु मोर्चा खः उकिं इमिगु बन्द मखु धकाः दावी याःगु दु । अथे हे क्षेत्रीय राष्ट्रिय महासंघपाखें नं थःपिन्सं बन्द आह्वान यानागु खः धकाः दावी याःगु दु । बन्दया झ्वलय् सलंसःम्ह प्रदर्शनकारी कार्यकर्तातय्त ज्वनाः यंकूगु दु धकाः संयुक्त क्षेत्री राष्ट्रिय आन्दोलन परिचालन समितिया कजि कुमार बहादुर थापां दावी यानादीगु दु । थ्व हे झ्वलय् पर्यटन ब्यवसायीतय्सं येँया थबहि लागां बन्दया विरोधय् मोटरसाइकल र्‍याली पिकाःगु दु ।",https://www.nepalmandal.com/content/14125.html
'दुई तिहाई बहुमतं म्याद थप यायेगु’ ,"Thu May 19, 2011  12:52 pm","नेपाली कांग्रेस, मधेसवादी मोर्चा व राप्रपा नेपालया नेतातय्सं संविधानसभाया म्याद थप मयायेगु धकाः अडान तयाः वयाच्वंगु इलय् झलनाथ खनालया नेतृत्वय् दुगु वर्तमान सरकारया सिचाई मन्त्री रघुवीर महासेठं दलतय्गु दथुइ सहमतिं संविधानसभाया म्याद थप जुइगु वातावरण मन्त धाःसा सरकारं दुई तिहाई बहुमतं संविधान संशोधन यानाः म्याद थप यायेगु जुइ धकाः धयादीगु दु । एमालेया लोकतान्त्रिक मधेसी संगठनं म्हिगः बुधवाः ग्वसाःग्वःगु पत्रकार सम्मेलनय् न्वंवायेगु झ्वलय् मन्त्री महासेठं अथे धयादीगु खः । वय्कलं वर्तमान सरकार अन्तिम ई तक नं सर्वसम्मतपाखें हे संविधानसभाया म्याद थप याकेगु कुतः यायेगु जुइ छुं जुयाः संभव मजुल धाःसा संवैधानिक प्रक्रिया कथं दुई तिहाई बहुमतं जूसां संविधानसभाया म्याद थप यायेगु जुइ धकाः स्पष्ट यानादिल । संघीय लोकतान्त्रिक गणतन्त्र नेपाःया न्हूगु संविधान निर्माण मयायेकं संविधानसभा भंग यात धाःसा सरकार निरंकुश जुयाः वनी धकाः न्ह्यथसें मन्त्री महासेठं संविधानसभाया म्याद थपे यायेगुया बाहेक मेगु विकल्प मदु धकाः नं धयादिल । संविधानसभायात भंग यात धाःसा वर्तमान सरकार हे अनन्त काल तक ल्यना च्वनीगु खँ न्ह्यथसें वय्कलं संविधानसभा भंग जुल धाःसा सरकार व राष्ट्रपतियात तकं न्ह्यसः थनेगु ज्या जुइ धकाः नं धयादिल । संयुक्त लोकतान्त्रिक मधेसी मोर्चाया नेतातय्सं आःया अवस्थाय् सहमति मजुइकं संविधानसभाया म्याद थप यात धाःसा आन्दोलन यायेगु जुइ धकाः ख्याच्वः बियादीगु दु । वय्कःपिन्सं ठोस आधार मदयेकं संविधानसभाया म्याद थप यायेमज्यू धकाः नं धयादिल । मधेसी पत्रकार समाजं म्हिगः बुधवाः वीरगञ्जय् याःगु पत्रकार सम्मेलनय् न्वंवायेगु झ्वलय् मोर्चाया नेतातय्सं अथे न्वंवानादीगु खः । इमिसं वर्तमान सरकार धैगु वामपन्थीतय्गु सरकार धकाः तकं द्वपं बियादीगु दु । मधेसी जनअधिकार फोरम लोकतान्त्रिकया नायः विजयकुमार गच्छेदार, तराई मधेस लोकतान्त्रिक पार्टीया नायः महन्थ ठाकुर व सदभावनाया नायः राजेन्द्र महत्तों अथे धयादीगु खः । नेता गच्छेदारं जेठ १४ गतेलिपा मुलुक गम्भीर व जटिल परिस्थितिइ वनी धकाः न्ह्यथसें आन्दोलन यायेगु ख्याच्वः बियादीगु खः । अथे हे नेता ठाकुरं वर्तमान सरकार पूर्ण रुपं हे वामपन्थीतय्गु सरकार जूगुलिं थ्व सरकारयात स्वीकार यायेफैमखु धकाः धयादिल । अथे हे मेम्ह नेता महत्तों जनमानसय् आःया अवस्थाय् अन्यौलता ब्वलंगु दु धयादिसें संविधानसभाया म्याद जबरर्जस्तीं थपेयात धाःसा आन्दोलनय् वनेगु जुइ धकाः धयादिल ।",https://www.nepalmandal.com/content/14074.html
चिचीधंगु दलतय्त कांग्रेसं हेकल ,"Tue May 24, 2011  8:35 am","अन्ततः प्रमुख प्रतिपक्ष दल नेपाली कांग्रेसं थःगु योजना कथं हे चिचीधंगु दलयात यंकेगु ज्या न्ह्याकूगु दु । एकीकृत माओवादीयात न्ह्यागु नं हालतय् कमजोर यायेगु नापं माओवादी व एमालेया दथुइ जूगु न्हय्गू बुँदाया सहमतियात त्वाः थलेगु योजना दयेकाः वनाच्वंगु कांग्रेसया उगु अभियानय् पुलांपिं जुजुवादीतय्गु पार्टीनिसें मधेसवादी स्वंगू दलया नेतात तकं तयार जूगु दु । तराई मधेस लोकतान्त्रिक पार्टी, तराई मधेस लोकतान्त्रिक पार्टी नेपाल, सद्भावना पार्टी, मधेसी जनअधिकार फोरम लोकतान्त्रिक, नेकपा -माले), राष्ट्रिय जनशक्ति पार्टी, राष्ट्रिय प्रजातन्त्र पार्टी, चुरे भावर एकता पार्टी, राष्ट्रिय जनमोर्चा पार्टी व राष्ट्रिय प्रजातन्त्र पार्टी, नेपाल जनता दल नापं स्वतन्त्र सभासदयात नं नेपाली कांग्रेसया नेतातय्सं हेकूगु दु । कांग्रेसं वर्तमान सरकार व एकीकृत नेकपा -माओवादी)यात ज्यामछिंकेगु नितिं अथे चिचीधंगु दलतय्त हेकेगु ज्या याःगु खः । विशेष यानाः कांग्रेसं संविधानसभाया म्याद थप याये न्ह्यः लडाकुया ल्वाभः राज्ययात लःल्हायेमाःगु, प्रधानमन्त्री झलनाथ खनालं राजीनामा बिइमाःगु नापं झिगू सर्त तःगु खः । व हे कांग्रेसया सर्तयात गबले तक स्वीकार याइमखु अबले तक संविधानसभाया म्याद थप मयायेगु धकाः तकं चिचीधंगु दलया नेतात सहमति जूगु खः । कांग्रेसं मधेसवादी दल, पुलांपिं जुजुवादी पार्टी नापं कांग्रेस नाप लिक्क लानाः वयाच्वंगु दलतय्त नं थःपिनिगु पक्षय् हःगु धैगु गनं लोकतन्त्रवादीया नामय् दलतय्गु ध्रुविकरण यानाः प्रगतिशिल दलतय्त ज्यामछिंकेत्यंगु जकं मखुला धकाः मनूतय्सं न्ह्यसः थनाहःगु दु ।",https://www.nepalmandal.com/content/14144.html
१२ वाःया दुने शान्ति प्रक्रिया निष्कर्षय् ,"Sun May 22, 2011  2:00 pm","वर्तमान सरकारं सहमतिया नितिं झिंनिवाः -१२ हप्ता) या दुने शान्ति प्रक्रिया पूवंकेगु निष्कर्ष पिकासें ४६ हप्ताय् न्हूगु संविधान जारी यायेगु न्हूगु कार्यतालिका तयार याःगु दु । एमाले संसदीय दलया मुख्य सचेतक भीम आचार्यं म्हिगः शनिवाः येँय् सरकारी कार्यतालिका सार्वजनिक यानादीगु खः । रिपोर्टर्स क्लबय् साक्षात्कार ज्याझ्वलय् वय्कलं अथे सार्वजनिक यानादीगु खः । आचार्यं सार्वजनिक यानादीगु न्हूगु कार्यतालिका कथं जेठ १४ गतेलिपाया प्यवाःया दुने सेना समायोजनया मोडालिटी तयार यायेगु, प्याकेज तयार यायेगु कथं व 'रिगुरपिङ' सुरु याइ । अथे हे संविधान निर्माणया सन्दर्भय् उगु ईया दुने संविधान दयेकेगु सवालय् विवाद जुयाच्वंगु विषयसं संवैधानिक समिति व उप समितिइ सहमति यायेगु ज्या जुइ । अनंलिपाया प्यवाःया दुने 'रिगुरपिङ'या ज्या क्वचायेकेगु व संविधान निर्माणया सन्दर्भय् संवैधानिक समितिं गोप्य रुपं सहमतिया आधारय् संविधानया न्हापांगु एकीकृत मस्यौदा तयार याइगु जूगु दु । अथे हे अनं निवाः लिपाःया दुने समायोजनय् वनीपिं लडाकुयात ब्यागलं शिविरय् तयेगु व पुनःस्थापनाया ज्या क्वचायेकेगु जुइ धकाः सरकारं धाःगु दु । व हे ईया दुने संवैधानिक समितिं तयार याइगुु संविधानया एकीकृत मस्यौदायात संविधानसभाया पूर्ण मुँज्यांय् सहलह ब्याकेगु ज्या जुइ । अथे हे दलिय आधारय् सहलह यानाः हिइकेमाःगु जुल धाःसा हाकनं सहलह ब्याकाः संवैधानिक समितिइ छ्वयेगु कार्यतालिका दुगु एमालेया मुख्य सचेतक आचार्यं धयादीगु दु । अथे हे अनंलिपाया निवाःया दुने सेना समायोजन व पुनस्थापना सम्वन्धी फुक्क ज्यात क्वचायेकेगु व संविधान निर्माणया सन्दर्भय् संविधानया न्हापांगु मस्यौदायात जनताय् छलफल चलेयायेत राजपत्रय् प्रकाशित यायेगु ज्या क्वचायेकेगु जुइ धाःगु दु । आचार्यं अनंलिपाया १२ हप्ताय् न्हापांगु मस्यौदाय. सुनवाई व अन्तक्रिर्या यायेगु व सुझाव संकलन यानाः अभिलेख तयार यायेगु, अनंलिपा स्ववाःया दुने जनताया राय सुझाव सम्वन्धी विस्तृत प्रतिवेदन तयार यानाः संविधानसभाय् प्रस्तूत यायेगु, अनंलिपा छवाःया दुने जनताया सुझाव सम्वन्धी प्रतिवेदनय् पूर्ण बैठकय् सहलह ब्याकेगु, अनं नं लिपा निवाःया दुने पूर्ण बैठकया निर्देशन कथ. मस्यौदा तयार यानाः विधेयक सभाय् पेश यायेगु व फुक्क दुजःतय्त विधेयकया प्रति पेश यायेगु, अनंलिपा निवाःया दुने सभासद्तय्त विधेकया संशोधन पेश याके बिइगु व संविधानसभाय् सैद्धान्तिक छलफल न्ह्याकेगु ज्याझ्वः दु धकाः वय्कलं जानकारी बियादीगु दु । वर्तमान सरकारया योजना कथं ल्यं दुगु प्यवाःया दुने विधेकयात कयाः संशोधन प्रस्तावयात २८ दलया सहमतिया कुतः यायेगु, अनंलिपा ८ हप्ता विधेयकया प्रत्येक बुँदाय् दफावार सहलह ब्याकाः संविधानसभां पारित यायेगु व ल्यंदुगु अन्तिम निवाःया दुने संविधानया प्रमाणिकरण यायेगु औपचारिक रुपं राष्ट्रिय समारोह यानाः संविधानसभाया नायः सुवासचन्द्र नेम्वाङं राष्ट्रपति डा. रामवरण यादवयाथाय् पेश यानादीगु नापं व हे सभापाखें संविधान जारी यायेगु तयारी याःगु दु । थ्व हे दथुइ जेठ १४ गतेया दुने फुक्क शिविरय् कर्मचारी छ्वयाः विशेष समितिया पूर्ण मातहतय् हयेगु ज्या क्वचायेकेगु दावी नं आचार्यं याःगु दु ।",https://www.nepalmandal.com/content/14105.html
विद्रोह यायेगु ख्याच्वः ,"Wed May 25, 2011  1:34 pm",एमालेया आदिवासी जनजातिया कार्यकर्तातय्सं पार्टी दुने विद्रोह यायेगु ख्याच्वः ब्यूगु दु । एमालेया महासचिव इश्वर पोखरेलं पोलितब्यूरोया मुँज्याय् न्ह्यब्वःगु राजनीतिक प्रतिवेदनय् संघीयताया सवालय् नेवाः स्वायत्त राज्य मदैगु कथंया खँ हःगुलिं अथे एमालेया कार्यकर्तातय्सं नेतातय्त अथे ख्याच्वः ब्यूगु खः । एमालें संविधानसभाया राज्य पुनर्संरचना नापं राज्यशक्ति बाँडफाँट समितिइ जातीय पहिचान नापं नेवाः प्रदेशयात नं दुथ्याका १५ गू प्रदेशया प्रस्ताव यंकूगु खःसा आः वयाः उकिया अःखः पार्टीया महासचिवं अथे न्हूगु प्रस्ताव हःगुलिं अज्वःगु प्रस्ताव पारित जुल धाःसा थःपिन्सं विद्रोह यायेमाली धकाः ख्याच्वः बियादीगु खः । महासचिव पोखरेलं तयादीगु प्रस्तावय् 'राजधानी नापं महत्वपूर्णगु शहरयात स्वायत्त कस्मोपोलिटन सिटीया रुपय् विकास यायेगु संभावना दु' धकाः न्ह्यथंगु धैगु नेवाः नापं जातीय प्रदेशयात विरोध याःगु खः धकाः कार्यकर्तातय्सं अथे विरोध यानाः विद्रोह यायेगु तकं ख्याच्वः ब्यूगु खः । आदिवासी जनजाति संयुक्त संघर्ष समितिया आह्वानय् सोमवाः पार्टीया केन्द्रीया ज्याकू बल्खुइ एमालेया जातीय मोर्चा नेपाल लोकतान्त्रिक आदिवासी जनजाति महासंघया नेतृत्वय् धर्ना च्वनाः ज्ञापन पौ बिइगु झ्वलय् एमालेया कार्यकर्तातय्सं अथे ख्याच्वः बियादीगु खः । एमालेया न्वकु बामदेव गौतमयात ज्ञापन पौ लःल्हायेगु झ्वलय् नेपाः लोकतान्त्रिक नेवाः संघया नायः सानुराजा शाक्यं थःपिनिगु भावनायात थुइकेत इनापयासें पार्टीया मुँज्याय् खँ यंकेत इनाप यायेगु नाप नापं थःपिनिगु भावनयात बेवास्ता यात धाःसा विद्रोह यायेगु धकाः तप्यंक हे ख्याच्वः बियादीगु खः । थ्व हे दथुइ जातीय पहिचान सहितया जातीय स्वायत्त प्रदेशतय्गु सुनिश्चितता यायेमाःगु नाप नापं न्हूगु संविधान निर्माण यायेमाःगु नापं १६ गू सूत्रीय माग तयाः आदिवासी जनजाति संयुक्त संघर्ष समितिया आह्वानय् आदिवासी जनजातिय्सं कन्हय् संविधानसभा न्ह्यःने धर्ना च्वनीगु जूगु दु । सरकारं संविधानसभा जःखः निषेधित क्षेत्र धकाः म्हिगः मंगलवाः घोषणा याःगु जूसां नं गन तक वने जिउ अन तक वनाः मूल रुपं आदिवासी जनजातिया शक्ति प्रदर्शन यायेगु तयारी जुयाच्वंगु दु धकाः आदिवासी जनजाति संयुक्त संघर्ष समितिं धाःगु दु ।,https://www.nepalmandal.com/content/14175.html
संविधानया अतिरञ्जित प्रचारवाजी : अध्यक्ष प्रचण्ड ,"Thu May 26, 2011  1:23 pm","एकीकृत नेकपा माओवादीया नायः पुष्पकमल दाहाल प्रचण्डं भत्ता मकासे ज्या यायेगु प्रतिबद्धतालिसे लिपांगु खुसिइ हाकनं छक्वः संविधानसभाया ई तनेत प्रस्ताव यानादीगु दु । येँय् बुधवाः सुथय् याःगु छगू ज्याझ्वलय् न्वंवानादिसें भत्ता मकायेगु प्रतिबद्धतालिसे प्रस्ताव यानादीगु खः । वय्कलं संविधानसभाया ई लिपांगु खुसिइ तनेमाःगु धयादिसें शान्ति प्रक्रियाय् आपालं प्रगति जूगु व संविधानसभां नं थःगु ज्या यानाच्वंगु दाबी यानादीगु दु । संविधान निर्माण व शान्ति प्रक्रिया गन खः अन हे दु धइगु अतिरञ्जित प्रचारबाजी याःगु धयादिसें प्रचण्डं अज्याःगु भ्रमय् मलायेत जनतातय्त इनाप नापं यानादीगु दु । संविधान च्वयेगु झ्वलय् खनेदुगु निसः व न्यय्गू स्वयाः आपालं विवाद ज्यनाः नीछगू थ्यंगु, अनमिन वनेधुंकाः दलतय्गु थःपिनिगु हे निर्णयपाखें शान्ति प्रक्रिया अनुगमनया मोडेल तयार यायेगु, माओवादी जनसेना विशेष समिति मातहत वःगु व बहालवाला सेना, जनसेना व निगुलिं प्रहरीया अनुगमनकर्ता अस्थायी शिविर अनुगमनय् छ्वयेगु शान्ति प्रक्रिया व संविधान निर्माणया महत्वपूर्ण उपलब्धि जूगु वय्कःया धापू खः । प्रचण्डं नेपाली कांग्रेस थेंज्याःगु ताःहाकःगु लोकतान्त्रिक अभ्यासपाखें न्ह्यानाच्वंगु पार्टी संविधानसभाया ई मतंसे विघटनया पक्षय् दनेगु थःम्हं बिचाःतकं मयानाःगु बिचाः तयादीगु खः । उगु हे ज्याझ्वलय् प्रमुख प्रतिपक्षी दल नेपाली कांग्रेसया उपसभापति लिसे संसदीय दलया नेता रामचन्द्र पौडेलं राजनीतिक दलतय्गु हे कारण देय् दुर्घटनाया संघारय् थ्यंगु धयादीगु दु । कांग्रेसं न्ह्यःने न्ह्याकूगु झिगू बुँदे सर्तय् न्हूगु खँ छु नं मजुसे माओवादीं न्हापा सरकार व दलतलिसे याःगु बचं कार्यान्वयन यायेमाःगु माग दुगु पौडेलया धापू खः । झिगू बुँदे मध्ये छुं माग याकनं कार्यान्वयन जूसा थःगु पार्टी संविधानसभाया ई तनेगु नितिं तयार दुगु धयादिसें ल्यं दुगु विषयसं निश्चित कार्यतालिका दयेकाः न्ह्यःने न्ह्यायेफइगुलिइ बहः बियादीगु दु । अथेहे मधेशी जनअधिकार फोरमया नायः लिसे परराष्ट्रमन्त्री उपेन्द्र यादवं चाचां करोडौं तका धेबा इनाः थःगु पार्टी तछ्याःगु द्वपं नापं बियादीगु दु । यादवं फोरम तछ्यायेगु छु नं पार्टी विरुद्ध जक मजुसे देय्, शान्ति प्रक्रिया व संविधानसभा विरुद्ध जूगु धयादीगु दु । फोरम ल्यू नायः जेपी गुप्तां सोमबाः झिंस्वम्ह सभासद्पिनिगु समर्थनय् मधेशी जनाधिकार फोरम गणतान्त्रिक नांया न्हूगु पार्टी संविधानसभाय् दर्ता याकूगु खः । यादवं नेपाःया राजनीति बुलुहुँ नेपाली दल व नेतातय्गु ल्हातं पिने वनाच्वंगु बिचाः प्वंकादीगु खः । मेगु छगू प्रसङ्गय् यादवं संविधानसभा विघटन जूसा देय् ग्यानापूगु अस्थिरतापाखे वनीगु ख्याच्वः नापं बियादीगु दु ।",https://www.nepalmandal.com/content/14200.html
पुलांगु हे कथंया बजेट ३ गते ,"Wed Nov 17, 2010  11:10 am",एकीकृत नेकपा माओवादीपाखें स्वंगू दलय् तयाच्वंगु प्रस्ताव कथं हे अन्तरिम संविधान संशोधन यानाः न्हूगु बजेट हयेगु खँय् सहमति जुइत नेपाली कांग्रेस व एमालेया नेतात बाध्य जूगु दु । म्हिगः मंगलवाः स्वंगू दलया शीर्ष नेतातय्गु मुँज्याय् एकीकृत माओवादीया प्रस्ताव कथं कांग्रेस व एमालेया नेतात संविधान संशोधन यायेगु खँय् सहमति जूगु खः । सहमति कथं आः अन्तरिम संविधान संशोधन यानाः मंसीर ३ गते कंस शुक्रवाः व्यवस्थापिका संसदय् न्हूगु बजेट हयेगु धकाः सहमति जूगु खः । सिंहदरवारय् च्वंगु सभामुखया ज्याकुथिइ मंगलवाः जूगु स्वंगू दलया शीर्ष नेतातय्गु मुँज्याय् अथे सहमति जूगु खः । सहमति कथं आः नेपाःया अन्तरिम संविधानया धारा ९६ संशोधन याइ । उगु धाराय् कामचलाउ सरकारं बाधा अड्काउ फुकेयायेत पेश्की बजेट जक हये फै धकाः न्ह्यथनातःगु दु । कामचलाउ सरकारं पेश्की बजेट जक हये फैगु जुयाः कामचलाउ सरकारं पूर्ण बजेट हयेके बिइमखु धकाः एकीकृत माओवादीं अडान तया वयाच्वंगु खः । उकिं स्वंगू दलया मुँज्यां आः उगु धारायात संशोधन यानाः सरकारं राजीनामा ब्यूगु निलाया दुने नं न्हूगु सरकार गठन याये मफत धाःसा कामचलाउ सरकारं हे बजेट हयेफै धकाः प्रावधान तयेगु खँय् सहमति जूगु खः । उगु मुँज्या लिपा माओवादीया पुलांम्ह अर्थमन्त्री नापं माओवादीया न्वकु डा. बाबुराम भट्टराईं पुलांगु सरकारं राजीनामा बिइ धुंकूगु व न्हूगु सरकार दयेके मफुगु अवस्थाय् बजेट हये लिबाःगुलिं उकियात ध्यानय् तयाः विशेष अवस्थाय् संविधान संशोधन यानाः जूसां विशेष बजेट हयेत स्वंगू दल सहमति जूगुखः धकाः धयादिल । वय्कलं पूर्ण बजेट वःसां थ्व नियमित प्रकि्रयापाखें मजूसे विशेष अवस्थाया कारणं हयेमाःगु खः धयादिसें थुगुसीया बजेटय् न्हूगु छुं नं खँ मवसे पुलांगुयात हे निरन्तरता बिइगु ज्या जुइ धयादिल । अथे हे अर्थमन्त्री सुरेन्द्र पाण्डें मुलुकय् विशेष परिस्थिति ब्वलंगुलिं अथे संविधान संशोधन यानाः जूसां मंसीर ३ गते बजेट हये त्यनागु खः धकाः धयादीगु दु । सरकारं थुगुसी साढे ३ खर्ब तका बराबरया बजेट हयेगु सोच दयेकातःगु जूसां बजेट हयेगु ज्या लिबाःगुलिं राजश्व उठेमजुया बजेटया आकार धाःसा छुं चीधं जुइ धकाः नं वय्कलं जानकारी बियादीगु दु । उगु मुँज्याय् माओवादीया नायः प्रचण्ड नेपाली कांग्रेसया रामचन्द्र पौडेल एमालेया नायः झलनाथ खनाल अथे हे डा। बाबुराम भट्टराई भरतमोहन अधिकारी रामशरण महत नापं मेमेपिं नेतातय्सं नं ब्वति कयादीगु खः ।,https://www.nepalmandal.com/content/10843.html
संसद घेराउ यायेगु चिचीधंगू दलया ख्याच्वः ,"Fri Nov 19, 2010  10:34 am",कामचलाउ सरकारं बजेट हयेगु निितं संविधान संशोधन यायेत राष्ट्रपति डा. रामवरण यादलयात सिफारिस याःगुयात राष्ट्रपितं अस्वीकार यायेवं संविधान संशोधनया विषयसं दलतय्गु दथुइ विवाद झन झन तच्वया वःगुिलं थौंया व्यवस्थापिका संसदया मुँज्या अन्यौलय् लाःगु दु । राष्ट्रपतिया ल्हातं तप्यंक हे संविधान संशोधन यात धाःसा गलत नजीर जुइ धकाः संविधानसभाय् दुथ्याःगु चिचीधंगु दलया नेतातय्सं आपत्ति प्वंकूगु खः । सरकारं बजेट पारित यायेगु निितं मेगु लँपु कथं संसदय् नं संविधान संशोधनया प्रस्ताव दर्ता याःगु दु । थुगु कथं सरकारं वजेट हयेगु निितं संविधान संशोधनया निितं निगू हे लँपुया विषयसं अन्यौलता ब्वलनेवं म्हिगः विहिवाः मूमू दलया नेतातय्सं गृहकार्य याःसां उिकं लिच्वः पिकाये मपुूगु खः । बुधवाः तक कामचलाउ सरकारया सिफारिसय् संविधान संशोधन यायेगु धकाः तयारी याःगु दलत लिपांगु इलय् वयाः बिवाद जूगुिलं अलमल जूगु दु । थ्व हे झ्वलय् थौं सुक्रवाःया व्यवस्थापिका संसदया मुँज्या च्वनेगु निितं सभामुख सुवास चन्द्र नेम्वाङं कार्यव्यवस्था परामर्श समितिया मुँज्या च्वनीगु जूगु दु । थौं न्हिनय् साढे १२ बजे च्वनीगु उगु मुँज्याय् सरकारवादी दलतय्सं गुगु कथं प्रस्ताव हइगु खः धकाः सीके पुूगु मदुिन । थ्व हे झ्वलय् संसदय् दुथ्याःगु च्यागू चिचीधंगु दलया विहिवाः मंकाः मुँज्या च्वनाः राष्ट्रपतिपाखें सविधान संशोधन गुगु नं हालतय् याके मबिइगु धकाः सहमति जूगु दु । नेकपा एकीकृत नेपाः राष्ट्रिय पार्टी जनमुक्ति पार्टी नेपाली जनता दल नेकपा माले समाजवादी नेपाल सद्भावना पार्टी आनन्दीदेवी सरिता संघीय राष्ट्रिय मंच नापं मेमेगु राजनीतिक दलया नेतात च्वंगु उगु मुँज्यां वजेटया निितं संसदं हे संविधान संशोधनया प्रस्ताव पारित यानाः राष्ट्रपतियात सिफरिस यायेगु निितं प्रकि्रया न्ह्याकेमाः धकाः न्ह्यथंगु दु । नेकपा एकीकृतया नायः ऋषि कट्टेलं न्हूगु स्वनिगुलिसे खँल्हासें राष्ट्रपतिपाखें संविधान संशोधन यायेगु निितं कुतः यात धाःसा संसद घेराउ यानाः ज्या हे ठप्प यायेत चिचीधंगु दलत तयार जूगु दु धकाः कनादीगु दु । कन्हय् सरकार व मूमू दलत गुगु कथं वइ व स्वयाः थःिपं प्रस्तूत जुइगु जुइ धकाः नं धयादिल ।,https://www.nepalmandal.com/content/10916.html
सहमतिया नितिं स्वंगू दलया कुतः ,"Fri May 27, 2011  12:26 pm","वर्तमान राजनीतिक गतिरोध अन्त्य यानाः संविधानसभाया म्याद थप यायेगु नितिं नेपाःया अन्तरिम संविधानयात संशोधन यायेगु नितिं संविधानसभाया मूमू स्वंगू दलया शीर्ष नेतातय्सं तसकं कुतः यानाच्वंगु दु । कन्हय् शनिवाः १४ गते तक जक संविधानसभाया म्याद दनिगु अले न्हूगु संविधान कन्हय् तकया दुने जारी याये मफैगु अवस्था जुयाः संविधानसभाया म्याद थप यानाः वनेगु नितिं राजनीतिक सहमति ब्वलंकेत तिब्र रुपं नेतातय्सं कुतः यानाच्वंगु दु । स्वंगू दलया शिर्ष नेतातय्गु दथुइ थौं शुक्रवाः नं सहमतिया नितिं मुँज्या च्वनीगु जूगु दु । म्हिगः विहिवाः नं राजनीतिक सहमतिया नितिं स्वंगू दलया शीर्ष नेतातय्गु मंकाः मुँज्या प्रंधानमन्त्री निवास वालुवाटारय् च्वंगु खः । उगु मुँज्याय् गम्भीर रुपं सहलह जूगु खः धकाः धाःगु दु । मुँज्यालिपा एकीकृत नेकपा -माओवादी)या न्वकु मोहन बैद्य किरणं संचारकर्मीतलिसे खँल्हासें धयादिल 'जिपिं हाकनं थौं -शुक्रवाः) मुँज्या च्वनाः सहलह ब्याकेगु जुइ सहमतिया नितिं ।' वय्कलं सहमतिइ वनेमाः धैगु खँय् सकलसिगु राय दु धकाः नं धयादिल । शान्ति प्रक्रिया व संविधानसभाया म्याद थप नापं मेमेगु विषयसं म्हिगः जूगु उगु मुँज्याय् एकीकृत माओवादीपाखें पार्टीया नायः पुष्पकमल दाहाल प्रचण्ड, न्वकुपिं मोहन बैद्य किरण व डा. बाबुराम भटट्राई, एमालेपाखें प्रधानमन्त्री  नापं पार्टीया नायः झलनाथ खनाल, महासचिव ईश्वर पोखरेल व भीम रावल अथेहे, नेपाली कांग्रेसपाखें पार्टीया सभपति सुशील कोइराला, महामन्त्री कृष्णप्रसाद सिटौला, रामशरण महत व मिनेन्द्र रिजालं ब्वति कयादीगु खः । अथेहे, म्हिगः राष्ट्रपति डा. रामवरण यादवं स्वंगू हे दलया शीर्ष नेतातय्त छक्वलं नापलानाः जेठ १४ गतेया दुने हे राजनीतिक सहमति मालेत इनाप यानादीगु खः । राष्ट्रपति यादवं माओवादीया नायः प्रचण्ड, प्रधानमन्त्री नापं एमालेया नायः झलनाथ खनाल व नेपाली कांग्रेसया सभापति सुशील कोइरालायात मंकाः कथं नापलानाः अथे इनाप यानादीगु खः । थ्व हे दथुइ युरोपेली युनियन नापं अन्तर्राष्ट्रिय समुदायपाखें विवादित विषययात याकनं हे सहमति यायेत दलतय्त इनाप यानादीगु दु । युरोपेली युनियनया दुजः राष्ट्रत डेनमार्क, फिनल्याण्ड, प|mान्स, जर्मनी, बेलायत, नर्वे, स्वीजरल्याण्ड, अष्टे्रलिया, जापान व अमेरिकाया राजदुदं म्हिगः विहिवाः मंकाः कथं विज्ञप्ति पिथनाः दलतय्गु दथुइ न्ह्यानाच्वंगु वार्तायात थःपिन्सं स्वया च्वनागु धासें लचकता क्यनाः सहमति यायेत तकं इनाप याःगु दु । मंकाः विज्ञप्तिइ धयातःगु दु 'शान्ति प्रक्रियायात निष्कर्षय् थ्यंकेत, प्रजातान्त्रिक नापं समावेशी न्हूगु संविधान च्वयेत व संविधानसभाया म्याद थपया नितिं सहमति ब्वलंकेत दलतय्गु दथुइ छुं वाःनिसें जुयाच्वंगु सघन सहलहयात जिमिसं बिचाः यानाच्वनागु दु  । संविधानसभाया म्याद फुइत आः छुं घण्टा जक ल्यंदनिगु अवस्थाय् राजनीतिक दलतय्सं लचकता क्यनाः सहमतिया माध्यमं समाधान यायेत इनाप यानाच्वन ।",https://www.nepalmandal.com/content/14216.html
३ गते बजेट हयेत २३ दल सहमत ,"Thu Nov 18, 2010  12:43 pm",कामचलाउ सरकारया प्रधानमन्त्री माधवकुमार नेपालं म्हिगः बुधवाः सःतादीगु २७ दलया मुँज्याय् अप्वःयानाः दलया नेतातय्सं संविधान संशोधन यानाः मंसीर ३ गते शुक्रवाः हे न्हूगु बजेट हयेमाः धकाः मत तयादीगु दुसा चिचीधंगु स्वंगू दलं धाःसा आपत्ति प्वंकेगु ज्या यात । संविधानसभाय् दुथ्याःगु मूमू राजनीतिक दल नापं २३ दलया नेतातय्सं संविधान संशोधन यानाः न्हूगु बजेट हयेगुलिइ सहमति प्वंकादीगु खः । उगु मुँज्याय् नेकपा एकीकृत जनता दल व दलित जनजाति पार्टीया नेतातय्सं धाःसा संसदयात छलेयानाः मन्त्री परिषदया सिफारिसया आधारय् राष्ट्रपति पाखें संविधान घोषणा यायेगु प्रकि्रया गलत धकाः आपत्ति प्वंकाः बिरोध यानादीगु खः । वय्कःपिन्सं अथे राष्ट्रपतिपाखें तप्यंक हे संविधान संशोधन यात धाःसा कन्हय् वना गलत नजीर जुइगु जुयाः अथे यायेमज्यू धकाः बिरोध यानादीगु खः । थ्व हे झ्वलय् राष्ट्रपितं तप्यंक हे संविधान संशोधन मयायेत राष्ट्रपतियात तकं इनाप यायेगु जुइ धकाः नेकपा एकीकृतया नायः ऋषि कट्टेलं धयादीगु दु । संविधानसभाया मूमू राजनीतिक दलया नेतातय्सं धाःसा ई मगाःगुलिं चीहाकःगु प्रकि्रया कथं अथे संविधान संशोधन याये त्यनागु खः धकाः धयादीगु खः । प्रधानमन्त्रीया ज्याकु बालुवाटारय् जूगु उगु मुँज्याय् नेपाल मजदुर किसान पार्टी व राष्ट्रिय प्रजातन्त्र पार्टी नेपालया नेतात धाःसा अनुपस्थिति जुयादीगु खः ।,https://www.nepalmandal.com/content/10889.html
कामचलाउ सरकारं अध्यादेशया माध्यमं न्हूगु बजेट ,"Sun Nov 21, 2010  12:34 pm",एकीकृत नेकपा माओवादीया न्वकु नापं संसदीय दलया उपनेता नारायणकाजी श्रेष्ठ प्रकाशं सरकारया जबरजस्ती पनेत कुतः जूगु इलय् व्यवस्थापिका संसदय् कचमच जूगु खः धकाः धयादीगु दु । म्हिगः शनिवाः एकीकृत माओवादीया िसंहदरवारय् च्वंगु संसदीय दलया ज्याकुथिइ पत्रकार सम्मेलन यानाः नेता श्रेष्ठं अथे धयादीगु खः । सरकारं बलजस्फ्ती कथं कुतः याःगुिलं घ्वातुघ्वाना अथे सामान्य ल्वापुया अवस्था ब्वलंगु खः धकाः नं धयादिल । वय्कलं उगु घटनायात कयाः कारबाही यायेमाः धकाः छुं छुं नेतातय्सं खँ न्ह्यथनाच्वंगु खँ पिकासें दकले न्हापां असंवैधानिक ज्या याइम्ह सरकारयात कारवाही यायेमाः धकाः धयादिल । कामचलाउ सरकारया सिफारिस यानाः राष्ट्रपतियात सकि्रय यायेगु कथं राष्ट्रपतिया विशेषाधिकार अर्थात बाधा अड्काउ फुकाउ आदेशया आधारय् बजेट हयेत्यंगुिलं शुक्रवाः उगु प्रकि्रयां गुगु नं हालतय् बजेट हयेके मबिइगु झ्वलय् अथे कचमच जूगु खः । थ्वहे झ्वलय् माओवादीया नायः पुष्पकमल दाहाल प्रचण्डं शुक्रवाः संसदया घटनायात कयाः म्हिगः शनिवाः राष्ट्रपति डा. रामवरण यादवयात नापलानादीगु खः । थ्वहे झ्वलय् वर्तमान कामचलाउ सरकारं म्हिगः शनिवाः अध्यादेशया माध्यमं आर्थिक दँ २०६७/६८ या निितं ३ खर्ब ३७ करोड तकाया बजेट हःगु दु । िसंहदरवारया राष्ट्रिय योजना आयोगया हलय् अर्थमन्त्री सुरेन्द्र पाण्डें न्ह्यब्वयादीगु कूल विनियोजन बजेट मध्ये चालू खर्च ५६ दशमलब ३ प्रतिशत पूँजीगत खर्च ३८ दशमलब ३ प्रतिशत अले साँवा भुक्तानी ५ दशमलब ४ प्रतिशत प्रस्तावित याःगु दु । अर्थमन्त्रीं न्ह्यब्वयादीगु उगु बजेटय् खास हे न्हूगु ज्याझ्वः वःगु मदु पुलांगु हे ज्याझ्वःयात निरन्तरता ब्यूगु दु ।,https://www.nepalmandal.com/content/10959.html
माओवादीया असाधारण खुक्वःगु केन्द्रीय विस्तारित मुँज्या न्ह्यात ,"Mon Nov 22, 2010  8:46 am",एकीकृत नेकपा माओवादीया नायः पुष्पकमल दाहाल प्रचण्डं मुलुकय् महाविपत्तिया संकेत खने दयाच्वंगु दु धयादिसें उकिया विरुद्ध पार्टीदुने फुक्क बिचारयात छप्पँ छधी यानाः पिहां वयेगु जुइ धकाः धयादीगु दु । माओवादीया म्हिगः आइतवाःनिसें न्ह्याःगु खुक्वःगु विस्तारित केन्द्रीय मुँज्याया उलेज्या समारोहलय् न्वंवासें नायः प्रचण्डं अथे धयादीगु खः । गोरखाया पालुङटारय् जूगु उगु समारोहलय् न्वंवासें वय्कलं थःिपं मुँज्यां छप्पँ जुयाः पिहां वनेगु जुइ धयादिसें माओवादीया नायः प्रचण्डं धयादिल झीिपं विस्तारित मुँज्यां पिहां वनेगु इलय् विजयी जुयाः वनेगु जुइ प्रतिक्रान्तिकारीयात पराजय यायेगु शक्तिनापं ज्वनाः वनेगु जुइ । प्रतिक्रान्तिकारीतय्सं जनयुद्ध व जनआन्दोलनया उपलब्धी अपहरण यायेत कुतः यानाच्वंगु जूगुिलं थःिपं विभाजित जुयाः मखु थप बल ज्वनाः विजयया निितं न्ह्याः वनेगु जुइ धयादिसें वय्कलं धयादिल ुथ्व विस्तारित मुँज्या असफल जुइमा धकाः प्रतिक्रान्तिकारीत जुयाच्वंगु दु । सही विचारं जक सही नेतृत्व वइ । सुगौली सन्धीनिसें हे नेपाः अर्धउपनिवेशय् कायम जुयाच्वंगु दु धासें विदेशी हस्तक्षेप नं कायम हे जुयाच्वंगु धयादिल । माओवादीया नायः प्रचण्डं नेपाःया भौगोलिक अखण्डता जोगेयाना आत्मनिर्णय नापंया राज्य कायम यायेगु खँय् मुँज्याय् सहलह जुइ धकाः नं धयादिल । आः तकया उपलब्धीया रक्षा यायेत जक मखु नेपाःमि जनताया भावना व आकांक्षा कथं माओवादी पार्टी न्ह्याः वनी धकाः नं वय्कलं दावी यानादिल । उगु उद्घाटन समारोहलय् लसकुस न्वचु बियादिसें माओवादीया छ्यााजे सीपी गजुरेलं आःया अवस्थाय् वर्ग संघर्ष चरम उत्कर्षय् थ्यंगुिलं आः माओवादीयाके निगू जक लँपु ल्यं दनी धकाः धयादिल । वय्कलं विजयया लँपुइ वनेगु ला कि पराजयया लँपुइ वनेगु धैगु निपु जक लँपु ल्यं दनिगु जुयाः विजय यायेत कार्यक्रम दयेकेगु निितं विस्तारित मुँज्या यानाच्वनागु खः धयादिल । नेता गजुरेलं माओवादी त्याइगु जूसां थःगु आन्तरिक कारणं जनता नाप वनाः हे त्याइ अले बुइगु जूसां आन्तरिक कारणं हे बुइगु जुयाः थ्व इलय् जनतायात त्याकेत क्रान्तियात केन्द्रविन्दु दयेका न्ह्याः वनेमाःगु ई वःगु दु धकाः नं धयादिल । जनताया हक अधिकारया निितं ल्वायेत तयार जुइमाः धकाः नं वय्कलं बहः बियादिल । ज्याझ्वः माओवादीया मूछ्यााजे रामबहादुर थापा बादलं न्ह्याकादीगु खः । वय्कलं असाधारण कथंया विस्तारित मुँज्यां पार्टीयात छप्पँ छधी याइ धकाः नं दावी यानादिल । विस्तारित मुँज्याया झ्वलय् स्वम्ह हे नॆतात नायः प्रचण्ड न्वकुिपं मोहन बैद्य किरण व डा। बाबुराम भट्टराईया राजनीतिक प्रतिवेदनयात कयाः सलहल जुइ धाःगु दु । थौं सोमवाःनिसें जुइगु बन्द शत्रय् थ्यंमथ्यं खुद्वःम्ह माओवादीया नेता व कार्यकर्तातय्सं ब्वति कयादी ।,https://www.nepalmandal.com/content/10987.html
माओवादीयात माईनस याये मजिउ ,"Tue Nov 23, 2010  10:50 am",नेपाल बार एशोसिएसनया पुलांम्ह नायः विश्वकान्त मैनालीं एकीकृत नेकपा माओवादीयात माईनस याये मजिउ धकाः धयादीगु दु । माओवादीयात माईनस यात धाःसा देशय् शान्ति प्रक्रिया गुगु नं हालतय् न्ह्याः वनीमखु धकाः धयादिसें माओवादीलिसे सहमति यानाः न्ह्याः वनेत नेपाली कांग्रेस व एमालेयात सुझाव नापं बियादीगु खः । म्हिगः सोमवाः युनिभस्रल पि फेडेरेसनं नेपाःया शान्ति प्रक्रियाया विषयसं याःगु अन्तक्रिया ज्याझ्वलय् न्ववानादिसें वय्कलं अथे धयादीगु खः । उगु ज्याझ्वलय् नेपाल परिवार दलया नायः नापं सभासद् एकनाथ ढकालं संविधानसभाय् दुथ्याःगु फुक्क राजनीतिक दलतय्सं देय् व जनताप्रतिया जिम्मेवारी बोध यानाः न्ह्याः वनेफत धाःसा देशय् दीगो शान्ति कायम जुइ धयादिसें उकिया नितिं फुक्क दल जिम्मेवारीकथं न्ह्याः वनेत इनाप नापं यानादिल । ज्याझ्वलय् नेपाली कांग्रेसया नेतालिसे प्रधानमन्त्रीया याकः उम्मेदवार रामचन्द्र पौडेलं व्यवस्थापिका संसदया अधिवेशन क्वःचाये न्ह्यः थःगु उम्मेदवारी तकं अन्त्य जुइ धकाः वयाच्वंगु हल्ला जक खः धकाः धयादिल । वय्कलं थःगु उम्मेदवारी गुगु नं हालतय् खारेज जुइमखु धकाः दाबी नं यानादिल । गबले व्यवस्थापिका संसदया अधिवेशन शुरु जुइ अबलेनिसें हे प्रधानमन्त्रीया चिर्वाचन प्रकि्रया न्ह्याइ धकाः नं धयादिल ।,https://www.nepalmandal.com/content/11005.html
एमाले अखिलय् खनाल व ओली पक्षया दथुइ ल्वापु ,"Wed Nov 24, 2010  8:24 am",मालेया दकले प्रभावकारीकथं नालातःगु विद्यार्थी अनेरास्ववियुया केन्द्रीय कमिटीया मुँज्याय् पार्टीया नायः झलनाथ खनाल पक्षधर व स्थायी समितिया दुजः केपी शर्मा ओली पक्षधर विद्यार्थी नेतातय्गु दथुइ ल्वापु जूगु दु । म्हिगः च्वंगु उगु मुँज्याय् बैधानिकताया सवालयात कयाः कचमच जुयाः अथे निगू पक्षया दथुइ ल्वापु जूगु खः । एमालेया अनेरास्ववियुया महाधिबेशनलिपा च्वंगु केन्द्रीय कमिटीया न्हापांगु मुँज्याय् हे ल्वापु जूगुिलं उकियात मनूतय्सं अर्थपूर्ण रुपं कयाहःगु दु । एमालेया नायः खनाल पक्षधरं ओली पक्षधर अखिलया नायः माधव ढुंगेलं जबरर्जस्ती मुँज्याय् तयेत्यंगु द्वपं ब्यूगु खः । सचिवालय दुजः राधिका खतिवडां धयादिल ुवय्कलं जबर्जस्ती मुँज्या तयेत्यन जिमिसं उकियात स्वीकार मयानाः । केन्द्रीय दुजःतय्त सपथ ग्रहण हे मयाकूनीगु अवस्थाय् मुँज्याया औचित्य मदुगु खनाल पक्षधरया नेतातय्गु धापू दु । धाः कथं खनाल पक्षधरं मुँज्यायात तकं बहिस्कार याःगु दु । पार्टीया न्वकु अशोक कुमार राईं सपथ ग्रहणया निितं वयेमफयेवं ओली पक्षधरं मुँज्या न्ह्याके त्यनेवं हे कचमच जुयाः ल्वापु जूगु खः । अथे ल्वापु जुइवं आः थौं हाकनं मुँज्या च्वनेगु धकाः धाःगु दु । असोजया निगूगु वालय् जूगु अनेरास्ववियुया राष्ट्रिय सम्मेलनं उगु संगठन ओली पक्षधरं कब्जा याःगु खः । अथे ओली पक्षं अखिल कब्जाय् काःगु न्हापांगु खुसि खः ।,https://www.nepalmandal.com/content/11025.html
एमाले प्रमया चुनाव रद्द यायेगु पक्षय् दनीगु ,"Thu Nov 25, 2010  10:39 am",नेकपा एमाले प्रधानमन्त्रीया चुनाव रद्द यानाः न्हूगु हे प्रकि्रया कथं न्ह्याः वनेमाः धैगु पक्षय् दनीगु जूगु दु । एमालेया नेतृत्वं म्हिगः बुधवाः पार्टीया केन्द्रीय ज्याकू बल्खुइ व्यवस्थापिका संसदया अधिबेशन क्वचाये धुंकूगु अवस्थाय् आः प्रधानमन्त्रीया चुनाव पुलांगु हे कायम जुइ ला कि न्हूगु हे प्रकि्रयां वनी धकाः एमालेया कानून विभागया कानूनविद्तलिसे सहलह याःगु इलय् फुक्क धैथें कानून ब्यवसायीतय्सं रद्द जुइ धकाः धयादीगुलि आः एमाले उगु हे कथं प्रधानमन्त्रीया चुनाव रद्द यायेगु प्रकि्रयाय् वनी धकाः एमालेया छम्ह नेतां कनादीगु दु । इमिसं अधिबेशन अन्त्य जूगु अवस्थाय् विधेयक बाहेक संसदया फुक्क हे प्रकि्रया रद्द जुइ धकाः सुझाब बियादीगु खः । सहलह ज्याझ्वलय् ब्वति कयादीम्ह अधिवक्ता टीकाराम भट्टराई नं संचारकर्मीतलिसे खँल्हानादिसें धयादिल संसद् अधिबेशन अन्त्य जूगु अवस्थाय् विधेयक बाहेक संसदया फुक्क हे प्रकि्रया रद्द जुइ प्रधानमन्त्रीया चुनाव नं आः न्हूगु हे प्रकि्रयां शुरु यायेमाली ।,https://www.nepalmandal.com/content/11067.html
स्वकुमि/ब्वनामिपिंत सुचं ,"Tue Mar 15, 2011  3:30 pm",नेपालमण्डल डट कमपाखें न्हिपौ स्वयाः ब्वनाच्वनादीपिं सकल भाजु/मय्जुपिंसं यानादीगु मतिनायात सराहना यानाच्वंसें थुगु वंगु छुं दिंनिसें अपलोड जुइफयाच्वंगु मदुनि । थुगु अपलोड प्राविधिक कारणबश जुइमफयाः च्वंगुलिं थुकिं स्वकुमि/ब्वनामिपिंत जूवंगु मगाः मचाः प्रति क्षमा फ्वना च्वना । -,https://www.nepalmandal.com/content/13058.html
नेविसंघपाखें अखिल क्रान्तिकारीयात आक्रमण ,"Fri Nov 26, 2010  10:27 am",येँ (झीगु स्वनिगः) एकीकृत माओवादीया अप्वःयाना नेता व कार्यकर्तात विस्तारित मुँज्याय् वनाच्वंगु इलय् लाकाः नेपाली कांग्रेसया भ्रातृ संगठन नेपाल विद्यार्थी संघया कार्यकर्तातय्सं अखिल नेपाल राष्ट्रिय स्वतन्त्र विद्यार्थी युनियनक्रान्तिकारीया कार्यकर्तातय्त आक्रमण यानाः न्याम्हेसित बांमलाक्क घाःपाः यानाब्यूगु दु । माओवादीया भ्रातृ संगठन अनेरास्ववियु क्रान्तिकारीया विद्यार्थी नेतातय्त येँया शंकरदेव क्याम्पसय् आक्रमण यानाः अथे घाःपाः यानाब्यूगु खः । कांग्रसया भ्रातृ संगठन नेविसंघया कार्यकर्तातय्सं आकाझाकां आक्रमण यानाः शंकरदेव क्याम्पस अखिल क्रान्तिकारीया इकाई नायः लोकेन्द्र धामी इकाई छ्यााजे कविन्द्र बोगटी केन्द्रीय दुजः प्रेम खड्का येँ जिल्लाया न्वकू गोबिन्द घिमिरे व जिल्ला दुजः अर्जुन थापायात घाःपाः यानाब्यूगु खः । धाःपाः जूिपं विद्यार्थीतय्त काठमाण्डौं मोडेल अस्पतालय् वासः यायेगु ज्या जुयाच्वंगु दु । क्याम्पसय् सेक्सन छुटेयायेगु विषययात कयाः नेविसंघया कार्यकर्तातय्सं अथे आक्रमण याःगु खः धकाः अखिल क्रान्तिकारीं धाःगु दु । अथे आकाझाकां आक्रमण याःगुया विरोधय् म्हिगः हे सुथय् शंकरदेव क्याम्पस लागा पुतलि सडकय् सांकेतिक रुपं चक्का जाम याःगु खः । चक्का जामया इलय् अपि्रय घटना मजुइमा धकाः ब्यापक रुपं प्रहरीत   परिचाल याःगु खः । थ्व हे दथुइ अखिल क्रान्तिकारीया येँ जिल्ला क्याम्पस समिितं छगू विज्ञप्ति पिथना नेपाल विद्यार्थी संघया कार्यकर्तातय्सं थःपिनिगु कार्यकर्तातय्त आक्रमण याःगुया विरोध यानाः उगु घटनायत कयाः घोर भत्स्रना याःगु दु । अखिल क्रान्तिकारी येँ जिल्ला क्याम्पस समितिया नायः धुवविक्रम वलीं पिथनादीगु विज्ञप्तिइ दोषियात तत्काल ज्वनाः कारवाही यायेत माग याःगु दु । अथे हे उगु घटनायात कयाः क्याम्पस प्रशासनं माफी फ्वनेमाः धकाः माग याःगु दु । तत्काल दोषीयात कारवाही मयात धाःसा प्रतिरोध यायेगु जुइ धकाः ख्याच्वःबिसें उगु इलय् ब्वलनीगु लिच्वःया जिम्मा स्वयं प्रशासनं कायेमाली धकाः नं विज्ञप्तिइ न्ह्यथनातःगु दु । नेविसंघं गुण्डात छ्यलाः थःपिनि कार्यकर्तातय्त आक्रमण याःगु खँ न्ह्यथना तःगु दु ।,https://www.nepalmandal.com/content/11102.html
प्रधानमन्त्रीया नितिं थःथःगु तयारी ,"Wed Feb 2, 2011  11:52 am",एकीकृत माओवादीं पार्टीया नायः पुष्पकमल दाहाल प्रचण्डयात प्रधानमन्त्रीया उम्मेदवार यायेगु धकाः खँ क्वःछ्यूगु दु । माओवादीया म्हिगः मंगलवाः च्वंगु स्थायी समितिया मुँज्यां अथे खँ क्वःछ्यूगु खः । प्रचण्डयात प्रधानमन्त्री दयेकेगु नितिं पार्टीया बरिष्ठ न्वकु मोहन बैद्य किरणं प्रस्ताव यानादीगु खःसा मेम्ह न्वकु डा. बाबुराम भट्राई नं समर्थन यानादीगु खः । थौं माओवादीया नायः प्रचण्डयात हे प्रधानमन्त्रीया उम्मेदवार दर्ता याइगु जूगु दु । अथे हे व्यवस्थापिका संसदय् कन्हय् २० गते प्रमया नितिं चुनाव याइगु जूगु दु । कन्हय् उम्मेदवार दर्ता यायेगु इलय् प्रधानमन्त्रीया उम्मेदवार सु यायेगु धैगु खँय् नेपाली कांग्रेसय् विवाद ब्वलंगु दु । पार्टीया सभापति सुशील कोइरालां रामचन्द्र पौडेलयात हे उम्मेदवार यायेगु धकाः धयाच्वंगु दुसा वरिष्ठ नेता शेरबहादुर देउवा पक्षधरया नेतातय्सं धाःसा केन्द्रीय कमिटीया मुँज्या च्वना देउवायात उम्मेदवार यायेमाः धकाः अडान तयाच्वंगु दु । कन्हय् विहिवाः जुइगु प्रधानमन्त्रीया चुनावया नितिं नेकपा (एमालें) नायः झलनाथ खनालयात उम्मेदवार दयेकेगु धकाः औपचारिक रुपं निर्णय याःगु दु । म्हिगः मंगलवाः च्वंगु एमालेया केन्द्रीय कमिटीया मुँज्यां उगु कथं खनालयात उम्मेदवार दयेकेगु निर्णय याःगु खः ।  केपी शर्मा ओलीं खनालयात प्रधानमन्त्रीया उम्मेदवार यायेगु धकाः प्रस्ताव तयादीगु खःसा माधवकुमार नेपालं समर्थन यानादीगु खः । एमालें थःपिनिगु आधिकारीक उम्मेदवार घोषणा याःसां नं अन्तिम इलय् तक नं सहमतिया नितिं कुतः यायेगु धकाः  तकं निर्णय याःगु दु ।,https://www.nepalmandal.com/content/12526.html
मंकाः न्यूनतम ज्याझ्वः हइगु ,"Sun Apr 10, 2011  12:18 pm","एकीकृत नेपाल कम्युनिष्ट पार्टी (माओवादी) व नेकपा (एमाले)या शीर्ष नेतातय्गु दथुइ मधेसी जनअधिकार फोरमलिसे सहलह यानाः वर्तमान सरकारया मंकाः न्यूनतम ज्याझ्वः याकनं हयेगु खँय् सहमति जूगु दु । एमालेया सिंहदरवारय् च्वंगु संसदीय दलया ज्याकुथिइ निगू दलया शीर्ष नेतातय्गु मंकाः मँज्या च्वनाः अथे सहमति याःगु खः । उगु मुँज्याय् एकीकृत माओवादी व एमालेया दथुइ सरकार गठनया नितिं जूगु न्हय्गू बुँदाया सहमति कथं हे आः सरकार संचालनया नितिं उच्च स्तरीय राजनीतिक संयन्त्र दयेकेगु खँय् नं  सहमति जूगु खः । अथे हे निगू दलया दथुइ पूर्ण बजेट हयेगु खँय् सकारात्मक जूगु दु । पूर्ण बजेट बैशाखया स्वंगूगु वालय् हइगु संभावना दु धकाः धाःगु दु । एकीकृत माओवादीया न्वाकु नारायणकाजी श्रेष्ठ प्रकासं पूरक बजेट हयेगु ई म्हो जूगुलिं आः पूर्ण बजेट हयेत थःपिं सकारात्मक जुयागु खः धकाः संचारकर्मीतय्त धयादीगु दु । अथे हे उगु मुँज्याय् आः याकनं हे सरकारयात पूर्णता बिइगु खँ जूगु नापं मधेसी जनअधिकार फोरम नाप नापं सरकारय् दुहां वइगु मेमेगु चिचीधंगु दलया नेतातलिसे नं सहलह ब्याकेगु खँ जूगु खः । म्हिगः शुक्रवाः जूगु उगु मुँज्याय् एकीकृत माओवादी नायः पुष्पकमल दाहाल  प्रचण्ड, न्वाकुपिं मोहन बैद्य किरण, नारायणकाजी श्रेष्ठ प्रकास, प्रधानमन्त्री नापं एमालेया नायः झलनाथ खनाल, वरिष्ठ नेतात माधवकुमार नेपाल, केपी शर्मा ओली, मूछ्याञ्जे ईश्वर पोखरेलपिन्सं ब्वति कयादीगु खः । एकीकृत माओवादी व एमालेया दथुइ सरकारया पूर्णता बिइगु खँय् कचमच जुल धकाः थीथी संचार माध्यमतपाखें बय्बय् यानाच्वंगु अवस्थाय् निगू दलया शीर्ष नेतातय्गु मंकाः मुँज्या च्वनाः सरकार संचालन, बजेट नापं सरकारया सपूर्णता बिइगु सवालय् अथे सहमति जूगु खः ।",https://www.nepalmandal.com/content/13389.html
माओवादीं उच्चस्तरीय वार्ता याइगु ,"Sun May 1, 2011  11:43 am","एकीकृत नेकपा -माओवादीं) शान्ति व संविधान निष्कर्षय् थ्यंकेगु नितिं प्रतिपक्ष नेपाली कांग्रेस नापं मेमेगु दलतलिसे उच्च स्तरीय वार्ता याइगु जूगु दु । पार्टीया नायः पुष्पकमल दाहाल प्रचण्डया येँया नयाँबजार लागाय् च्वंगु निवासय् थौं सुथय् च्वंगु केन्द्रीय पदाधिकारीतय्गु मुँज्यां अथे शान्ति व संविधानयात निष्कर्षय् थ्यंकेत अधिकतम कुतः यायेगु धकाः निर्णय जूगु दु धकाः मुँज्यालिपा संचारकर्मीतलिसे खँल्हासें न्वकु डा. बाबुराम भट्टराई नं जानकारी बियादीगु दु । वय्कलं धयादिल 'संविधानसभाया दक्ले तःधंगु दलया ल्याखं शान्ति व संविधानया नितिं नेतृत्वदायी भूमिका म्हितेमाः धैगु निष्कर्ष पिकयाः नेपाली कांग्रेस, एमाले व मधेसवादी दलत नाप नापं मेमेगु दलया शीर्ष नेतातलिसे सहलह यायेगु धकाः निर्णय यानागु दु ।' माओवादीया न्वकु डा. भट्टराई नं वार्ता थौं आइतवाःनिसें हे न्ह्याकेगु जुइ धकाः तकं धयादीगु दु । उगु मुँज्यां पार्टीया केन्द्रीय समितिं वंगु शुक्रवाः पारित याःगु शान्ति व संविधानया कार्यदिशा कथंया राजनीतिक ज्याझ्वः तयारीया नितिं खाका दयेकेगु भाला पार्टीया नायः प्रचण्डयात ब्यूगु दु । शान्ति व संविधान विरोधीतय्गु चलखेल अप्वयाः वःगुलिं आः पार्टीं जनस्तरयपाखें हे शान्ति व संविधानया नितिं दबावमुलक ज्याझ्वः संचालन यायेमाःगु खँ नं उगु मुँज्यां क्वःछ्यूगु दु धकाः धाःगु दु । थ्व हे दथुइ उगु मुँज्यां वर्तमान सरकारयात हे राष्ट्रिय सरकारया रुपय् हिलेत नेपाली कांग्रेस नापं मेमेगु दलयात नं सरकारय् दुकायेगु नितिं नं कुतः यायेगु धकाः खँ क्वःछ्यूगु दु । वर्तमान सरकारय् माओवादीपाखें छ्वयेमानिपिं मन्त्रीतय्गु विषयसं नं सहलह जूगु जूसां मेगु पदाधिकारीया मुँज्यां ठोस खँ क्वःछिइ धकाः धाःगु दु । पदाधिकारीया मेगु मुँज्या कन्हय् सोमवाः च्वनी धाःगु दु ।",https://www.nepalmandal.com/content/13697.html
'पंगः थन धाःसा मसाल च्याकेगु जुइ' ,"Mon May 2, 2011  1:30 pm","एकीकृत नेकपा -माओवादी)या नायः पुष्पकमल दाहाल प्रचण्डं थःपिं शान्ति व संविधानया निर्माणया नितिं इमान्दार जुयाः न्ह्याः वनाच्वनागु इलय् उकियात पंगः थन धाःसा आन्दोलनया मसाल च्याकेगु जुइ धकाः ख्याच्वः बियादीगु दु । १२२ क्वःगु अन्तर्राष्ट्रिय श्रमिक दिवसया झ्वलय् येँय् ग्वसाःग्वःगु ज्याझ्वलय् न्वंवायेगु झ्वलय् माओवादीया नायः प्रचण्डं अथे धयादीगु खः । माओवादी जेष्ठ १४ गतेतक जनताया चाहना कथं शान्ति व संविधान निर्माणया नितिं इमानन्दार जुयाः न्ह्याः वना च्वनागु दु धकाः नं धयादिल । आःया अवस्थाय् थुकियात पंगः थनेगु कुतः यात धाःसा जेष्ठ १४ गतेया दिनय् हे मसाल च्याकाः न्ह्याः वनेगु जुइ अले उगु इलय् सुनां नं पनाः पने फैमखु धकाः नं धयादिल । शान्ति व संविधानयात सफल दयेकेगु नितिं फुक्क दलया ग्वहालि आवश्यक जूगु दु धयादिसें माओवादीया नायः प्रचण्डं शान्ति व संविधानया नितिं इमिसं ग्वहालि मयात धाःसा इमिसं तःधंगु मुल्य चुकेयाये माली धकाः नं ख्याच्वः बियादिल । माओवादीयात युद्धकालनंनिसें हे मजदुर व किसानतसें ग्वहालि यानाः वयाच्वंगु खः धयादिसें नायः प्रचण्डं किसान व मजदुरया हक हित व संरक्षणया नितिं थःपिसं प्रतिबद्धता प्वंकाः च्वनागु दु धकाः नं धयादिल । वय्कलं रुसय् लेनिनं शान्ति, मरि व जमिनया नारापाखें हे क्रान्ति याःगु थें हे माओवादी पार्टीं नं नागरिकं थुइकूगु कथंया सरल तरिकां हे क्रान्ति सफल यायेत स्वयाच्वनागु दु धकाः धयादिल । येँया गौशााल, बालाजु, कलंकि नापं थीथी थासं पिकाःगु जुलुस भृकुति मण्डपय् थ्यनेधुकाः जूगु सभाय् न्वंवायेगु झ्वलय् माओवादीया नायः प्रचण्डं अथे धयादीगु खः । थ्व हे दथुइ माओवादीया नायः प्रचण्डं मे दिवसया लसताय् पिकाःगु विज्ञप्तिइ मुलुकय् थ्व इलय् क्रान्ति व प्रतिक्रान्ति, अग्रगमन व पश्चगमन, ह्यूपाः नापं स्वाधीनता व बर्बादीया दोबाटोय् दनाच्वंगु दु धकाः धयादीगु दु । वय्कलं थ्व अवस्थाय् सचेत नापं संगठीत जनसमुदायपाखें राजनीतिक हस्तक्षेप व पहलकदमी अप्वयेकेमाः धकाः धयादीगु दु । विश्वन्यंकंया श्रमिक जनसमुदायात अभिवादन व निरन्तर क्रान्तिया आन्दोलनप्रति ऐक्यबद्धता प्वंकाच्वना धकाः नं विज्ञप्तिइ न्ह्यथनातःगु दु । नेपाःया श्रमजिवि जनतां ता ई तक सशस्त्र व शान्तिपूर्ण जनसंघर्षपाखें प्रप्त याःगु उपलब्धी वास्तवय् जनप्रतिनिधि संस्था संविधानसभायात असफल यानाः गणतन्त्र, संघीयता व धर्म निरपेक्षताया उपलब्धि तकं गुमेजुइगु खतरा जूगु वर्तमान अवस्थाय् जनताया शान्ति, संधिवान निर्माण व आमूल परिवर्तया पक्षय् न्ह्याः वनेत मे दिवसया लसताय् भिंतुना देछानाच्वना धकाः न्ह्यथनातःगु दु । मे दिवसया हे लसताय् नेपाली कांग्रेस व एमालेया मजदुर संगठनपाखें नं येँय् ब्यागलं ब्यागलं कथंया जुलुस पिकयाः ब्यागलं ब्यागलं कथंया सभा याःगु खःसा सभाय् थःथःगु दलया नेतातय्सं न्वंवानादीगु खः ।",https://www.nepalmandal.com/content/13740.html
'संविधानया नितिं सर्त' ,"Mon May 9, 2011  12:54 pm","न्हूगु संविधानया मस्यौदा तयार यायेत नापं संविधानसभाया म्याद थप यायेगु नितिं नेपाली कांग्रेस नापं एमालेया केपी शर्मा ओली व माधव कुमार नेपाल पक्षधरया नेतातय्सं माओवादीया सेना समायोजनया सर्ट न्ह्यःने तःगु दु । यदि आःया अवस्थाय् सेना समायोजनया खँ न्ह्यात धाःसा थःपिन्सं संविधानया मस्यौदा जेष्ठ १४ गतेया दुने दयेकेत तयार धकाः सर्ट खुल्ला रुपं हे तयाहःगु दु । म्हिगः आइतवाः हे नेपाली कांग्रेसया सभापति सुशील कोइराला व एमालेया बरिष्ठ नेता माधवकुमार नेपालं ब्यागलं ब्यागलं ज्याझ्वलय् न्वंवायेगु झ्वलय् संविधानया नितिं अथे सर्त तयादीगु खः । संविधान जारी यायेगुसिबें नं संविधानया एकीकृत मस्यौदा तयार यानाः जनतायाथाय् यंकेत हे अथे सेना समायोजनया सर्त तयाहःगु खः । उलि जक मखु माओवादीयात बियावयाच्वंगु सम्पत्ति कब्जाया खँ नं आः वयाः इपिं नेतातय्सं सर्तया रुपय् न्ह्यःने तयाहःगु दु । इमिसं छुं दिंया दुने हे सेना समायोजनया सवालय् थःपिन्त चित्तबुझेजूगु कथंया सेना समायोजनया ज्या न्ह्याकल धाःसा संविधानया मस्यौदा तयार यायेत नापं संविधानसभाया म्याद थप यायेत तयार धकाः धयादीगु खः । थ्व हे दथुइ मधेसवादी दलया नेतातय्सं नं थ्व हे इलय् दुई तिहाई बहुमतया आधारय् न्हूगु संविधान जारी यात धाःसा उकियात स्वीकार यायेफैमखु बरु आन्दोलनय् वनेगु धकाः ख्याच्वः तकं ब्यूगु दु । मधेसवादी दलया नेतातय्सं म्हिगः हे पत्रकार सम्मेलनय् न्वंवायेगु झ्वलय् अथे ख्याच्वः बियाहःगु खः । विशेष यानाः वर्तमान सरकारय् एकीकृत माओवादी, एमाले, मधेसी जनअधिकार फोरम, नेकपा -संयुक्त) दुथ्यायेवं आः संविधानसभाया दुई तिहाई बहुमत दइगु जुल धकाः हीमी चाया अथे आक्रमक रुपं प्रस्तूत जूगु खः धकाः मनूतय्सं तिप्पणी यानाहःगु दु ।",https://www.nepalmandal.com/content/13871.html
माओवादीया न्हूपिं मन्त्रीतपाखें सपथग्रहण ,"Thu May 5, 2011  1:03 pm","संविधानसभाया दक्ले तःधंगु दल एकीकृत नेकपा -माओवादी) नापं व्यवस्थापिका संसदया फुक्क धैथें चिचीधंगु तकं वाम नापं प्रगतिशिल पार्टीतय्गु समर्थनय् गठन जूगु वर्तमान सरकारय् वनीपिं एकीकृत माओवादीं आः न्हूपिं मन्त्रीत दुथ्याकूगु दु । वर्तमान सरकारय् उप प्रधान नापं संचार मन्त्री जुयाच्वनादीम्ह माओवादीया नेता कृष्णबहादुर महरायात उप प्रधान नापं गृहमन्त्रालयया जिम्मेवारी ब्यूगु दु । वय्कः म्हिगः बुधवाः तक वर्तमान सरकारया हे उप प्रधान नापं संचारमन्त्री जुयाः ज्या यानाच्वनादीम्ह खः । न्हापा नं माओवादीया नायः प्रचण्डया नेतृत्वय् दयेकूगु सरकारया इलय् नं वय्कः मन्त्री जुयाः ज्या यानादी धुंकूम्ह खः ।  सुचना तथा संचार मन्त्रालया भाला अग्नीप्रसाद सापकोटा जुयादीगु दु । अथे हे स्वास्थ्य मन्त्रीइ शक्ति बस्नेतयात, युवामन्त्रीइ हितबहादुर तामाङ, शान्ति मन्त्रीइ विश्वनाथ शाह, महिला मन्त्रीइ जयपुरी घर्ती, भूमिसुधारमन्त्रीया रामचन्द्र चौधरी व उद्योगमन्त्रीया भाला महेन्द्र पासवान व कानुन मन्त्रीइ प्रभू शाह जुयादीगु दु । एकीकृत नेकपा -माओवादी)पाखें  म्हिगः बुधवाः हे माओवादीपाखें मन्त्री जुयादीपिं इमिगु नां वर्तमान प्रधानमन्त्री झलनाथ खनालयात लःल्हाःगु दु । पार्टीया सिफारिस कथं धर्मशिला चापागाई, हकिकुल्लाह खाँन, देवी खडका व धु्रवकुमार लिम्बुयात राज्यमन्त्रीया रुपय् यंकूगु दु । संचारमन्त्री सापकोटा व शान्तिमन्त्री शाह पार्टीया पोलितब्यूरो दुजः खः । अथे हे स्वास्थ्य मन्त्री बस्नेत नं पोलितब्यूरो दुजः खःसा युवामन्त्री तामाङ, महिला मन्त्री घर्ती, भूमिसुधार मन्त्री चौधरी व उद्योगमन्त्री पासवान केन्द्रीय दुजःपिं खः । म्हिगः बुधवाः बहनी हे  राष्ट्रपति निवास सितलनिवासय् राष्ट्रपति डा. रामवरण यादवया न्ह्यःने प्रधानमन्त्री झलनाथ खनालं एकीकृत माओवादी व मधेसी जनअधिकार फोरम नेपालया सिफारिसय्  न्हू नियुक्ति जुयादीपिं मन्त्रीतय्त सपथग्रहण याकादीगु खः ।",https://www.nepalmandal.com/content/13813.html
'राष्ट्रसंघपाखें हस्तक्षेप’ ,"Sun May 8, 2011  1:49 pm","सूचना तथा संचारमन्त्री अग्नि सापकोटां मानव अधिकारया नामय् संयुक्त राष्ट्रसंघं नेपाःया राजनीतिइ हस्तेक्षप यानाच्वन धकाः धयादीगु दु । म्हिगः शनिवाः साक्षात्कार ज्याझ्वलय् न्वंवायेगु झ्वलय् मन्त्री सापकोटां धयादिल 'स्वार्थवस याःगु रिपोर्टिङया आधारय् राष्ट्रसंघ थें जाःगु गरिमामय संस्थां विज्ञप्ति पिकाये मजिउगु खः, थुकिंयानाः राष्ट्रसंघया गरिमाय् हे नकारात्मक लिच्वः लाइ ।' घटनायात ल्ह्वनाः मानवअधिकारया नामय् नेपालय् राजनीतिक हस्तक्षेप याःगु खँ न्ह्यथसें अज्वःगु कथंया ज्या गुगु नं हालतय् स्वीकार याये फैमखु धकाः नं धयादिल । संविधानसभायात प्रभावित यायेगु नितिं थःत मानवअधिकार उल्लंघनया द्वपंब्यूगु खः धकाः दावी यानादिसें वय्कलं राजनीतिक पूर्वाग्रहपाखें उगु खँ पिहां वःगु खः धयादिल । सन् २००५ सं अर्जुन लामाया अपहरण यानाः हत्या याःगुया धलखय् प्रहरीं सापकोटाया नां सार्वजनिक याःगु खः । थ्व हे दथुइ नेपाःया मानवअधिकारवादी नापं थीथी सामाजिक व पेशागत संगठनतय्सं म्हिगः शनिवाः मंकाः कथं विज्ञप्ति पिथनाः सूचना तथा संचारमन्त्री अग्नि सापकोटायात राष्ट्रसंघं ब्यूगु द्वपंयात कयाः आपत्ति प्वंकूगु दु । मानव अधिकार तथा समाजिक रुपान्तरण अभियान नेपालया न्वकु वासुदेव सिग्देल, जनअधीकार सरोकार केन्द्रया न्वकु बोर्णबहादुर कार्की, महिला आधारशिला केन्द्रया अध्यक्ष रेणु उप्रेती, मानव अधिकार तथा सामाजिक रुपान्तरण अभियानया छ्याञ्जे बालकृष्ण देवकोटा, भेरी वातावरणिय विशिष्टता समूहया कार्यकारी निर्देशक गोपालनाथ योगी, सार्वजनिक वकालत केन्द्रया नायः एस के सुवेदी, डेभलपमेन्ट लयर्स एसोसियसनया मूछ्याञ्जे रविन सुवेदी, मानवअधिकार तथा मानविय कानुन अभियानया निर्मला सिटौला नापं थीथी संघ संस्थां मंकाः कथं विज्ञप्ति पिथनाः अथे आपत्ति प्वंकूगु खः । विज्ञप्तिइ मन्त्री सापकोटायात छुं नं ठोस प्रमाणया आधारय् गनं नं उजुरी तकं मदुगु खँ न्ह्यथनातःगु दु । अथे हे संयुक्त राष्ट्र संघीय मानव अधिकार उच्चायुक्तया ज्याकूथें जाःगु संस्थायात सत्य तथ्यया आधारय् मजूसे हचुवा कथं राजनीतिक पूर्वाग्रह तयाः अथे द्वपं ब्यूगुलिं थःपिनिगु ध्यानाकर्षण जूगु नापं अज्वःगु वक्तब्य जारी मयायेत इनाप याःगु दु ।",https://www.nepalmandal.com/content/13855.html
माओवादीपाखें फागुन १ निसें संघर्ष ,"Thu Jan 6, 2011  11:59 am","संविधानसभाया दक्ले तःधंगु दल एकीकृत नेकपा -माओवादी)या केन्द्रीय समितिया म्हिगः बुधवाः क्वचाःगु मुँज्यां वइगु फागुन १ गतेनिसें संघर्ष यायेगु खँ क्वःछ्यूगु दु । राष्ट्रियता, शान्ति , संविधानया नितिं माओवादीं अथे संघर्ष यायेगु खँ क्वःछ्यूगु खः । आन्दोलनया झ्वलय् चैत्र महिनानिसें प्रतिरोधात्मक संघर्ष यायेगु अले बैशाखय् आन्दोलनया उत्कृष्टय् थ्यंकेगु कथं तयारी यायेगु नं खँ क्वःछ्यूगु दु धकाः माओवादी छम्ह नेतां कनादीगु दु । आन्दोलनया झ्वलय् माघ ३ गतेनिसें १७ गते तकया दुने आन्तरिक तयारी कथं प्रशिक्षण ज्याझ्वः यायेगु, १७ गतेलिपा थाय् थासय् जनसभा यायेगु खँ नं क्वःछ्यूगु दु । पार्टीया केन्द्रीय ज्याकू कोटेश्वर या पेरिस डाँडाय् जूगु केन्द्रीय समितिया मुँज्यां छुं छुं जिम्मेवारी नं हेरफेर याःगु दु । आवंलि पार्टीया नायः पुष्पकमल दाहाल प्रचण्डं समग्रय् भाला कयादीगु दुसा संगठन विभागया प्रमुख मोहन बैद्य किरणयात ब्यूगु दु । माओवादीया युवाया भाला विप्लबयात, जनमुक्ति सेनाया इन्चार्ज अनन्त, आः विशेष ब्यूरो नेवाः व ताम्सालिङ नापं कार्यालयया भाला रामबहादुर थापा बादलयात ब्यूगु दु । थ्व हे दथुइ माओवादीं थःगु हे नेतृत्वय् सरकार दयेकेगु नितिं माःगु कथंया कुतः यायेगु धकाः नं क्वःछ्यूगु दु ।",https://www.nepalmandal.com/content/11951.html
खँचु : विद्यार्थी मस्तय्त नापलाके वीगु वारे ,"Tue May 3, 2011  3:23 pm","व्यवस्थापिका संसदया म्हिगः सोमवाः बजेट अधिवेशन हो—हल्लाया दथुइ न्ह्याःगु दु । राष्ट्रपति डा रामवरण यादवपाखें बजेट अधिवेशनया नितिं छ्वयाहःगु पौ ब्वनाः न्यंकूगु इलय् सभासद्तय्सं हो—हल्ला याःगु खः । नारावाजीया दथुइ हे सभामुख सुवासचन्द्र नेम्वाङं राष्ट्रपतिया पौ ब्वनाः न्यंकादीगु खः । अथे हो—हल्लाया दथुइ बजेट अधिवेशन शुरु जूगु खःसां सभामुख नेम्वाङं संसदया मेगु मुँज्या वइगु बैशाख २५ गते सनिलय् स्वता इलय् जुइ धकाः मुँज्या स्थगित यानादीगु खः । दलतय्गु दथुइ बैशाख २७ गते नीति तथा कार्यक्रम व जेष्ठ ९ गते बजेट महयेगु धकाः सहमति जूगुलिं मेगु मुँज्या लिबाक्क सःतुगु खः । म्हिगः सोमवाःया संसदया मुँज्याय् प्यम्ह सांसद्तय्सं नारावाजी यानादीगु खः । आदिवासी जनजाति, दलित, मुस्मां नापं ल्यूने लानाच्वंगु समुदायपाखें प्रतिनिधित्व यानादीपिं सांसदत नेपाः राष्ट्रिय पार्टीया सांसद बुद्ध साय्मि, दलित जनजाति पार्टीया सांसद विश्वेन्द्र पासवान, संघीय लोकतान्त्रिक राष्ट्रिय मञ्चया रुक्मिणि चौधरी व स्वतन्त्र सांसद् सरदुल मियाँ हकं नारावाजी यानादीगुलिं अथे संसद्या मुँज्याय् पंगः ब्वलंगु खः । संसदया हिउदे अधिवेशनय् नं सांसद्तय्सं नारावाजी यानाच्वंगु  हे इलय् अधिवेशनया अन्त्य जुल धकाः राष्ट्रपतिया पौ ब्वनाः न्यंकाः सभामुख नेम्वाङं घोषणा यानादीगु खः । वइगु जेष्ठ १४ गते तक संविधानसभाया म्याद दुगु अले संघीय गणतान्त्रिक नेपाःया न्हूगु संविधान क्वछिनातःगु इलय्  जारी याये मफैगु अवस्था ब्वलंगुलिं आः हाकनं संविधानसभाया म्याद थप यायेगु नितिं एकीकृत माओवाद व एमालेया नेतातय्सं थीथी दलया नेतातलिसे सहलह न्ह्याकूगु दु । थ्व हे दथुइ म्हिगः सोमवाः माओवादी व एमालेया शीर्ष नेतातय्गु दथुइ सहलह याःगु दुसा आः मेमेगु दलतलिसे नं सहलह ब्याकाः वनेगु धकाः खँ जूगु दु । विशेषयानाः नेपाली कांग्रेस, मधेसवादी दल नापं थीथी दलतलिसे अथे संविधानसभाया म्याद थप यायेगु विषयसं सहलह ब्याकी धाःगु दु । संविधानसभाया म्याद थप यायेगु नाप नापं जेष्ठ १४ गते संविधानया मस्यौदा जनतायाथाय्  यंकेगु विषययात कयाः नं माओवादी व एमालेया नेतातय् दथुइ सहलह जूगु खँ सीदुगु दु । मेमेगु दलतलिसे नं संघीय गणतान्त्रिक नेपाःया न्हूगु संविधानया मस्यौदायात कयाः सहलह ब्याकी धकाः धाःगु दु । संविधानया मस्यौदा तयार यायेगु सवालय् राज्य पुनर्संरचना, शासकीय स्वरुप व निर्वाचन प्रणालीया सवालय्  समाधान याये फयाच्वंगु मदुनि  । प्रमुख प्रतिपक्ष नेपाली कांग्रेस व मेमेगु दलतय्सं जेष्ठ १४ गतेया दुने बजेट हयेके मबिइगु नापं हल धाःसा संसदय् पंगः थनेगु धकाः ख्याच्वः ब्यूगुलिं आः १४ गते लिपा जक बजेट वइगु अवस्था ब्वलंगु दु । विशेषयाः प्रधानमन्त्री झलनाथ खनालं प्रमुख प्रतिपक्षया समर्थन मदयेकं बजेट यंकेगु बांलाइ मखु धकाः धयादीगुलिं आः बजेट जेष्ठ १४ गते लिपा जक वइगु अवस्था ब्वलंगु दु धकाः नेतातय्सं जानकारी बियादीगु दु । थ्व हे दथुइ जेष्ठ १४ गते न्ह्यः बजेटया छुं नं कथंया प्रक्रिया मन्ह्याकेगु धकाः मूमू दलया नेतातय्गु दथुइ सहमति जूगु दु धकाः नं धाःगु दु ।",https://www.nepalmandal.com/content/13766.html
अनमिनया वैकल्पिक संयन्त्र दयेकेगु कुतः ,"Fri Jan 7, 2011  10:59 am","नेपाःया शान्ति प्रक्रियाय् महत्वपूर्णगु भूमिका म्हिता वयाच्वंगु राष्ट्रसंघीय अनमिनया म्याद थप मजुइगु अवस्थाय् बैकल्पिक संयन्त्र दयेकेगु सवालय् संविधानसभाय् दुथ्याःगु मूमू स्वंगू दलया नेतातय् दथुइ सहलह जूगु दु । म्हिगः विहिवाः सिंहदरवारया शान्ति मन्त्रालयसं च्वंगु एकीकृत नेकपा -माओवादी), नेपाली कांग्रेस व नेपाल कम्युनिष्ट पार्टी -एमाले)या शीर्ष नेतातय् दथुइ जूगु मुँज्याय् अथे सहलह जूगु खः । वर्तमान कामचलाउ सरकारं अनमिनया म्याद थप मयाइगु अवस्थाय् आः छु गज्वःगु कथं शान्ति प्रक्रियायात पूवंकेगु धैगु खँय् जूगु सहलह मुँज्याय् अथे अनमिनया बैकल्पिक व्यवस्था यायेगु धकाः सहलह जूगु खः । स्वंगू दलया मुँज्यां अनमिन वने धुंकाः लडाकु समायोजन, रेखदेखया नितिं बैकल्पिक संयन्त्र दयेकेगु धकाः सहलह जूगु खः धकाः उगु मुँज्याय् ब्वति कयादीम्ह छम्ह नेतां धयादीगु दु । राष्ट्रसंघीय मिसन अनमिनया म्याद फुइगु गुन्हु जक ल्यं दनिगु अवस्थाय् अथे स्वंगू दलया नेतातय् दथुइ खँ जूगु खः । अनमिनया म्याद थ्व हे पुस मसान्त तक जक खः । मुँज्याय् माओवादीं अनमिनया म्याद वइगु जेष्ठ १४ गते तक हे थप यायेमाःगु खँय् बहः ब्यूगु खःसा कांग्रेस व एमालेया नेतातय्सं उकियात अस्वीकार यायेवं माओवादीं बैकल्पिक व्यवस्था यायेगु प्रस्ताव तःगु खः धकाः धाःगु दु । अनंलिपा माओवादीं छगू पुचः दयेकाः अनमिनं यानाच्वंगु ज्या याकेगु धकाः प्रस्ताव तःगु खःसा उकियात कयाः कांग्रेस व एमालें लिपा थःपिनिगु खँ तयेगु जुइ धकाः धाःगु खः धकाः छम्ह नेतां धयादीगु दु । मुँज्या लिपा माओवादीया न्वकु नारायणकाजी श्रेष्ठ प्रकाशं संचारकर्मीतलिसे खँल्हासें धयादिल 'सत्ताधारी प्रमुख दलतय्सं न्हूगु सरकार गठन याये न्ह्यः हे अनमिन वनेमाः धकाः तायेका संसदया अधिवेशन हे लिबाक्क सःतेगु यात तर नं थःपिन्सं अनमिनया म्याद थप यायेगु खँय् बहः बियाः वयाच्वनागु खः । इमिसं माने मजुइवं आः अनमिन मदैगु अवस्थाय् गुगु कथं न्ह्याः वनेगु धैगु खँय् सहलह केन्द्रीत जूगु दु । अनमिनया विकल्पया बारे यक्व हे बिचाः यानाः न्ह्याः वनेमाःगु दु, हथाय् चाये मजिउ ।' उगु मुँज्याय् एकीकृत माओवादीया नायः पुष्पकमल दाहाल प्रचण्ड, न्वकुपिं मोहन बैद्य किरण, नारायणकाजी श्रेष्ठ प्रकास, नेपाली कांग्रेसया सभापति सुशील कोइराला, संसदीय दलया नेता रामचन्द्र पौडेल अथे हे एमालेया नायः झलनाथ खनाल, प्रधानमन्त्री माधव कुमार नेपाल, मूछ्याञ्जे इश्वर पोखरेलपिन्सं ब्वति कयादीगु खः ।",https://www.nepalmandal.com/content/11982.html
प्रमया नितिं २८ गतेलिपा न्हूगु प्रक्रियाय् वनी : सभामुख ,"Sun Jan 9, 2011  11:15 am",व्यवस्थापिका संसदया सभामुख सुवास चन्द्र नेम्वाङं वइगु पुष २८ गते तकया दुने नं प्रधानमन्त्री ल्यये मफत धाःसा आःया प्रधानमन्त्रीया चुनावी प्रणाली अत्य जुइ धकाः धयादीगु दु । दलतय्गु दथुइ क्वःछिनातःगु इलय् हे प्रधानमन्त्री ल्ययेगु बाय् आःया फुक्क प्रक्रिया अन्त्य यायेगु धैगु निगू जक विहल्प दु धकाः धयादिल । वय्कलं आः वइगु २८ गते लिपा न्हूगु प्रक्रिया कथं प्रधानमन्त्री ल्ययेमालीगु अवस्था वल धकाः नं धयादिल । राष्ट्रिय सहकारी बैंक लिमिटेडया साधारण सभाया म्हिगः शनिवाः उलेज्या यानादिसें सभामुख नेम्वाङं धयादिल 'पुष २८ गते दुने प्रधानमन्त्री ल्ययेगु नितिं दलतय्गु दथुइ सहमति माः दलतय्गु दथुइ सहमति मजुल धाःसा आःया फुक्क प्रक्रिया अत्त्य जुइ  ।' थौं आइतवाः च्वनीगु शीर्ष नेतातय्गु मुँज्याय् प्रधानमन्त्री ल्ययेगु समवन्धय् खँ क्वःछिइमाःगु जरुरी दु धयादिसें वय्कलं थौंया मुँज्यां निष्र्कष पिकइ धैगु खँय् थः आशावादी दु धकाः नं धयादिल । राष्ट्रसंघीय मिसन अनमिन वनीगु छवाः जक ल्यं दनिगु खँ न्ह्यथसें शान्ति प्रक्रिया पूवंकेगु सवालय् दलतय् दथुइ सहमति यानाः लडाकु समायोजन यायेमाःगु खँय् सभामुख नेम्वाङं बहः बियादिल ।,https://www.nepalmandal.com/content/12023.html
प्रम चुनावं एमालेया मुँज्या च्वने मफुत ,"Mon Jan 10, 2011  8:21 am",सर्वोच्च अदालतं चुनावय् तटस्थ च्वने मदु धकाः आदेश बिइ धुंकाः आः बुधवाः २८ गते जुइगु प्रधानमन्त्रीया चुनावय् छु यायेगु धैगु खँय् विवाद जूगुलिं एमालेया केन्द्रीय कमिटीया मुँज्या च्वने हे मफुत । घोषित ज्याझ्वः कथं म्हिगः एमालेया केन्द्रीय कमिटीया मुँज्या च्वनाः प्रधानमन्त्रीया चुनावया सवालय् छु यायेगु धैगु विषयसं आधिकारीक धारणा क्वःछिइगु धयातःगु खःसा विशेष यानाः केपी शर्मा ओली पक्षया नेतातय्सं कांग्रेसया प्रधानमन्त्रीया उम्मेदवार रामचन्द्र पौडेलयात मत बिइमाः धकाः बहः ब्यूगु नाप नापं कांग्रेस सत्ताय् दुथ्याःगु मेमेगु दलया नेतातय्सं नं उगु हे कथं दबाव ब्यूगुलिं एमालेया नायः झलनाथ खनाल नापं मेमेपिं नेतातय्त ज्यामछिनाः केन्द्रीय कमिटीया मुँज्या तकं च्वने मफुगु खः धकाः एमालेया छम्ह नेतां धयादीगु दु । एमालेया केन्द्रीय कमिटीपाखें खास यानाः न्हापा हे प्रधानमन्त्रीया उम्मेदवारी  कांग्रेसया नेता रामचन्द्र पौडेलया विपक्षय् मतदान यायेगु नापं संसदया विशेष अधिवेशनया नं विपक्षय् मतदान यायेगु धकाः खँ क्वःछिना तये धुंकूगु खःसा आः वयाः उगु कथंया पुलांगु निर्णययात हे फातापुइकेगु कुतः ओली पक्षधर नापं कांग्रेस सरकारय् दुथ्याःगु दलतय्सं कुतः याःगुलिं समस्या ब्वलनाः अथे केन्द्रीय कमिटीया मुँज्या मच्वंगु खः धकाः धाःगु दु । मेमेगु दलया नेतातलिसे नं सहलह यानाः जक प्रधानमन्त्रीया चुनावया सवालय् खँ क्वःछिइ माःगु जुयाः अथे एमालेया केन्द्रीय कमिटीया मुँज्या स्थगित यानागु नापं थौं सोमवाः हे स्थायी समितिया मुँज्या च्वनीगु जूगु दु । थ्व हे दथुइ व्यवस्थापिका संसदया म्हिगः आइतवाः च्वंगु मुँज्यां वइगु २८ गते बुधवाः प्रधानमन्त्रीया नितिं ल्यज्या यायेगु जूगु दु । थुगुसीया चुनाव १७ क्वःगु जुइ । चुनावय् याकःचा उम्मेदवार पौडेल खः।,https://www.nepalmandal.com/content/12057.html
नेवाः स्वायत्त राज्यया नितिं शक्ति प्रदर्शन ,"Fri Jan 14, 2011  12:09 pm","संघीय गणतान्त्रिक नेपालय् नेवाः स्वायत्त राज्यया सुनिश्चितताया नितिं आन्दोलन यानाः वयाच्वंगु नेवाः स्वायत्त राज्य मंकाः संघर्ष समितिं म्हिगः यलया पूच्वय् नेवाः एकता दिवस हनेगु झ्वलय् आः नेवाः स्वायत्त राज्यया अवधारणा कथं स्थानीय निकायसं अभ्यास यायेगु झ्वलय् आः दक्ले न्हापां किपू नगरपालिकाय् यायेगु धकाः घोषणा याःगु दु । मंकाः संघर्ष समितिया सचिवालय्या कजि मल्ल के सुन्दरं नेवाः एकता दिवसया सवालय् न्वंवायेगु झ्वलय् आः नेवाः स्वायत्त राज्यया अवधारणा कथं किपुलिइ अभ्यास यायेगु धकाः औपचारिक रुपं हे घोषणा यानादीगु खः । मंकाः संघर्ष समितिया नायः सानुराजा शाक्यया सभापतित्वय् जूगु उगु ज्याझ्वलय् आवंलि नेवाः दुने जातजातिया विभेद मदु धकाः नेवाः राष्ट्रिय राजनीतिक सम्मेलनं पारितयाःगु यात नेवाःतय्गु थीथी जात जातिया प्रतिनिधितय्सं सार्वजनिक रुपं उकियात अनुमोदन यानागु जुल धकाः प्रतिबद्धता प्वंकेगु ज्या जूगु खः । उगु ज्याझ्वलय् वइगु माघ ३ गते लुमन्ति पौ लःल्हायेगु घोषणा नं याःगु खः । नेवाः स्वायत्त राज्यया सुनिश्चिता, धर्म निरपेक्षता व गणतन्त्रयात संस्थागत यायेमाःगु, नेवाः स्वायत्त राज्य दुने नेवाःतय्गु अग्राधिकार दयेमाःगु नापं थीथी कथंया खँ दुथ्याकाः अथे लुमन्ति पौ बिइगु धकाः घोषणा याःगु खःसा उगु पौ नेवाः ल्याय्म्ह न्ह्यलुवाःया नायः नरेशवीर शाक्यं ब्वना न्यंकादीगु खः । मंकाः संघर्ष समितिया सल्लाहकार प्रेमशान्ति तुलाधरं नेवाः समुदाय दुने जातीय विभेद क्वचाःगु घोषणा नापं लैंङगिक विभेद नं क्वचायेमाः धयादिसें नेवाः स्वायत्त राज्य दुने बच्छि मिसा बच्छि मिजं जुइमाः धकाः बहः बियादिल । लोकतान्त्रिक नेवाः दबूया नायः नेमसिंह नकःमिं बोडे घोषणा पौ न्यंकादीगु खः । नेवाः जागरण मञ्चया कजि सुजीव बज्राचार्यं नेवाः राष्ट्रिय राजनीतिक सम्मेलनपाखें पारित याःगु स्थानीय निकायसं हस्तक्षेपकारी ज्याझ्वः ब्वनाः न्यंकादीगु खः । नेवाः देय् गुथि नेपाल मण्डलया नायः नरेन्द्रभक्त हाडां इलंहाःगु समसामयिक प्रस्ताव न्ह्यब्वयादीगु खः । नेवाः देय् दबूया नायः नरेश ताम्रकारं थीथी जातिया प्रतिनिधितय् जातीय विभेद क्वःचाःगु प्रतिबद्धता प्वंकादीगु खः । ज्याझ्वलय् नेवाः एकता दिवस व्यवस्थापन समितिया कजि प्रेम महर्जनं लसकुस न्वचु बियादीगु खः । अथे हे सुभाय् न्वचु बिइगु झ्वलय् ज्यापु महागुथिया मूछ्याञ्जे राजभाई जकःमिं नेवाः स्वायत्त राज्य मवल धाःसा आः सांस्कृतिक बहिस्कार यायेगु जुइ धकाः घोषणा यानादिल । उगु हे कथं बौद्ध विहार संघ यलया नायः बाबुराजा बज्राचार्यं सुभाय् न्वचु बियादीगु खः । थीथी कथंया सांस्कृतिक बाजं नापं थःथःगु ब्यानर ज्वनाः ब्वति काःगु द्वलंद्वः नेवाःतय्सं ब्वतिकाःगु खःसा यलया पूच्वय् मुनाः औपचारिक रुपं ज्याझ्वः न्ह्याके धुंकाः जुलुस यलया थाय् थासय् चाःहिलाः हाकनं पूच्वय् हे थ्यंकाः सभा यानाः क्वचायेकूगु खः । स्वनिगःया येँ, यल, ख्वप, थिमि, किपू नापं गां गामं व थाय्थासं द्वलंद्वः नेवाःत सतकय् उगु कथं क्वहांवःगु धैगु नेवाः स्वायत्त राज्यया नितिं छगू कथं शक्ति प्रदर्शन खः धाःसां छुं पाइमखु ।",https://www.nepalmandal.com/content/12155.html
प्रधानमन्त्रीया नितिं न्हूगु प्रक्रियाय् वनीगु ,"Wed Jan 12, 2011  12:41 pm",मुलुकय् न्हूम्ह प्रधानमन्त्री ल्ययेगु नितिं न्हूगु हे प्रक्रियाय् वनीगु प्राय निश्चित जूगु दु । थौं बुधवाः व्यवस्थापिका संसदया मुँज्याय् एकीकृत माओवादी व एमालेया सांसदतय्सं नेपाली कांग्रेसया याकःचा प्रधानमन्त्रीया नितिं उम्मेदवार जुयाच्वंम्ह रामचन्द्र पौडेलया विपक्षय् मत दान याइगु जुइवं पौडेलयात मेगु फुक्क हे मत वन धाःसां मत्याइगु नापं अनंलिपा सभामुख सुवासचन्द्र नेम्वाङं न्हूगु प्रक्रियाय् वनेगु धकाः घोषणा यानादीगु जुयाः मुलुक प्रधानमन्त्री ल्ययेगु नितिं न्हूगु हे प्रक्रियाय् वनीगु जूगु दु । नेपाली कांग्रेसं नं पौडेलया विपक्षय् बहुमत वल धाःसा जक न्हूगु प्रक्रियाय् वनेगु जुइ धकाः धयाच्वंगुलिं आः प्रमया नितिं न्हूगु प्रक्रियाय् वनीगु निश्चित जूगु खः । नेपाली कांग्रेसया उम्मेदवार पौडेलया पक्षय् एमालें मतदान मयायेवं कांग्रेसया नेतातय्सं न्हापाया लोकतान्त्रिक वाम समिकरण त्वादली नापं वर्तमान कामचलाउ सरकारय् दुथ्यानाच्वंपिं थःपिनि मन्त्रीतय्त तकं लितसःतेगु जुइ धकाः ख्याच्वः तकं बिइ धुंकूगु जुयाः नं राजनीतिक समिकरणय् नं ह्यूपाः वइगु अवस्था ब्वलना वःगु खः । थ्व हे दथुइ म्हिगः मंगलवाः एकीकृत माओवादीया नायः पुष्पकमल दाहाल व एमालेया नायः झलनाथ खनालया दथुइ वार्ता जूगु इलय् नं आः न्हूगु कथं समिकरण दयेकाः वनेगु नापं याकनं हे न्हूगु सरकार गठन यायेगु सवालय् सहलह जूगु खः ।,https://www.nepalmandal.com/content/12110.html
समिकरण त्वाथलेगु कांग्रेसया ख्याच्वः ,"Tue Jan 11, 2011  10:38 am","नेपाली कांग्रेसं नेकपा -एमाले)यात वाम लोकतान्त्रिक गठबन्धन अर्थात वर्तमान राजनीतिक समिकरण त्वाथलेगु ख्याच्वः ब्यूगु दु । कन्हय् बुधवाः २८ गते व्यवस्थापिका संसदय् जुइगु १७ क्वःगु प्रधानमन्त्रीया चुनावय् कांग्रेसया उम्मेदवार रामचन्द्र पौडेलयात भोत मबिल धाःसा समिकरण हे त्वादली धकाः एमालेया नेतातय्त ख्याच्वः बियादीगु खः । म्हिगः सोमवाः सिंहदरवाय् च्वंगु एमालेया संसदीय दलया ज्याकुथिइ जूगु वार्ताय् अथे कांग्रेसया नेतातय्सं एमालेया नेतातय्त ख्याच्वः ब्यूगु खः । कांग्रेसया नेतातय्सं प्रधानमन्त्रीया चुनावय् एमालें मत मबिल धाःसा वर्तमान कामचलाउ सरकारय् कांग्रेसपाखें दुथ्यानाच्वंपिं मन्त्रीतय्त लितसःतेगु जुइ धकाः नं ख्याच्वः ब्यूगु खः । वार्ताय् कांग्रेसया नेतातय्सं प्रधानमन्त्रीया चुनावय् थःपिन्त मत बिइत इनाप याःगु खःसा एमालेया नेतातय्सं रामचन्द्र पौडेलया उम्मेदवारी लित कयाः प्रधानमन्त्रीया नितिं न्हूगु हे प्रक्रियां न्ह्याः वनेत ग्वहालि यायेत इनाप यानादीगु खः । वार्ताय् एमालेया खँ न्यनाः हीमी चायादीम्ह पौडेलं अनं पिहां वयाः संचारकर्मीतलिसे छुं हे खँ मल्हासे तंचायाः वंगु खः । वार्तालिपा कांग्रेसया महामन्त्री विमलेन्द्र निधिं धाःसा प्रधानमन्त्रीया चुनावय् थःपिन्त ग्वाहालि यात धाःसा एमालेलिसे सहकार्य निरन्तरता जुइ मखुसा मन्त्रीमण्डलं ब्यागलं च्वनेगु जुइ धकाः धयादीगु दु । वार्ताय् एमालेया नायः झलनाथ खनाल, प्रधानमन्त्री माधवकुमार नेपाल, वरिष्ठ नेता केपी शर्मा ओली, भरतमोहन अधिकारी अले कांग्रेसया सभापति सुशील कोइराला, संसदीय दलया नेता रामचन्द्र पौडेल, महामन्त्री विमलेन्द्र निधि, नेता कृष्ण सिटौला व मेमेपिन्सं ब्वति कयादीगु खः ।",https://www.nepalmandal.com/content/12085.html
"'सरकार मखु,विद्रोह प्रधान’ ","Tue Jan 18, 2011  11:33 am","एकीकृत नेकपा -माओवादी)या नायः पुष्पकमल दाहाल प्रचण्डं आःया अवस्थाय् थःपिनिगु नितिं सरकार प्रधान मखु जनताया अधिकारया नितिं जनविद्रोह प्रधान जुयाच्वंगु दु धकाः धयादीगु दु । माओवादीया विशेष केन्द्रीय व्यूरोया ग्वसालय् म्हिगः सोमवाः येँय् प्रशिक्षण बिइगु झ्वलय् नायः प्रचण्डं जनताया चाहाना कथं संविधानसभाया दक्ले तःधंगु दल जूगु ल्याखं थःपिनिगु हे पार्टीया नेतृत्वय् सरकार दयेकेगु नितिं कुतः यायेगु जुइ मखुसा प्रतिपक्षय् च्वनेत नापं जनताया अधिकारया नितिं विद्रोहया नितिं न्ह्या वनेत तयार दु धकाः नं धयादिल । माओवादीया नेवाः राज्य समिति व ताम्सालिङ राज्य समितिया न्याद्वलं मल्याक कार्यकर्तातय्त प्रशिक्षण बिइगु झ्वलय् वय्कलं ल्वाकःबुकःया सरकारय् च्वनेत थःपिं तयार मदु बरु प्रतिपक्षय् हे च्वनेगु जुइ धकाः धयादीगु दु । वय्कलं थ्व हे माघ महिना ज्वःछि पार्टीया आन्तरिक प्रशिक्षण ज्याझ्वः संचालन यानाः पार्टीया केन्द्रीय निर्णययात एकरुपताय् थुइकेगु, फागुन महिनांनिसें जनआन्दोलन शुरु यायेगु, चैत्रया निगूगु वाः लिपांनिसें दलाल, नोकरसाह, प्रतिक्रियावादीतय्त प्रतिरोध यायेगु नापं आन्दोलनया उत्कर्षय् थ्यंकाः जनविद्रोह यायेगु जुइ धकाः नं धयादिल । माओवादीया नायः प्रचण्डं जनविद्रोहया नितिं न्यागू लाख युवातय्त परिचालन यायेगु कथं वनेमाः धकाः धयादिसें पार्टीं ४ तयारी व ४ आधार तयार यायेगु धयादिल । पार्टीया आन्तरिक जनवादयात अभ्यास यायेगु नापं आःया अवस्थाय् लेनिनवादी सिद्धान्त 'अभिब्यक्तिइ स्वतन्त्रता, ज्या यायेगुलिइ एकरुपता' यात नालाः वनेगु जुइ धकाः नं धयादिल । वय्कलं पार्टी दुनेया फरक मत यात प्रशिक्षणय् मयंकेगु धकाः सहमति जूगु दु धकाः नं धयादिल । फरक मतया खँ तये दयेमाः धकाः नेतृ हिसिला यमिं सः तयादीगु खःसा उगु खँयात कयाः नायः प्रचण्डं याकनं हे बैठक च्वना समस्या समाधान यायेगु जुइ धकाः धयादीगु खः । उगु प्रशिक्षण ज्याझ्वलय् माओवादीया न्वकु मोहन बैद्य किरणं नं आःया अवस्थाय् जनताया हक अधिकारया नितिं विद्रोहया तयारी यायेगु बाहेक मेगु विकल्प मदु धकाः धयादिल । पार्टीया सचिव सिपि गजुरेलं नं थःगु नुगःखँ तयादीगु उगु ज्याझ्वलय् युवा परिचालन ब्यूरोया बारे स्थायी समिति दुजः नेत्र विक्रम चन्द विप्लबं न्वंवानादीगु खः । माओवादीया विशेष ब्यूरोया इन्चार्ज रामवहादुर थापा बादलया सभापतित्वय् नेवाः राज्य समितिया इन्चार्ज हितमान शाक्यं न्ह्याकादीगु उगु ज्याझ्वलय् तम्सालिङ राज्य समितिया इन्चार्ज अग्नी प्रसाद सापकोटां लसकुस न्वचु बियादीगु खः ।",https://www.nepalmandal.com/content/12257.html
संविधानया एकीकृत मस्यौदा च्वइगु ,"Wed Jan 19, 2011  10:29 am",संघीय लोकतान्त्रिक गणतन्त्रात्मक नेपाःया न्हूगु संविधानय् दुथ्याइगु खँय् संविधानसभाय् दुथ्याःगु थीथी राजनीतिक दलतय् दथुइ मतभेद जुयाः च्वंगु दुसां नं आः न्हूगु संविधानया एकीकृत मस्यौदा च्वयेगु ज्या न्ह्याकीगु जूगु दु । संविधानसभाया म्हिगः मंगलवाः च्वंगु मुँज्यां संविधानसभाया नियमावली संशोधन यानाः संवैधानिक समितिया थप अधिकार बिइवं आः अथे एकीकृत संविधानया मस्यौदा च्वयेगु ज्या न्ह्याइ धकाः धाःगु दु । संशोधित नियमावली कथं विवाद जुयाच्वंगु विषययात नं ज्यंकाः यंकेगु अधिकार आः संवैधानिक समितियात ब्यूगु दु । अथे संवैधानिक समितियात अधिकार ब्यूगुलिं आः न्हूगु संविधानया एकीकृत मस्यौदा च्वयेगु ज्या न्ह्यकेत अःपूगु अवस्था ब्वलन धकाः दलया नेतातय्सं धयादीगु दु । थ्वसिबें न्ह्यः उगु समितियात संविधानसभाया विषयगत समितितपाखें संविधानसभाय् वने धुंकाः सहमति जुयाः वइगु नापं राजनीतिक दलतय्गु दथुइ सहमति जुइ धुंकाः वइगु खँ दुथ्याकाः न्हूगु संविधानया मस्यौदा च्वयेगु अधिकार जक बियातःगु खः । न्हूगु संविधान च्वयेगु ई झन झन म्हो जुजुं वनाच्वंगुलिं संविधानसभाय् दुथ्याःगु २८ दलया सहमतिया आधारय् हे अथे संविधानसभाया नियमावली संशोधन याःगु खः ।,https://www.nepalmandal.com/content/12291.html
सहमतिया सरकार दयेकेत कांग्रेसया कुतः ,"Fri Jan 21, 2011  12:50 pm","झिंखुक्वः तक्क शर्मनाक हार जूम्ह नेपाली कांग्रेसया संसदीय दलया नेता रामचन्द्र पौडेलया विकल्प वीत नेपाली कांग्रेसं तयार जूगु दु । नेपाली कांग्रेसया नेतृत्वय् सहमतीय सरकार दयेकेत एकीकृत नेकपा (माओवादी) एमाले लगायत प्रमुख दलत नाप निणर्यक खँ ल्हायेत म्हिगः सिंहदरबारस्थित नेपाली कांग्रेसया संसदीय दलया ज्याकुथिइ च्वंगु शीर्ष नेतातय्गु वैठकं पहल यायेगु क्वछय्गु दु । प्रधानमन्त्रीया ल्यज्यायात कयाः एकीकृत माओवादी व एमालें न्ह्यब्वःगु  प्रस्तावयात अस्वीकार यासे नेपाली कांग्रेसं न्हापांगु ल्यज्याय् दकले अप्वः वइगु निगू दलया उम्मेदवारया दथुइ जक निगूगु चरणया ल्यज्याय् ब्वति कायेदैगु धाःगु दु । दकले न्हापां सरकारया नेतृत्व माओवादीं याःगु उया लिपा एमालें याःगुलिं आः कांग्रेसयात सरकारया नेतृत्व वीमाःगु खँय् बहः विसे यदि माओवादी व एमालें कांग्रेसयात नेतृत्व याकेत तयार जुल धाःसा संसदीय दलया नेता जुया प्रधानमन्त्रीया उम्मेदवार जुयाच्वंम्ह रामचन्द्र पौडेलया विकल्प तकं वीगु संकेट व्यूगु दु । कांग्रेस दुने शेरवहादुर देउवां नं प्रधानमन्त्रीया उम्मेदवार वीगु खँ सार्वजनिक यायेवं उगु पार्टी दुने छम्ह जक उम्मेदवार क्वछीत संस्थापनपक्षयात नवजि न्ह्ययेथें जुयाच्वंगु दु । प्रधानमन्त्रीया ल्यज्याया नितिं आन्तरिक संविधानय् दुगु नियमावली संशोधन यायेगु खँय् नं नेपाली कांग्रेसं विश्वन्यंक न्ह्यानाच्वंगु प्रकृया व प्रचलनया आधारय् जक संशोधन यायेमाःगु धाःगु दु । उखे न्हापा छकः छ्यलाः असफल जूगु चुनाव प्रकृया आः हानं छाय् छ्यल धयागु खँय् राजनीतिक विश्लेषकपिसं न्ह्यसः थनाहःगु दु । आःया राजनीतिक अवरोधयात चीकेगु जूसा ३८/१ वा ३८/२ मखुसे ४१/२ पाखें न्ह्याः वनेमाःगु खः । २०५१ या नजिरयात न्ह्यःने तयेगु खःसा नं संविधान सभाय् दकले तःधंगु दल एकीकृत माओवादीयात सरकार गठन याकेगु मौका वियाः लच्छिया दुने संसदय् विश्वासया मत दुगु खँय् प्रमाणित याकेमाःगु खः । राष्ट्रपति डा. रामवरण यादवं व्यूगु अवधि थौं फुइत्यंगु दुसा ई थप याःसां नं थुखे पाखें छु प्रगति जुइगु खनेमदु । वैठकय् सभापति सुशिल कोइराला, महामन्त्री प्रकाशमान सिंह, वरिष्ठ नेता शेरवहादुर देउवा लगायत नेतापिसं ब्वति काःगु खः ।",https://www.nepalmandal.com/content/12346.html
लिम्बुवान अनिश्चितकालिन आमहड्ताल ,"Tue Nov 2, 2010  8:53 am",निर्वाचन आयोगया ज्याय् पंगः थंगु धकाः संघीय लोकतान्त्रिक माच सम्वद्ध संघीय लिम्वुवान राज्य परिषद्या केन्द्रीय दुजः नापं स्वम्हसित म्हिगः सोमवाः धरान प्रहरीं ज्वंगु दुसा उकिया विरुद्ध थनिनिसें लिम्बुवान अर्थात अरुणपूर्वया गुंगू जिल्ला अनिश्चितकालिन आमहडतालया आह्वान याःगु दु । प्रहरीं परिषदया केन्द्रीय दुजः भीम इधिङगो सुनसरीया नायः डम्बर खजुम व युवा परिषदया नायः अमित थेवेयात ज्वनाः हिरासतय् तयातःगु दु । इमित इलाका प्रहरी ज्याकूया प्रहरी निरिक्षक केशब भट्टराईया नेतृत्वय् वंगु पुचलं अथे धरान नगरपालिका वडा नं। ८ लागां ज्वना यंकूगु खः । थीथी वडां जफत याःगु मतदाता परिचय पत्रया निितं संकलन याःगु नां नाप स्वापू दुगु भ्वं नेपाल पत्रकार महासंघ सुनसरीया रोहबरय् निर्वाचन आयोगयात बिइवं प्रहरीं ज्वंगु खः । प्रहरीं ज्वंिपं नेतातय्त तत्काल त्वःतेमाःगु माग यानाः परिषदं अरुणपूर्वया ९ गू जिल्ला बन्द आह्वान याःगु खः । इमिसं विना शर्त नेतातय्त त्वःतेमाःगु नापं निर्वाचन आयोगया ज्या तत्काल दीकेमाःगु माग यानाः थःपिन्सं हड्ताल आह्वान यानागु खः धकाः नं धाःगु दु । अथे थःपिनि नेता व कार्यकर्तायात ज्वनेवं सोमवाः हे इमिसं गुंगू जिल्ला सांकेतिक रुपं बन्द याःगु खःसा थःपिनिगु माग पूरा मजूगुिलं धकाः थनिनिसें अनिश्चितकालीन आमहड्तालया आह्वान याःगु खः । माचया केन्द्रीय दुजः नापं परिषदया नायः कुमार लिङदेनं मतदाता नामावली संकलन व परिचयपत्रयाबारे २५ दल निर्वाचन आयोग व लिम्बुवान खम्बुवान थेंजाःगु स्वायत्तत्तावादीतलिसे आइतवाः वार्ता जूगु अले वार्ता विना निष्कर्षय् क्वचाःगुिलं हे थःपिनि नेता कार्यकर्तायात प्रहरी प्रशासनं ज्वनेगु याःगुिलं बाध्य जुयाः हे थःिपं आन्दोलनय् कुहाँ वयेमाःगु खः धकाः धयादीगु दु । उगु परिषदं नेपाः संघीय गणतान्त्रिक मुलुक जुइ धुंकूगु अवस्थाय् स्वायत्त प्रदेशत दैगु जुया मतदाता परिचयपत्र आः स्वायत्त प्रदेशतपाखें हे यायेमाः धकाः अथे निर्वाचन आयोगया ज्याय् परिषदं पंगः थंगु खः ।,https://www.nepalmandal.com/content/10523.html
२२ गते बिदा बिइत सरकार बाध्य ,"Wed Nov 3, 2010  12:31 pm","वर्तमान कामचलाउ सरकार नेवाःतय्सं माग याःगु कथं किजापुजा खुन्हु कार्तिक २२ गते सार्वजनिक बिदा बिइत बाध्य जूगु दु । नेवाःतय्गु राष्ट्रिय संगठन नेवाः देय् दबूया पहलय् नेवाः सभासद्पिं नेवाः स्वायत्त राज्य मंकाः संघर्ष समितिइ दुथ्याःगु थीथी घटक थाय् थासय् च्वंगु न्हूदँ समारोह समितिया प्रतिनिधि नेवाः आन्दोलनया न्ह्यलुवाःत म्हिगः मंगलवाः प्रधानमन्त्रीयाथाय् डेलिगेशन वंगु इलय् प्रधानमन्त्री नेपालं बाध्य जुयाः नेवाःतय्गु भावना कथं २२ गते सार्वजनिक बिदा बिइगु जुल धकाः धयादीगु खः । नेवाःतय्सं थःगु हे परम्परा कथं स्वन्ति नखः झ्वःलकं हनेमाःगु नापं वइगु कार्तिक २०, २१ व २२ गते हनीगु जूगुलिं २२ गते सार्वजनिक बिदा बियातःगु मदयाः उखुन्हु बिदा बिइमाःगु नापं नेपाल संवत व नेवाः संस्कृति नाप स्वापू दुगु झिगू माग यात कयाः म्हिगः ज्ञापनपौ लःल्हाःगु इलय् अथे प्रधानमन्त्रीं बचं बियादीगु खः । येँया नेपालभाषा मंकाः खलः न्हूदँ समारोह समिति ११३१ या नायः विपेन्द्र महर्जन व सदस्य सचिव नरेश वीर शाक्यया नेतृत्वय् कार्तिक ८ गते डेलिगेशन वंगु इलय् 'नेपालय् बिदा अप्वयाः समस्या जुयाच्वंगु दु, २२ गते बिदा बिइगु जूसा १९ गतेया बिदा कटौति यायेमाली' धयादीम्ह प्रधानमन्त्री नेपालं म्हिगः धाःसा नेवाःत फुक्कं छप्पँ जुयावःगु खनाः २२ गते बिदा बिइगु जुल धकाः न्वंवायेत बाध्य जूगु खः । म्हिगः लःल्हाःगु ज्ञापन पतिइ नेपाल संवतया न्हूदँ खुन्हु नेपाल संवतया नामं हे बिदा बिइमाःगु, नेपाल संवतयात  राष्ट्रिय संवत घोषणा याये धुंकूगु अवस्थाय् आः राज्यं हे न्हूदँ समारोह समिति दयेकाः न्हूदँ हनेमाःगु, न्ह्याबलें नेवाःतय्गु संस्कृतियात ल्वाकःब्वाकः याइगु पात्रो पिथनाच्वंगु पंचाङ समितियात राज्यं बियातःगु मान्यता लित कायेमाःगु नापं थीथी कथंया झिगू सूत्रिय् माग यानातःगु दु । नेवाः देय् दबूया नायः नरेश ताम्रकार, नेवाः राष्ट्रिय मुक्ति मोर्चा नेपाःया नायः  नापं सभासद् हितमान शाक्य, अथे हे सभासद्पिं डा. मंगलसिद्धि मानन्धर, दिलिप महर्जन, सत्यलाल मूल, बुद्ध साय्मि, नेवाः ख्यःया नापं थीथी खलः पुचःया प्रतिनिधि नापं थाय् थासय् च्वंगु न्हूदँ समारोह समितिया प्रतिनिधिपिं प्रा. माणिकलाल श्रेष्ठ, दिलबहादुर श्रेष्ठ, मल्ल के सुन्दर, डा. महेशमान श्रेष्ठ, डा. चुन्दा बज्राचार्य, प्रा. प्रेम शान्ति तुलाधर, राजेन्द्र श्रेष्ठ, कृष्णगोपाल श्रेष्ठ, वदन शर्मा राजोपाध्याय, मुक्ति प्रधान, सुरेश प्रधान, शान्तप्रकाश श्रेष्ठ, उमेश स्थापित, सुजीब बज्राचार्य, नरेशवीर शाक्य, नरेन्द्रभक्त हाडा, सानुराजा शाक्य, कृष्णलाल गोजा, धर्मशोभा तुलाधर नापं मेमेपिंन्सं ल्हाःचिं तयाः प्रधानमन्त्रीयात ज्ञापन पौ लःल्हाःगु खः ।",https://www.nepalmandal.com/content/10551.html
किजापुजाखुन्हु विदा कायेत थौं प्रमयाथाय् डेलिगेशन ,"Tue Nov 2, 2010  9:00 am",नेवाः संस्कृति कथं वइगु कार्तिक २० गते लक्ष्मीपुजा २१ गते न्हूदँ नापं म्हपुजा अले २२ गते किजापुजा यायेगु नितिं समस्या ब्वलनीगु कथं २२ गते सार्वजनिक विदा बियाः मतःगुलिं उखुन्हु सार्वजनिक विदाया माग यानाः नेवाःतय्गु राष्ट्रिय संगठन नेवाः देय् दबूया संयोजनय् थीथी लागाया न्हूदँ हना खलः नापं थीथी खलः पुचःया प्रतिनिधित थौं प्रधानमन्त्रीयाथाय् डेलिगेशन वनीगु जूगु दु । किजापुजा खुन्हु सार्वजनि विदा बिइमाःगु नापं नेपाल संवतयात राष्ट्रिय संवतयात मान्यता बिइ धुंकूगु अवस्थाय् सरकारं नेपाल संवतया न्हूदँयात उत्सवया रुपय् हनेमाःगु म्हपुजा खुन्हु न्हूदँ व म्हपूजा धकाः हे विदा बिइमाःगु नापं थीथी कथंया माग यायेगु नितिं अथे डेलिगेशन वनेत्यंगु खः । नेपाल संवतया न्हूदँ ११३१ तःजिक हनेगु नितिं थाय् थासय् नेवाःतय्सं न्हूदँ हना खलः पुचः दयेका ज्याझ्वः यानाच्वंगु दुसा उकियात एकरुपता बिइगु नितिं नापं माःगु कथं सहलह ब्याकेगु नितिं नेवाः देय् दबूया ग्वसालय् कन्हय् दबूया ताम्सीपाखा लागाय् च्वंगु ज्याकुथिइ न्हिनय् १ बजे तःजिक भेला याइगु जूगु दु ।,https://www.nepalmandal.com/content/10527.html
बहु एकात्मक प्रणालीइ यंकेगु कुतः ,"Fri Nov 5, 2010  9:24 am",संघीय गणतान्त्रिक नेपाःया न्हूगु संविधान निर्माणया नितिं ब्वलनाच्वंगु विवादयात ज्यंकेगु नितिं धकाः दलतय्सं दयेकूगु कार्यदलया म्याद हाकनं थप याःगु दु । म्हिगः २७ दलया मुँज्यां कार्यदलया म्याद मंसीर २५ गतेया नितिं थप याःगु खः । कार्यदलया म्हिगः च्वंगु मुँज्यां गुगु कथं भाषा नागरिकताया सवालय् गुगु कथं खँ क्वःछित उकियात स्वल धाःसा आः नेपालय् म्हुतुं संघीय राज्य धायेगु तर 'बहु एकात्मक प्रणाली' लागू यायेगु कथं न्ह्याः वनाच्वन धकाः मनूतय्सं धयाहःगु दु । लिपांगु इलय् वयाः कार्यदलय् मध्यमार्गी लँपुया नामय् तसकं महत्वपूर्ण नापं संवेदनसिल विषय भाषा व नागरिकताया सवालय् नेतातय्सं याःगु सहमतियात कयाः नेवाः आन्दोलनया न्ह्यलुवाः नापं जनजातिया नेतातय्सं आशंका यानादीगु दु । प्रदेशया नां तयाः केन्द्रीय सरकारं छगू जक नागरिकता बिइगु धकाः म्हिगः बुधवाः च्वंगु कार्यदलया मुँज्याय् सहमति ब्वलंकूगु खः । उगु सहमतियात कयाः आदिवासी जनजाति आन्दोलनया न्ह्यलुवाः डा। कृष्णबहादुर भट्टचनं 'झीगु स्वनिगः' लिसे खँल्हासें खस अहंकारवादयात हे निरन्तरता बिइगु कुतः जूगु खने दत धकाः धयादिल । वय्कलं धायेबलय् संघीय नेपाः धायेगु तर एकल नागरिकता बिइगु खँय् भाय् छगूयात जक केन्द्रीय सरकारया कामकाजया भाषा दयेकेगु धकाः खँ क्वःछिनाः खँय् भाय्यात सुनिश्चित यायेगु अले मेमेगु भाषाया नितिं आयोग दयेकेगु धकाः गुगु कथं खँ हल थ्व धैगु एकात्मक सोच व खस अहंकारवादयात निरन्तरता बिइगु चाःहिइकाः याःगु कुतः खः धयादिल । अथे हे नेवाः आन्दोलनया न्ह्यलुवाः मल्ल के सुन्दरं लिपांगु इलय् नेतातय्सं आवंलि संघीय गणतान्त्रिक नेपाःया न्हूगु संविधानय् नागरिकताया सवालय् एकल नागरिकता बिइगु अले भाषाया सवालय् खय् भाय्यात केन्द्रय् मान्यता बिइगु धकाः गुगु कथं क्वःछित थ्व पाय्छि मजू धकाः धयादिल । केन्द्रय् बहुभाषा नीति लागू मयायेगु कथं वंगु आभाष जूगु दु अयनं स्पष्ट वयाच्वंगु मदु धयादिसें वय्कलं केन्द्रं जक एकल नागरिकता बिइगु धाःसा संघय् अविसिस्त अधिकार हनन यायेगु कुतः खः धयादिल । संघ व प्रदेशया निगू कथं हे नागरिकता बिइमाः धयादिल । उगु कथं भाषा आन्दोलनया न्ह्यलुवाः नापं एमालेया नेता राजेन्द्र श्रेष्ठं नागरिकता प्रदेशं वितरण यायेमाःगु खः तर केन्दं जक एकल नागरिकता इनेगु धकाः खँ हल थुिकं यानाः शंका यायेगु थाय् दु धयादिल । म्हुतुं बहुभाषीक धाःसां बास्तवय् व्यवहारय् एकभाषाया नीति नालेगु कथं वन धकाः वय्कलं दावी यानादिल । नेता श्रेष्ठं धयादिल प्रत्येक प्रदेशया छगू मूल भाषायात केन्द्रय् कामकाजया भाषा जुइ धकाः खँ क्वःछिइमाःगु खः तर अथे मयात । वय्कलं नेपाल संवतयात व्यवहारय् प्रयोग याकाः यंकेगु नितिं सौर्यमासया तारिक थें हे बैज्ञानिक कथं तारिक दयेका सरकारी कामकाजय् प्रयोग यायेगु अले सांस्कृतिक पक्षया नितिं तिथि प्रयोग  यायेगु नितिं न्हापां विक्रम संवतया थाय् सरकारं तारिक प्रयोग यायेमाः धयादिल । अथे हे नेपाल संवतया आन्दोलनया न्ह्यलुवाः नापं  नेवाः वाम बुद्धिजीवी प्रा. माणिकलाल श्रेष्ठं नेपाल संवतया सवालय् कर्मचारी तन्त्रं हे गोलमाल यानाच्वंगु खः धयादिल । सरकारं निदँसिबें न्ह्यः दयेकूगु कार्यदलया दुजः वय्कलं थःपिन्सं ज्या यायेगु धकाः मितं तःसां ज्या यायेगु वातावरण मदयेकेगु ज्या कर्मचारीतय्सं यानाच्वंगु जुयाः कर्मचारी तन्त्र हे आःया अवस्थाय् नेपाल संवतया विरोधीत जुयाच्वंगु दु धकाः दावी यानादीगु दु ।,https://www.nepalmandal.com/content/10599.html
सकलें मिले जुयाः संविधान दयेके - किरण ,"Wed Nov 10, 2010  9:36 am",एकीकृत नेकपा माओवादीया वरिष्ठ न्वकु मोहन वैद्य किरणं जनआन्दोलनया उपलब्धीतय्गु रक्षा यायां जनताया अधिकार सुनिश्चित यायेत फुक्क दलत मिलय् जुयाः न्हूगु संविधान दयेकेगु आवश्यक दुगु धयादीगु दु । म्हिगः नेवाः राष्ट्रिय मुक्ति मोर्चा नेपाः व नेवाः मंकाः दबूया मंकाः ग्वसाः ग्वःगु िभंतुना कालबिल व तुच्चा ज्याभुवलय् वय्कलं अथे धयादीगु खः । छुं नं देशय् आयातित व गैरसरकारी संस्थां ब्यूगु सुझावया लिधँसाय् मखु वर्गीय जातीय मिसा दलित राष्ट्रियताया समस्यायात चीकेत मौलिक संविधान मदयेक मगाः धयादिसें वरिष्ठ न्वकु किरणं स्वंगू दलया दथुइ गम्भीर खँल्हाबल्हा जूसां सहमति जुइपुूगु मदु धयादिल । पुलांगु शक्तिं न्हूगु शक्तियात आत्मसमर्पण याकेत स्वयाच्वंसां जनताया लागि ल्वानां च्वनेगु प्रतिबद्धता प्वंकादिसें किरणं - नेवाःतय्गु नं न्हूगु संविधान दयेकेगु ज्याय् तःधंगु भूमि दैगु खँ कनादिल । लिच्छविकालिन राजतन्त्रया अन्त्य यायां गणतन्त्रया पुसा बीगु ज्याय् जनताया त्यासा पुलाः राष्ट्रिय विभूति शंखधर साख्वाःया चर्चा यानादिसें नेपाः राष्ट्रिय पार्टीया नायः डा. केशवमान शाक्यं - नेवाःतय्सं तिब्बत भारतनाप व्यापार यायेगु भुवलय् दयेकूगु नेपाल मण्डलयात पलिस्था याःथें आः जुइगु नेवाः स्वायत्त राज्य नं उगु हे कथं दयेके माःगु खँय् बहः बियादिल । अथेहे एमालेया केन्द्रीय दुजः राजेन्द्र श्रेष्ठं - संघीयताया खँ ल्हाःसां छुं पार्टीया शीर्ष नेतािपंसं वहे कथं व्यवहार यायेमफुगु द्वपं नापं बियादिल । ज्याभुवलय् नेवाः राष्ट्रिय मुक्ति मोर्चाया नायः व एकीकृत नेकपा माओवादीया स्थाइ समितिया दुजः हितमान शाक्य सुमन दिलबहादुर श्रेष्ठ पोलिटब्यूरो दुजः हिसिला यमि नेवाः देय् दबूया संरक्षक मल्ल के। सुन्दर लगायत व्यक्तििपंसं थःथःगु बिचाः प्वंकादीगु उगु ज्याभुवलय् आपालं कार्यकर्तात लिसलिसे आपालं हनेबहःिपं भाजु मय्जुिपंनिगु ब्वति दुगु खः ।,https://www.nepalmandal.com/content/10635.html
माधवया निर्देशनय् जंगी अड्डाया ग्राईण्ड डिजाईन ,"Thu Nov 11, 2010  7:28 am",एकीकृत नेकपा माओवादी सैन्य प्रमुख वर्षमान पुन अनन्तं  कामचलाउ सरकारया प्रधानमन्त्री माधवकुमार नेपालया निर्देशनय् नेपाली सेनाया पूर्वी पृतनापाखें भारतीय माओवादीयात नेपाःया क्यान्टोनमेन्टय् तालिम ब्यूगु धकाः योजनाबद्ध कथं प्रतिवेदन तयार याकेबिया दिल्ली छ्वःगु दावी यानादीगु दु । बुधवाः येँय् जूगु साक्षात्कार ज्याझ्वलय् सैन्य प्रमुख अनन्तं भारत सरकारं  संस्थागत कथं माओवादीयात शान्ति प्रकि्रया व संविधान दयेकेगु प्रकि्रयां पिनेतय्गु माओवादीयात प्यख्यरं घेराबन्दीइ लाकेगु व नेपालय् सैन्य हस्तक्षेप यायेगु आधार तयार यायेगु कथं योजनाबद्ध षडयन्त्र जुयाच्वंगु धयादिल । एमाले नेतृत्वया सरकारया निर्देशनय् अज्याःगु फुक्कं षडयन्त्र जूगु खः - धयादिसॆ वय्कलं खुला न्ह्यः हे नेपाली सेनाया जंगी अड्डां पूर्वी पृतनायात थुज्वःगु रिपोर्ट तयार यायेत धकाः निर्देशन ब्यूगु नापं उगु हे कथंया रिपोर्ट दयेकाः छ्वःगु सूचं थःत वःगु दाबीयासें उगु रिपोर्ट भारतीय राजदूतया स्वार्थय् जूगु नं धयादिल । लिपांगु इलय् भारत-नेपालया शान्ति प्रकि्रया व संविधान च्वज्या निश्कर्षय् मथ्यनेमाः धैगु आशय् दुगु पुष्टी जूगु आशंकायात बहः ब्यूगु अनन्तं दावी यानादिल । भारतं उकियात कयाः थःपिनिगु आधिकारीक पितबिइमाः धासें वय्कलं भारतया दावी पुष्टि जूसा थः व थःगु पार्टीं न्ह्यात्थेंज्याःगु सजाँय फयेत तकं तयार दुगु धयादिल । वय्कलं नेपाल सरकारं नं थुज्वःगु गम्भिर विषयसं तत्काल छानविन यानाः थःगु पोजिसन स्पष्ट यायेमाः धयादिल । संविधानसभाया म्याद थप याकेमबीगु योजनाकथं उज्वःगु षडयन्त्र याःगु जूसां लिपा जक हल धकाः दावी यानादिसें वय्कलं  प्रधानमन्त्रीं लिपांगु इलय् राष्ट्रपतियात सकि्रय यायेगु धकाः ब्यूगु धापू नाप नं थ्व खँया स्वापू दु धकाः दावी यानादिसें वय्कलं भारतीय राजदूत राकेश सुदया विशेष कुतलय् थुगु खँ न्ह्यःने हःगु खः धकाः नं धयादिल ।,https://www.nepalmandal.com/content/10659.html
सतकं संविधान घोषणा जुइ : दिवाकर ,"Thu Nov 11, 2010  7:29 am",एकीकृत नेकपा माओवादीया छ्यााजे पोष्टबहादुर बोगटीं संविधानसभां संविधान घोषणा मयाःसा जनतां सतकं न्हूगु संविधान घोषणा याइगु ख्याच्वः बियादीगु दु । न्हूदँ नेपाल सम्वत् ११३१या लसताय् नेवाः राष्ट्रि मुक्ति मोर्चा नेपाः व नेवाः मुक्ति मंकाः दबूया एकता संयोजन समिति ख्वपया ग्वसालय् म्हिगः बुधवाः जूगु  िभंक्तना कालबिल ज्याझ्वलय् नेता बोगटीं संविधानसभां संविधान घोषणा मयाइगु अवस्थाय् जनतां सतकं संविधान घोषणा याइगु इलय् माओवादीं नेतृत्व याइ धकाः  धयादिल । वय्कलं देश संघीयताय् वनेधुकूगु जूसां कांग्रेस संघीयताया विरोधी कथं अले एमाले ढुलमुले जुयाच्वंगु  धयादिसें संघीय राज्य व राजनीतिक निकासया निितं हाकनं संघर्षया अवश्यकता दु धयादिल । मोर्चाया संयोजक कृष्णलाल गोजा श्रेष्ठया सभापतित्वय् जूगु उगु ज्याझ्वलय् नेवाः मोर्चाया केन्द्रीय नायः हितमान शाक्यं थीथी पार्टीतय्सं भौगोलिक कथं जक राज्यत दयेकेगु कुतः यानाच्वंगुया विरोधयासें नेपाःया थीथी जाति भाषा समुदाय क्षेत्र दलितया समस्या समाधान यायेगु निितं आत्मनिर्णय सहित स्वशासन आवश्यक जूगुिलं थःपिसं जनताया अधिकारया पलिस्थाया निितं ल्वायेगु धयादिल । नेवाः मोर्चा ख्वप जिल्लाया नायः सुनिल बासुं न्ह्याकादीगु उगु ज्याझ्वलय् नेवाः किराँत तामाङतय्गु थीथी साँस्कृतिक ब्वज्या नं न्ह्यब्वःगु खः ।,https://www.nepalmandal.com/content/10660.html
माओवादीया गोप्य दस्ताबेज सार्वजनिक ,"Sun Nov 14, 2010  9:41 am",भारतं एकीकृत नेकपा माओवादी विरुद्धया ग्रायण्ड डिजाइन कथं जनमुक्ति सेनां भारतीय माओवादीयात तालिम बिल धकाः बय्बय् यायेगु नाप नापं आः हाकनं मेगु डिजाइन कथं माओवादीया गोप्य दस्तावेज नेपाःया हे संचार माध्यमपाखें सर्वाजनिक याःगु दु । माओवादीया विस्तारित केन्द्रीय कमिटीया मुँज्या जुइगु थ्यंमथ्यं छवाः जक ल्यं दनिगु इलय् तसकं गोप्य यानातःगु माओवादीया नायः पुष्पकमल दाहाल प्रचण्ड वरिष्ठ न्वकुपिं मोहन बैद्य किरण डा. बाबुराम भट्टराईया ब्यागलं ब्यागलं कथंया प्रतिवेदन व स्पष्टिकरण त देय्या मूलधार धयातःगु राष्ट्रिय पत्रिकातमाध्यमं सार्वजनिक याःगुयात भारतया हे डिजाइन खयेमाः धकाः अनुमान यानाहःगु दु । माओवादी पार्टीयात कमजोर यायेत नापं पार्टीया आन्तरिक सवालयात कयाः बिवाद तच्वयेकेगु नितिं अथे माओवादी विरुद्ध कुतः याःगु धइगु स्पष्ट अनुमान यानाहःगु दु । माओवादीया छम्ह नेतां भारतया डिजाइन कथं अथे गोप्य दस्तावेज सर्वाजनिक जूगु खयेमाः धैगु खँयात अस्वीकार यानामदी । माओवादी पार्टीं वइगु मंसीर ५ गतेनिसें थःपिनिगु केन्द्रीय विस्तारित मुँज्या यायेगु तयारी यानाच्वंगु नापं उगु मुँज्याय् जक उगु दस्तावेजयात कयाः सहलह ब्याकेगु धकाः धयातःगु खः । पार्टीया जिल्ला सदस्य तक भेला यानाः प्रोजेक्टरया माध्यमं ब्वंके बिइगु अले लिखित रुपं मबिइगु यानातःगु उगु गोप्य दस्तावेज गुकथं पूर्ण रुपं म्हिगः शनिवाः संचारमाध्यमय् पिहांवल थ्व तसकं च्यूताःया विषय खः । माओवादीं भेला व प्रशिक्षणया झ्वलय् पार्टीया आन्तरिक खँय् गम्भीर रुपं सहलह ब्याकेमाः अले विस्तारित भेलालिपा पार्टी छप्पँ जुयावइ धकाः धायेगु यानाः वयाच्वंगु खःसा व हे कथं पार्टीया जिल्ला स्तरया कार्यकर्ताया दथुइ तक दुने दुने बहस जुयाच्वंगु खः । दस्ताबेज पिहां वयेवं उगु बहस दुने सीमित मजूसे सर्वसाधारणया मनूतय्गु दथुइ तकं जुइगु जूगु दु । छगू कथं धायेबलय् प्रत्येक नागरिकया दथुइ बहस जुइगु स्वतन्त्रता लोकतान्त्रिक अभ्यासया ल्याखं ला बांलाःगु हे जुइ अथेजुयानं पार्टी दुनेया अन्तविरोधयात म्वाःमदुगु कथं बय्बय् यात धाःसा अवश्य नं उिकं पार्टीया निितं बांमलाःगु लिच्वः लाकेफु । अथेला दस्तावेज छन्हु हे तःगू मछि राष्ट्रिय पत्रिकाय् पिहांवःगु धैगु संयोग जक मखु थ्व योजनाबद्ध कथं हे जूगु खः धकाः अःपुक हे अनुमान यायेफु । माओवादी नाप लिक्क लाःगु संचार माध्यम धयातःगु व पत्र पत्रिकां पिमथनेगु अले व्यापारितय्सं संचालन यानाच्वंगु संचार माध्यमतपाखें अथे गोप्य दस्ताबेज पिहां वयेवं मनूत झन अजू चाइगु स्वाभाविक हे खः । माओवादी दुने हे भारतया गुप्तचरतय्गु पहुँचया माध्यमं अथे गोप्य दस्तावेज सार्वजनिक यायेगु ज्या माओवादीया विस्तारित मुँज्या नापं नेपाःया राजनीतिइ तकं प्रभावित यायेगु नितिं खयेमाः धकाः नं अनुमान यानाहःगु दु । उकिं माओवादीया कार्यकर्तातय्सं ला गनं पार्टी दुने छुं छुं मनूतय्सं ध्यबा कमेयायेगु नितिं संचार माध्यमयात उगु दस्तावेज मिइगु ज्या याःगु जकं मखुला धकाः तकं न्ह्यसः थनाहःगु दु । माओवादी दुनेया दस्तावेजयात कयाः अथे संचारमाध्यमं माओवादी दुने तसकं गुटबन्दी जुल धकाः च्वयेगु कथंया अवसर जुयाब्यूगुलिं नं कार्यकर्तातय्सं न्ह्यसः तइगु स्वाभाविक हे खः । यदि अथे ध्यबाया नितिं दस्तावेज मिइगु ज्या याःगु खःसा थ्व छगू कथं माओवादीया नितिं हाथ्या जुयाबिइ । गोप्य धयातःगु दस्तावेज अथे पिहांवःगुलिं माओवादी पार्टी गम्भीर जुइमाःगु नापं उगु खँय् माःगु कथं अनुसन्धान यायेमाः धकाः तकं धयाहःगु दु ।,https://www.nepalmandal.com/content/10703.html
माओवादीया ठोस प्रस्ताव ,"Fri Nov 12, 2010  10:41 am",येँ (झीगु स्वनिगः) एकीकृत नेकपा माओवादीया नायः पुष्पकमल दाहाल प्रचण्डं स्वंगू दलया शीर्ष नेतातय्गु गोप्य मुँज्याय् थःपिन्सं शान्ति प्रकि्रयायात निष्कर्षय् थ्यंकेगु निितं ठोस प्रस्ताव यंकागु खँ कनादीगु दु । थःपिन्सं यंकागु उगु ठोस प्रस्तावयात कयाः नेपाली कांग्रेस व एमाले निगुिलं पार्टीं नं गम्भीर व सकारात्मक रुपं काःगु नापं उकिइ सलहल न्ह्यागु दु धकाः नं वय्कलं धयादिल । नेपाल संवत् ११३१ न्हूदँया लसताय् एकीकृत माओवादीं म्हिगः विहिवाः येँय् याःगु तुच्चा ज्याझ्वलय् न्वंवासें नायः प्रचण्डं अथे धयादीगु खः । वय्कलं थःगु नेतृत्वय् संविधानया निितं विवाद जुयाच्वंगु विषयसं ज्यंकेगु निितं दयेकूगु उच्च स्तरीय राजनीतिक कार्यदलं उत्साह जुइक प्रगति याये धुंकूगु दावी यानादिसें आः तकया दुने ३९ गू विवादयात समाधान याये धुंकल धकाः नं धयादिल । भाषा नागरिकताया विषययात कयाः सहमति जुइ धुंकूगु नापं न्यायपालिका सम्वन्धि नं सैद्धान्तिक सहमति जुइ धुंकल धकाः तकं वय्कलं दावी यानादिल । थ्व इलय् शान्ति प्रकि्रयायात स्यंकेगु निितं कुतः यानाच्वंगु छुं तत्वत दु धकाः धयादिसें इमिगु म्हगस गबलें नं पूवनी मखु धकाः नं धयादिल । नियोजित कथं छगू तत्वं नेपाःया माओवादीं भारतया माओवादीयात तालिम बियाच्वन धकाः प्रचारप्रसार यानाच्वंगु खँ न्ह्यथनादिसें नायः प्रचण्डं थ्व गम्भीर खँयात कयाः सरकारं अनुसन्धान याये धकाः बचं ब्यूगु दु धकाः नं जानकारी बियादिल । प्रचण्डं धयादिल ुनेपाःया माओवादीं भारतया माओवादीयात तालिम बियाच्वन धकाः धायेगुया नापं छुं नं कथंया स्वापू मदुगु लस्करे तोइबा नेपालय् दु धकाः नियोजित भ्रामक प्रचार यानाच्वंगु दु । नेपाःमि जनतात तसकं सचेत जुइ धुंकूगु दु धकाः धयादिसें प्रचण्डं नेपाल संवत् ११३१ न्हूदँय् नेपाःमि जनता छप्पँ जुयाः न्हूगु नेपाः दयेकेगु निितं न्ह्याः वने फयेमा धकाः िभंतुना नं बियादिल । उगु तुच्चा ज्याझ्वलय् माओवादीया नेता कार्यकर्तात नापं थीथी राजनीतिक दलया नेता कार्यकर्ता कुटनीतिक नियोगया मनूत थीथी ख्यःया न्ह्यलुवाःत नं उपस्थिति जूगु खः ।,https://www.nepalmandal.com/content/10681.html
प्रतिक्रान्तिकारीतय्गु चलखेल अप्वल ,"Wed Dec 29, 2010  11:31 am",एकीकृत नेकपा माओवादीया नायः पुष्पकमल दाहाल प्रचण्डं आःया अवस्थाय् प्रतिक्रान्तिकारीतय्गु चलखेल अप्वयाः वल धकाः धयादीगु दु । वय्कलं देशय् राजनीतिक अवस्था तरल जुजुं वनाच्वंगु अवस्थाय् छुं यायेफैला धकाः प्रतिक्रान्तिकारीतय्गु चलखेल अप्वयाः वःगु खः । माओवादीया नायः प्रचण्डं आःया अवस्थाय् कम्युनिष्टत धु्रबिकरण जुइमाः धकाः धयादिल । मंगलवाः म्हिगः येँय् जूगु छगू ज्याझ्वःया दथुइ वय्कलं अथे धयादीगु खः । माओवादीया सल्लाहकार हस्तबहादुर केसीं च्वयादीगु माक्स्रवादी दर्शन शास्त्रया रुप रेखा नांगु सफू बिमोचन ज्याझ्वलय् न्वंवासें माओवादीया नायः प्रचण्डं प्रतिक्रान्तिकारीतय्गु चलखेल अप्वया वःगुलि सचेत जुइमाः धकाः नं धयादिल । वय्कलं धयादिल आःया अवस्थाय् नेपाःया कम्युनिष्टत धु्रविकरण जुइमाःगु अवस्था वःगु दु । प्रतिक्रान्तिकारीत नं यक्व हे चलखेलय् न्ह्यःने वःगु दु । प्रतिक्रान्तिकारीतय्सं हे कम्युनिष्टतय्गु दथुइ ध्रुविकरणयात पनेगु कुतः यानाच्वंगु दु ।,https://www.nepalmandal.com/content/11712.html
सहमति लिपा जक अधिवेशन ,"Sun Dec 26, 2010  11:07 am",वर्तमान कामचलाउ सरकारय् दुथ्याःगु दलतय्सं न्हूगु सरकार गठन शान्ति प्रकृया व संविधान निर्माणया बारे दलतय्गु दथुइ सहमति जुइ धुंकाः जक व्यवस्थापिका संसदया नियमित अधिवेशन सःतेगु जुइ धकाः निर्णय याःगु दु । प्रधानमन्त्री निवास वालुवाटारय् शनिवाः म्हिगः च्वंगु सरकरय् दुथ्याःगु दलतय्गु मुँज्यां मूमू विषयसं सहमति जुइ धुंकाः जक मुँज्या सःतेगु धकाः निर्णय याःगु खः । उगु मुँज्याय् गबले तक सहमति ब्वलनी मखु अबले तक नियमित अधिवेशन मसःतेगु धकाः सहमति जूगु खः धकाः छम्ह नेतां धयादीगु दु । वर्तमान कामचलाउ सरकारय् दुथ्याःगु नेकपा संयुक्तया नायः चन्द्रदेव जोशीं संचारकर्मीतलिसे खँल्हासें धयादिल आःया हे अवस्थाय् अधिवेशन सःतेगुया औचित्य मदु दलतय्गु दथुइ सहमति मजुइकं अधिवेशन सःतल धाःसा न्हापा थें हे न्ह्याक्व हे चुनाव याःसां प्रधानमन्त्री ल्यये फैगु अवस्था मदु उकि सरकार मदयेकेगु अवस्था वयेमजिउ धैगु जिमिगु निष्कर्ष खः । उगु मुँज्याय् शान्ति प्रकि्रयाया निति भूमिका म्हिता वयाच्वंगु संयुक्त राष्ट्रसंघीय मिसन अनमिनया म्याद थप मयायेगु धकाः नं खँ क्वःछ्यूगु दु । अनमिनयात लितछ्वयाः सेना समायोजन विशेष समितियात हे कि्रयाशिल यायेगु धकाः नं खँ क्वःछ्यूगु दु । अनमिनया म्याद थप यायेमाः धकाः संविधानसभाया दक्ले तःधंगु दल एकीकृत माओवादीं धयाः वयाच्वंगु दु । वंगु विहिवार एकीकृत माओवादी नेपाली कांग्रेस व एमालेया दथुइ संसदया विषेश अधिवेशन अन्त्य यायेगु अले छवाःया दुने व्यवस्थापिका संसदीय नियमित अधिवेशन सरकारपाखें सःतके बिइगु धकाः सहमति जूगु खः । आः वयाः सरकारवादी दलतय्गु दथुइ सहमति मजुइकं संसदया नियमित अधिवेशन सःतेगु जुइमखु धकाः गुगु कथं खँ क्वछित उकियाना सरकारवादी दलतय्गु नियतप्रति मनूतय्सं शंका यानाहःगु दु ।,https://www.nepalmandal.com/content/11619.html
उच्च स्तरिय कार्यदलं सहमति याःगु खँय् ,"Thu Dec 30, 2010  12:40 pm","न्हूगु संविधान दयेकेगु नितिं जुयाच्वंगु विवाद ज्यंकेत धकाः म्हिगः बुधवाः च्वंगु संविधानसभाया २७ दलया बैठकय् न्यायपालिका सम्वन्धि विवाद जुल ।न्हय्गू दल दुथ्याका दयेकूगु उच्च स्तरीय राजनीतिक कार्यदलं सहमति ब्वलंकूगु न्यायपालिका सम्बन्धि राजनीतिक दलया नेतातय्सं थःथःगु कथं ब्याख्या यायेवं २७ दलया मुँज्याय् विवाद जूगु खः । सिंहदरवारय् च्वंगु उगु मुँज्याय् संवैधानिक अंगया प्रमुख नापं प्रधान न्यायाधीशया नियुक्ती यायेगु नितिं संवैधानिक परिषद थें हे स्वतन्त्र निकाय गठन यायेगु धकाः उच्च स्तरीय कार्यदलय् सहमति जूगु खःसा व हे सवालयात कयाः दलया नेतातय्सं थःथःगु कथं ब्याख्या यायेवं विवाद ब्वलंगु खः । मुँज्याय् एकीकृत माओवादीया नेता देव प्रसाद गुरुङं ब्यागलं कथंया मेगु संयन्त्र दयेकेगु नितिं थःपिन्सं सहमति मबियागु खः धयादिसें उगु संयन्त्रं प्रधानन्यायाधीश, न्यायाधीश व संवैधानिक अंगया प्रमुखत नियुक्त यायेमाःगु थःपिनिगु बटम लाइन खः धयादिल । वय्कलं उगु हे खँ २७ दलया मुँज्याय् तयागु नापं कांग्रेस व एमाले नापं मेमेपिन्सं थःत ज्याछिं कथं ब्याख्या याःगुलिं हे न्यायपालिका सम्वन्धि विवाद जूगु खः धकाः धयादिल । उगु मुँज्याय् एमाले व कांग्रेसया नेतातय्सं धाःसा उगु संयन्त्र संवैधानिक परिषद् थें जुइगु जुयाः न्याय परिषद थें मेगु परिषद दयेकेमाः धकाः अडान तःगु खः । उच्च स्तरीय राजनीतिक कार्यदलया मुँज्याय् हे संवैधानिक अंगया प्रमुखत नापं प्रधानन्यायाधीशया नियुक्ति यायेगु नितिं कार्यकारी प्रमुखया अध्यक्षताय् स्वतन्त्र संयन्त्र दयेकेगु धकाः सहमति जुइ धुंकूगु खः । संविधानसभाया नायः सुवासचन्द्र नेम्वाङं सःतादीगु उगु मुँज्यां उच्च स्तरीय राजनीतिक कार्यदलं सहमति ब्वलंकूगु राज्यया शासकीय स्वरुप निर्धारण समिति व व्यवस्थापकीय अंगया स्वरुप निर्धारण समितिया प्रतिवेदनयात धाःसा २७ दलया मुँज्यां अनुमोदन याःगु दु । २७ दलया मेगु बैठक वइगु २८ गते सिंहदरवारय् हे च्वनीगु जूगु दु ।",https://www.nepalmandal.com/content/11747.html
विशेष अधिवेशनं ध्रुवीकरण ,"Thu Dec 23, 2010  11:49 am",व्यवस्थापिका संसदया दक्ले तःधंगु दल एकीकृत माओवादी नापं न्हय्गू दलया मंकाः गठबन्धन यानाः च्यागू दलं समावेदन दर्ता याःगु आधारय् न्ह्याःगु संसदया विशेष अधिवेशनया झ्वलय् अन्ततः राजनीतिक दलत धु्र्रविकरण जुजुं वंगु दु । एकीकृत माओवादी नापं न्हय्गू चिचीधंगु दल व मेमेगु दलत आःया अवस्थाय् प्रधानमन्त्रीया चुनावी प्रकि्रया समाप्त जूगु ठहर यानाः न्हूगु हे प्रकि्रयां प्रधानमन्त्री ल्ययेगु निति संसदया नियमावली संशोधन यायेमाः धकाः थःपिनिगु धारणा तयाः वयाच्वंगु दुसा आः वयाः नेपाली कांग्रेस नाप ल्यूल्यू वनेगु निति एमालें नं तयारी याःगु दु । सहमतिया आधारय् सरकार दयेकेगु निति आःया प्रधानमन्त्रीया चुनाव अन्त्य यानाः न्हूगु हे प्रकि्रयां वनेमाः धकाः जनतायाथाय् न्ह्यःने धायेगु यानाः वयाच्वंगु एमाले लिपांगु इलय् कांग्रेसपाखे ध्रुवीकरण जुयाः वंगु दु । म्हिगः बुधवाः एमाले व कांग्रेसया नेतातय्गु दथुइ जूगु मुँज्यां थौंया संसदया विशेष अधिवेशनय् थःपि विशेष अधिवेशनया विपक्षय् मतदान यायेगु धकाः सहमति जूगु दु । झिहदरवारय् च्वंगु एमालेया संसदीय दलया उगु मुँज्यां आःया अवस्थाय् अनमिनया म्याद नं थप मयायेगु धकाः निगू दलया दथुइ सहमति जूगु दु । अथे हे वर्तमान सरकारय् हे दुथ्याःगु मेगु दल तराई मधेश लोकतान्त्रिक पार्टीं नं विशेष अधिवेशनया विपक्षय् दनेगु धकाः म्हिगः बुधवाः खँ क्वःछ्यूगु दु । आःया अवस्थाय् नं कांग्रेसया नेता रामचन्द्र पौडेलया प्रधानमन्त्रीया उम्मेदवार कायम हे यानाः नियमित अधिवेशनया माध्यमं प्रधानमन्त्री ल्ययेगु पाखे वनेगु धकाः खँक्वःछ्यूगु दु । एमाले व कांग्रेसया नेतातय्सं शान्ति प्रकि्रयायात निष्कर्षय् थ्यंकेमाः धकाः धायेगु अले हाकनं शान्ति प्रकि्रयाया निति महत्वपूर्णगु भूमिका म्हिताः वयाच्वंगु राष्ट्रसंघया राजनीतिक मिसन अनमिनयात  लितछ्वयेगु धकाः गुगु कथं खँ पितहयाच्वंगु दु थुकि यानाः गनं एमाले कांग्रेस अनमिनयात लितछ्वयाः नेपालय् भारतीय सुरक्षाकर्मीत दुकयाः माओवादीयात ज्यामिछंकेगु षडयन्त्र यानाच्वंगु जकं मखुला धकाः मनूतय्सं न्ह्यसः तयाहःगु दु ।,https://www.nepalmandal.com/content/11575.html
निर्वाचनया खँय् अन्यौल ,"Mon Nov 15, 2010  9:34 am",सर्वोच्च अदालतया आदेशयात राजनीतिक दलतय्सं थःथःगु कथं ब्याख्या याःगुलिं प्रधानमन्त्रीया चुनावया सवालयात कयाः अन्यौलता ब्वलंगु दु । याकःचा उम्मेदवार जूसां नं गबले हे मत्याइगु कथं व्यवस्थापिका संसदय् जुयाच्वंगु प्रधानमन्त्रीया चुनावयात कयाः सर्वोच्च अदालतया फैसला पिहां वयेवं थौंया झिंन्हय्क्वःगु चुनावयात छु यायेगु धैगु खँय् अन्यौलता ब्वलंगु दु । सर्वोच्च अदालतया फैसलाय् न्ह्यःने याकःचा उम्मेदवार जूगु ल्याखं निर्विरोध निर्वाचित जुइमाःगु आशय अले ल्यूने वनाः न्हूगु प्रकि्रयाय् वनेमाःगु आशय् प्वंकातःगुलिं यानाः सभामुख सुवास चन्द्र नेम्वाङयात तसकं ज्यामछिनाः दलया शीर्ष नेतातलिसे सहलह ब्याकादीगु खःसां ठोस खँ क्वःछिइ मफयाः अन्यौलता ब्वलंगु खः । प्रधानमन्त्रीया चुनावयात हे कयाः सभामुख नेम्वाङं म्हिगः आइतवाः न्हय्गू दलया शीर्ष नेतातय्गु मुँज्या सःतादीगु खःसां मुँज्या निष्कर्षविहिन जूगु खः । सिंहदरवारय् च्वंगु सभामुखया ज्याकुथिइ जूगु उगु मुँज्याय् कांग्रेस छखे अले एकीकृत माओवादी व एमाले मेखे खने दत । कांग्रेसं आः याकःचा उम्मेदवार जूगुलिं निर्विरोध निर्वाचित जुल धकाः घोषणा यायेमाः धकाः थःगु खँ तःगु खःसा माओवादी व एमालें आःया अवस्थाय् न्हूगु हे प्रक्रियां वनेमाः धकाः खँ तःगु खः । अथे खँ क्वःछिइ मफुगुलिं थौं चुनाव न्ह्यः नं न्हय्गू दलया मंकाः मुँज्या च्वनीगु जूगु दु । उगु मुँज्याय् ब्वति कयादीम्ह एमालेया नेता भीम आचार्यं नियमावली संशोधन यायेगु प्रस्ताव तयागु खँय् सहमति जुइ मफुगुलिं थौं सोमवाः हाकनं मुँज्या च्वनेगु जुइ धकाः धयादिल । अथे हे सभामुख सुवास चन्द्र नेम्वाङं सर्वोच्च अदालतया निर्देशन कथं संसद नियमावली प्रचलित मूल्य मान्यताया आधारय् सहमति मालेगु कुतः अन्तिम इलय् तकं यायेगु जुइ धयादिल । थः संविधान नियम व मूल्य मान्यताया अःखः वने फैमखु धकाः न्ह्यथसें दलतय्सं हे सहमति यायेमाः धकाः नं धयादिल ।,https://www.nepalmandal.com/content/10758.html
प्रतिपक्षय् च्वनेत तयार’ ,"Fri Dec 31, 2010  11:00 am","एमालेया कारणं हे संकट ब्वलंगु कांग्रेसया द्वपं संविधान सभाया दकले तःधंगु दल एकीकृत नेकपा -माओवादीं) आःया अवस्थाय् नेपाली कांग्रेस व एमाले मिलेजुयाः सरकार दयेकल धाःसा थःपिं प्रतिपक्षय् च्वनेत तयार धकाः न्वंवाःगु छुं दिं लिपा हे नेपाली कांग्रेसं नं माओवादीं थें हे एमाले व माओवादी जानाः सरकार दयेकल धाःसा कांग्रेस प्रतिपक्षय् च्वनेत तयार धकाः धाःगु दु । कांग्रेसया सभापति सुशील कोइरालां म्हिगः विहिवाः विराटनगरय् संचारकर्मीतलिसे खँल्हायेगु झ्वलय् अथे धयादीगु खः । वय्कलं कांग्रेस सरकार गठनया सवालय् अवसर वल धाःसा प्रधानमन्त्री जुइम्ह संसदीय दलया नेता रामचन्द्र पौडेल हे खः धकाः धयादिल । नेता कोइरालां कांग्रेसपाखें प्रधानमन्त्री जुइगु खःसा पौडेलया विकल्प मदु धकाः धयादिल । आःया अवस्थाय् एमालें दोहोरो नीति ज्वंगुलिं हे राजनीतिक संकट ब्वलंगु खः धकाः कोइरालां द्वपं बियादिल । कांग्रेस, माओवादी व एमालेया दथुइ सहमतिया विकल्प मदु धकाः नं सभापति कोइरालां धयादिल ।",https://www.nepalmandal.com/content/11769.html
सहमतिया लँपु मज्वन धाःसा जनतां धिक्कार याइ  सभामुख ,"Sun Jan 2, 2011  11:37 am","संविधानसभाया नायः नापं व्यवस्थापिका संसदया सभामुख सुवासचन्द्र नेम्वाङं मूमू राजनीतिक दलत सहमतिया लँपुइ मवन धाःसा नेपाःमि जनतां धिक्कार याइ धकाः ख्याच्वः बियादीगु दु । यलय् जूगु ललितपुर उद्योग वाणिज्य संघया ३१ दाया मुँज्याया उलेज्या यानादिसें नेम्वाङं म्हिगः शनिवाः अथे ख्याच्वः बियादीगु खः । वय्कलं धयादिल 'मूमू दलया नेतात प्रचण्ड, रामचन्द्र पौडेल व झलनाथ खनालं सहमतिया लँपु मज्वन धाःसा जनतां धिक्कार याइ ।' सभामुख नेम्वाङं पुस २५ गतेनिसें जुइगु संसदया नियमित अधिवेशनं राजनीतिक निकास बिइ धकाः आम जनतायात आश्वस्त यायेत तकं दलतय्त इनाप यानादिल । सभामुख सुवासचन्द्र नेम्वाङ्गं जनताया बलं वःगु संघीय लोकतान्त्रिक गणतान्त्रिक नेपाः दुनेया फुक्क कथंया जाति, भाषा, संस्कृति व धर्मया मंकाः क्यबया रुपय् तयार यायेत दलतय्गु दथुइ सहमति माः धकाः नं धयादिल । सभामुख नेम्वाङं नेपालय् शान्ति प्रक्रियाया नितिं महत्वपूर्णगु भूमिका म्हिताः वयाच्वंगु राष्ट्रसंघीय मिसन अनमिन लिहां वने न्ह्यः हे दलतय्गु दथुइ सहमति जुयाः राजनीतिक निकास बिइमाः धयादिल । ज्याझ्वलय् नेपाल उद्योग वाणिज्य महासंघया न्वकु कृष्ण ताम्रकारं सन् २०१० व्यापारीया नितिं हाकूगु दँ जुयाः फुनावन धयादिल ।",https://www.nepalmandal.com/content/11816.html
नागरिकताय् प्रदेशया म्हसीका मतयेगु कुतः ,"Mon Jan 3, 2011  11:24 am","संघीय गणतान्त्रिक नेपाःया नागरिकताय् प्रदेशया म्हसीका मतयेगु नितिं कुतः कथं संविधानसभाया २८ दलया मुँज्याय् ततःधंगु दलया नेतातय्सं चिचीधंगु दलया नेतातय्त न्वंवाकेगु ज्या म्हिगः आइतवाः निसें शुरु याःगु दु । नेपाःया आदिवासी जनजाति, मधेसी नापं ल्यूने लानाच्वंगु समुदायया माग कथं जातीय म्हसीकाया आधारय् स्वायत्त प्रदेशत दयेके मजिउ धकाः संघीयता विरुद्ध हे भूमिका म्हिताः वयाच्वंगु चिचीधंगु दलयात संघीयता विरोधी नेतातय्सं प्रयोग यानाः अथे नागरिकताय् प्रदेशया म्हसीका मतयेगु कुतः यानाहःगु खः धकाः छम्ह नेतां धयादीगु दु । म्हिगः जूगु २८ दलया मुज्याय् अथे नागरिकताय् प्रदेशया म्हसीका तयेमजिउ धकाः चिचीधंगु दल राष्ट्रिय जनमोर्चा, चुरेभावर पार्टी, नेपाल परिवार दल, नेकपा -माले), नेकपा -संयुक्त), राष्ट्रिय जनशक्ति पार्टीया नेतातय्सं सः तःगु खः । न्हूगु संविधान दयेकेगु नितिं विवाद जुयाच्वंगु विषययात ज्यंकेत धकाः एकीकृत माओवादीया नायः पुष्प कमल दाहाल प्रचण्डया नेतृत्वय् दयेकूगु न्हय्गू दलया उच्च स्तरीय राजनीतिक कार्यदलं तकं नागरिकताय् प्रदेशया म्हसीका दुथ्याकेगु धकाः सहमति यानाः अथे २८ दलया मुँज्याय् प्रस्तावया रुपय् हःगु खःसा उकियात संघीयता विरोधी दलया नेतातय्सं विरोध याःगु खः धकाः छम्ह नेतां कनादीगु दु । सिंहदरवारय् च्वंगु उगु मुँज्याय् तराई मधेस लोकतान्त्रिक पार्टी तज्यानाः गठन जूगु न्हूगु दल तराई मधेस लोकतान्त्रिक पार्टी नेपालया प्रतिनिधिं नं ब्वति कयादीगु खः । म्हिगःया मुँज्याय् नं न्यायपालिका सम्वन्धि विवाद ज्यंके मफूगु खः । थौं सुथय् नं हाकनं मुँज्या च्वनीगु जूगु दु ।",https://www.nepalmandal.com/content/11857.html
'उम्मेदवारी लितमकाःसा विपक्षय् मतदान’ ,"Wed Jan 5, 2011  11:18 am","वर्तमान सरकारया नेतृत्व यानाच्वंगु नेकपा -एमाले)या छ्याञ्जे युवराज ज्ञवालीं नेपाली कांग्रेसया रामचन्द्र पौडेलया प्रधानमन्त्री उम्मेदवार लितमकाल धाःसा थःपिन्सं व्यवस्थापिका संसदया संसदय् विपक्षय् मतदान यायेगु जुइ धकाः ख्याच्वः बियादीगु दु । म्हिगः मंगलवाः जनकपुरय् पत्रकार सम्मेलनय् पत्रकारतय्सं न्यंगु न्ह्यसःया लिसः बिइगु झ्वलय् वय्कलं अथे धयादीगु खः । एमालेया नेता ज्ञवालीं धयादिल 'गबले नं त्याः बू मजुइगु प्रतिस्पर्धापाखें व्यागलं जुयाः रामचन्द्र पौडेलं मुलुकयात निकास बिइमाः, वय्कलं प्रतिस्पर्धां ब्यागलं मजुल धाःसा जिमिसं विपक्षय् मतदान यायेगु जुइ ।' मूमू स्वंगू राजनीतिक दल एकीकृत माओवादी, नेपाली कांग्रेस व एमालेया दथुइ सहमति मजुल धाःसा शान्ति व संविधान निर्माण यायेफैगु अवस्था मदु धकाः नं एमालेया नेता ज्ञवालीं दावी यानादिल ।  एमालेया केन्द्रीय सचिव  वय्कलं धयादिल 'उकिं हे एमालें निरन्तर रुपं सहमतिया सरकारयात हे दक्ले अप्वः प्राथमिकता बियाच्वंगु खः । व्यवस्थापिका संसदीय दकले ततःधंगु स्वंगू दल मिलेजुल धाःसा क्वःछिनातःगु ई जेष्ठ १४ गतेया दुने न्हूगु संविधान दयेकेफै धकाः नेता ज्ञवालीं दावी नं यानादिल । वइगु २५ गतेनिसें व्यवस्थापिका संसदया नियमित अधिवेशन न्ह्याइगु जूगु दु । व्यवस्थापिका संसदय् प्रधानमन्त्रीया चुनावया सवालय् एमाले दुने निगू मत दुसां लिपांगु इलय् वयाः एमाले आः प्रधानमन्त्रीया चुनावय् विपक्षय् वनेगु जुइ धकाः धयाच्वंगु खः ।  व्यवस्थापिका संसदया आः जुइगु उगु अधिवेशन न्हूम्ह प्रधानमन्त्री ल्ययेगु नापं मेमेगु विषयसं सहलह जुइ ।",https://www.nepalmandal.com/content/11922.html
'जिम्मेवारी कायेमाः मखुसा पद त्वःतेमाः’ ,"Tue Jan 4, 2011  11:37 am",उपराष्ट्रपति परमानन्द झा नं राजनीतिक गतिरोध अन्त्य यायेगु नितिं आःया अवस्थाय् कि राष्ट्रपतिं जिम्मेवारी कायेमाल मखुसा पद त्वःतेमाल धकाः धयादीगु दु । संविधानसभाय् दुथ्याःगु राजनीतिक दलतपाखें गतिरोध अन्त्य याये मफुसा राष्ट्रपति डा. रामवरण यादवं गतिरोधया अन्त्य यायेगु जिम्मेवारी कायेत तयार जुइमाः धकाः नं उपराष्ट्रपति झा नं धयादिल । वय्कलं राष्ट्रपति संरक्षक जूगुलिं मुलुकयात लथालिङ्ग जुइक त्वःताः बिस्युं वनेमजिउ धकाः स्पष्ट यानादीगु दु । शान्ति व संविधानया सुनिश्चिताया नितिं मूमू राजनीतिक दलतय्गु निणर्यक वार्ता तत्काल न्ह्याकेगु नितिं दबाव बिइत पत्रकारतय्सं न्ह्याकूगु अभियान कथं ज्ञापन पत्र लःल्हायेगु झ्वलय् म्हिगः सोमवाः संचारकर्मीतय्त उप—राष्ट्रपति परमानन्द झा नं उगु कथं बिचाः प्वंकादीगु खः । दल व सरकारं जिम्मेवारी पूरा याये सफुगु अवस्थाय् राष्ट्रपतिं उकिया जिम्मेवारी कायेत तयार जुइमाः धकाः नं धयादिल ।  मुलुकय् शान्तिसिबें संविधान निर्माणया ज्या महत्वपूर्ण धकाः दावी यानादिसें इलय् हे न्हूगु संविधान निर्माण जुल धाःसा ८० प्रतिशत समस्या समाधान जुइ धकाः नं दावी यानादिसें वय्कलं धयादिल 'संविधान मू खँ खः । उकिं संविधान निर्माणया ज्यायात प्राथमिकता बियाः न्ह्याः वनेमाः। शान्ति ला संविधान निर्माणया आधार जक खः ।',https://www.nepalmandal.com/content/11882.html
१३ क्वः नं बांमलाक्क पराजित ,"Wed Oct 27, 2010  9:34 am",व्यवस्थापिका संसदय् न्हूम्ह प्रधानमन्त्रीया नितिं याकःचा उम्मेदवार जुयाः नं नेपाली कांग्रेसया नेता रामचन्द्र पौडेल म्हिगः मंगलवाः नं बांमलाक्क हे पराजित जूगु दु । झिंस्वक्वःगु चुनावय् नेपाली कांग्रेसया हे फुक्क सांसदतय्सं मत ब्यूगु खने मन्त । कांग्रेसया हे ११४ म्ह सांसदत दुगु खःसा पौडेलया पक्षय् मुक्कं यानाः ९८ मत जक वल । २ मत विपक्षय् वंगु खःसा ४४ म्ह सांसदत तटस्थ च्वंगु खः । मंगलवाःया चुनावय् मुक्कं यानाः १४४ म्ह सांसदय्सं जक ब्वति काःगु खःसा पौडेलं उम्मेदवारी लितकयाः न्हूगु हे प्रक्रियाया माध्यमं प्रधानमन्त्री ल्वायेमाः धकाः दुईतिहाई बहुमतसिबें अप्वः सांसद्तय्सं चुनावी प्रकि्रयायात हे बहिस्कार याःगु खः । म्हिगःया चुनावय् नं एकीकृत नेकपा माओवादी नेकपा एमाले नेपाः राष्ट्रिय पार्टी नेपाल मजदुर किसान पार्टी नापं बहुमत दलतपाखें उगु चुनावी प्रकि्रयायात न्हापा थें हे बहिस्कार याःगु खः । एकीकृत माओवादी व एमालेया मत जक छथाय् तल धाःसां संसदय् बहुमत दुगु जुयाः कांग्रेसयात समस्या जुयाच्वंगु दु । थौंकन्हय् ५९९ म्ह सांसदत दु । याकःचा उम्मेदवार कांग्रेसया नेता रामचन्द्र पौडेलं चुनावय् त्याकेगु खःसा ३०१ मत आवश्यकता दु । थ्व हे ल्याखं वनाच्वन धाःसा गबलें नं पौडेल त्याइगु अवस्था मदु अय्नं उम्मेदवारी लित काःगु मदुनि ।,https://www.nepalmandal.com/content/10370.html
नेवाः राजनीतिक सम्मेलनया तिथि हिलेगु तयारी ,"Thu Oct 28, 2010  10:52 am","संघीय गणतान्त्रिक नेपालय् नेवाः स्वायत्त राज्य धकाः न्हूगु संविधानय् च्वकेगु नितिं आन्दोलन यानाः वयाच्वंगु नेवाः स्वायत्त राज्य मंकाः संघर्ष समितिं नेवाः राष्ट्रिय राजनीतिक सम्मेलनया तयारी ज्या न्ह्याकूगु दु लिसें  सम्मेलनय् ब्वति काइपिनिगु ल्याः अप्वइगु सम्भावनाया कारणं सम्मेलन यायेगु थाय् व तिथि हिलेत्यंगु खँ जिमिगु सुत्रं जानकारी ब्यूगु दु । थ्व हे झ्वलय् म्हिगः नेवाः राष्ट्रिय राजनीतिक सम्मेलन आर्थिक संयोजन समिति नं नीस्वंगु दु । उगु संयोजन समितिया कजि हितमान शाक्य जुयादीगु दुसा दुजलय् राजेन्द्र श्रेष्ठ, डा. मंगलसिद्ध मानन्धर, भिमसेनदास प्रधान, तिर्थराम डंगोल, दिलिप महर्जन, बुद्ध साय्मि, पुष्पमान श्रेष्ठ, सुजिब बज्राचार्य, राजेन्द्रमान शाक्य व विजयरत्न बज्राचार्य च्वनादीगु दु । नेवाःतय्गु आन्दोलन च्वन्ह्याकेत नापं नेवाः स्वायत्त राज्यया सुनिश्चित यायेगु नितिं नेवाः राष्ट्रिय राजनीतिक सम्मेलन वइगु मंसीर १७ व १८ गते याइगु संभावना अप्वया वःगु दु । उकिया नितिं आः वइगु कार्तिक १२ गते च्वनीगु संघर्ष समितिया मुँज्यां औपचारिक निर्णय यायेत्यंगु जानकारी वःगु दु । थ्वसिबें न्ह्यः नेवाः स्वायत्त राज्य मंकाः संघर्ष समितिं मंसीर १० व ११ गते उगु नेवाः राष्ट्रिय राजनीतिक सम्मेलन यायेगु धकाः खँ क्वःछ्यूगु खः । सूत्रं धाः कथं थाय्या समस्या जुयाः हे अथे नेवाः राजनीतिक सम्मेलनया तिथि हिलेगु तयारी याःगु खः । उगु सम्मेलनय् देय्न्यंकंयान ७० गू जिल्लाया नेवाःतय्गु प्रतिनिधित दुथ्याइ धकाः धाःगु दु । सम्मेलनय् संघीय गणतान्त्रिक नेपाः दुने नेवाः स्वायत्त राज्य नेवाः आन्दोलन नेवाःतय्गु समस्या नापं थीथी विषययात कयाः सहलह ब्याकाः न्हूगु कथंया आन्दोलनया नितिं तयारी नं याइ धकाः धाःगु दु ।",https://www.nepalmandal.com/content/10415.html
भारतीय तस्करतय्सं नेपाःया चौकीइ आक्रमण ,"Fri Oct 29, 2010  9:14 am","नेपालय् भारतपाखें हस्तक्षेप यानाच्वन धकाः राजनीतिइ चर्चा जुयाच्वंगु नापं नेपाःया राजनीतिया प्रमुखतय्त चीनं लगातार चीन भ्रमणय् सःताच्वंगु इलय् भारतया तस्करतय्सं नेपाःया प्रहरी चौकीइ आक्रमण याःगु दु । रुपन्देहीया दक्षिण लागाय् च्वंगु मर्चवारया करौता गाविसय् च्वंगु मुदिला प्रहरी चौकीइ म्हिगः विहीवाः सुथय् आक्रमण याःगु खः । छपुचः तस्करतय्सं आक्रमण यायेवं चौकीइ च्वंपिं नेपाःया प्रहरीतय्सं स्थितियात नियन्त्रणय् कायेत हवाई फायर तकं याःगु खः । तस्करतय्सं चौकिइ अप्पां कयेका आक्रमण याये धुनेवं अन तनावपूर्ण वातावरण ब्वलंगु खःसा उधि्रमय् हे स्थानीय नेपाःमित नं छथासं मुनाः नेपाःया प्रहरी नाप जानाः भारतया तस्करतय्त लिना छ्वयेगु ज्या जूगु खः ।भारतं वःपिं आक्रमणकारीत नेपाःमि जनता व नेपाःया प्रहरीत खनाः ग्यानाः भारतपाखे हे बिस्युं वंगु खः । घटना विवरण कथं म्हिगः विहीवाः सुथ न्हापां भारतया तस्कर सामान ज्वनाः भारतं नेपाःपाखे वयाच्वंगु खः । अबले गस्तीइ वनाच्वंपिं नेपाःया प्रहरीत खनेवं उम्ह तस्कर सामान हे त्वःताः भारतपाखे बिस्युं वंगु खः । अनं भच्चा लिपा हे भारतं छपुचः तस्करत वयाः नेपाःया उगु प्रहरी चौकीइ आकाझाकां आक्रमण याःवःगु खः । भारतीय तस्करतय्सं आक्रमण याःगु नेपाःया रुपन्देहीया दक्षिण लागाय् च्वंगु मर्चवारया करौता गाविसय् च्वंगु मुदिला प्रहरी चौकीइ धैगु नेपाः भारत सीमानां थ्यं मथ्यं १ किलो मिटर नेपाः दुने लाःगु खः । अथे नेपालय् हे च्वंगु प्रहरी चौकीइ तकं भारतीयतय्सं गुगु कथं आक्रमण याःवल उकियात कयाः नेपाःमितय्सं गम्भीर रुपं कायेमाःगु नापं नेपाःया सरकारं भारतलिसे खँ ल्हायेमाः धकाः मनूतय्सं धयाहइगु स्वभाविक हे खः । गोलीं कयेकाः स्यानाबिल, जनकपुरय् म्हिगः महत्तोरी शिक्षा कार्यालयया नायव सुब्बा लालकिशोर झायात भूमिगत पुचलं आक्रमण यानाः स्यानाब्यूगु दु । गोलीं कयाः घाःपाः जूम्ह झायात अन वासः याये मफैगु अवस्था ब्वलंगुलिं येँया महाराजगाजय् च्वंगु टिचिङ अस्पतालय् वासः यायेत हःगु खःसा अन थ्यनेवं हे चिकित्सकतय्सं झा मदये धुंकूगु धकाः घोषणा याःगु खः । म्हिगः सुथय् थःगु ज्याकू वनेत्यंगु इलय् अथे झायात आक्रमण याःगु खः । उगु घटनालिपा राजन मुक्तिं नेतृत्व यानाच्वंगु जनतान्त्रिक तराई मोर्चा नांगु सशस्त्र भूमिगत पुचःया नेता धइम्ह उज्वल मुक्तिं स्थानीय संचारकर्मीतय्त फोन यानाः जिम्मेवारी काःगु दु ।",https://www.nepalmandal.com/content/10429.html
माओवादीया विस्तारिक मुँज्या मंसीर ५ गते ,"Fri Oct 29, 2010  9:20 am",एकीकृत नेकपा माओवादीया केन्द्रीय विस्तारित मुँज्या मंसीर ५ गते याइगु जूगु दु । पार्टीया केन्द्रीय ज्याकू पेरिसडाँडाय् म्हिगः विहीवा च्वंगु स्थायी समितिया मुँज्यां केन्द्रीय विस्तारित मुँज्या गोर्खाय् मंसीर ५ गते यायेगु धकाः खँ क्वःछ्यूगु खः । मुँज्या लिपा माओवादीया न्वकु नारायणकाजी श्रेष्ठ प्रकाशं संचारकर्मीतलिसे खँल्हासें मुस्मांतयगु इदलफित्र पर्वयात ध्यानय् तयाः अथे मुँज्या लिछ्यानागु खः धकाः कनादीगु दु । थ्वसिबें न्ह्यः उगु मुँज्या कार्तिक २८ गते यायेगु धयातःगु खः ।,https://www.nepalmandal.com/content/10433.html
उम्मेदवारी लितकाये माः ,"Mon Nov 1, 2010  9:39 am",उपप्रधानमन्त्री नापं नेपाली कांग्रेसया केन्द्रीय दुजः सुजाता कोइरालां राष्ट्रिय सहमतिया नितिं थःगु हे पार्टीया  संसदीय दलया नेता रामचन्द्र पौडेलया प्रधानमन्त्रीया उम्मेदवारं नां लितकायेमाः धकाः धयादीगु दु । शान्ति व संविधान निर्माणया नितिं प्याकेजय् हे सहमति मजूसां नं पौडेलं उम्मेदवारी लित कयाः राष्ट्रिय सहमतिया वातावरण दयेकेमाः धकाः वय्कलं धयादिल । कांग्रेसं आःया अवस्थाय् प्याकेजय् हे सहमति जुल धाःसा जक उम्मेदवारी लितकायेगु जुइ धकाः धयाच्वंगु इलय् कांग्रेसया हे केन्द्रीय दुजः कोइरालां अथे न्वंवानादीगुयात मनूतय्सं अर्थपूर्ण रुपं कयाहःगु दु । येँय् आइतवाः ग्वसाःग्वःगु साक्षात्कार ज्याझ्वलय् न्वंवासें वय्कलं धयादिल 'दकले पुलांगु व जिम्मेवार दलया नातां नं सहमति कायम जुइगु खःसा उम्मेदवारी लितकयाः न्ह्याः वनेमाः ।' नेपाली कांग्रेसया मदुम्ह सभापति थः अबु गिरिजाप्रसाद कोइरालां सहमति सहकार्य व एकताया मन्त्र बियावंगु दावीयासें नेतृ कोइरालां कांग्रेसं आः दलगत स्वार्थयात त्वःताः सहमतिया राजनीतियात न्ह्यःने यंकेमाः धकाः नं धयादिल । मुलुकया नितिं शान्ति प्रकि्रया व संविधान च्वयेगु ज्यायात परिणामय् थ्यंकेगु बाहेक मेगु महत्वपूर्ण विषय मदुगु दावीयासें वय्कलं धयादिल संविधान दयेके मफत धाःसा छु जुइ धकाः सुनां नं सोचेयाःगु मदु खाली प्रधानमन्त्रीया नितिं जक पियाच्वन संविधान दयेके मफत धाःसा निरंकुशता वइ । वय्कलं सत्ता केन्द्रीत राजनीतियात त्वःताः न्ह्याः वनेमाःगु न्ह्यथसें रामचन्द्र पौडेलं उम्मदवारी लित कयाः निकास जुइगु खःसा उम्मेदवारी लित कायेमाः धकाः नं बहः बियादिल । उप प्रधानमन्त्री तकं जुयाच्वनादीम्ह कोइरालां धयादिल 'कांग्रेसया नितिं प्रधानमन्त्री सिबें शान्ति व संविधान प्रमुख खः । संविधानया नितिं कांग्रेसं त्याग यायेमाः । ' कांग्रेसया कारणं प्राप्त उपलब्धी गुमे जुइगु अवस्था ब्वलंके मज्यू । मुलुकय् संविधान दयेके मफत धाःसा दुर्घटना जुइ । दुर्घटना गुज्वःगु जुइ धकाः धाःसा धयामदी । नेपाःया प्रजातन्त्र समाप्त जुइत्यंगु गम्भीर षड्यन्त्रया सूचना थःत वःगु दु धकाः दावीयासें वय्कलं धयादिल 'नेपाःया प्रजातन्त्रया नितिं बांलाःगु दिन वइगु खनेमदु । जिं संकेत खनागु दु । परराष्ट्रमन्त्रीया रुपय् थःम्हं अज्वःगु षडयन्त्रया सूचना कयागु दु ।' वय्कलं कांग्रेसया महाधिवेशनय् महामन्त्री पदया उम्मेदवारी बियाः नं नां लित कयागु धैगु उपसभापति पदय् मनोनित यायेगु धकाः थःत पार्टीया सभापति सुशिल कोइराला महामन्त्री प्रकाशमान सिंह व संसदीय दलया नेता रामचन्द्र पौडेलं मंकाः कथं प्रतिबद्धता प्वंकूगुलिं थः विश्वस्त जुयागु दु धकाः नं धयादिल । वय्कलं राजनीतिइ तःधंगु ज्या विश्वासं याइ धयादिसें सुना नं विश्वास त्वाःथल धाःसा राजनीतिक भविष्य हे समाप्त जुइ धकाः दावी नं यानादिल ।,https://www.nepalmandal.com/content/10496.html
न्हूदँया बजेट इनाबिइमाःगु माग ,"Mon Nov 1, 2010  9:48 am",सरकारं निरन्तर रुपं नेपाल संवतया न्हूदँयात तःजिक हनेगु नितिं धकाः बियाः वयाच्वंगु ध्यबाः नेपाल संवतया न्हूदँ हनेगु खलः पुचःयात बिइमाः धकाः माग यानाहःगु इलय् नेवाः देय् गुथि नेपाल मण्डलं औपचारिक रुपं हे येँया नेपालभाषा मंकाः खलःयाके माग याःगु दु । नेवाः देय् गुथि नेपाल मण्डलं नीस्वंगु थुगुसीया न्हूदँ हनाः पुचःया कजि डा. चुन्दा बज्राचार्यं येँया नेपालभाषा मंकाः खलःया नायःया नामय् औपचारिक रुपं हे वंगु शुक्रवाः पौ बियाः सरकारपाखें वइगु ध्यबा थःपिन्त नं माः धकाः माग याःगु दु । अथे पौ बियागु इलय् थुगु खँय् मुँज्याय् हे सहलह ब्याकेगु जुइ धकाः येँया नेपालभाषा मंकाः खलःया मू छ्याञ्जे नापं न्हूदँ समारोह समितिया सदस्य सचिव नरेशवीर शाक्यं धयादिल धकाः नं वय्कलं जानकारी बियादीगु दु । नेवाः देय् गुथि नेपाल मण्डलया न्हूदँ हना पुचःया कजि डा. चुन्दा बज्राचार्यं झीगु स्वनिगःलिसे खँल्हासें थःपिन्सं नं न्हूदँ हनेगु झ्वलय् येँया बसन्तपुरय् हे नेपाल संवत ११३१ या लसताय् तःजिक सांस्कृति ब्वज्या यायेगु नितिं धकाः अथे ध्यबा माग यानागु खः धकाः धयादिल । न्हूदँ हनेत धकाः सरकारंया कार्यकारी प्रधानमन्त्रीया कोषं दँय् ३ लाख तका ध्यबा फ्यानातःगु खँ न्ह्यथसें उगु ध्याबायात हे थःपिन्त नं माः धकाः दावी यानागु खः धकाः नं वय्कलं जानकारी बियादिल । उगु पुचःपाखें बसन्तपुरय् नेवाः सांस्कृति ज्याझ्वः याये धुंकाः अनंलिपा उगु सांस्कृतिक ब्वज्यायात नेपाल मण्डल लागाया थीथी गामय् व शहरय् नं अभियानया रुपय् न्ह्याकेगु जुइ धकाः ग्वसाः खलकं धाःगु दु । सरकारं बिइगु ध्यबा धैगु येँया नेपालभाषा मंकाः खलःपाखें दयेकीगु न्हूदँ समारोह समितिया नितिं जक मखु न्हूदँया नितिं ज्याझ्वः याइपिं फुक्क खलः पुचःया अधिकारया खँ खः धकाः धासें वय्कलं थःपिनिगु औपचारिक रुपं माग पौयात येँया मंकाः खलकं सकारात्मक रुपं हे काइ धकाः आशा यानागु दु धकाः नं धयादिल ।,https://www.nepalmandal.com/content/10500.html
सहमतिया नितिं तिब्र छलफल ,"Tue Apr 24, 2012  10:53 am","प्रमुख स्वंगू दल, एकीकृत नेकपा माओवादी, नेपाली कांग्रेस व एमाले लिसे संयुक्त लोकतान्त्रिक मधेशी मोर्चाया दथुइ छलफलय् तिब्रता ब्यूगु दु । म्हिगः सोमवाः सुथय् च्वंगु थुपिं प्यंगू दलया शीर्ष नेतातय्गु बैठक च्वनाः स्थगित लिपा न्हिनय् हाकनं च्वंगु खः । बैठकय् छु छु खँ जुल व छु गुलि सहमति जूगु धयागु खँ स्पष्ट मदुनिसां राज्यया पुनर्संरचना, शासकीय स्वरुप, निर्वाचन प्रणाली लगायत विषयलय् सहमति यायेत कुतः जुयाच्वंगु धाःगु दु । म्हिगः सोमवाः सुथय् च्वंगु बैठकं न्यादँ तक्कया नितिं संवैधानिक अदालत तयेगु खँय् सैद्धान्तिक रुपय् सहमति जुइधुंकूगु धाःगु दु । थुकियात कयाः न्यायालयय् ज्या यानाच्वंपिं न्यायाधीशतय्सं असन्तोष प्वंकूगु दु । थुकियात इमिसं शुरुंनिसें विरोध यानाः वयाच्वंगु खः । सर्वोच्च अदालतया प्रधान न्यायाधीशया नेतृत्वय् गठन याइगु उगु संवैधानिक अदालतयात केन्द्र दयेकाः अले प्रदेश प्रदेश दथुइ दनावइगु संवैधानिक विवादयात चीकेगु उद्देश्यं अख्तियारी नापं बीत्यंगु खः । अथेहे मां व बौ निम्हसिगु नामं नागरिकता बीगु खँय् नं सहमति जुइधुंकूगु दु । तर विदेशीया हकय् धाःसा छलफल जूगु तर सहमति जुइपूmगु मदुनि । छलफलय् ब्वति दुम्ह छम्ह शीर्ष नेताया धापूकथं उगु खँय् सहमति जुइगु सम्भावना म्हो हे जक दु । अथेहे निर्वाचन प्रणालीयात कयाः जूगु छलफल नं क्वचाइगु अवस्थाय् दु । मिश्रित निर्वाचन प्रणालीकथं ५०÷५० प्रतिशतया हाराहारीइ प्रत्यक्ष व समानुपातिकय् निर्वाचन प्रणालीइ वनीगु जूगु दु । निर्वाचन क्षेत्रयात विद्यमान २४० यात कायम यायेगु वा थुकियात म्हो यायेगु धयागु खँय् नं सहमति जुइपूmगु धाःसा मदुनि । शासकीय स्वरुपयात कयाः जूगु छलफल नं बांलाक हे वनाच्वंगु संकेत वःगु दु । शासकीय स्वरुपय् मिश्रित प्रणाली कथं प्रत्यक्ष निर्वाचित राष्ट्रपति व संसदं निर्वाचित प्रधानमन्त्री दथुइ कार्यकारी अधिकारयात कयाः बाँडफाँड यायेगु खँय् सहमतिलिक्क थ्यनेधुंकूगु दु । अथेहे पहिचानयात न्हापांगु प्राथमिकता बियाः पहिचान व सामथ्र्यया आधारय् प्रदेश दयेकेगु खँय् नं सहमति जुइत्यंगु दु । थ्वहे निगूया आधारय् राज्य पुनर्संरचना याइगु नं जूगु दु । थुकिया सीमांकन व नामांकन बारे धाःसा सहमति जुइपूmगु मदुनि । थ्व बाहेक मेमेगु विषयलय् धाःसा सामान्यरुपं छलफल जूसां खँ न्ह्यःने वंगु मदुनि व सहमति नं जुइगु अवस्था मदुनिगु धाःगु दु । सुथय् जूगु छलफल व सहमतिया खँय् उत्साहित जुयाः म्हिगः हे सःतूगु संविधानसभाया बैठक आपुलुखं स्थगित याःगु दु । छगू सुचं तिकाः बैठक स्थगित याःगु खः । थुया दथुइ थौंतक्कया दथुइ सहमतिया अन्तिम म्याद क्वछिनातःगु खःसां मेगु निन्हु ई थपय् यानाः सहमतिया लकस दयेकूगु दु । तर ल्यं विषयलय् गुलित सहमति यायेत ताःलाइगु खः व धाःसा स्वयेत छुं ई पीहे मालीगु जूगु दु ।",https://www.nepalmandal.com/content/18725.html
प्यम्ह नेतायात जिम्माया ‘नाटक’ ,"Thu Apr 26, 2012  9:40 am","न्हूगु संविधानया नितिं विवाद जुयाच्वंगु विषययात कयाः सहमतिया नितिं धकाः कुतः यानाच्वंपिं प्रमुख स्वंगू दलया शीर्ष नेता नापं मधेसी मोर्चाया नेतायात ल्यंदनिगु विषययात कयाः सहमति यायेगु भाला ब्यूगु दु । आः सहमति यायेत ल्यंदनि धाःगु राज्य पुनर्सरचना व शासकीय स्वरुपया बारे सहमति यायेगु नितिं अथे स्वंगू दल व मधेसी मोर्चाया यानाः प्यम्ह नेतातय्त भाला ब्यूगु खः । न्यायपालिका, निर्वाचन प्रणालीया बारे सैद्धान्तिक रुपं सहमति जुइ धुंकूगु विषययात कयाः नं ठोस रुपं प्रस्ताव हयेगु ज्या प्यम्ह नेतातय्सं यानादी धाःगु दु । म्हिगः स्वंगू दल व मधेसी मोर्चाया मुँज्यालिपा कांग्रेसया नेता अर्जुन नरसिंह केसीं संचारकःमितय्त धयादिल ‘इपिं प्यम्ह नेतातय्सं थौं विहिवाः तकया दुने विवादित विषययात कयाः सहमति यानाः प्रस्ताव हयेगु जिम्मा काःगु दु ।’ एकीकृत नेकपा (माओवादी)या नायः पुष्पकमल दाहाल प्रचण्ड, कांग्रेसया सभापति सुशील कोइराला, एमालेया नायः झलनाथ खनाल व मधेसी मोर्चाया नेता विजय गच्छेदारयात भाला ब्यूगु खः । ता ई न्ह्यःनिसें व हे स्वंगू दलया स्वम्ह व मधेसी मेर्चाया नापं यानाः प्यम्ह नेतातय्सं सहमतिया नितिं धकाः लगातार वार्ता यानाः संवैधानिक प्रक्रिया कथं संविधानसभाय् मतदानय् मवंसे सहमतिया नितिं धकाः म्याद जक थप यानाः वयाच्वंगु खःसा आः वयाः व हे प्यम्ह नेतातय्त सहमतिया नितिं धकाः भाला ब्यूगुलिं राजनीतिक विश्लेषकतय्सं मेगु नाटक यात धकाः तिप्पणी यानाहःगु दु । राज्य पुनर्संरचनाया सवालय् पहिचानयात प्रमुख आधार दयेकेमाः धकाः एमालेया मधेसी, जनजाति नेतातय्सं तसकं दबाव बिइवं अन्ततः उगु पार्टीया शीर्ष नेतात जातीय पहिचान नापं भूगोलया नं नां स्वाकाः प्रदेशया नां कथं  प्रस्ताव तयेगु नितिं तयार जूगु दु । एमालेया छम्ह नेतां बियादीगु जानकारी कथं जातीय पहिचान व भूगोलयात स्वाकाः प्रदेशया नां तयेगु सवालय् नेवाः प्रदेशयात नेपालमण्डल नेवाः प्रदेश धकाः नां तयेगु प्रस्ताव यायेमाः धैगु पक्षय् तक वःगु दु । अथे हे एमालेया शीर्ष नेतातय्सं लिपांगु इलय् वयाः राज्य पुनर्संरचनाया झ्वलय् झिगू प्रदेशया प्रस्ताव तइगु अवस्था ब्वलंगु दु । एकीकृत माओवादीया नायः पुष्पकमल दाहाल प्रचण्डं लिपांगु इलय् वयाः गुंगू प्रदेशया प्रस्ताव तयादीगु खःसा गुंगू प्रदेश धैगु माओवादीया जनयुद्धकालय् हःगु हे प्रस्ताव जूगुलिं उकियात स्वीकार याये फैमखु धकाः एमालेया नेतातय्सं झिगू प्रदेशया प्रस्ताव तयेगु तयारी याःगु दु धकाः धाःगु दु ।",https://www.nepalmandal.com/content/18738.html
विद्रोह यायेगु एमाले नेताया ख्याच्वः ,"Wed Apr 25, 2012  11:05 am","एमालेया पोलितब्युरो दुजः नापं सभासद् विजय सुब्बां लिम्बुवान राज्ययात थःगु पार्टीं समर्थन मयात धाःसा पार्टी दुने हे विद्रोह यानाः नेतातय्गु विरुद्ध संघर्ष यायेगु ख्याच्वः बियादीगु दु । म्हिगः मंगलवाः येँय् जूगु ज्याझ्वलय् वय्कलं धयादिल ‘१४ प्रदेशसिबें म्हो यायेत जिपिं तयार मदु । पार्टीया नायः झलनाथ खनाल, बरिष्ठ नेता माधवकुमार नेपाल, केपी ओलीं पार्टीया निर्णयया अःखः संघीयता विरुद्ध न्वंवानाच्वंगु दु । १४ प्रदेशसिबें म्हो लिम्बुवानयात मान्य जुइमखु । यदि अथे जुल धाःसा नेतृत्व बिरुद्ध वनेगु जुइ । लिम्वुवानत सुंक्क च्वनेगु जुइमखु । जिपिं जनविद्रोह यायेत तयार दु ।’ लिम्बुवान संघर्ष समितिया कजि तकं जुयादीम्ह वय्कलं लिम्बुवान मदुगु संविधान जारी यात धाःसा लिम्बुवानया सदरमुकामय् व मेमेगु थासय् च्याकेगु नाप. लिम्बुवानया प्रादेशिक व स्थानीय सरकार तकं गठन यायेगु जुइ धकाः ख्याच्वः बियादिल । सभासद् सुब्बां धयादिल ‘आः एमाले धकाः लिम्बुवानत मानेजुइ मखु । जिमित लिम्बुवान राज्य माः’ उगु संघर्ष समितिं लिम्बुवानया नितिं देय्न्यंकं हे अन्तक्र्रिया यायेगु, लिम्बुवान क्षेत्र धकाः सरकारी ज्याकू नापं गैर सरकारी ज्याकुथइ च्वंगु साइृनबोर्डय् तकं च्वकेगु व प्रचारात्मक आन्दोलन यायेगु तकं घोषणा याःगु दु । अथे हे मेमेगु दलया लिम्बुवानया  नेताय्सं नं लिम्बुवान राज्यया नितिं आन्दोलन यायेगु धकाः ख्याच्वः बियाः वयाच्वंगु दुसा संघर्ष समितिइ प्रमुख दलत एकीकृत माओवादी व कांग्रेसया लिम्वुवान नेतात नं दुथ्यानाच्वंगु दु ।",https://www.nepalmandal.com/content/18730.html
अन्ततः राज्य पुनर्संरचना समितिया प्रस्तावय् हे जनमत ब्वलनावल ,"Sun Apr 29, 2012  11:18 am","न्हूगु संविधान निर्माणया झ्वलय् एकीकृत नेकपा (माओवादी)या नायः पुष्पकमल दाहाल प्रचण्डं झिगू प्रदेशया प्रस्ताव तयेवं अन्ततः संविधानसभाया राज्य पुनर्संरचना समितिपाखें तयार याःगु १४ प्रदेशया सवालय् १२ प्रदेशय् म्हिगः बहनि लिबाक्क तक्कयादुने प्यंगू दल सहमत जूगु दु । लिपांगु इलय् आदिवासी जनजाति नापं मेमेगु समुदायपाखें नं बरु १४ प्रदेशय हे पायछि जू धकाः धयाहःगुलिं आः वयाः १४ प्रदेशया पक्षय् जनमत अप्वयावल धकाः मनूतय्सं टिप्पणाी यानाहःगु दु । थ्व हे दथुइ एकीकृत माओवादीया नायः प्रचण्डं १० प्रदेशया सवालय् नेपाली कांग्रेसं सहमति मजुल धाःसा थःम्हं संविधानसभाया राज्य पुनर्संरचना नापं राज्य शक्ति बाँडफाँट समितिपाखें प्रस्ताव याःगु १४ प्रदेशया प्रस्तावय् हे संविधानसभाय् मतदातनय् वनेगु जुइ धकाः धयादीगु दु । वय्कलं थःम्हं सहमतिया नितिं धकाः झिगू प्रदेशया प्रस्ताव तयागु खःसा कांग्रेस सहमति मजुल धाःसा संविधानसभाय् १४ प्रदेशया सवालय् मतदानय् वनेगु जुइ धकाः धयादीगु खः । थ्व हे झ्वलय् हिमाली क्षेत्रया सभासद्तय्सं राज्य पुनर्संरचनाया झ्वलय् शेर्पा व जडान प्रदेशया माग यानाः एकीकृत माओवादीया नायः पुष्पकमल दाहाल प्रचण्डयात,  एमालेया नायः झलनाथ खनाल लगायतया शीर्ष नेतातय्त ज्ञापन पौ बिइगु ज्या याःगु दु । म्हिगः शनिवाः ज्ञापन पौ लःल्हासें हिमाली क्षेत्रया सभासद्तय्सं यदि थःपिनिगु माग पूरा मजुल धाःसा राज्य पुनर्संरचनायात प्रस्तावयात स्वीकार यायेगु जुइमखु धकाः ख्याच्वः बियादीगु खः । ज्ञापन पौ लःल्हानाकासें प्रचण्डं झिगू प्रदेश दुने शेर्पा व जडानयात विशेष क्षेत्रया रुपय् दुथ्याकागु दु धकाः लिसः बियादीगु खःसा अथे हे एमालेया नायः खनालं हिमाली जनजातिया मागयात शीर्ष नेतातय्गु बैठकय् तयाबिइ धकाः बचं बियादीगु खः । हिमाली क्षेत्रया जनजाति व सभासद्तय्सं संविधान सभाया राज्य पुनर्संरचना नापं राज्य शक्ति बाँडफाँट समितिपाखें तयार याःगु १४ प्रदेशयात हे यथावत यानाः राज्य पुनर्संरचना यायेमाःगु नापं जेठ १४ गते हे न्हूगु संविधान जारी यायेमाःगु माग याःगु खः । हिमाली जनजाति कार्यकर्ता व  नेतातय्सं थःपिनिगु माग पूरा मजुल धाःसा आन्दोलन यायेगु जुइ धकाः ख्याच्वः तकं बियादीगु खः । राज्य पुनर्संरचनाया सवालय् नेवाःतय्सं नेवाः प्रदेशया नां नेवाः वागमती प्रदेशया थासय् नेवाः नेपालमण्डल तयेमाः धकाः माग यानाहःगु दु । विशेष यानाः एकीकृत माओवादीया नायः प्रचण्डं लिपांगु इलय् तयादीगु नेवाः वागमती प्रदेशया नांप्रति असहमति प्वंकुसें फयां फत्तले नेवाः प्रदेश मखुसा नेवाः नेपालमण्डल प्रदेशया नां तयेमाः धकाः माग यानाहःगु दु । नेवाः स्वायत्त राज्यया नितिं आन्दोलन यानाः वयाच्वंगु नेवाः स्वायत्त राज्य मंकाः संघर्ष समितिया न्ह्यलुवातसें  माओवादीया नायः प्रचण्डया निवासय् हे वनाः वय्कःयात  वंगु शुक्रवाः नापलानाः अथे माग यानादीगु खः । उगु इलय् प्रचण्डं नेवाःतय्गु मागयात सकारात्मक रुपं कयादीगु दु धकाः छम्ह नेवाः नेतां जानकारी बयादीगु दु ।",https://www.nepalmandal.com/content/18756.html
पहिचानया आधारय् राज्य पुनर्संरचनाया सवालय् कांग्रेस याकःचा ,"Mon Apr 30, 2012  10:35 am","न्हूगु संविधान निर्माणया  झ्वलय् प्रमुख विवादित जुयाच्वंगु विषय राज्य पुनर्संरचनाया सवालय् पहिचानया आधार नालेगु सवालय् संविधानसभाया प्रमुख प्यंगू शक्ति छथाय् लाःवंगु दुसा कांग्रेस याकःचा जूगु दु । पहिचानया आधारय् राज्य पुनर्संरचना यायेगु सवालय् एकीकृत नकेपा (माओवादी), एमाले व मधेसी मोर्चा छथाय् लाःवंगु दुसा कांग्रेस धाःसा याकःचा लाःगु खः । न्ह्याबलें थःपिन्त सहयोग यानाः वयाच्वंगु धकाः एमालेयात थः लिक्क च्वंगु शक्ति कथं कांग्रेसं नालाः वयाच्वंगु खःसा लिपांगु इलय् वयाः नेता व कार्यकर्तातय्गु व्यापक दबावया दथुइ एमालें नं संविधानसभाया राज्य पुनर्संरचना तथा राज्य शक्ति बाँडफाँट समितिं तयार याःगु झिंप्यंगू प्रदेशया आधारय् हे राज्य पुनर्संरचना यायेमाः धकाः स्थायी समितिं १३ प्रदेशया निर्णय यानाः माओवादी व मधेसी मोर्चालिसे सहलह लिपा १२ प्रदेशया प्रस्ताव प्यंगू राजनीतिक शक्तिया बैठकय् प्रस्ताव तयेवं कांग्रेस झस्केजूगु खः । उकिं थ्व इलय् कांग्रेसयात तसकं हे दवाबा जूवंगु दु । थ्व हे दथुइ एमालेया उगु निर्णययात कयाः पार्टी दुनेया ब्रम्हुवादी नेतातय्सं पार्टीया नायः झलनाथ खनालयात घेराबन्दी यायेगु सुरु यानाहःगु दु । वंगु शनिवाः स्थायी समितिया मुँज्या क्वचाःगु इलंनिसें हे ब्रम्हुवादी नेतातय्सं पार्टीया नायःयात घेराबन्दी यायेगु ज्या न्ह्याकूगु खः धकाः एमालेया छम्ह नेतां जानकारी बियादीगु दु । सहमतिया नितिं लगातार रुपं म्याद थप यानाः वयाच्वंपिं प्रमुख स्वंगू दल एकीकृत नेकपा (माओवादी), नेपाली कांग्रेस व एमाले नाप. मधेसी मोर्चाया इनाप कथं संविधानसभाया बैठक हाकनं लिछ्याःगु दु । संविधानसभाय् सुचं तिकाः वइगु १९ गते जक अथे बैठक च्वनेगु धकाः जानकारी ब्यूगु दु । संविधान निर्माणया झ्वलय् राज्य पुनर्संरचना व शासकीय स्वरुपया बारे सहलह यायेगु नितिं ई मगात धकाः प्रमुख दलया शीर्ष नेतातय्सं म्हिगः अन्तिम इलय् वयाः इनाप याःगुलिं अथे संविधानसभाया बैठक १९ गते तकया नितिं लिछ्याःगु खः । यदि अथे संविधानसभाया बैठक लिछ्यायेगु ज्या मजूगु खःसा म्हिगः आइतवाः हे संविधान निर्माणया झ्वलय् विवादित विषययात कयाः संविधानसभाय् मतदान यायेमाःगु खः ।",https://www.nepalmandal.com/content/18759.html
शीर्ष नेतातय् दथ्वी कचमच ,"Tue May 1, 2012  10:37 am","प्रमुख दल एकीकृत नेकपा (माओवादी), नेपाली कांग्रेस, एमाले व मधेसी मोर्चाया शीर्ष नेतातय्गु दथुइ सहमतिया नितिं धकाः वार्ता याःसां झन झन कचमच जुयावःगु दु । न्हापा अनौपचारिक रुपं हे सहमति जुइ धुंकूगु विषययात कयाः नं हाकनं कचमच जुयावःगु खः । म्हिगः सोमवाः प्रमुख दलया शीर्ष नेतातय्गु दथुइ न्हिच्छि धैथें हे वार्ता जूसां अन्ततः छुं हे खँय् सहमति जुइ मफत । उकिं आः सहमतिइ वनीगु संभावना झन झन हे म्हो जुयावंगु दु । म्हिगः सोमवाः न्हिनय् मुँज्या च्वनाः नं विनानिष्कर्ष क्वचाःगु व क्वचाये धुनेवं नेकपा (एमाले)या नायः झलनाथ खनालं संचारकःमितलिसे खँल्हासें थः आशावादी जुइ मफत धकाः धयादीगु खः । उगु हे कथं कांग्रेसया नेता अर्जुननरसिंह केसीं विवाद झन झन तच्वयावःगुलिं आः संविधानसभाय् मतदानय् हे वनीगु संभावना अप्वयाःवःगु दु धकाः धयादीगु दु । वय्कलं संचारकःमितलिसे खँल्हासें धयादिल ‘मुँज्याय् छुं नं खँ सकारात्मक रुपं मवन । बरु दलतय्गु दथुइ झन झन हे अविश्वास अप्वयावःगु दु ।’ विवादित विषययात कयाः सहमति याये मफत धाःसा संवैधानिक प्रक्रिया कथं संविधानसभाय् मतदानयाना निर्णय यायेमाःगु प्रावधान दुसां दलया शीर्ष नेतातय्सं उकियात बेवास्ता यानाः सहमतिया नितिं धकाः लगातार रुपं म्याद थप यानाः वयाच्वंगु खः । संविधानया मस्यौदा दयेकेत संविधानसभाय् बहुमतया आधारय् निर्णय यायेमाःगु अले मस्यौदा संविधान ज्वनाः जनतायाथाय् वनाः जनताया सुझाव बयाः हाकनं संविधानसभाय् दुई तिहाई बहुमतं पारित यायेमाःगु प्रावधान दु । उगु बैठकय् संविधान निर्माण व राष्ट्रिय सरकार गठनया बारे सहलह जूगु खः । लिपांगु इलय् वयाः नेपाली कांग्रेस व एमालेया नेतातय्सं राष्ट्रिय सहमतिया सरकार गठन नाप नापं जक न्हूगु संविधान निर्माणया झ्वलय् विवाद जुयाच्वंगु राज्य पुनर्संरचना व शासकीय स्वरुपया बारे प्याकेजं हे निर्णय यायेगु जुइ धकाः अडान कयाहःगुलिं हाकनं संविधान निर्माणया ज्याय् पंगः ब्वलंगु दु ।",https://www.nepalmandal.com/content/18766.html
‘प्रचण्डं मजदुरयात झंगःलात’ ,"Wed May 2, 2012  12:28 pm","एकीकृत माओवादीया वरिष्ठ न्वकु मोहन वैद्य ‘किरणं जनयुद्धया प्रतिवद्धतात त्वःताःपाटीया नायः पुष्पकमल दाहाल ‘प्रचण्डं’ मजदुरतय्त झंगः ल्हानादिल धकाः धयादीगु दु । म्हिगः मगंलवाः बसन्तपुलिइ अखिल नेपाल टे«ड यूनियन महासंघनापं प्यंगू महासंघं मंकाः कथं ग्वसाःग्वःगु १ सय २३ क्वःगु विश्व मजदुर दिवस ज्याझ्वलय् न्वंवासें वय्कलं अथे द्वपं बियादीगु खः । अखिल नेपाल टे«ड यूनियन महासंघ, अखिल नेपाल प्रगतिशील टे«य यूनियन महासंघ (एकीकृत), क्रान्तिकारी मजदृुर संघ नेपाल व अखिल नेपाल टे«ड यूनियन महासंघ (क्रान्तिकारीं) मंकाः कथं मे मजदुर दिवस हंगु खः । ज्याझ्वलय् किरणं बाह्य व आन्तरिक रुपय् आत्मसमर्पणवादया गम्भीर खतरा दुगु न्ह्यथसें जनताया सङ्घीय गणतन्त्रसहित मजदुर हकहितयात स्थापित याइगु समानुपातिक प्रतिनिधित्व आवश्यकता दुधासें  उकिया नितिं प्रतिबद्धता प्वंकादिल । ‘‘गरीब जनता, किसान, मजदुर, उत्पीडित जाति जनजाति, वर्ग, लिङ्ग, क्षेत्रया अधिकार स्थापित यायेगु नितिं जनयुद्धया नेतृत्व यात, तर आः वयाः झंगःलात ।’’वय्कलं बः बियाः धयादिल, ‘‘सरकारी सेना प्रयोग यानाः जनमुक्ति सेनायात आत्मसमर्पण याकाः शान्ति प्रक्रिया क्वचायेकल ।’’ थःपिन्त शान्ति व संविधानविरोधीया रुपमा प्रचार यानाः पार्टी तछ्यायेत्यंगु द्वपं बियाबयाच्वंगु अवस्थाय्  वरिष्ठ नेता किरणं जनताया हकहितयात प्रत्याभुत यायेगु कथं जक पार्टी एकता जुइ धयादिल ।, ‘‘जनताया हकहितयात स्थापित यायेगु कथं एकता यायेपैm, जिपिं तज्यायेगु खँ मखु ।’’मेपिन्सं झंगःल्हाःसां नं थःपिन्सं जनतायात झंगःलायेगु जुइमखु धयादिसें वय्कलं संविधानय् न्ह्याथे जाःगु झंगःलाःसां नं थःपिन्सं गुगु नं हालतय् सुंक च्वनेगु जुइमखु न्ह्याथेजाःगु आन्दोलन यायेत तकं तयार दु धकाः धयादिल । मूछ्याञ्जे रामबहादुर थापा ‘वादलं’ नायः प्रचण्डया धापूप्रति लक्षित यानाः भारत व नेपाःया दथुइ विशेष स्वापूया स्पष्टिकरणया माग यासें निगू देय्या दथुइ समान व मैत्रीपूर्ण स्वापू आवश्यकता दु धयादिल । नेकपा (माओवादी)या कजि मातृका यादवं न्हूगु सरकारया बहस सार्वजनिक जुयाच्वंगु सम्बन्धय् पार्टीया वैद्य पक्षया धारणा माग यानादिल । वय्कलं पार्टीया नायः प्रचण्डं सैद्धान्तिक व वैचारिक रुपय् पार्टीया लाइन त्वःतल धकाः द्वपं बियादिसें उगु हे पार्टीइ च्वनेगुया उपयुक्त जुइमखु धयादिसें पार्टी दुने विद्रोह यायेत आह्वान यानादिल । नेकपा (एकीकृत)या छ्याञ्जे सीताराम तामाङं संविधानय् जनताया अधिकार सुनिश्चित यायेत थप आन्दोलन यायेत तकं तयार दु धयादिल । वय्कलं राज्य पुनःसंरचनाय् पहिचानसहित सामथ्र्यताया आधारय् राज्य पुनर्संरचना यायेमाः धयादिल । माओवादीया केन्द्रीय दुजः रेखा शर्मां नं न्वंवानादीगु उगु ज्याझ्वलय् सामना सांस्कृतिक संघं निरन्तर क्रान्तिया पक्षय् सांस्कृतिक ब्वज्या याःगु खः । अथे सभा याये न्ह्यः स्वनिगःया खगू थाय् थासं जुलुस पिकाःगु खः ।",https://www.nepalmandal.com/content/18771.html
विवादित विषययात कयाः संविधानसभाय् ,"Thu May 3, 2012  10:05 am","न्हूगु संविधान निर्माणया झ्वलय् विवादित जुयाच्वंगु विषययात कयाः अन्ततः थौं विहिवाःनिसें मतदान याइगु जूगु दु । संविधानसभाया मुँज्या १ बजेनिसें न्हूबानेश्वरया संविधानसभाय् सःतातःगु दु । गुलि नं विषययात कयाः मतदान यानाः बहुमतया अधारय् निर्णय यायेमाःगु खः उकिया धलः धाःसा संविधानसभाया संवैधानिक समितिं तयार यायेमाःगु प्रावधान दु । संवैधानिक समितिं तयार याःगु धलखय् बुँदागत रुपं सहलह ब्याकाः मतदानया पाखें बहुमतया आधारय् निर्णय यानाः न्हूगु संविधानया मस्यौदा दयेकेमाःगु संवैधानिक प्रावधान दु । संविधानसभाया कूल सभासद्त मध्ये बहुमत मवःगु विषययात कयाः धाःसा हाकनं सहलहया नितिं धकाः संवैधानिक समिति हे यंकेगु कथंया संविधानसभाया नियमावली तकं दलतय्सं संशोधन याये धुंकूगु दु । उकियात न्हूगु कथंया षडयन्त्र यात धकाः नं मनूतय्सं धयाहःगु दु । मूल मूल विषययात कयाः मतदान जुइगु इलय् उपस्थिति मजुयाः बहुमत मदयकेगु षडयन्त्र ब्रम्हुुवादी नेतातय्सं यायेफु धकाः धयाहःगु दु । जेठ १४ गते न्हूगु संविधान जारी यायेगु नितिं आः ई मुक्कं यानाः २५ न्हु जक ल्यं दनिगु अवस्था दुसा संविधानया मस्यौदा दयेकाः जनतायाथाय् मस्यौदा ज्वनाः वनाः जनताया सुझाव कयाः हाकनं संविधानसभाय् हयाः दुई तिहाई बहुमतया आधारय् पारित यायेमाःगु प्रावधान दु । संविधानसभाय् मतदान यायेगु ज्या थनिनिसें जुइगु जुयाः एकीकृत माओवादी, नेपाली कांग्रेस, एमाले, मधेसी मोर्चा नापं मेमेगु दलतय्सं अन छु गज्वःगु भूमिका म्हितेगु धकाः थःथःगु कथं तयारी याःगु दुसा आदिवासी जनजाति सभासद्तय्गु दबाव समूह ककसं नं थःगु हे कथं तयारी याःगु दु । उकिं आः संविधानसभाय् विवादित विषयलय् मतदान याइगु इलय् छु जुइगु खः धकाः अप्वःसिनं चासो तयाच्वंगु दु । गुलि नं विषययात कयाः संविधान सभाया संवैधानिक समिति अन्तर्गतया उपसमितिइ शीर्ष नेतातय् दथुइ सहमति जूगु धाःगु विषययात कयाः नं संविधानसभाय् फरक मत वयेवं अज्वःगु विषययात तकं मतदान यानाः निर्णय यायेमालीगु अवस्था दु । उकिं मतदानया ई तसकं ताःहाकः जुइगु संभावना दु धकाः मनूतय्सं धयाहःगु दु । प्रमुख दलया नेतातय्गु दथुइ मूल रुपं राज्यया पुनर्संरचना, शासकीय स्वरुप लगायतया बारे विवाद जुयाच्वंगु दु ।",https://www.nepalmandal.com/content/18777.html
धी चिनाच्वंगु च्वापु नायाः वःगु खुसिबालं तःधंगु क्षति ,"Sun May 6, 2012  12:51 pm","म्हिगः शनिवाः कास्कीया माछापुच्छे« गाविसय् च्वंगु अन्नपूर्ण  व माच्छापुच्छे« च्वापुगुँ जःखः धी चिनाच्वंगु च्वापु नायाः वःगु खुसिबालं तःधंगु क्षति यानाः ब्यूगु दु । च्वापु नायाः अनया सेती खुसिइ बाः वयाः झिंप्यम्हं मल्याक मनूत सीगु दुसा न्याय्म्हं मल्याक मनूत बेपत्ता जूगु दु । अथे खुसिबालं चुइकाहःगु अवस्थाय् स्वम्हेसित जीवत हे उद्धार याःगु दु । खुसिबा वयाः अन ता (पुल) व प्यंगः ट्रक तकं चुइकाः यंकूगु दु । अथे हे स्यांजापाखें गुँभ्वय्या नितिं हःगु बस नं चुइकाः यंकूगु दु । प्रत्यक्षदर्शी अष्टमान प्रधानाङं झीगु स्वनिगः न्हिपौलिसे खँल्हासें म्हिगः शनिवाः सुथय् थ्यंमथ्यं साढे ८ बजेपाखे अन्नपूर्ण  व माच्छापुच्छे« च्वापुगुँ लागाया जःखः धी चिनाच्वंगु च्वापु आकाझाकां कुतुंवयाः अनया सेती खुसिइ लाःगु अले व हे खुसिबाः जुयाः वःगु खः । वय्कलं अनया तातोपानी बजारय् उगु इलय् छगू दर्जनं मल्याक मोटरसाइकल, निगः बस दुगु खःसा उगु सवारी साधन नापं अनच्वंगु स्वंगू होमस्टे व बजाः हे चुइकूगु दु । अथे घटनाजूगु इलय् उगु लागाय् न्यय्म्हं मल्याक मनूत दुगु नापं घटनाया झ्वलय् खुसिं चुइकाः यंकाः सिमाकचा ज्वनाः तकं बचेजूपिं मनूत दुसा थःगु नं मोटरसाइकल चुइकाः यंकूगु खः धकाः धयादिल । थः भच्चां जक ज्यान जोगेयायेत सफल जूगु नापं घटना जूगु इलय् तसकं सःवःगु खः धकाः नं धयादिल । वय्कःया धापू कथं आः तक दुने अज्वःगु कथंया घटना गबले नं पोखराय् जूगु मदुनि । अष्टमान प्रधानाङं धयादी कथं थौं सिबें छवाः न्ह्यः पोखराय् तसकं प्वँ वःगु अले मछापुच्छे« हिमाल जःखः च्वापु क्वहां वःगु खःसा उगु च्वापु नायाः मवंनिगु अले म्हिगः व हे च्वापु कुतुंवयाः खुसिइ लाःगु नापं खुसिबाः वःगु खः धकाः नं धयादिल । पोखरां थ्यंमथ्यं २० किलोमिटर उत्तरपाखे तातोपानी बजार लाः । पोखरा विमानस्थलया वरिष्ठ अधिकृत अनुप जोशीं माछापुच्छ«ेपाखे ब्ययाच्वंगु जहाजं च्वापुगुँ नायाः बाः वयाच्वंगु खँ पोखराय् खबर यायेगु ज्या जूगु खः । अले अनया संचारमाध्यमतपाखें सूचं बिइगु ज्या जूगु खः । उगु घटनालिपा उद्धार यायेगु नितिं हेलिकप्टर तकं परिचालन याःगु खः । अझ नं अप्वः मनूत सीगु दयेमाः धकाः प्रहरीं अनुमान याःगु दु ।",https://www.nepalmandal.com/content/18800.html
जनजातितपाखें पहिचानया आधारय् राज्य पुनर्संरचनाया माग ,"Wed May 9, 2012  11:15 am","पहिचानया आधारय् राज्य पुनर्सरचना यायेमाःगु नापं जेठ १४ गते हे न्हूगु संविधान जारी यायेमाःगु माग यानाः आदिवासी जनजातिय्तगु मंकाःगु मोर्चा आदिवासी जनजाति संयुक्त संघर्ष समितिं वइगु जेठ ७, ८ व ९ गते लगातार स्वन्हु तक देय्न्यंकं आमहड्तालया आह्वान याःगु दु । आम हड्तालया झ्वलय् शैक्षिक संस्था, यातायात, कलकारखाना, बजाः पूर्ण रुपं बन्द जुइ धकाः उगु संघर्ष समितिं धाःगु दु । म्हिगः मंगलवाः यलया अक्षश्वर महाविहारय् च्वंगु आदिवासी जनजाति संयुक्त संघर्ष समितिया मुँज्यां उगु कथं निर्णय याःगु खः । अथे हे जेठ १० गतेनिसें संविधान जारी याइगु अन्तिम दिन १४ गते तक हे न्हिया न्हिथं न्हूबानेश्वरया संविधानसभा भवन पिने धर्ना च्वनेगु धकाः तकं निर्णय याःगु दु । लिपांगु इलय् संघीयताविरोधतय्सं थीथी कथंया लागायात अखण्ड जुइमाः धकाः माग यानाः सतकय् क्वहां वयाच्वंगु अवस्थाय् पहिचानया आधारय् राज्य पुनर्संरचना यायेमाः धाइपिं पक्षधरत सतकं तापानाच्वंगु अले संघीयता विरोधीतय्गु हे खँ बय् बय् जुयाच्वंगुयात ध्यानय् तयाः आदिवासी जनजातिय्गु मंकाःगु मोर्चा उगु संघर्ष समितिं अथे आमहड्तालया आह्वान याःगु खः । आम हड्ताल ताःलाकेगु नितिं पर्चा पिकायेगु, वालपेन्टिङ यायेगु, माइकिङ यायेगु नं ज्या जुइ धाःगु दु । उगु संघर्ष समितिइ नेपाल आदिवासी जनजाति महासंघ, आदिवासी जनजाति सभासद् दबाव समुह ककस, आदिवासी जनजाति क्षेत्रीय महासंघ, नेवाः स्वायत्त राज्य मंकाः संघर्ष समिति, एकीकृत नेवाः राष्ट्रिय मुक्ति मोर्चा, नेपाल लोकतान्त्रिक संघनिसें थीथी जनजातिया संघ संगठनंनिसें मंकाः कथं दयेकातःगु संघर्ष समिति तकं दुथ्यानाच्वंगु दु । थ्व हे झ्वलय् नेपाःया आदिवासी जनजातिय्गु मंकाःगु संगठन नेपाल आदिवासी जनजाति महासंघं पहिचानया आधारय् राज्य पुनर्संरचना यायेमाःगु नापं इलय् हे न्हूगु संविधान जारी यायेमाःगु माग यानाः वइगु जेठ १ गतेनिसें ३ गते तक यायेगु धयातःगु नेपाल बन्दयात लितकाःगु दु । छगू हे मुद्धायात कयाः मंकाः कथं आदिवासी जनजाति संयुक्त संघर्ष समितिं अथे स्वन्हुयंकंया आमहड्ताल याःगुलिं जनजाति महासंघंपाखें अथे न्हापा घोषणा यानातःगु नेपाल बन्द ज्याझ्वःयात लितकाःगु खः ।",https://www.nepalmandal.com/content/18810.html
विबाद तच्वइ धकाः बैठक स्थगित ,"Tue May 8, 2012  12:38 pm","एकीकृत नेकपा (माओवादी)या नायः पुष्पकमल दाहाल प्रचण्ड व डा. बाबुराम भट्टराई पक्षया विचार समूहया म्हिगः सोमवाः च्वनेगु धयातःगु केन्द्रीय कमिटीया बैठकय् विवाद तच्वइगु अवस्था वयेवं स्थगित याःगु दु । पार्टीया नायः प्रचण्डया निवास जुयाच्वंगु लाजिम्पाटया छेँ, वर्तमान सरकारय् मन्त्रीत समावेशी मजूगु, मिसापिं दुमथ्याकूगु, स्वंगू दल नापं मधेसी मोर्चाया शीर्ष नेतातय्गु दथुइ चान्हय् याःगु न्यागू बुँदाया सहमतिया नितिं भारतया राजदूत जयन्तप्रसादलिसे सहलह ब्याकूगु, प्रचण्डया काय् प्रकाश दाहालया पुचःयात हिमाल गयेगु नितिं सरकारपाखें यक्व हे ध्यबा बिइगु कुतः याःगु धैगु बांमलाःगु नियत जूगु धकाः नेता व कार्यकर्तातय्सं विरोध यानाच्वंगु नापं माओवादीया जनमुक्ति सेनाया विरुद्ध नेपाली सेना परिचालन याःगु लगायतया खँ केन्द्रीय नेतातय्सं ल्ह्वनाः विवाद तच्वइगु अवस्था वइ धकाः अथे केन्द्रीय कमिटीया बैठक आकाझाकां स्थगित याःगु खः धकाः सूत्रं धाःगु दु । आः कन्हय् बुधवाः हाकनं बैठक च्वनेगु धकाः धाःसां कन्हय् नं च्वने फैगु संभावना तसकं म्हो जक दु धाःगु दु । सूत्रं ब्यूगु जानकारी कथं प्रचण्ड व बाबुराम पक्षया नेता व कार्यकर्तात लिपांगु इलय् वयाः नेतृत्वप्रति तसकं आलोचना यानाः वयाच्वंगुलिं नं पार्टी दुनेया निगू विचार समूह छगू हे यानाः केन्द्रीय कमिटीया बैठक च्वन धाःसा विवाद झन झन तच्वयाः नेतृत्वयात समस्या वयेफु धकाः तायेकाः आकाझाकां अथे बैठक स्थगित याःगु खः ।",https://www.nepalmandal.com/content/18804.html
११ प्रदेशया प्रस्ताव आयोगं लःल्हात ,"Wed Feb 1, 2012  11:26 am","राज्य पुनर्संरचना सुझाव आयोगं फरक मत नापं दुथ्याकाः दलिततय्गु नितिं गैर भौगोलिक प्रदेश नापं यानाः ११ प्रदेशया प्रस्ताव सहितया प्रतिवेदन म्हिगः मंगलवाः प्रधानमन्त्री डा. बाबुराम भट्टराईयात लःल्हाःगु दु । आयोगं प्रदेशया नितिं पहिचानयात प्रमुख आधार अले सामथ्र्यतायात सहायक आधार नालाः अथे प्रदेशया प्रस्ताव तयार याःगु खः । आयोगया संयोजक मदन परियारसहितया पुचलं म्हिगः अथे प्रतिवेदन लःल्हाःगु खः । अथे हे अल्पमत पक्षपाखें रमेश ढुंगेलया पक्षं ६ प्रदेशया प्रस्ताव नं लःल्हाःगु दु । ११ प्रदेशया पक्षय् संयोजक मदन परियार, माओवादीया प्रतिनिधि मल्ल के सुन्दर व स्टेला तामाङ, मधेसी मोर्चाया कृष्ण हाछेथु व सुरेन्द्र महत्तो अले एमालेया भोगेन्द्र झा नापं यानाः बहुमत दु । उगु बहुमतया प्रस्तावय् लिम्बुवान, किरा“त, ताम्सालिङ, नेवाः तमुवान, नारायणी, मगरात, कर्णाली—खप्तड, मिथिला—भोजपुर— कोच मधेस प्रदेश व लुम्बिनी—अबध— थारुवान प्रदेश लानाच्वंगु दुसा गैर भौगोलिक प्रदेश कथं दलिततय्गु नितिं ब्यागलं कथं नन टेरिटोरियलय् आधारय् प्रदेशया व्यवस्था यायेमाःगु ख“ न्ह्यथनातःगु दु । अथे हे अल्पमतय् लाःपिं नेपाली कांग्रेसया रमेश ढुंगेल व सावित्री गुरुङ व एमालेया सर्वराज खड्कां धाःसा भौगोलिक, सांस्कृतिक व ऐतिहासिकया आधारय् खुगू प्रदेशया प्रस्ताव तःगु दु । अल्पमतय् लाःगु उगु प्रस्तावया नां मतःसां १ निसें ६ नम्बर तक जक तयातःगु दु । थ्व हे दथुइ हिमाली क्षेत्रया सभासद्तसें जडान व शेर्पा प्रदेश चीकीगु विरोधय् धकाः म्हिगः सोमवाः प्रदर्शन याःगु दु । इमिसं प्रतिवेदन लःल्हाःवंपिं आयोगया दुजःतय्त सिंहदरवारय् वनेगुलिइ १ घण्टा तक अबरुद्ध जूगु खः । सांसद्पिं पासाङ शेर्पा, लक्की शेर्पा, आङदावा शेर्पा, जिपछिरिङ लामा नापं मेमेपिन्सं नारावाजी यानाः पंगः थनेगु ज्या याःगु खःसा प्रहरीं बल प्रयोग यानाः आयोगया दुजःतय्त सिंहदरवारय् छ्वयेगु ज्या जूगु खः ।",https://www.nepalmandal.com/content/18400.html
वृहत्त नेवाः मंकाः मोर्चाया दयेकेत आह्वान ,"Wed May 30, 2012  11:34 am","एकीकृत नेकपा (माओवादी)या एकीकृत नेवाः राष्ट्रिय मुक्ति मोर्चा नेपाःपाखें उत्पीडित वर्ग, जाति, क्षेत्र, लीङ्ग व समुदायया अधिकार स्थापित नापं सुनिश्चितता व नेवाः स्वायत्त राज्यया नितिं आःया अवस्थाय् नेवाःतय्गु बृहत्त मोर्चा दयेकेत आह्वान याःगु दु । मोर्चाया केन्द्रीय नायः पवनमान श्रेष्ठ व मूछ्याञ्जे देवेन्द्र श्रेष्ठं म्हिगः मंगलवाः जारी यानादीगु विज्ञप्तिइ उगु कथं आह्वान यानातःगु दु । विज्ञप्ति धयातःगु दु ‘उत्पीडित जातिया हकय् एकल पहिचान सहित स्वायत्त राज्य नापं झीगु सन्दर्भय् नेवाः राज्य, अग्राधिकार, पूर्ण समानुपातिक निर्वाचन प्रणाली, राज्यया फुक्क तह व अंगय् समानुपातिक नापं समावेशिताया ग्यारेण्टी याकेमाः । उकिया नितिं फुक्क कथंया प्रतिक्रियावादी पार्टी, नेता व वैदेशिक हस्तक्षेपया भण्डाफोर यायेमाः । उकिं आन्तरिक राष्ट्रियताया आन्दोलन व वाह्य राष्ट्रियताया नितिं राष्ट्रिय स्वाधिनताया सशक्त आन्दोलन यायेत फुक्क उत्पीडित वर्ग, आदिवासीजनजाति, लीङ्ग व समुदाय छप्पँ जुयाः दनेमाःगु आवश्यक दु । उकिया नितिं वृहत्त मंकाः मोर्चा थौंया आवश्यकता खः  नापं जिमिगु मोर्चा वृहत्त संयुक्त मोर्चा निर्माणया नितिं इनाप यानागु दु ।’ विज्ञप्तिइ झिदँया महान् जनयुद्ध व १९ दिंया ऐतिहासिक जनआन्दोलनपाखें प्राप्त ऐतिहासिक उपलब्धी संविधानसभायात कथित प्यंगू दलया प्रमुख नेतातय्सं संविधानसभायात पूरा हे वन्दी यानाः जनताया थःम्हं हे संविधान दयेकेगु ऐतिहासिक दायित्व पुरा याके मबिइत अन्ततः वंगु जेठ १४ गते संविधानसभा विघटन यानाः देश व जनतायात गंभीर विश्वास घात याःगुलिं घोर भत्सर्ना व निन्दा यानागु दु धकाः न्ह्यथनातःगु दु । भारतीय विस्तारवादया हस्तक्षेप व थनया प्रतिक्रियावादी पार्टीतय्गु भुमिकायात ध्यान बियाः एकीकृत माओवादीं जनविद्रोहया कार्यदिशा दयेकूगु तर बाबुराम—प्रचण्डं शान्ति व संविधानया कार्यदिशा धकाः जनमुक्ति सेनायात आत्मसमर्पण व विघटन यानाः गुगु कथं संविधान दयेकेगु नामाय् संविधानसभायात स्वंगू प्रमुख दलया नेता व विवाद समाधान उपसतिपाखें कैद यानाः ६०१ सभासद्तय्त जोकर यानाःु, जनमुक्ति सेनाया विघटनलिपा प्रतिक्रिवादीत, संघीयता विरोधी एमाले, काँग्रेसया सुनियोजित चाल नापं बाबुराम—प्रचण्डया उक्साहटय् अखण्डवाला र ब्राम्हणक्षेत्रीतय्गु कथित आन्दोलनपाखें पहिचान सहितया संघीयता निर्माण मयाकेगु षडयन्त्र याःगु व हे त्वहः तयाः स्वंगू दलया शीर्ष नेतातसें विना नामाङ्कन व सिमाङ्कन नापं विना पहिचानया ११ प्रदेशय् सहमति याःगु, भारतीय विस्तारवादया गुरुयोजनाय् जूगु उगु सहमतियात  माओवादीया क्रान्तिकारी पक्ष व आदिवासी जनजाति नापं उत्पीडित समुदायया आन्दोलनं खारेज याःगु खँ नं न्ह्यथनातःगु दु । पहिचान सहितया संघीयताया पक्षय् संविधानसभा दुने स्पष्ट कथं दुईतिहाई मत दयेवं फुक्क  प्रतिक्रियावादीत संविधानसभा विघटन यायेगुपाखे वंगु,  संविधानसभाया नायः सुवासचन्द्र नेवाङ्गयात एमाले—काँग्रेसं संविधानसभा विघटन याकेगु ल्वाभःया रुपय् प्रयोग याःगु व संविधानसभाया बैठक हे मतसे विघटन याःगु अले नेम्वाङयात माःगु भूमिका म्हितकेत प्रचण्ड—बाबुरामं छुं नं कथंया भूमिका मम्हितूगु बरु ११ प्रदेशय् सहमति यायेगुनिसें संविधानसभा विघटन यानाः सत्तास्वार्थ यायेत केन्द्रीत जुयाः जनताया संविधान दयेकेगु ज्याय् पूरा हे उदासिन जूगु, अले अःखतं थःपिनिगु हे नेतृत्वय् चुनाव यायेगु नाटक तकं याःगुलिं इपिं नेतात व  पार्टीत यथास्थिति हे  मेगु संविधानसभाया चुनाव यायेगु षडयन्त्र याःगुलिं मेगु संविधानसभां नं संविधान दयेके फैगु अवस्था मदुगुलिं आः नेवाःतय्गु मंकाः मोर्चा दयेकाः वनेमाःगु अवस्था वल धकाः न्ह्यथनातःगु दु ।",https://www.nepalmandal.com/content/18882.html
प्रचण्ड प्रस्ताव अस्वीकार ,"Thu Jun 14, 2012  12:20 pm","एकीकृत माओवादीया नायः पुष्पकमल दाहाल प्रचण्डया निवास लाजिम्पाटय् जूगु वार्ताय् प्रचण्डं पार्टी एकताय नितिं धकाः ७ बुँदाया लिखित प्रस्ताव तयादीगु प्रस्तावयात बरिष्ठ न्वकु मोहन बैद्य किरण विचार समुहपाखें्र अस्वीकार याःगु दु । उगु प्रस्तव धैगु जनवादी क्रान्तिया नितिं माःगु कथं प्रतिवद्धता सहित मवःगु नापं एकताया नितिं नांया जक प्रस्ताव हःगुलिं उकियात बैद्य पक्षं अस्वीकार याःगु दु । आवंलि उगु प्रस्तावयात कयाः वार्ता छुं नं जुइमखुत धकाः नं धाःगु दु । प्रस्ताव थुगु कथं दु । १) मालेमा विचार नयाँ जनवादी क्रान्तिया कार्यदिशा, समाजवाद व साम्यवादया उद्देश्य जनवादी केन्द्रीयताया संगठनात्मक सिद्धान्त थें जाःगु आधारभूत विषयत थुगु इलय् झीगु विवादया मू विषय मखु । थौं जनवादी क्रान्तिया रणनीतिक उद्देश्य प्राप्तिया नितिं नालाकाःगु शान्ति, संविधान व सरकार नाप स्वापू दुगु कार्यनीति व उकिया कार्यान्वयया बारे हे झीगु विवादया मू विषय जूवंगु दु । झीगु ध्यान केन्द्रीय समितिया वंगु पूर्ण मुँज्याय् पार्टी एकताया नितिं याःगु सहमति राजनीतिक प्रस्तावय् केन्द्रीत यायेमाःगु जरुरी दु । शान्ति प्रक्रियाया सन्दर्भय् ताःचाः प्रकरणंनिसें सेना समायोजनया निर्णय तक संविधानया सम्वन्धय् विगतय् पार्टी नेतृत्वं याःगु गुलिखे सहमति, सरकारया सम्वन्धय् राष्ट्रिय सहमतिया संयुक्त सरकार गठन नापं राष्ट्रियताया सन्दर्भय् विपा सम्झौता लगायतका विषय हे विवादया मू विषय जूवंगु दु । एकताया ऐतिहासिक आवश्यकतायात महसूस यानाः पार्टी नेतृत्वया पालुङटारया विस्तारित मुँज्यालिपा काःगु फुक्क निर्णयया मंकाः कथं पुनर समिक्षा यायेत तयार दु । २) उत्पीडित वर्ग, जाति, क्षेत्र, लिङया जनताया आधारभूत हित व अधिकार मू रुपं पहिचानया आधारय् संघीयताया पक्षय् संघर्ष यायां हे संविधानसभा विघटन जूगु नकारात्मक स्थितियात पार्टीइ एकता कायम यानाः जनताया संघीय गणतन्त्रात्मक संविधान निर्माणया अभियानय् वनेगु सकारात्मक परिणामय् यंकेगु आधार तयार जूगु दु । थ्व एकताया आधारयात ज्वनाः विगटय् जूगु निर्णययात समिक्षा यानाः कमिकमजोरीयात कयाः अत्मालोचना यायेत पार्टी नेतृत्व तयार दुगु स्पष्ट यानागु दु ।, ३ं) पार्टी एकता व क्रान्तिया फुक्क हितयात ध्यानय् तयाः केन्द्रीय समितिया पूर्ण मुँज्याय् एजेण्डा तयाः नेतृत्व हिलेगु लगायतयात सहलह ब्याकेत पार्टी नेतृत्व तयार दु । ४) न्ह्याथेजाःगु अवस्थाय् नं संविधानसभापाखें संविधान निर्माण यायेगु नीति कायेम जुइमाः । संविधान मदयेकूगु अवस्थाय् तक थ्व नीतिया औचित्य कायम जुइगु स्पष्ट जुइ । ५) पहिचान सहितया संघीयता व संघीयता सहितया संविधानय् राजनीतिक सहमति कायम यानाः न्हापा जूगु सहमतिया स्प्रीडय् सरकारया नेतृत्व हिलेत तयार जूगु पार्टीया नेतृत्व तयारी अवस्था दु । ६) वैचारिक राजनीति विषय नाप स्वापू दुगु विवादया बारे पार्टीइ फोरम संचालन यानाः वइगु माघ महिनाया दुने महाधिवेशन यानाः टुंगेयायेगु खँय् प्रतिवद्धता जुइमाः । ७) उगु कथंया प्रयोजनया नितिं आः निगू ब्यागलं ब्यागलं विचार समूहपाखें ग्वसाःग्वःगु असार १ गतेया राष्ट्रिय भेला व असार १५ गतेया केन्द्रीय विस्तारित मुँज्या निगुलिं स्थगित यानाः याकनं हे केन्द्रीय समितीया पूर्ण मुँज्या च्वनेगु व फुक्कं समिक्षा यानाः मंकाः निष्कर्ष पिकायेगु नितिं कुतः यायेमाः ।",https://www.nepalmandal.com/content/18946.html
राष्ट्रपतिं अध्यादेश अस्वीकृत यायेमाः विपक्ष ,"Wed Jul 4, 2012  11:56 am","नेपाःया राजनीतिइ आः वयाः बजेटयात कयाः राजनीतिक दलया नेतात केन्द्रीत जूगु दु । विपक्ष दलतय्सं वर्तमान सरकारयाके बजेट हयेगु अधिकार मदु धकाः निष्कर्ष पिकाःगु दु । म्हिगः मंगलवाः एमालेया केन्द्रीय ज्याकू बल्खुइ च्वंगु विपक्षी दलया नेतातय्सं मुँज्यां कामचलाउ सरकारया हैसियतं छुं नं कथंया बजेट हयेगु अधिकार सरकारयाके मदु धकाः ठहर यानाः तत्काल हे प्रधानमन्त्रीं पद त्वःताः न्हूगु सरकार गठनया नितिं लँपु चायेकेत सुझाव तकं ब्यूगु दु । मुँज्यां न्हूगु अध्यादेश जारी मयायेत राष्ट्रपति डा. रामवरण यादवयात इनाप यायेगु धकाः तकं निर्णय याःगु दु । मुँज्या लिपा नेपाली कांग्रेसया नेता डा. रामशरण महतं संचारकःमितलिसे खँल्हासें धयादिल ‘सरकारं अध्यादेशपाखें पूण बजेट हयेगु धयाच्वंगु दु । अध्यादेश जारी मयायेत राष्ट्रपतियात नापलानाः इनाप यायेगु जुइ । वर्तमान सरकायात छुं नं कथंया बजेट हयेगु अधिकार मदु ।’ वर्तमान सरकारया विकल्पय् न्हूगु सरकार व न्हूगु सरकार मार्फत पूर्ण बजेट हयेमाःगु विषययात कयाः थःपिन्सं राष्ट्रपतियात इनाप यायेगु जुइ धकाः नं नेता महत्तं धयादिल । वय्कलं धयादिल ‘दक्ले न्हापां वर्तमान सरकारं सत्ता त्वःतेमाल । जिमिसं उकिया बारे राष्ट्रपतियात नापलानाः वय्कःया ध्यानाकर्षण यायेगु जुइ । जिमिगु जोड धैगु बजेट न्ह्यः सरकार हिलेगु हे खः । छुं जुयाः असार तक नं थ्व हे सरकार जुयाच्वन धाःसा आशिक जक बजेट हयेजिउ तर उकिया नितिं नं राजनीतिक सहमति यायेमाः ।’ वय्कलं धयादी कथं विपक्षी दलतय्सं थौं बुधवाः हे राष्ट्रपतियात नापलानाः अथे इनाप यायेगु ज्या याइ । थ्व हे दथुइ अर्थमन्त्री वर्षमान पुनं संसद् मदुगु अवस्थाय् अन्तरिम संविधानया धारा ९६ (क) कथं वंगु दँय् विनियोजीत याःगु कूल बजेटया एक तृतियांश  हयेगु संवैधानिक जुइ धयादिसें थःपिन्सं अथे यायेगु जुइमखु धकाः धयादीगु दु । म्हिगः मंगलवाः साक्षात्कार ज्याझ्वलय् न्वंवासें वय्कलं बजेट अनुमोदन यायेगु संवैधानिक निकाय संसद् मदुगु अवस्थाय् पेस्की बजेट हये मजिउ धयादिसें उगु प्रक्रिया हे असंवैधानिक जूगुलिं थःपिं उगु प्रक्रियां वनेगु जुइमखु धकाः नं स्पष्ट यानादिल । तृतीयाश बजेटं गुगु नं हालतय् निर्वाचन क्वचायेके फैमखु धयादिसें मन्त्री पुनं धयादिल ‘चुनावया नितिं सुरक्षा माः, निर्वाचन खर्च नं माः, गुगु तृतियांश बाय् मेगु बजेट संभव मदु । उकिं सरकारं पूरा हे बजेट हयेगु नितिं क्रियाशील जुयाच्वनागु दु ।’ आःया अवस्थाय् दलतय्गु दथुइ सहमति मजुल धाःसा अध्यादेशया माध्यमं बजेट हयेगु जुइ धयादिसें उकियात राष्ट्रपतिं स्वीकृत याइ धकाः नं मन्त्री पुनं दावी यानादिल । यदि छुं जुयाः राष्ट्रपतिं अध्यादेशयात पन धाःसा उकिं बांलाःगु लिच्वः लाइमखु धयादिसें कांग्रेस, एमाले लगायतया दलतय्सं राष्ट्रपतियात अध्यादेश पंकेगु गुगु कथं कुतः यानाच्वन व तसकं बांमलाःगु खँ खः धकाः न्ह्यथसें वय्कलं धयादिल ‘अध्यादेशयात राष्ट्रपतिं पन धाःसा मेगु माघ १९ गतेया अवस्था वइ ।’",https://www.nepalmandal.com/content/19022.html
पोखराया निर्माणाधिन विमानस्थल ठेकेदारयाके ,"Tue Aug 28, 2012  2:02 pm","वर्तमान कामचलाउ सरकारया नेतृत्व यानाच्वंगु दल एकीकृत नेकपा (माओवादी)पाखें कास्कीया पोखराय् दयेकाच्वंगु विमानस्थलया ठेकेदारलिसे ध्यबा कयागु खः धकाः स्वीकार याःगु दु । एमाओवादीं विमानस्थलया ठेकेदारयाके कमिशन काल धकाः बय् बय् जुइवं उगु पार्टीं अथे पत्रकार सम्मेलन यानाः घटनायात कयाः घुस कयागु खः धकाः  स्वीकार याःगु खः । म्हिगः सोमवाः एमाओवादीया पोखराय् च्वंगु ज्याकुथिइ छगू पत्रकार सम्मेलन यानाः उगु पार्टीया कास्कीया इन्चार्ज झलकपाणी तिवारीं ठेकेदारलिसे थःगु पार्टीया पुलांम्ह सभासद राजकाजी गुरुङ करणया माध्यमं ध्यबा कयागु खः धकाः स्वीकार यानादीगु खः । वय्कलं ५० लख तका कमिशन कयागु मदु धकाः जिकिर यानादीगु दु । तिवारीं पार्टीया नितिं धकाः ध्यबा करणं काःगु खः धकाः बचाउ यानादिल । वय्कलं धयादिल ‘पार्टीया नितिं सहयोग काःगु खः । सुं नेताया नितिं मखु ।’ पोखरा अन्तर्राष्ट्रिय विमानस्थल दयेकेमाःगु माग यानाः स्थानीयवासीं आन्दोलन तच्वयेका वयाच्वंगु अवस्थाय् एमाओवादीं विमानस्थल दयेकेगु नितिं ठेकेदारयाके ध्यबा काःगु खँ सार्वजनिक जूगु खः । एमाओवादीया नायः पुष्पकमल दाहाल प्रचण्ड व प्रधानमन्त्री डा. बाबुराम भट्टराई पोखराय् प्रशिक्षणया नितिं वंगु इलय् अन कार्यकर्तातय्सं उगु घटनाया बारे ह्यसः थनेगु ज्या याःगु खः । न्हापां पुलांम्ह सांसद करणं याकःति कथं ध्यबा काःगु हल्ला वःगु खःसा लिपा उकिया रहस्य झन झन खुलेजुयाः वःगु खः धकाः छम्ह कार्यकर्तां धयादीगु दु । उम्ह कार्यकर्तां संचारकःमितय्त कनादिल ‘सुरुइ पुलांम्ह सभासद करणं याकःति कथं ध्यबा काःगु हल्ला वःगु खः, लिपा यक्व ध्यबा मखु धकाः ५० लाख तक काःगु सीदत ।’ विवाद तच्वया वनेवं साउन २८ गते ग्वसाःग्वःगु एकीकृत माओवादीया प्रशिक्षण भेलाय् एमाओवादीया महाधिवेशन आयोजक समितिया दुजः नापं तत्कालिन तमुवान राज्य समितिया सेक्रेटरी हरि अधिकारी कुमारं ५० लाख तका ध्यबा ठेकेदारं काःगु स्ीकार यानादीगु खः । वय्कलं उगु ध्यबा पार्टीया थीथी जनवर्गीय संगठनयात इनाः हिसाव किताव तकं सार्वजनिक याये धुंकूगु दु । न्हूगु विमानस्थल निर्माण प्रारम्भिक चरणया तारजाली व जमिन माथं वंकेगु नितिं जक थ्यंमथ्यं ११ करोडसिबें अप्वः ध्यबाः खर्च जुइ धुंकूगु दु ।",https://www.nepalmandal.com/content/19156.html
विमानस्थल भारतीय कम्पनीयात मबिइत आदेश ,"Mon Jul 30, 2012  2:37 pm",नेपाःया सुरक्षा नापं हरेक दृष्टिकोणं तकं सम्वेदनशील कथं नालातःगु त्रिभुवन अन्तर्राष्ट्रिय विमानस्थल भारतीय कम्पनीयात लःल्हानाः नेपाःया कामचलाउ प्रधानमन्त्री डा. बाबुराम भट्टराई नं नेपाःया सर्वभौमसत्ताय् हे खेलवाद यात धकाः प्यखेरं धयाः हयाच्वंगु नापं विरोध यानाः वयाच्वंगु अवस्थाय् उगु ज्या यात मन्ह्याकेत सर्वोच्च अदालतं आदेश ब्यूगु दु । सर्वोच्च अदालतं त्रिभुवन अन्तर्राष्ट्रिय विमनस्थलया व्यवस्थापन सम्वन्धी जिम्मा कानुनया अःखः भारतीय कम्पनीयात बिइत्यंगु खने दत धकाः तत्काल हे उगु ज्या दिकेत आदेश ब्यूगु दु । सर्वोच्चय् थुगु विषययात कयाः रिट दायर जूगु खःसा सुनवाईया झ्वलय् म्हिगः आइतवाः उगु कथं आदेश ब्यूगु खः । स्वम्ह दुजः दुगु इजलासय् निम्ह थुगु आदेशया पक्षय् व छम्ह थुगु आदेया अःखः दंगु खः । कानुन कथं प्रतिस्पर्धा याकाः जक व्यवस्थापनया जिम्मा बिइकेमाःगु खःसां सरकारं विना प्रतिस्प्रर्धा भारतीय कम्पनी आइएलएन्डएफएसयात बिइत्यंगु खनेदुगुलिं बहुमतया आधारय् अथे आदेश जारी याःगु खः । सर्वोच्च अदालतया मंकाः इजलासया न्यायाधीशपिं सुशीला कार्की व तर्कराज भट्टं कानुन मिचेयानाः व्यवस्थापनया जिम्मा बिइत्यन धकाः उकियात दिकेगु आदेशया फैसला यानादीगु खःसा मेम्ह न्यायाधीश राजकुमार प्रसाद शाह नं धाःसा व्यवस्थापन जिम्मा बिइ त्यंगु खः ला कि मखु धकाः स्पष्ट हे मजूनिगुलिं धकाः फैसलाया राय बाझेयाःगु खः । न्यायाधीशपिं कार्की व भट्टं मुलुकया सार्वभौम सुरक्षाय् आँच वइगु जूगुलिं सरकारी तयारी दिकेत आदेश बियादीगु खः । निम्ह न्यायाधीशया बहुमतं फैसला याःगु यात हे मान्यता बिइगु प्रावधना दु ।,https://www.nepalmandal.com/content/19099.html
मंसिरं चुनाव जुइमखु ,"Tue Jul 31, 2012  12:10 pm","प्रधानमन्त्री बाबुराम भट्टराईया कामचलाउ सरकारं वइगु मंसिर ७ गते संविधानसभाया चुनाव याकेगु धाःसां प्रतिपक्ष दलतय्सं विरोध यायेवं चुनाव अनिश्चित वातावरणय् लाःगु ख्ः । आः वयाः निर्वाचन आयोगं नापं वइगु मंसिर महिनां चुनाव जुइमपैmगु धया ब्यूगु दु । संवैधानिक, कानुनी जटिलता व राजनीतिक दलतय्गु दथुइ सहमति मजुइवं निर्वाचन आयोगं अथे चुनाव मजुइगु घोषणा याःगु खः । उगु खँ म्हिगः सोमवाः थःगु हे कान्तिपथस्थित निर्वाचन आयोगया ज्याकुथिइ छगू पत्रकार सम्मेलन यानाः उगु खँया जानकारी ब्यूगु खः । संवैधानिक व कानुनी व्यवस्था जुइ मपूmगु व दलतय्गु दथुइ सहमति नं जुइमपूmगु अवस्थाय् वइगु मंसिर ७ गते चुनाव यायेगु धकाः सरकारं घोषणा याःसां व खँ आः व चुनाव सम्भव मदुगु जूगु दु धकाः आयोगं पितब्यूगु प्रेस विज्ञप्तिइ न्ह्यःथनातःगु खः । उगु प्रेस सम्मेलनय् लोकतान्त्रिक पद्धतिया आधार धयागु हे निर्वाचन खः धयादिसें प्रमुख निर्वाचन आयुक्त नीलकण्ठ उपे्रतीं धयादिसे इतिहासय् निक्वःगु खुसिइ क्वछिनातःगु इलय् चुनाव याकेमपूmगु व न्हि लिछ्यायेमाःगु खः । निर्वाचन आयोग निर्वाचन याकेत सक्षम, सजग व तत्पर दु तर सरकारं इलय् हे संविधान, कानुनी व्यवस्था यायेमफुगुलिं चुनाव जुइमपैmगु खँ आयुक्त उप्रेतीं स्पष्ट यानादीगु खः । निर्वाचनया खँ त्वफीगु अवस्था वयेवं बाबुराम भट्टराईया सरकार थःहे अलपत्रय् लाःगु दु । निर्वाचनया न्हि क्वछिनाः निर्वाचित सरकारयात सत्ता लःल्हायेगु म्हगस स्वयाच्वंम्ह कामचलाउ सरकारं आः छु त्वह तयाः सत्ताय् च्वनाच्वनेगु खः धाये थाकु । तर सरकारं धाःसा त्वह मालाच्वंगु दु । प्रतिपक्षतय्सं बहिष्कार याःसां म्होनिं चुनावया खँ न्ह्यःने तयाः सत्ताय् प्याः प्यपुने थें प्यपुनाच्वनेत स्वःगु खः । आः व खँ प्राय सम्भव मन्त । चुनावया खँय् सरकार असफल जुइवं आः सहमतिया सरकार दयेकेत प्रतिपक्षत छथाय् च्वनेमाः सहमतिया सरकारया नितिं प्रधानमन्त्री बाबुरामं राजीनामा बीमाः धयाच्वंपिं प्रतिपक्षयात सत्ता याउँक त्वःताःबीगु अवस्था मदु । छख्य राजीनामा मबीम्ह सरकार व मेख्य सहमति मजुयाच्वंगु राजनीतिक अवस्थाय् गोलमेच सभाया नितिं पहल यायेगु बुद्धिमानी जुइ । सकलें दुथ्याइगु, सकस्यां थः थःगु खँ तयेदैगु गोलमेच सभा हे थौंया उत्तम राजनीतिक निकासया नितिं छगू अचुक लँपु खः । नेकपा–माओवादीं न्ह्यब्वःगु थुगु लँपुइ फुक्क राजनीतिक दलत वयेहे माः । दिशाहीन व एजेण्डा विहीन राजनीतिक दलतय्सं थुगु लँपु मज्वंतले देशयात थप अलमलय् यायेगु जक जुइ, राजनीतिक विश्लेषकतय्गु तर्क दु ।",https://www.nepalmandal.com/content/19100.html
स्वनिगः व नेपाल बन्दया घोषणा ,"Sun Jul 29, 2012  12:16 pm","एमालेया भातृ संगठन युवा संघं पत्रकार खिमलाल ढकालयात आक्रमणया मू योजनाकार  पर्शुराम बस्नेतयात बढुवा याःगु दु । मोरङ युवा संघया न्वकु बस्नेतयात संघया केन्द्रीय दुजः याःगु खः । २०६८ जेठ २२ गते बस्नेतया हे योजनाय् पत्रकार ढकालयात आक्रमण याःगु खः । येँय् क्वचाःगु राष्ट्रिय भेलां ढकाल नापं १९ म्हेसित बढुवा यानाः केन्द्रीय समितिइ मनोनयन याःगु दु । केन्द्रीय दुजलय्  ढकाल नापं दुर्गा गौतम, हिमाल लिम्बु, निरन्जन झा, प्रभावत कटुवाल, हर्क राइ, तेम्पा सिङघी लामा, निरेशलाल सिंह, धु्रव यादव, रेवत राना, देवराज पोखरेल लगायत खः । थ्व हे दथुइ युवा संघं सरकारपाखें पुलांपिं पदाधिकरीतय्त ब्यूगु सुविधाया गाडी कब्जा यायेगु घोषणा याःगु दु । म्हिगः पत्रकार सम्मेलन यानाः सुविधाया गाडी कब्जा नापं सरकार विरुद्धया १० न्हुया आन्दोलन तकं घोषणा याःगु दु । साउन १४ गते थौं स्वनिगः भेला, १६ गते व १७ गते बानेश्वरय् ४ बजेनिसें बाघौ तक चक्का जाम, १८ गनेनिसें २० गते तक ७५ जिल्लाय् हे ४ बजेनिसें बाघौ तक चक्का जाम यायेगु, २० गते बहनी मसाल जुलुस अले साउन २१ व २२ गते सुथय् ६ बजेनिसें १० बजे तक स्वनिगः बन्द यायेगु अथे हे साउन २३ व २४ गते सुथय् ६ बजेनिसें १० बजे तक नेपाल बन्द यायेगु घोषणा याःगु दु । अथे हे वर्तमान प्रधानमन्त्री व मन्त्रीतय्गु ज्याझ्वलय् पंगः थनेगु नापं हाकूगु ध्वाँय् क्यनाः बहिस्कार यायेगु नं घोषणा याःगु दु । वर्तमान सरकारयात क्वःथलेगु नितिं धकाः अथे एमालेया युवासंघं आन्दोलनया ज्याझ्वः घोषणा याःगु खः । युवा संघं थुगुसीया आन्दोलन तराई केन्द्रीत आन्दोलन जुइ धकाः जानकारी नं बियादिल । आःया अवस्थाय् नेपाःया  तराई मधेस जागरण अभियान संचालन यानाः मधेसी जनताया भावनाया अःखः भ्रष्टाचार, डकैटी, कुटनीतिक पासपोर्ट दुरुपयोग नापंया घटना संस्थागत रुपं अप्वयाःवःगुलिं उकियात पराष्ट यायेत मधेस केन्द्रीत आन्दोलन यायेगु जुइ धकाः नं ाजनकारी ब्यूगु दु ।",https://www.nepalmandal.com/content/19097.html
आदिवासी जनजाति संयुक्त संघर्ष समितिया बृहत्त सम्मेलनपाखें घोषणा पत्र जारी ,"Thu Aug 2, 2012  12:30 pm","१८ क्वःगु विश्व आदिवासी दिवसया लसताय् आदिवासी जनजाति संयुक्त संघर्ष समितिया ग्वसालय् म्हिगः बुधवाः येँय् जूगु वर्तमान रानीतिक संकट व निकास विषययात कयाः जूगु बृहत्त सम्मेलनं ४ बुँदाया घोषणा पत्र जारी याःगु दु । उगु घोषणा पतिइ संविधानसभा अवसान जूगुया कारण धैगु संविधानसभापाखें न्हूगु संविधान, संविधानसभा व राज्य पुनर्संरचना थःगु पार्टीया एजेण्डा हे मयाःगु दलतय्सं यानाः हे खः धासें इपिं हे मूल रुपं जिम्मेवार खः धकाः न्ह्यथनातःगु दु । अथे हे जनताया नितिं, जनतापाखें हे जनताया संविधान दयेकेगु नेपाःमि जनताया अधिकार व अभिष्टता खः, उकिया बटम लाईन धैगु थः निर्वाचन प्रतिनिधि व निकासपाखें संविधान दयेकेगु खः । उकिं संविधान निर्माण व संविधानसभाया निर्वाचनयात सहज दयेकेत राजनीतिक सहमति ब्वलंकेमाःगु थौंया आवश्यकता खः धकाः न्ह्यथसें उकिया नितिं निगू विकल्प थुगु कथं न्ह्यथनातःगु ः विकल्प नं. १. क) स्वंगू दलया सहमतिपाखें आः राजनीतिक निकास वइगु अवस्था मदु । उकिं सर्वपक्षीय गोलमेच सभा÷सम्मेलन यायेमाः । उकिया नितिं २०६४ सालया संविधानसभाया चुनावय् ब्वति काःगु व २०६२÷०६३ सालया जनआन्दोलनया भावना व लक्ष्य ज्वंगु आन्दोलनकारी, सक्रीय गणतन्त्रवादी, धर्म निरपेक्षतावादी, संघीयतावादीसहितया राज्य पुनर्संरचनाया पक्षया दलतय्त सहभागी याकेमाःगु, उगु गोलमेच सभापाखें निर्वाचनसम्वन्धी अन्तरिम संविधानया पंगः धारात संशोधन व ऐन निर्माण, संसद्या ज्या तकं यायेगु कथं चीधंगु संविधानसभाया निर्वाचन, अन्तरिम संविधान संशोन प्रक्रिया, निर्वाचनया मेगु मिति तयार यायेगु, जेठ १४ गतेया अवस्थापाखें संविधान निर्माणया ज्या न्ह्याकेमाःगु व राष्ट्रिय सहमतिया अन्तरिम सरकार गठन लगायतया विषययात कयाः सहमति यायेमाःगु नापं उकिया नितिं नेपाल सरकारं ग्वसाः ग्वयेमाःगु खँ न्ह्यथनातःगु दु । अथ हे उगु घोषणापतिइ विकल्प नं. २ धकाः गोलमेच÷सर्वपक्षीय सम्मेलनय् आदिवासी जनजाति व मधेसीतय्गु माग कथं जाति÷समुदायया पहिचानसहितया संघीयता, आत्मनिर्णय, अग्राधिकार व प्रदेश÷क्षेत्र स्वशासन नापं स्वायत्त अधिकार, प्रदशेयात अविशिष्ट अधिकार, मिसा, दलित व मुस्मांतय्त विशेषाधिकार सुनिश्चित यायेगु ग्यारेन्टी यानाः न्हापा हे लिखित रुपं सहमति यानाः राष्ट्रिय सहमतिया चुनावी सरकार गठन यायेगु व संविधान पारित यायेगु औपचारिकताया नितिं जक छवाः÷निवाः लिपा स्वतः अन्त जुइगु कथं संविधानसभाया पुनस्र्थापना यानाः संविधान जारी यायेमाःगु । उकिया खुला लिपा संघीय संसद (व्यवस्थापिका)व प्रादेशिक व्यवस्थापिकाया निर्वाचन छक्वलं यायेगु नापं निर्वाचित संसदपाखें न्हूम्ह राष्ट्रपति व न्हूगु सरकार निर्माण यायेगु खँ न्ह्यथनातःगु दु । अथे हे उगु कथंया मार्गचित्र कार्यान्वयन यायेत÷याकेत धर्मनिरपेक्षतावादी, गणतन्त्रवादी, संघीयतावादी, राष्ट्रिय तथा क्षेत्रीय मुक्ति आन्दोलन लगायत प्रतिशिल व क्रान्तिकारी शक्तितय्गु मंकाः मोर्चा दयेकेमाःगु खँ न्ह्यथनातःगु दु । अथे हे आःया अवस्थाय् आदिवासी जनजाति संयुक्त संघर्ष समितिं संविधानसभाया अन्त्य याःपिं उत्पीडितमैत्री संविधान विरोधी तत्वतय्त जनाया कठघराय् थनेत केन्द्रिकृत व विकेन्द्रिकृत भण्डाफोर ज्याझ्वः संचालन यानाः जनतायात सचेत यायेगु, प्रतिगामी शक्तितविरुद्ध अग्रगामी शक्तित, खासयानाः आदिवासी जनजाति, मधेसी, दलित व श्रमजीवीतय्गु छगू ब्यागलं कथंया राजनीतिक शक्ति व वृहत्त संयुक्त मोर्चा निर्माण यायेगु व पुरातनवादी नापं परम्परावादी दलतय्गु कारणं शासक जाति व शासित जातिया दथुइ विभाजित जूगुलिं नेपाली समाजयात भावनात्मक रुपय् एकीकृत यायेगु धकाः नं घोषणापतिइ न्ह्यथनातःगु दु । उगु सम्मेलन संघर्ष सहमतिया नायः नापं ज्यापु महागुथि निदेशन समितिया नायः राजभाई जकःमिया सभापतित्वय् जूगु खः । ज्याझ्वलय् प्रा. परशुराम तामाङं अवधारणा पौ  न्ह्यब्वयादी धुंकाः न्यागू पुचलय् ब्वथलाः सहलह ब्याकूगु खः । अनंलिपा अथे घोषणा पौ जारी याःगु खः ।",https://www.nepalmandal.com/content/19106.html
निकासया नितिं नेपाली कांग्रेसया नेतातय्गु दथुइ विवाद तच्वल ,"Wed Aug 1, 2012  1:53 pm","आःया राजनीतिक अन्यौलतायात निकास बिइगु नितिं संविधानसभा पुनस्र्थापना यायेगु ला कि तप्यंक हे संसदया चुनाव यायेगु धैगु विषययात कयाः नेपाली कांग्रेस दुने नेतातय् दथुइ विवाद झन झन तच्वयाः वःगु दु । संविधानसभाया चुनावया माध्यमं संविधानसभा नापं व्यवस्थापिका संसदय् थ्यंपिं पुलांपिं सभासद्तय्सं संविधानसभा पुनस्थापनाया पक्षय् सार्वजनिक रुपं मत तयाः वयाच्वंगु दुसा चुनावय् बूपिं व आःया अप्वः यानाः जिल्ला सभापतितय्सं तप्यंक हे संसदया चुनावय् वनेमाः धकाः बः बियाहःगु दु । कांग्रेसया वंगु सोमवाःनिसें सिन्धुपाल्चोकया बाह्रबिसेय् न्ह्याःगु जिल्ला सभापतितय्गु मुँज्याय् अप्वः यानाः जिल्ला सभापतितय्सं तप्यंक हे चुनावय् वनेमाः धकाः मत तयादीगु जूसां बास्तवय् पुलांपिं सभासद्तय्सं धाःसा थःपिनिगु अडान कायम हे यानाच्वंगु अवस्था दु धकाः कांग्रेसया छम्ह पुलांम्ह सभासद्ं धयादीगु दु । नेपाली कांग्रेसया ६३ म्ह जिल्ला सभापतित मध्ये ६० म्हेस्यां ला न्हूगु निर्वाचनय् वनेमाः धकाः थःथःपिनिगु मत तयादीगु खः । ख्वीम्हेसिया बिचाःसिबें पाःगु कथं स्वम्ह जिल्ला सभापतित येँ जिल्लाया सभापति भीमसेनदास प्रधान, धनकुटा जिल्लाया सभापति अजितनारायण थापा व धनुषा जिल्लाया सभापति रामसरोज यादवं संविधानसभा पुनस्र्थापना यायेमाः धकाः मत तयादीगु खः । वय्कःपिं स्वम्हेस्यां छुं ईया नितिं जूसां संविधानसभा पुनस्र्थापना यायेमाःगु अले पुनस्र्थापना याये न्ह्यः दलतय्गु दथुइ प्याकेजय् हे संविधान निर्माण, न्हूगु सरकार नापं मेमेगु विषययात कयाः सहमति यायेमाःगु अले चुनाव यायेयाःसां छुं पाइमखु धकाः तर्क तयादीगु खः । पार्टीया विधान कथं जिल्ला सभापतितय्गु भेला यायेगु व्यवस्था मदुसां याःगु उगु भेलां आः पार्टीया महासमितिया मुँज्या सःतेमाः धकाः माग याःगु दुसा कांग्रेसं प्रधानमन्त्रीया उम्मेदवार तकं घोषणा यायेमाः धकाः माग याःगु दु । थगुने च्वंगु जिल्ला सभापतितय्गु भेलां नं महासमितिया मुँज्याया माग याःगु जूसां कांग्रेसं आः तक नं महासमितिया मुँज्या धाःसा सःतूगु मदुनि ।",https://www.nepalmandal.com/content/19103.html
दलया शीर्ष नेतातय्तय्गु उपस्थितिइ वइगु आइतवाः ,"Fri Aug 3, 2012  11:34 am","राष्ट्रपति डा. रामबरण यादवं वइगु कंस आइतवाः प्रमुख दलया शीर्ष नेतातय्त सःताः थःगु हे नेतृत्वय् छगू कथं ‘सर्वदलिय गोलमेच सम्मेलन’ याइगु जूगु दु । सूत्रं ब्यूगु जानकारी कथं आःया अवस्थाय् राजनीतिक दलतय्गु दथुइ सहमति याये मफयाच्वंगु नापं निकासया नितिं थःम्हं हे कुतः यायेमाःगु अवस्था वःगुलिं राष्ट्रपतिं अथे मंकाः कथं मुँज्या सःतादीगु खः । अथे मंकाः मुँज्या सःतादीगुयात हे राजनीतिक विश्लेषकतय्सं व छगू कथं ‘राष्ट्रपतिया नेतृत्वय् गोलमेच सम्मेलन’ खः धकाः टिप्पणी यानाहःगु दु । वर्तमान कामचलाउ सरकारं सःतीगु सर्वदलीय मुँज्यायात कांग्रेस एमाले लगायतया दलतय्सं बहिस्कार याइगु अले दलतय्गु दथुइ नं मूल रुपं संघीयताया सवालयात कयाः सहमति जुइ मफैगु अवस्था वःगुलिं उगु कथं राष्ट्रपतिं मंकाः मुँज्या सःतादीगु खयेमाः धकाः अःपुक अनुमान यानाहःगु दु । उगु मुँज्याय् एकीकृत नेकपा (माओवादी), नेपाली कांग्रेस, नेकपा (एमाले), नेकपा—माओवादी, मधेसी मोर्चा, राष्ट्रिय प्रजातन्त्र पार्टी, राष्ट्रिय जनशक्ति पार्टी लगायतया राजनीतिक दलया शीर्ष नेतातय्त अथे राष्ट्रपतिं मुँज्या सःतादीगु खः धकाः सूत्रं धाःगु दु । नेपाली कांग्रेस, एमाले लगायतया दलतय्सं राष्ट्रपतियात सक्रिय जुयाः वर्तमान सरकारयात विघटन यायेमाः धकाः तकं इनाप यायेगु नापं फयां फत्तले राष्ट्रपतियात हे न्ह्यःने यंकेगु कुतः यानाच्वंगु अवस्थाय् अथे दलया शीर्ष नेतातय्त राष्ट्रपति यादवं सःतादीगु मुँज्या मुलुकयात राजनीतिक निकासया नितिं बांलाःगु पक्ष खःसां नं गनं राष्ट्रपति सक्रिय जुयाः वइगु लक्ष्यण नं जुइफु धकाः मनूतय्सं टिप्पणी यानाहःगु दु । वर्तमान कामचलाउ सरकारं मंसीर ७ गते संविधानसभाया चुनाव यायेगु धकाः घोषणा याःगुयात आः वयाः निर्वाचन आयोगं उगु इलय् संविधान व कानुनया ल्याखं याये फैगु अवस्था मन्त धकाः घोषणा यायेवं नेपाःया राजनीतिइ न्हूगु कथं अभ्यास सुरु जुइत्यंगु खः धकाः तकं धयाहःगु दु । यदि राष्ट्रपतिं हे दलतय्त मिलेयायेगु ज्या यात धाःसा अथवा दलतय्गु धापू न्यनाः राष्ट्रपतिं थःगु हे कथंया योजना दयेकाः पलाः ल्ह्वन धाःसा कन्हय् नेपाःया राजनीति गुखेपाखे वनीगु खः व धाये फैगु अवस्था मदु धकाः नं अनुमान यानाहःगु दु । संविधानसभा मदये धुंकूगु अले राजनीतिक दलया नेतात मूल रुपं संविधान निर्माणसिबें नं मेथाय् हे ध्यान केन्द्रीत यानाः वनाच्वंगु थ्व अवस्थाय् दलया नेतातय्सं छु गज्वःगु भूमिका म्हिताः न्ह्याः वनीगु खः व धाःसा कन्हय्या दिनय् अवश्य नं सीदइ ।",https://www.nepalmandal.com/content/19108.html
‘सहमतिया नितिं हे गोलमेच सभा’ ,"Tue Aug 7, 2012  10:21 am","नेकपा—माओवादीया नायः मोहन बैद्य किरणं आःया अवस्थाय् मुलुकया राजनीतिक अन्यौलतायात निकास बिइगु नितिं छगू जक माध्यम गोलमेच सभा खः धकाः दावी यानादीगु दु । म्हिगः सोमवाः संयुक्त राष्ट्रिय जनसंघर्ष समिति नेवाः राज्य समितिं  सोमवाः ‘नेपाःया वर्तमान राजनीतिक संकट व अग्रगामी राजनैतिक निकास’ विषययात कयाः तःजिक याःगु गोष्ठीइ नेता किरणं अथे धयादीगु खः । वय्कलं राजनीतिक सहमति दयेकेगु नितिं हे गोलमेच सभा अनिवार्य जूगु दावी यानादिसें गोलमेच सभां  आः मुुलुकयात गुगु कथं निकास बिइगु धकाः निर्णय यायेगु ज्या जुइ धकाः धयादीगु दु । आः हे संविधानसभा पुनस्र्थापना यायेगु, चुनाव यायेगु बाय् आयोगया माध्यमं संविधान दयेकेगु धकाः धायेगु पाय्छि मजू धयादिसें व बाहेक मेमेगु नं विकल्प वयेफु धकाः नं नेता किरणं धयादिल । वय्कलं आः वयाच्वंगु खँ बाहेक नं मेमेगु विकल्प नं वयेफु धयादिसें निकासया नितिं दक्ले न्हापां गोलमेच सभा यायेत तयार जुइमाः धकाः धयादिल । विघटन जूगु संविधानसभाय् दुथ्याःगु दलत, आःया अवस्थाय् आन्दोलनरत आदिवासी जनजाति, मधेसी, मिसापिंनिसें राज्यं बहिस्करणय् लाकातःगु समुदाय, संघीयता पक्षधर नापं अग्रगामी पक्षधरतय्त दुथ्याकाः गोलमेच सभा यायेमाः धकाः धयादिल । यदि गोलमेच सभाय् नं निकास बिइत सहमति याये मफत धाःसा अन्ततः आन्दोलनं जक हे अग्रगामी संविधान वइ धकाः नं नेकपा—माओवादीया नायः मोहन बैद्य किरणं धयादिल । आःया संघर्षया एजेण्डा संविधान व जनवाद जक मखु व नाप नाप) राष्ट्रिय स्वाधिनता नं मूल एजेण्डा जुइ धकाः नं वय्कलं स्पष्ट यानादिल । उगु ज्याझ्वलय् नेपाली कांग्रेसया नेता डा. मिनेन्द्र रिजालं राजनीतिक गतिरोध निकासया नितिं न्हापां आःया प्रधानमन्त्री डा. बाबुराम भट्टराई नं राजीनामा बिइमाः धयादीगु दु । वय्कलं अनं लिपा सहमतिया राष्ट्रिय सरकार दयेकाः संविधान÷संसदया चुनावय् वनेमाः धकाः बः बियादीगु खः । अथे हे एमालेया नेता युवराज ज्ञवालीं नं आःया अवस्थाय् वर्तमान कामचलाउ सरकार हे निकासया नितिं पंगः जुयाच्वंगु खः धकाः धयादिल । कांग्रेस व एमालेया निम्ह हे नेतातय्सं न्हूगु सरकार दयेके धुंकाः   संविधानसभाया चुनाव यायेगु ला कि संसदया चुनाव यायेगु धैगु बारे स्पष्ट खँ तयामदी । ज्याझ्वलय् नेकपा (एकीकृत)या नेता सिताराम तामाङं मुलुकयात निकास बिइगु नितिं संविधानसभाया चुनावय् हे वनेमाः धकाः बः बियादीगु दु । वय्कलं जनताया संविधान निर्माणया नितिं संविधानसभापाखें हे न्हूगु संविधान हयेमाः धयादिल । अथे हे गोपाल सिवाकोटी चिन्तनं संविधानसभाया चुनाव वैधानिक जुइमखु धकाः धयादिल । आःया अवस्थाय् निकासया नितिं सर्वपक्षीय गोलमेच सम्मेलन यायेमाः धकाः धयादिल । ज्याझ्वः संयुक्त राष्ट्रिय जनसंघर्ष समिति नेवाः राज्य समितिया नायः पवनमान श्रेष्ठया सभापतित्वय् छ्याञ्जे देवेन्द्र श्रेष्ठं संचालन यानादीगु खः ।",https://www.nepalmandal.com/content/19122.html
निकासया नितिं सर्वपक्षीय गोलमेच सभा ,"Sun Aug 12, 2012  1:11 pm","मुलुकया राजनीतिक गतिरोधयात अन्त्य यानाः निकास बिइगु नितिं राजनीतिक दलतय्गु दथुइ सहमति ब्वलंकेगु नितिं धकाः  नेकपा—माओवादीं म्हिगः शनिवाः यलया सानेपाय् च्वंगु अन्तर्राष्ट्रिय क्लबय् गोलमेच सभा यात । उगु गोलमेच सभाय् राष्ट्रिय राजनितिक अन्तक्र्रिया कार्यक्रम नां तयाः याःगु उगु ज्याझ्वलय् प्रमुख दलया शीर्ष नेतातनिसें थीथी राजनीतिक दलया नेतात, आदिवासी जनजाति नापं आन्दोलनरत पक्षया नेतातनिसें थीथी पार्टी दुने विचार समूह दयेकाः संघर्ष यानाः वयाच्वंपिं नेतातय्सं तकं ब्वति कयाः थःथःगु विचाः प्वंकादीगु खः । उगु ज्याझ्वलय्  नेकपा—माओवादी नापं अप्वः यानाः चिचीधंगु दलया नेतातय्सं आःया अवस्थाय् गोलमेच सभापाखें हे मुलुकयात निकास बिइमाः धयादीगु खः । संघीय लोकतान्त्रिक राष्ट्रिय मञ्चया खगेन्द्र माखेम, संघीय सदभावना पार्टीया नेता, गणतान्त्रिक मधेसी मोर्चाया राजलाल यादव, मधेसी जनअधिकार फोरमया रामेश्वर कायष्ठ, नापं शरदसिंह भण्डारी लगायत थीथी दलया नेतातय्सं अथे धयादीगु खः । अथे गोलेमेच सभापाखें निकास बिइमाः धकाः जनजाति पुलांपिं सभासद्तय्गु ककसया दलबहादुर थ्यंमथ्यं ९ घौ तक जूगु उगु गोलमेच सभाया निचोड पिकयाः नेकपा—माओवादीया नायः मोहन बैद्य किरणं  गोलमेचसभा, चुनाव, निर्वाचन व पुनःस्थापना न्ह्यागु हे जूसां न्हूगु सरकारया आवाज वःगु खँ न्ह्यथसें धयादिल, ‘काँग्रेस व एमाले सरकार चीकेमाः धयाच्वंगु दु तर वय्कःपिंके छुं नं कथंया निकास मदु, सत्तापक्षं सहमति मजुइकं चिलेगु जुइमखु धयाच्वंगु दु, थज्वःगु इलय्  गोलमेच सभा हे उत्तम विकल्प खः ।’’ सहमति मजुल धाःसा सतकय् वनेगु धकाः अप्वः यानाः दलतय्सं धाःगु खँय् बः बियादिसें धयादिल ‘‘ यथास्थितिइ संविधान सभापाखें निकास वइमखु, राष्ट्रिय स्वाधीनता, जनतन्त्र व जनजीविकाया नितिं  फुक्क दलत गोलमेच सभापाखें सहमतिइ यानाः  संविधान सभायात पुनःस्थापना यायेफै ।’’ वय्कलं धयादिल ‘संसदीय निर्वाचन गुगु नं हालतय् याये फैमखु ।’ संविधानसभा विघटन जुइ धुंकाः ब्वलंगु राजनीतिक संकट समाधान यायेत राष्ट्रिय राजनीतिक अन्तरक्रिया ज्याझ्वः यानागु खँ न्ह्यथसें संसदिय निर्वाचन यात धाःसा ०६२÷६३ लिपा फुक्क उपलव्धीत समाप्त जुइ धयादिल । अथेहे उगु ज्याझ्वलय् एकीकृत माओवादीया नायः पुष्पकमल दाहाल प्रचण्डं संविधानसभा विघटन जूगुया कारण कांग्रेस व एमाले खः धकाः द्वपं बियादिसें जातीय पहिचानसहित संघीयताया पक्षय् उगु दलत वयेगुया विकल्प मदु धयादिल । प्रचण्डं संविधानसभा पुनःस्थापनाय् सहमति मजूगु अवस्थाय् सरकाया नेतृत्व कांग्रेसयात बिइगु जुइमखु धकाः स्पष्ट यानादिल । अथे हे कांग्रेसया नेता रामचन्द्र पौडेलं सत्तारुढ दलपाखें संघीयताया नामय् गठबन्धन यानाः राजनीतिक बेइमानी यात धकाः द्वपं बियादिल । एमालेया नायः झलनाथ खनालं आःया अवस्थाय् दलतय्गु दथुइ अविश्वासया वातावरण जुयाः वनाच्वंगुलिं न्हापां विश्वासया वातावरण दयेकेमाः धयादिल । नेकपा (माओवादी)या संयोजक मातृका यादवं सहमति सहकार्य धाःगु अग्रगामी चेतनायात मत्थर यायेगु नितिं जक जुयाच्वंगु खः धयादिसें धात्थें परिवर्तन यायेगु खःसा आन्दोलन हे यायेमाः धकाः धयादिल । उगु गोलमेच सभाय् मालेया सीपी मैनाली, थीथी दलया नेतात सुर्य बहादुर थापा, पशुपति शम्शेर जबरा, एमालेया न्वकु अशोक राई, नागरिक समाजया सुन्दरमणि दिक्षित, दमननाथ ढंगाना लगायतयापिं उपस्थिति जुयादीगु खः ।",https://www.nepalmandal.com/content/19127.html
प्रचण्ड सरकार निर्माणया ठेकेदार खः ला ? ,"Mon Aug 13, 2012  1:21 pm",न्यागू बुँदाया सहमति कथं संविधान निर्माणया विषययात कयाः सहमति जुल धाःसा जक कांग्रेसया नेतृत्वया सरकारयात स्वीकार यायेफै मखुसा स्वीकार यायेफैमखु धकाः एकीकृत माओवादीया नायः पुष्पकमल दाहाल प्रचण्डं न्वंवानादीवं हे कांग्रेसया नेतात हीमी चायाः आक्रमक रुपं प्रस्तूत जुयादीगु दु । नेकपा—माओवादीं वंगु शनिवाः ग्वसाःग्वःगु बृहत्त गोलमेच सभाय् संघीयताया सवालय् कांग्रेस एमाले पहिचानयात स्वीकार यायेत सहमति जुइ हे माः धकाः न्ह्यथसें अथे न्वंवानादीवं हे कांग्रेसया नेतात प्रचण्डप्रति आक्रमक जुयावःगु खः । कांग्रेसया सभापति सुशील कोइरालां ला सरकार दयेकेगु सवालय् प्रचण्ड ठेकेदार खःला धकाः तकं न्ह्यसः तयादीगु दु । म्हिगः आइतवाः चितवनय् जूगु छगू ज्याझ्वलय् न्वंवासें कोइरालां ‘प्रचण्ड सरकार दयेकेगु नितिं ठेकेदार खः ला अथे खँ ल्हायेत ?’ धकाः न्ह्यसः तकं तयादिल ।  तःक्वःमछि हे प्रचण्डं झंगः लायेगु ज्या यानाच्वंगु नापं आः ल्वाभः ज्वनाः वा धकाः तकं धाये धुनागु दु धकाः न्ह्यथसें धयादिल‘ आः छिकपिं बन्दुक ज्वनाः ल्वायेत वा । जितः नं स्याना छ्व ।’ प्रचण्डप्रति तसकं आक्रमक जुयाः नेता कोइरालां अथे न्वंवानादीगु खः । कांग्रेसया नेतातय्सं आःया अवस्थाय् हे थःपिनिगु नेतृत्वय् सरकार गठन जुइगु जुल धकाः तायेकाच्वंगु खःसा उकियात कयाः स्वीकार यायेफैमखु धकाः प्रचण्डं न्वंवानादीवं हे आः वयाः एकीकृत माओवादी व नेपाली कांग्रेसया दथुइ स्वापू झन झन स्यनाः वनीगु अवस्था वल धकाः तकं मनूतय्सं टिप्पणी यानाहःगु दु ।,https://www.nepalmandal.com/content/19129.html
"एमाओवादी, कांग्रेस व एमाले मिलेयायेगु भारतया डिजाइन ","Tue Aug 14, 2012  11:53 am","मुलुकयात राजनीतिक निकास बिइगु अले जनताया नितिं न्हूगु संविधान हयेगु यात बेवास्ता यानाः एकीकृत नेकपा (माओवादी) नेपाली कांग्रेस व नेकपा (एमाले)या थःथःगु कथं छगू हे डिजाइन सरकार जूगुलिं हे निकास बिइ मफयाच्वंगु खः धकाः मनूतय्सं टिप्पणी यानाहःगु दु । अथे स्वंगुलिं दलपाखें नं मूल रुपं सरकारया सवालयात हे कयाः यक्व बहस यानाच्वंगु नापं छगू दलं मेगु दलया नेतृत्वया सरकारयात अस्वीकार यायेगु नापं थःपिनिगु दलया हे नेतृत्वय् सरकार दयेकेमाः धकाः अडान कयाच्वंगुया मूल कारण धैगु चुनाव हे खः धकाः राजनीतिक विश्लेषकतय्सं धायेगु यानाहःगु दु । भच्चा न्हापा भच्चा लिपा न्ह्यागु हे जूसां चुनावय् वनीगु अले चुनावय् वनीगु इलय् थःपिनिगु नेतृत्वय् सरकार दत धाःसा यक्व सिट त्याकेफै धकाः तायेकाः हे अथे सरकारय् मिखा तयाच्वंगु खः धकाः धयाहःगु दु । थ्व स्वंगू दलया नेतातय्गु नं मंकाः तिर्थ स्थल भारत हे जुयाच्वंगु नापं भारतया सरकारं आःया अवस्थाय् चुनावयात हे प्राथमिकता बियाच्वंगुलिं थन नेपालय् थ्व स्वंगू दलया नेतातय्सं सरकारया सवालयात हे कयाः कचमच यानाच्वंगु खः धकाः नं धयाहःगु दु । भारत थ्व इलय् एकीकृत माओवादी, कांग्रेस व एमालेयात हे गठबन्धन याकाः चुनावय् वन धाःसा थ्व हे स्वंगू दल दक्ले तःधंगु दलया रुपय् स्थापित जुइगु नापं कन्हय् वनाः नं थःम्हं चाहाना यानाम्ह हे प्रधानमन्त्री यायेगु नापं थःपिनिगु स्वार्थ पूर्ति यायेफैगु हे तायेकाः उगु कथं भारतया डिजाइ नं खः धकाः नं मनूतय्सं धयाहःगु दु । एकीकृत माओवादी, कांग्रेस व एमाले स्वंगुलिं दलया प्रमुख नेतात भारत पक्षधर जूगुलिं हे भारतं आः वयाः थ्व स्वंगू दलया शीर्ष नेतातय्त मिलेयायेगु डिजाइन यानाच्वंगु दु धकाः छम्ह अन्तर्राष्ट्रिय विद्ं दावी यानादीगु दु । उकिं आःया अवस्थाय् स्वंगू हे दलया नेता भारतीय सत्तापक्ष जूगुलिं हे नेपालय् व हे स्वंगू दलया नेतातय् दथुइ ल्वापु जूथें जूसां आखिर भारतं हे मिले यायेमालीगु अवस्था वइ धकाः तकं टिप्पणी यानाहःगु दु ।",https://www.nepalmandal.com/content/19132.html
२९ गते नं नेपाल बन्दया घोषणा ,"Tue Sep 11, 2012  12:04 pm","मुलुकया राजनीतिक तरलता नापं अन्यौलताया दथुइ आः हाकनं आन्दोलनया ज्याझ्वःत झन झन तिब्र जुयाः वइगु अवस्था ब्वलंगु दु । नेकपा—माओवादीया अखिल क्रान्तिकारीनिसें थीथी राजनीतिक दलया विद्यार्थी संगठन नापं यानाः गुंगू विद्यार्थी संगठनं वइगु २७ गते बुधवाः नेपाल बन्द यायेगु घोषणा यानातःगु दुसा आः वयाः नेकपा—माओवादीं नं थ्व हे वइगु भदौ २९ गते शुक्रवाः नेपाल बन्दया घोषणा याःगु दु । उगु पार्टीं प्रधानमन्त्रीयात म्हिगः सोमवाः प्रधानमन्त्री डा. बाबुराम भट्टराईयात ७० बुँदाया माग पत्र लःल्हाःगु इलय् प्रधानमन्त्री भट्टराई नं मागपत्रया विषययात कयाः छुं नं कथंया सकारात्मक प्रतिक्रिया प्वंकाः मदीगुलिं धकाः नेकपा—माओवादीं अथे बन्दया घोषणा याःगु खः । तत्कालिन संयुक्त जनमोर्चाया नेतृत्व यानाः स्वयं आःया प्रधानमन्त्री डा. भट्टराई नं तत्कालिन प्रधानमन्त्री शेरबहादुर देउवायात ४० सूत्रीय माग पत्र पेश याःगु नापं थप ३० सूत्रीय माग दुथ्याकाः म्हिगः नेकपा—माओवादीं प्रधानमन्त्री भट्टराईयात अथे मागपत्र लःल्हाःगु खः । उगु इलय् प्रम भट्टराई नं ४० बुँदाया मागया मू मुद्दा संविधानसभाया निर्वाचन जुइ धुंकूगु खँ न्ह्यथसें ७० बुँदाया माग पत्र जनताया दथुइ भ्रम ब्वलंकाः आन्दोलनया नितिं त्वहः दयेकूगु धकाः प्रतिक्रिया बियादीगुलिं नेकपा—माओवादीया नेतातसें राष्ट्रियता, जनतन्त्र व जनजीवीकाया सवालय् १७ दँ न्ह्यः स्वयं डा. भट्टराई नं न्ह्यब्वयादीगु माग पत्रयात नजरअन्दाज यानाः पुलांपिं हे शासकत थें जुयाः क्यंगुलिं अथे आकाझाकां नेपाल बन्दया घोषणा याःगु खः । प्रधानमन्त्री भट्टराई नं माग पौ लःल्हानाः कायेगु झ्वलय् १७ दँ न्ह्यः स्वयं थःम्हेस्यां तत्कालिन सरकारयात बियागु ४० बुँदाया माग मध्ये मू मुद्दा सम्वोधन जुइ धुंकूसां नं शान्ति व संविधान निष्कर्षय् थ्यंके मफुगु खः धकाः न्ह्यथसें आः नेकपा—माओवादीं हःगु ७० बुँदाया माग औचित्य हिन धकाः तकं धयादीगु खँ न्ह्यथसें पेट्रोलियम पदार्थय् भाः थकयागु मदु धकाः तकं दावी यानादिल । अन्तर्राष्ट्रिय बजारय् भाः थाहां वंगुलिं जक नेपालय् नं पेट्रोलियम पदार्थया भाः थाहां वंगु खः धकाः तर्कतसें थःम्हं भाः थकयाः जनतायात दुःख बियागु मदु धकाः  नं धयादिल । अथे हे प्रम भट्टराई नं भारतीय कम्पनीलिसे त्रिभुवन अन्तर्राष्ट्रिय विमानस्थलया व्यवस्थापन यायेगु विषययात कयाः छुं नं कथंया सहमति यानागु मदु धयादिल । वर्तमान सरकारयात गुगु कथं भारतीय पक्ष जुल  नापं विमानस्थल भारतयात लःल्हाये त्यन धकाः द्वपं ब्यूगु धैगु नेकपा—माओवादीं जनताया दथुइ भ्रम ब्वलंकेगु नापं चर्चाय् वयेगु नितिं जक त्वहः तयाः च्वंगु खः धकाः तकं धयादिल । म्हिगः सोमवाः येँया शान्ति वाटिकाय् मुनाः द्वलंद्वःम्ह कार्यकर्ता व जनताया उपस्थितिइ जुलुस हे पिकयाः सिंहदरवारय् वनाः प्रधानमन्त्रीयात ७० बुँदाया माग पेश याःगु खः । नेकपा—माओवादीया न्वकु सीपी गजुरेलं प्रधानमन्त्रीयात उगु माग पौ लःल्हाःगु खः । प्रधानमन्त्रीयात माग पत्र लःल्हानाः लिहां वयेगु झ्वलय् पत्रकारतलिसे खँल्हासें नेता गजुरेलं उगु कथं प्रधानमन्त्रीया धापू न्ह्यथसें मागयात कयाः छुं नं कथंया प्रतिबद्धता प्वंकेगु ज्या मयाः धायादिल । थ्व हे दथुइ उगु पार्टीं अनामनगरया हनुमानस्थाय् याःगु कोणसभाय् नेता गजुरेलं आ ःआन्दोलन बाहेक विकल्प मदु धकाः न्ह्यथसें वइगु २९ गते शुक्रवाः नेपाल बन्द यायेगु धकाः घोषणा यानादीगु खः । बन्दयात ताः लाकेगु नितिं २८ गते विहिवाः देय्न्यंकं मसाल जुलुस पिकायेगु नापं पेट्रोलिम पदार्थय् भाः थकाःगु विरोधय् विद्यार्थीतय्सं थ्व हे २७ गते बुधवाः नेपाल बन्द यायेगु धकाः घोषणा यानातःगुयात पूर्ण समर्थन यायेगु जुइ धकाः नं नेता सीपी गजुरेलं धयादिल । २९ गतेया नेपाल बन्द धुंकाः नं प्रधानमन्त्री डा. बाबुराम भट्टराई नं ७० बुँदाया मागयात माःगु कथं सम्वोधन मयात धाःसा सशक्त ढंगं न्हूगु कथंया आन्दोलन यायेगु ख्याच्वः नं नेता गजुरेलं बियादीगु दु ।",https://www.nepalmandal.com/content/19166.html
विमानस्थल भारतयात बिइगु बारे अख्तियारपाखें स्पष्टिकरणया माग ,"Thu Jul 5, 2012  12:23 pm","नेपाःया छगू जक अले सुरक्षा नापं हरेक दृष्टिकोणं महत्वपूर्णगु अन्तराष्ट्रिय विमानस्थलयात तकं वर्तमान कामचलाउ सरकारं भारतया छगू कम्पनीयात लःल्हाये त्यंगुलिं नेपाःया राजनीतिइ तसकं चासोया विषय जुयाब्यूगु दु । थ्व हे झ्वलय् त्रिभुवन अन्तराष्ट्रिय विमानस्थल व्यवस्थापन भारतीय कम्पनीयात बिइत डा. बाबुराम भट्टराईया नेतृत्वय् दुगु वर्तमान कामचलाउ सरकारं तयारी याःगु बारे अख्तियार दुरुपयोग अनुसन्धान आयोगं स्पष्टिकरणया माग याःगु दु । वर्तमान सरकारं भारतयात अन्तर्राष्ट्रिय विमानस्थलया व्यवस्थापन लःल्हायेत्यंगु समाचार संचार माध्यमपाखें प्रचार जुइवं अख्तियारं नागरिक उड्डयन प्राधिकरणया महानिर्देशक त्रिरत्न मानन्धरयात स्वन्हुया दुने स्पष्टिकरण बिइत पौ ब्यूगु दु । अख्तियारया प्रवक्ता ईश्वरी पौडेलं धयादी कथं विमास्थलया स्तरोन्नति, सुधार व व्यवस्थापनया जिम्मा भारतया कम्पनियात बिइगु बारे आः तक जूगु ज्यायात कयाः अथे स्पष्टिकरण माग याःगु खः । सरकारं त्रिभुवन अन्तर्राष्ट्रिय विमानस्थलया स्तरोन्नति, सुधार व व्यवस्थापनया जिम्मा विदेशी कम्पनी आईएल एन्ड एफएस कम्पनीयात लःल्हाये त्यंगु समाचार संचारमाध्यमपाखें सार्वजनिक जूगु खः । नागरिक उयड्डयन प्राधिकारणं उसियाली विकास बैंक (एडीबी)या  ऋण व थःगु हे स्रोतपाखें स्तरोन्नतिया ज्या यायेगु तयारी यानाच्वंगु अवस्थाय् सरकारं न्हू गठन याःगु लगानी बोर्डपाखें अथे भारतीय कम्पनीयात जिम्मा बिइगु नितिं प्रक्रिया न्ह्याकूगु खः । एकीकृत नेकपा (माओवादी)या न्वकु बाबुरामया नेतृत्वय् दुगु वर्तमान कामचलाउ सरकार भारतीय पक्षया खः धकाः मनूतय्सं धयाः वयाच्वंगु अवस्थाय् आः वयाः अन्तर्राष्ट्रिय विमानस्थल तकं भारतया छगू कम्पनीयात लःल्हायेगु नितिं प्रक्रिया न्ह्याकूगुलिं सरकार भारत पक्षधर धकाः पुष्टि यायेगु ज्या यात धकाः विश्लेषण यानाहःगु दु । थ्व हे दथुइ नेकपा—माओवादीं छगू विज्ञप्ति पिथनाः त्रिभुवन अन्तराष्ट्रिय विमानस्थल भारतीय निजी कम्पनीयात लःल्हायेगु सरकारं लगानी बोर्डपाखें सम्झौता यायेगु तयारी याःगु प्रति थःपिनिगु गम्भीर ध्यानाकर्षण जूगु खँ न्ह्यथंगु दु । पार्टीया नायः मोहन बैद्य किरण व मूछ्याञ्जे रामबहादुर थापा बादलं ल्हाःचिं तयाः जारी यानादीगु उगु विज्ञप्तिइ अन्तर्राष्ट्रिय विमानस्थल थें जाःगु तसकं संवेदनशील थाय्या निर्माण व व्यवस्थापनया भाला विदेशी कम्पनीयात बिइगु कुतः धैगु राष्ट्रिय सार्वभौमसत्ताया सुरक्षाया दृष्टिकोणं तसकं गम्भीर नापं आपत्तिजनक विषय खः धकाः न्ह्यथसें उगु राष्ट्रिय हित प्रतिकूलया अजःगु कथंया सम्झौता मयायेत माग यासें उगु  कथंया राष्ट्रघाटी सम्झौता याके मबिइत वामपन्थी, देशभक्त व लोकतन्त्रवादी शक्तितय्त इनाप तकं याःगु दु ।",https://www.nepalmandal.com/content/19029.html
स्वंगूगु राजनीतिक धारया नितिं संघर्ष यानाः वनेगु जुइ ,"Sun Jul 8, 2012  12:25 pm","नेकपा—माओवादीया नायः मोहन बैद्य किरणं मुलुकया निकासया नितिं स्वंगूगु राजनीतिक धारया नितिं संघर्ष यानाः वनेगु जुइ धकाः धयादीगु दु । आःया अवस्थाय् सरकारवादी दलतय्सं ब्यागलं कथंया मोर्चा दयेकाच्वंगु अले इमिसं न्ह्याथे यानाः नं वर्तमान कामचलाउ सरकारयात ल्यंकाः तयेगु नितिं केन्द्रीत जुयाच्वंगु नापं विपक्ष दल धाःपिं कांग्रेस व एमालेया गठबन्धनं न्ह्याथे यानाः नं सरकारयात क्वःथयेगु नितिं जक भूमिका म्हिताच्वंगु खँ न्ह्यथसें निकासया नितिं न्ह्याः वनाच्वंगु मदु धकाः नेता किरणं स्पष्ट यानादिल । थीथी इलय् च्वयादीगु च्वसुयात मुंकाः च्वमि डा. चन्द्रमान बज्राचार्यं सफूया रुप बियादीगु ‘किन पिरोल्छ भारत नेपाललाई ?’ विमोचन ज्याझ्लय्  म्हिगः नेता किरणं अथे धयादीगु खः । ज्याझ्वलय् मूपाहांया थासं नेकपा—माओवादीया नायः किरणं मुलुकया राजनीतिक अन्यौलतायात निकास बिइगु नितिं थीथी दलतय्सं तयाच्वंगु अवधारणायात कयाः धयादिल ‘सरकारवादीतय्गु मोर्चाय् संविधानसभाया चुनाव यायेमाः धाइपिं व पुनस्र्थापना यायेमाः धाइपिं नं दुगुलिं छगू कथं गाइजात्रा जुयाच्वंगु दु ।’ वय्कलं संविधानसभाया चुनाव यथास्थितिइ जुइगु अवस्था मदु धयादिसें निर्वाचन आयोगं तकं मंसीर ७ गते चुनाव याये फैमखुत धकाः धाये धुंकूगु अवस्थाय् आः गुगु नं हालतय् यथास्थितइ चुनाव यायेफैगु अवस्था मदु, उकिं चुनाव आःया नितिं निकास मखु धकाः दावी यानादिल । अथे हे कांग्रेस व एमालेया गठबन्धनं संविधानसभा पुनस्र्थापना धकाः धयाच्वंगु दुसां संविधानसभा नं पुनस्र्थापना यानाः निकास जुइमखु धकाः न्ह्यथसें नेता किरणं धयादिल ‘प्यदँ तक दलया छुं छुं नेतातय्सं ६०१ सभासद्तय्त पाखा लगेयानाः लोकतन्त्रया नामय् तानाशाही जुयाः पिहां वःगुलिं आः हाकनं पुनस्र्थापना यायेवं निकास बिइफैगु अवस्था मदु । न्हापा थें हे दोहोरे मजुइ धकाः सुनां नं धायेफैगु अवस्था मदु ।’ वय्कलं देय्या स्थिति गम्भीर जूगु खँ न्ह्यथसें आः विघटन जूगु संविधानसभाय् दुथ्याःगु दलतय्सं जक निकास बिइ मफैगु जुयाःथःपिन्सं अथे गोलमेच सभाया लँपु न्ह्यःने तयागु खः धकाः स्पष्ट यानादिल । ज्याझ्वलय् मिसा नेतृ शान्ता श्रेष्ठया सभापतित्वय् जूगु उगु सफू उलेज्याय् पाहां कथं सीमाविद् बुद्धि नारायण श्रेष्ठ, नेपाली कांग्रेसया भीमबहादुर तामाङ लगायतयापिं झायादीगु खः । ज्याझ्वलय् सफूया च्वमि डा. बज्राचार्य व शान्ता श्रेष्ठं नं थःथःगु नुगःखँ तयादीगु खः ।",https://www.nepalmandal.com/content/19040.html
भारतया सेनाध्यक्ष छाय् नेपालय् ? ,"Mon Jul 9, 2012  1:10 pm","भारतया स्थल सेनाध्यक्ष विक्रम सिंह कन्हय् मंगलवानिसें नेपाः भ्रमणया नितिं येँय् वइगु जूगु दु । प्रधान सेनापति छत्रमानसिंह गुरुङया औपचारिक निमन्त्रणाय् वय्कः नेपाःया न्यान्हुया भ्रमणया नितिं वयेत्यंगु खः । सिंह कन्हय् मंगलवाः सनिलय् येँय् थ्यनेवं हे सैनिकमञ्चय् च्वंगु वीर स्मारकय् माल्यार्पण यानाः औपचारिक भ्रमण सुरु यानादी धाःगु दु । अनंलिपा वय्कलं नेपाली सेनाया जंगी अड्डा परिसरय् सम्मान याइगु जूगु दु । अथे हे भारतीय स्थल सेनाध्यक्ष सिंह व नेपाली सेनाया प्रधान सेनापति गुरुङया दथुइ सैनिक जनसम्पर्क निर्देशनालय दुने भेटवार्ता जुइ । कन्हय् खुन्हु बुधवाः वय्कः काभ्रे पाँचखालया वीरेन्द्र शान्ति कार्य तालिम केन्द्रया अवलोकनया नितिं उखेपाखे वनादीसा उखुन्हु हे सनिलय् प्रधानमन्त्री नापं रक्षामन्त्री डा. बाबुराम भट्टराईयात नापलानादीगु जूगु दु । उखुन्हु हे बहनी राष्ट्रपति भवनय् जुइगु विशेष समारोहलय् सिंह सहभागी जुयादीसां अन राष्ट्रपति डा. रामवरण यादवं वय्कःयात मानार्थ महारथीया दर्जा प्रदान यानादी । अनंलिपा प्रधानसेनापति छत्रमान सिंह गुरुङं भारतीय स्थल सेनाध्यक्ष सिंहया सम्मानय् जंगी अड्डाय् ब्यालि भ्वय् ग्वसाः ग्वयादी । २८ गते सुथय् भारतया स्थल सेनाध्यक्ष सिंह मुस्ताङ, जोमसोमया सैनिक उच्च शिविर शिक्षालयया भ्रमण यानादी । लिहां वयेगु झ्वलय् पोखराया भारतीय पेन्सन इनेगु ज्याझ्वलय् व नेपाली सेनाया पश्चिम पृतना मुख्यालय भ्रमण यानदी । अथे हे २९ गते लुम्बिनी निसें थीथी लागा भ्रमण यानादी धाःगु दु । नेपाःया राजनीति अन्यौलताय् लानाच्वंगु अवस्थाय् अथे भारतया स्थल सेनाध्यक्ष नेपालय् वयेत्यंगुयात मनूतय्सं अर्थपूर्ण रुपं कयाहःगु दु । विशेष यानाः भारतीय सरकार नाप स्वापू दुगु छगू कम्पनीयात नेपाःया एयरपोर्ट लःल्हाइगु जुल धकाः राजनीतिक दलतय्सं नापं प्यखेरं तसकं विरोध यानाहःगु, नेपालय् बजेटया सवालयात कयाः सरकार व राष्ट्रपतिया दथुइ कचमच जुइगु संभावना अप्वयाः वनाच्वंगु अले असहज परिस्थिति वल धाःसा नेपाली सेनाया भूमिका छु जुइ धैगु विषययात कयाः चासो तयेगु नितिं हे वय्कः थ्व अवस्थाय् नेपाः भ्रमणय् झायादीगु खयेमाः धकाः मनूतय्सं अनुमान यानाहःगु दु ।",https://www.nepalmandal.com/content/19046.html
केन्द्रीय कमिटी विघटन ,"Sun Jul 22, 2012  12:42 pm","एकीकृत नेकपा (माओवादी)या केन्द्रीय समिति विघटन याःगु दु । येँय् न्ह्यानाच्वंगु एकीकृत माओवादीया विस्तारित मुँज्यां अथे पार्टीया केन्द्रीय समितियात विघटन याःगु खः । अथे केन्द्रीय कमिटी विघटन यानाः पार्टीया नायः पुष्पकमल दाहाल प्रचण्डया हे नेतृत्वय् महाधिवेशन आयोजक समिति तकं गठन याःगु दु । न्यान्हु तक न्ह्याःगु विस्तारित मुँज्याया अन्तिम दिं म्हिगः शनिवाः अथे केन्द्रीय कमिटी गठन याःगु दु । अथे हे माओवादीया स्थायी समिति व पोलिटब्यूरो तकं विघटन याःगु दु । महाधिवेशन आयोजक समितिइ आदिवासी जनजाति, मधेसी, मुस्मां लगायतया दुथ्याकी धाःगु दु । अथे हे एकीकृत माओवादीया महाधिवेशन वइगु माघ महिनाय् यायेगु धकाः नं निर्णय याःगु दु । माओवादीं सहरी जिल्लाया इन्चार्जयात गामय् अले गामय् च्वंपिं इन्चार्जयात सहरय् छ्वइगु जूगु दु । विस्तारित मुँज्याया समापनया झ्वलय् नायः प्रचण्डं थःगु सम्पत्ति पार्टीयात लःल्हायेगु घोषणा यानादीगु खः । माओवादीइ खास यानाः लडाकुया ध्यबा हिनामिना जूगु विषययात कयाः मुँज्या तकं चर्केजूगु नापं गोलमाल तकं याःगु खःसा अनंलिपा कार्यकर्तात अझ आक्रमक जुइफु धकाः तायेकाः सामसुम यायेगु नितिं प्रचण्डं अथे थःगु सम्पत्ति पार्टीयात लःल्हायेगु ज्या यानादीगु खयेमाः धकाः अनुमान यानाहःगु दु । प्रचण्डं अथे थःगु सम्पत्ति पार्टीयात लःल्हायेगु घोषणा यायेवं कार्यकर्तातय्सं लापा थानाः लसकुस याःगु खः ।उगु विस्तारित मुँज्यां पिहां वःपिं एकीकृत माओवादीया प्रतिनिधि कार्यकर्तातय्सं पार्टी एकताया पक्षय् नारावाजी तकं याःगु खः । शुक्रवाः ला माओवादीया उगु विस्तारित मुँज्याय् मेचं कयेकाः तकं ल्वापु जूगु खः । पार्टीया नायः प्रचण्ड पक्षधरं प्रधानमन्त्री डा. बाबुरामयात अले बाबुराम पक्षधर कार्यकर्तातय्सं प्रचण्डयात आक्रमण यायेगु कुतः याःगु खःसा उकिं यानाः मुँज्या तकं गोलमाल जूगु खः । नेतातय्सं पार्टी दुने गुटबन्दी मन्त धकाः न्ह्याक्व  हे घोषणा याःसां बास्तवय् गुटबन्दी दनि धकाः क्यंगु दु । थ्व हे दथुइ एकीकृत माओवादीया नायः प्रचण्डं लाजिम्पात त्वःतीगु जूगु दु । अथे हे थिकेगु गाडी नं गयेगु त्वःतीगु जूगु दु । प्रचण्डं दरवार थें जुइक लाजिम्पातय् च्वनाच्वन धकाः कार्यकर्तातय्तसं आलोचना यानाः वयाच्वंगु खः ।",https://www.nepalmandal.com/content/19067.html
‘नेवाः राज्यया नितिं संघर्ष’ ,"Mon Jul 23, 2012  12:28 pm","वंगु श्रावन ६ गते जूगु एकीकृत नेवाः राष्ट्रिय मुक्ति मोर्चा, नेपालया न्हापांगु विस्तारित मुँज्याय् मोर्चाया नायः पवनमान श्रेष्ठं ह्यब्वयादीगु तत्कालिन राजनीतिक प्रस्तावय् उगु कथं न्ह्यथनातःगु खः । ‘राष्ट्रिय तथा वर्गीय आत्मसम्र्पणवादी नव संशाोधनवादया भण्डाफोर यायेनुं ! एकल जातीय पहिचानका आधारय् संघीयता व अग्राधिकार सहितया नेवाः राज्ययानितिं संघर्ष यायेनुं !!’ धैगु मू नारा बियाः न्ह्यब्वःगु उगु राजनीतिक प्रतिवेदनय् मोर्चाया नायः श्रेष्ठया सभापतित्वय् मूछ्याञ्जे देवेन्द्र श्रेष्ठं न्ह्याकादीगु उगु ज्याझ्वलय् मूपाहां नेकपा—माओवादीका छ्याञ्जे देव गुरुङ व पाहां  नेकपा—माओवादीया केन्द्रीय दुज नापं जातीय क्षेत्रीय विभागया इन्चार्ज सुरेश आलेमगरया उपस्थितिइ जूगु खः । संविधानसभाया वेवारिसे अन्त्य जूगुलिइ बाबुराम प्रचण्ड मुख्य दोषी जूगु, भारतीय विस्तारवादया दलाली यानाः नेपालया हे इतिहासय् बाबुराम प्रचण्डं फुक्क प्रतिक्रियावादीतय्त माथ याना राष्ट्रघाती ज्या यानाः राष्ट्रिय आत्मसमर्पणवादय् पतन जूगु, युद्धकालय् कब्जा यानातःगु जमीन जमीन्दारतय्त प्रशासन लगेयानाः लितबिइगु निर्णय, सुकुम्वासी वस्तीइ विना विकल्प दोजर लगेयाःगु, जनमुक्ति सेनाया विघटन व आत्मसमर्पण याकेगु ज्या बाबुराम प्रचण्डपिं वर्गीय आत्मसमर्पणवादय् पतन जूगु, एकल पहिचान, संघीयता, अगांधिकार, आत्मनिर्णयया अधिकािरया स्वीकृति, नेवाः राज्य मोचाया आधारभूत नीति दुगु, नेपाली जनवादी क्रान्तियात समर्थन व सहयोग यायेगु, वंगु बैशाख २० गते जूगु मोर्चाया राष्ट्रिय भेलालिपा महत्वपूर्ण राजनैतिक हस्तक्षेप यायेत मोर्चा सफल जूगु, जातीय पार्टीया औचित्यता मदुगु, सर्वपक्षीय गोलमेच सभा, अन्तरिम सरकार र अग्रागामी राजनैतिक निकासया नितिं वातावरण दयेकेत मोर्चां पहल यायेगु, जनताया जनजीविकाया सवालय् मंहगी, भ्रष्टाचार, तस्करी व अभावया विरुद्ध संघर्ष यायेगु, माक्र्सवाद—लेनिनवाद—माओवादयात मार्ग निर्देशक सिद्धान्तया आधार नालेगु, मोर्चाया नां नेवाः राष्ट्रिय मुक्ति मोर्चा, नेपाः तयेगु, मोर्चाया स्वक्वःगु राष्ट्रिय सम्मेलन फागुनया निगूगु वालय् यायेगु, राष्ट्रिय स्वाभिमान (रास्व) अभियान अन्तरगत विचार÷राजनीति, संगठन व संघर्षयात न्ह्याकेगु, आन्तरिक रुपय् प्रशिक्षण, अन्तक्र्रिया संचालन यायेगु, बाह्यरुपय् गोष्ठी, कोणसभा, चोकसभा, कोठेसभा यायेगु, फु्क्क राज्यय् मोचाया कजिपिं ठोस यायेगु लगायत संगठन सम्वन्धी महत्वपूर्ण निर्णयत याःगु दु । नायः पवनमान श्रेष्ठ व मूछ्याञ्जे देवेन्द्र श्रेष्ठं ल्हाःचिं तयाः जारी यानादीगु विज्ञप्तिइ राष्ट्रिय स्वाधिनताको पक्षय् व आन्तरिक उपनिवेशया विरुद्ध संघर्ष यायेगु, पहिचान, संघीयता, अग्राधिकार, आत्मनिर्णयया अधिकारया स्वीकृति व  नेवाः राज्यया नितिं संघर्ष यायेगु, जनजीविकाया विषययात कयाः सभा, जुलुस, विरोध प्रदर्शन यानाः संघर्ष यायेगु नं निर्णय याःगु दु ।",https://www.nepalmandal.com/content/19072.html
उपप्रधानमन्त्री प्रकाशपाखें प्रमलिसे मतभेद दुगु खुलासा ,"Tue Jul 24, 2012  12:08 pm",उपप्रधान नापं परराष्ट्रमन्त्री नारायणकाजी श्रेष्ठ प्रकाशं विप्पासहित प्रधानमन्त्री डा. बाबुराम भट्टराई नं यानादीगु राष्ट्रिय स्वाधिनताय् लिच्वः लाइगु फुक्क कथंया सम्झौता भिंकेमाः धकाः धयादीगु दु । पार्टी व सरकार दुने नं थः व प्रधानमन्त्री भट्टराईया दथुइ गम्भीर मतभेद दु धकाः खुलासा यानादिसें एकीकृत माओवादीया न्वकु श्रेष्ठं विप्पा सम्झौताया विषययात कयाः थःम्हं मन्त्री परिषद्या मुँज्याय व भारतीय प्रधानमन्त्री मनमोहन सिंहलिसेया दुई पक्षीय वार्ताय् तकं असमति प्वंकागु दु धकाः स्पष्ट यानादिल । म्हिगः सोमवाः येँय् जूगु साक्षात्कार ज्याझ्वलय् न्वंवासें उपप्रधानमन्त्री प्रकाशं धयादिल ‘विप्पा सम्झौता करेक्सन यायेमाः । प्रधानमन्त्रीं पार्टी दुने व पिने सहमति मयासे याःगु कारणं उगु सम्झौतायात पुनरावलोकन याये हे माः ।’ वय्कलं धयादिल ‘राष्ट्रिय स्वाधिनताया प्रर्वद्धन व रक्षा यायेगु विषययात पार्टी दुने जि व बाबुरामया दथुइ गम्भीर मतभेद दु ।’ एकीकृत माओवादीया न्वकु श्रेष्ठं धयादिल ‘छु छु निर्णय व नीतिं राष्ट्रिय स्वाधिनताय् लिच्वः लाकी उकियात जिं विरोध यानाः दनेगु जुइ ।’ उपप्रधानमन्त्री प्रकाशं पार्टि दुने स्वाधिनतायात स्वयेगु स्पष्ट धारणा मदयाः विप्पा लगायतया राष्ट्रिय स्वाधिनता विरोधी सम्झौता जूगु दावी यानादिसें राष्ट्रिय स्वाधिानताया पक्षय् दनेगु इलय् छुं नं जःलाखःला देय्या विपक्षय् दन धैगु तायेके मज्यू धकाः स्पष्ट यानादिल । परराष्ट्रमन्त्रीं पार्टीया न्हय्क्वःगु विस्तारित मुँज्या न्ह्यः व लिपा भारतयात स्वयेगु दृष्टिकोणय् छुं नं कथंया ह्यूपाः वःगु मदु धकाः धयादिल । वय्कलं आः एकीकृत माओवादीपाखें क्रान्तियात क्वचायेकेगु व राष्ट्रिय स्वाधिनताया पक्षय् सु लिसे नं सम्झौता यायेगु जुइमखु धकाः स्पष्ट यानादिल । नेपाः सम्वन्धी बिज्ञ छिमेकी भारतया राष्ट्रिपतिइ निर्वाचित जुयादी धुंकाः नेपालं वय्कःयात स्वाभाविक रुपं हे सकारात्मक अपेक्षा याःगु दु धयादिसें आः नेपाः व भारतया दथुइ स्वापू सकारात्मक पक्षय् न्ह्यब्वाकेगु नितिं कुतः यायेगु जुइ धयादिल  । विस्तारित मुँज्यां पार्टीइ सैद्धान्तिक व राजनीतिक रुपं वःगु विचलन व पार्टी दुने प्रदूर्षण चीकाः न्हूगु कम्युनिष्ट पाटीया रुपय् विकास यायेत उन्मुख यानाबिल धकाः नं नेता श्रेष्ठं दावी यानादिल । वर्तमान सरकारं घोषणा याःगु मंसीर ७ गतेया संविधानसभाया चुनाव आः लिहां वनीगु जुल धकाः उपप्रधानमन्त्री प्रकाशं धयादीगु दु । वय्कलं संविधानसभाया निर्वाचनया नितिं दलतय्गु दथुइ सहमति अनिवार्य खः धयादिसें सहमति मजुइकं चुनाव असम्भव धकाः नं  धयादिल । कांग्रेस व एमालेया सहमित मजुइकं चुनाव यायेफैगु अवस्था मदु धयादिसें आः तकया अवस्था स्वयेबलय् निर्वाचनया मिति सरेजुइ धकाः न्ह्यथसें वय्कलं धयादिल ‘आःया अवस्थाय् राजनीतिक दलतय्गु दथुइ सहमति मजुइकं निर्वाचनया नितिं संविधान व ऐन कानुन संशोधन याये फैमखु । अले गथे यानाः निर्वाचन जुइ ?’,https://www.nepalmandal.com/content/19075.html
स्वंगू दलया निर्णायक वार्ता निष्कर्षविहिन ,"Thu Jul 26, 2012  11:28 am",संविधानसभा विघटन लिपाः ब्वलंगु वर्तमान राजनीतिक अन्यौलतायात निकास बिइगु नितिं धकाः प्रमुख दलया नेतातय्सं कुतः यानाच्वंगु ता ई दये धुंकूगु दु । आःया अवस्थाय् मुलुकयात राजनीतिक निकास बिइगु नितिं धकाः नेपाली कांग्रेस व नेकपा (एमाले)पाखें म्हिगः बुधवाः एकीकृत नेकपा (माओवादी)लिसे याःगु निर्णायक धाःगु वार्ता विनानिष्कर्ष क्वचाःगु दु । एमालेया केन्द्रीय ज्याकू बल्खुइ उगु स्वंगू राजनीतिक दलया शीर्ष नेतातय्गु दथुइ वार्ता याःगु खः । वार्ताय् एकीकृत माओवादीया नायः पुष्पकमल दाहाल प्रचण्डं संविधानसभाया चुनाव मंसीर ७ गते याये मफैगु जुयाः लिछ्यायेत प्रस्ताव तयादीगु दु । प्रचण्डया उगु प्रस्तावयात कयाः कांग्रेस व एमालेया नेतातय्सं अस्वीकार यानादीगु खः । कांग्रेस व एमालेया नेतातय्सं आःया अवस्थाय् दक्ले न्हापां प्रधानमन्त्री डा. बाबुराम भट्टराई नं राजीनामा बिइमाःगु अले राष्ट्रिय सहमतिया सरकार दयेकाः जक चुनाव घोषणा यायेमाः धकाः अडान तःगु खः । वर्तमान राजनीतिक अन्यौलतायात ज्यंकेगु नितिं प्रमुख स्वंगू दलया नेतातय्गु दथुइ न्हूगु हे कथं वार्ता सुरु जूगु दु धकाः उगु पार्टीया नेतातय्सं दावी यानादीगु दु । तर म्हिगःया उगु वार्ताय् सहमति धाःसा याये मफत । आः निरन्तर रुपं वार्ता यायेगु जुइ धकाः धाःगु दु । सरकारं क्वःछिनातःगु संविधानसभाया चुनाव आः याये मफैगु ठहर यानाः छुं ईया नितिं चुनाव लिछ्यायेगु निर्णय याःगु दु । म्हिगः बुधवाः प्रधानमन्त्री निवास वालुवाटारय् च्वंगु सरकारय् दुथ्यानाच्वंगु दलतय्गु मंकाः मुँज्यां मंसिर ७ गते चुनाव याये मफैगु ठहर यानाः चुनाव लिछ्यायेगु निर्णय याःगु खः । सदभावना पार्टीया नायः नापं स्वास्थ्य मन्त्री राजेन्द्र महत्तों मुँज्यालिसे संचारकःमितलिसे खँल्हासें धयादिल ‘गुलि ई लिछ्यायेगु धैगु विषययात कयाः प्रतिपक्ष दलतलिसे छकः सहलह ब्याकाः फयां फत्तले सहमतिया आधारय् हे निर्णय यायेगु जुइ ।’ निर्वाचन आयोगं ऐन कानुन व चुनावया नितिं अन्तरिम संविधान संशोधनया ज्या क्वचायेकेत सरकारयात ब्यूगु म्यादया दुने माःगु कथं प्रक्रिया न्ह्याके मफुगुयात कयाः आयोगं प्रमुख दल नापं सरकारलिसे सहलह ब्याकेगु ज्या तकं याये धुंकूगु दु । उखे प्रतिपक्ष दल कांग्रेस व एमालें धाःसा वर्तमान सरकारया राजीनामा माग यानाः आन्दोलन यायेगु नितिं आन्तरिक रुपं तयारी याःगु दु ।,https://www.nepalmandal.com/content/19085.html
कांग्रेस—एमालेपाखें एकीकृत माओवादीलिसे ,"Wed Jul 25, 2012  12:07 pm","वर्तमान अवस्थाय् मुलुकयात राजनीतिक निकास बिइगु नितिं धकाः नेपाली कांग्रेस व नेकपा (एमाले)पाखें थौं बुधवाः न्हिनय् ११ बजे एकीकृत नेकपा (माओवादी)लिसे निर्णायक वार्ता याइगु जूगु दु । उगु वार्ताय् एकीकृत माओवादी, नेपाली कांग्रेस व एमालेया शीर्ष नेतातय्सं ब्वति कयादी धाःगु दु । राजनीतिक अन्यौलता ब्वलनाच्वंगु वर्तमान अवस्थाय् निकासया नितिं दक्ले न्हापां प्रधानमन्त्री डा. बाबुराम भट्टराई नं राजीनामा बिइमाः धकाः माग यानाः वयाच्वंगु खःसा आः न्हूगु कथं न्ह्याः वनेत कांग्रेस—एमालें निर्णायक वार्ता यायेगु धकाः तयारी याःगु खः । म्हिगः मंगलवाः एमालेया केन्द्रीय ज्याकू बल्खुइ निगू दलया शीर्ष नेतातय्गु दथुइ मुँज्या च्वनाः उगु कथं निर्णय याःगु खः । उगु मुँज्याय् ब्वति कयाः वःम्ह कांग्रेसया नेतृ रामचन्द्र पौडेलं संचारकःमितलिसे खँल्हासेंं थौं बुधवाः निर्णायक वार्ता यायेगु खँ क्वःजित धकाः धयादीगु दु । वय्कलं माओवादीलिसे निर्णायक वार्ता जुइ धुंकाः थःपिनिगु रणनीति तयार यायेगु जुइ धकाः नं धयादिल । कांग्रेसं प्रधानमन्त्रीया उम्मेदवार आः तक नं क्वःछिइ मफत धकाः एमालेपाखें दबाव बियाच्वंगुयात कयाः तःगु न्ह्यसःयात कयाः नेता पौडेलं धयादिल ‘सहमति हे मजुइकं गथे यानाः प्रधानमन्त्रीया उम्मेदवार ल्ययेगु ?’ अथे हे कांग्रेया महामन्त्री प्रकाशमान सिंहं संचारकःमितलिसे खँल्हासें धयादिल ‘सहमतिया वातावरण ब्वलंकेगु नितिं कुर्सी त्वःतेमाः । संविधानसभाया कार्यकाल ल्यंदुगु इलय् हे याकःति कथं निर्वाचनया घोषणा याःम्ह सरकारयात कुर्सीइ च्वनेगु नैतिक व संवैधानिक अधिकार मदु ।’ एमालेया केन्द्रीय ज्याकू बल्खुइ च्वंगु कांग्रेस—एमालेया शीर्ष नेतातय्गु दथुइ वर्तमान सरकारयात क्वःथलेगु नितिं रणनीति दयेकेत वार्ता सुरु याःगु दु । निर्वाचन आयोगपाखें मंसीर ७ गते निर्वाचनया नितिं माःगु कथं कानुन संशोधनया नितिं साउन ७ गते तकया म्याद ब्यूगु खःसा उगु म्याद फुइ धुंकाः आः थःपिं गुगु कथं न्ह्याः वनेगु धैगु विषययात कयाः रणनीति दयेकेत अथे वार्ता याःगु खः । सरकारं अध्यादेशया माध्यमं कानुन संशोधन यायेगु तयारी याःगु दु धकाः तायेकाः कांग्रेस व एमालेपाखें थःपिनिगु रणनीति तयार यायेगु नितिं अथे वार्ता सुरु याःगु खः । ता ई न्ह्यःनिसें कांग्रेस व एमालेया दथुइ वार्ता तकं जुयाच्वंगु अवस्था खःसा आः वयाः हाकनं निगू दलया शीर्ष नेतातय्गु दथुइ वार्ता सुरु याःगु खः ।",https://www.nepalmandal.com/content/19080.html
थःपिनिगु दलयात चीनं राष्ट्रवादी शक्तिया रुपय् काःगु दु ,"Fri Jul 27, 2012  11:59 am","नेकपा—माओवादीया नायः मोहन बैद्य किरणं थःपिनिगु दलयात चीनं राष्ट्रवादी शक्तिया रुपय् काल धकाः दावी यानादीगु दु । चीन भ्रमणया बारे जानकारी बिइगु नितिं म्हिगः विहिवाः पार्टीया केन्द्रीय ज्याकु बुद्धनगरय् याःगु पत्रकार सम्मेलनय् नेता किरणं अथे दावी यानादीगु खः । वय्कलं धयादिल ‘चिनियाँ कम्युनिष्ट पार्टीं जिमिगु पार्टीयात सही संगठन, राष्ट्रिय स्वाधिनताया रक्षाय् दृढतापूर्वक न्ह्यां वंगु व जनताया सेवाय् समर्पित पार्टीया रुपय् काःगु दु ।’ चिनियाँ कम्युनिष्ट पार्टीया नेतातय्सं ‘पार्टी तमज्याःगु जूसा ज्यूगु खः’ धकाः न्ह्यथसें न्हूगु पार्टी जुइ धुंकूगु अवस्थाय् निगू पार्टीया दथुइ घनिष्ट स्वापू दयेकाः वनेगु विषययात कयाः सहमति जूगु दु धकाः नं दावी यानादिल । वय्कलं धयादिल ‘ब्यागलं जुयाः न्हूगु पार्टी दयेके धुंकूगु अवस्थाय् घनिष्ट स्वापू दयेकाः यंकेगु जुइ । भ्रमण निगू देय्या दथुइ स्वापू न्हूगु उचाई व आयाम थपेयाःगु दु ।’ जातीय पहिचानया आधारय् संघीयताय् वनेमाः धैगु थःपिनिगु धारणा स्पष्ट दु धयादिसें वय्कलं संघीयतां देय् कुचा मजुइगु नापं कुचा जुइगु कथं थःपिं वनेगु नं जुइमखु धकाः स्पष्ट यानादिल । अथे हे चीनं संघीयताया सवालयात कयाः गुगु कथं काःगु दु धैगु पत्रकारतय्गु न्ह्यसःया लिसः बिइगु झ्वलय् वय्कलं नेपाःया विशिष्टताया आधारय् जातीय पहिचानया आधारय् हे संघीयताय् वनेमाःगु नापं थ्व नेपाःया विशिष्टाताया आधारय् खः धकाः चीनयाँ कम्युनिष्ट पार्टीया नेतातय्त धयागु खँ न्ह्यथसें नेपाःया आन्तरिक मामिलाय् चीनं गबलें नं हस्तक्षेप याःगु मदु अले संघीयताया सवालय् नं याइमखु धकाः धयादिल । नेकपा—माओवादीया नायः मोहन बैद्य किरणं चीनपाखें नेपाःया संघीयताया नामय् विदेशी चलखेल चाहेयाःगु मदु धकाः नं धयादिल । वय्कलं चिनियाँ कम्युनिष्ट पार्टीया विदेश विभागया निमन्त्रणाय् चीन भ्रमणय् वनाः लिहां झायादीगु खः ।  नेता किरणं चीनया विदेश विभाग प्रमुख वाङ व कम्युनिष्ट नेता आइ पीङलिसे भेटवार्ता यानादीगु खः । इमिसं नेपालय् शान्ति व स्थिरता चाहाना याःगु खः धकाः तकं नेता किरणं कनादीगु दु । वय्कः वंगु असार ३१ गते चीनय् वनादीगु खःसा अन झिन्हु तक भ्रमण यानाः म्हिगः विहिवाः जक नेपालय् लिहां झायादीगु खः ।",https://www.nepalmandal.com/content/19087.html
पार्टीया निर्णय प्रतिगामी : एमालेया जनजाति नेता ,"Fri Jun 22, 2012  11:40 am","नेकपा (एमाले)या आदिवासी जनजाति नापं मधेसी नेतातय्सं पार्टीया राष्ट्रिय भेलां याःगु निर्णय प्रतिगामी पलाः खः धकाः ठहर याःगु दु । एमालें येँय् वंगु ४ गतेनिसें राष्ट्रिय कार्यकर्ता भेला यानाः राष्ट्रिय सहमतिया सरकार दयेकेगु, अले संघीय आयोग दयेकाः संविधान जारी यायेगु नापं संसदया चुनाव यायेगु धकाः निर्णय याःगु प्रतिगामी पलाः खः धकाः उगु पार्टीया आदिवासी जनजाति नापं मधेसी नेतातय्गु निन्हुयंकं जूगु भेलां ठहर याःगु खँ केन्द्रीय नेता राजेन्द्र श्रेष्ठं कनादीगु दु । निन्हु यंकं धौख्यलय् जूगु एमालेया जनजाति नापं मधेसी नेतातय्गु भेलां आः संघीयताया सालय् एकल जातीय पहिचानया आधारय् राज्य पुनर्संरचना यायेगु सहमति यानाः संविधानसभायात पुनस्र्र्थापना यानाः न्हूगु संविधान जारी यायेमाः धकाः तकं माग याःगु दु । यदि आदिवासी जनजाति मधेसी नापं राज्यं बहिस्करणय् लाकातःपिं समुयायया थुगु मगायात सम्वोनध यायेगु ज्या मयात धाःसा न्हूगु शक्ति निर्माण यायेगु लँपुइ वनेगु जुइ धकाः नं इमिसं धाःगु दु । निन्हु यंकं गोप्य कथं जूगु उगु भेलाय् एमालेया न्वाकु अशोक राई, पोलिटब्यूरो दुजः रामचन्द्र झा, पृथ्वीसुब्बा गुरुङ, केन्द्रीय दुजःपिं राजेन्द्र श्रेष्ठ, रकम चेम्जोङ, शत्रुधन महतो, किरण गुरुङ, दलबहादुर रानामगर, रिजवान अन्सारी, हेमराज राई, गोपाल ठाकुर, विजय सुब्ब अथे हे पुलांम्ह सभासद् पासाङ शेर्पा नापं २२ म्ह आदिवासी जनजाति नापं मधेसी नेतातय्सं ब्वति कयादीगु खः । थ्व हे दथुइ नेपाःया विशेषतायात चित्रण जुइगु कथं आदिवासी , जनजाति, मधेसी, दलितनिसें खय् ब्रम्हुतक तकं प्रतिनिधित्व याकेगु कथं न्हूगु राजनीतिक शक्ति निर्माण यायेगु नितिं आदिवासी जनजाति, मधेसी नापं राज्यं बहिस्करणय् लकातःगु समुदयया नेतात, उगु समुदायया प्रतिनिधित्व यानाच्वंपिं थीथी दलया नेतातलिसे वार्ता यायेत उगु भेलां न्याम्हेसिया बार्ता पुचः तकं नीस्वंगु दु । वार्ता पुचःया कजिइ एमालेया न्वकु अशोक राई च्वनादीगु दुसा अथे हे दुजलय् रामचन्द्र झा, पृथ्वी सुब्बा गुरुङ, राजेन्द्र श्रेष्ठ व रकम चेम्जोङ दुजः कथं च्वनादीगु दु । उगु वार्ता पुचलं आः थीथी दलय् दुने च्वंपिं आदिवासी जनजाति मधेसी नापं राज्यं बहिस्करणय् लाकातःपिं समुदयाया नेतात नापं एकल जातीय पहिचानया आधारय् राज्य पुनर्संरचना यायेमाः धैगु पक्षय् दुपिं मनूतलिसे आःया ई व देय्यात ल्वःगु कथं न्हूगु राजनीतिक शक्ति निर्माण यायेगु कथं न्हूगु हे दल दयेकाः वनेगु तयारी याःगु दु ।",https://www.nepalmandal.com/content/18968.html
माओवादीया प्रस्तावयात कयाः राष्ट्रपति यादव सकारात्मक ,"Mon Jun 25, 2012  11:25 am","नेकपा—माओवादीया नेतातय्सं गोलमेच सभाया माध्यमं अन्तरिम सरकार दयेकाः मुलुकयात निकास बिइगु नितिं न्ह्याः वनेमाः धकाः तःगु प्रस्तावयात कयाः राष्ट्रपति डा. रामवरण यादव सकारात्मक जुयादीगु दु । उकिया नितिं माःगु कथंया कुतः यायेत माओवादीया नेतातय्सं इनाप यानादीगु खः । नेकपा—माओवादीं राजनीतिक दल, थःपिपिनिगु हक अधिकारया नितिं आन्दोलन यानाः वयाच्वंपिं आदिवासी जनजाति, मधेसी नापं सरकारं गुलि नं आन्दोलनकारीतलिसे इलय् ब्यलय् वार्ता यानाः सहमति यात उगु कथंया सरोकारवाला व्यक्तित्व नापं नागरिक समाजया प्रतिनिधित तकं दुथ्याकेमाः धकाः माग यानाः वयाच्वंगु खः । राष्ट्रपति डा. रामवरण यादवं भेटवार्ता यायेगु नितिं सःताःदीगु इलय् नेकपा—माओवादीया नेतात वनाः खँल्हाःगु इलय् उगु कथं सहलह जूगु खः धकाः सूत्रं धाःगु दु । राष्ट्रपति यादवं न्हापांखुसी नेकपा—माओवादीया नेतातय्त सःताः सहलह ब्याकादीगु खः । नेकपा—माओवादीया नेतातय्सं आःया अवस्थाय् दल व सरकारं छुं नं कथंया निकास बिइफैगु अवस्था मदुगुलिं न्हूगु शक्तिया विश्वासय् गोलमेच सभाया माध्यमं निकास बिइमाः धकाः बः बियादीगु खः । राष्ट्रपति निवासय् देय्या राजनीतिक परिस्थितियात कयाः थ्यंमथ्यं स्वघौ तक खँल्हाबँल्हा जूगु खः । उगु इलय् वर्तमान सरकार परिवर्तनया बारे नं सहलह जूगु खः । अथे राष्ट्रपतिलिसे भेटवार्ताय् नेकपा—माओवादीया नायः मोहन बैद्य किरण, मूछ्याञ्जे रामबहादुर थापा बादल, छ्याञ्जे सीपी गजुरेल, अथे हे उगु पार्टीया स्यायी समितिया दुजः देव गुरुङ व नेत्र विक्रम चन्द उपस्थित जुयादीगु खः । लिपांगु इलय् राजीतिक अन्यौलतायात कयाः राष्ट्रपति डा. रामवरण यादवं थीथी कथंया राजनीनितक दलया नेतातलिसे सहलह ब्याकेगु ज्या तिब्र रुपं यानाः हयाच्वंगु दु । नेकपा—माओवादीया म्हिगः आइतवाः हे च्वनेगु धाःगु केन्द्रीय समितिया मुँज्या थौं सोमवाःनिसें जक च्वनीगु जूगु दु । राष्ट्रपतिलिसे भेटवार्ता नेतातय्सं यानादी धुंकाः म्हिगः आइतवाः पोलिटब्यूरोया मुँज्या च्वंगु खःसा थनिनिसें जक केन्द्रीय समितिया मुँज्या च्वनी धकाः उगु पार्टीया छम्ह नेतां झीगु स्वनिगः न्हिपौयात जानकारी बियादीगु दु । लिपांगु राजनीतिक घटनाक्रम नापं आः पार्टीं म्हितीगु भूमिकाया बारे सहलह ब्याकेगु नापं पार्टीया एजेण्डा गोलमेच सभाया माध्यमं अन्तरिम सरकार दयेकाः न्हूगु संविधान निर्माणया नितिं ज्या गुगु कथं स्थापित यायेगु नापं मेमेगु दलतलिसे गुगु कथं सहलह ब्याकाः वनेगु धैगु खँ जूगु खः धकाः नं नेतातय्सं जानकारी बियादीगु दु ।",https://www.nepalmandal.com/content/18983.html
मुँज्या थौं नं न्ह्याइगु ,"Tue Jun 26, 2012  1:07 pm",न्हू गठन याःगु नेकपा—माओवादीया केन्द्रीय समितिया न्हापांगु मुँज्या म्हिगः सोमवाःनिसें न्ह्याःगु दु । मुँज्याय् पार्टीया नायः मोहन बैद्य किरण व मूछ्याञ्जे रामबहादुर थापा वादलं थःथःगु प्रतिवेदन न्ह्यब्वयादीगु खः । यलया कुपण्डोलय् च्वंगु ज्याकुथिइ जूगु मुँज्याय् म्हीग आइतवाःजक जूगु पोलिटब्यूरो मुँज्यां तयार याःगु एजेण्डायात दुथ्याकाः नायः किरण व मूछ्याञ्जे वादलं थःथःगु प्रतिवेदन न्ह्यब्वयादीगु खः । मुँज्याय् नायः मोहन बैद्य किरणं वैचारिक राजनीतिक प्रतिवेदन अथे हे मूछ्याञ्जे रामबहादुर थापा वादलं संगठन व संघर्षया योजनायात दुथ्याका प्रतिवेदन पेश यानादीगु खः धकाः केन्द्रीय दुजः यशोदा सुवेदीं संचारकःमितय्त जानकारी बियादीगु दु । धाः कथं जनताया हक अधिकारया नितिं आःया अवस्थाय् नेकपा—माओवादीं गुगु कथं संघर्ष यायेगु धैगु विषययात कयाः ब्यापक रुपं सहलह याःगु दु । प्रतिवेदनयात कयाः थनिनिसें केन्द्रीय कमिटीया मुँज्याय् केन्द्रीय दुजःतय्सं थःथःगु बिचाः तयादी धाःगु दु । मुँज्याय् न्ह्यब्वःगु प्रतिवेदन न्ह्यब्वये धुंकाः नायः किरण व मूछ्याञ्जे बादलं प्रशिक्षण तकं बियादीगु खः । मुँज्याय् देय्या राजनीतिक परिस्थितियात कयाः व्यापक रुपं सहलह ब्याकाः मुलुकयात निकास बिइगु नितिं म्हितेमाःगु भूमिकाया बारे नं ठोस निर्णय याइ धाःगु दु ।  सूत्रं धाः कथं के्रन्द्रीय दुजःत थप मयाइगु अवस्थाय् पदाधिकारी व स्यायी समिति छगू हे दयेकाः यंकेगु अले केन्द्रीय दुजःत विस्तार जुइगु अवस्था वलधाःसा व हे कथं पोलिटब्यूरो व स्थायी समिति गठन याइगु संभावना दु  ।,https://www.nepalmandal.com/content/18989.html
नेकपा — माओवादीया थनिनिसें केन्द्रीय मुँज्या ,"Sun Jun 24, 2012  1:02 pm",न्हू गठन याःगु नेपाल कम्युनिष्ट पार्टी—माओवादीया न्हापांगु पोलिट्व्युरो मुँज्या म्हिगः शनिवाः च्वंगु दु । येँया वुद्धनगरय् च्वंगु ज्याकुथिइ म्हिगः शनिवाः जूगु मुँज्याय् राष्ट्रिय भेलापाखें पारित राजनैतिक प्रतिवेदनयात अन्तिम रुप बिइगु नापं संगठन सम्वन्धी ज्यायात व्यवस्थित यायेत पार्टीया छ्याञ्जे सिपी गजुरेलं जानकारी बियादीगु दु । शुक्रवाः न्हापांखुसी नेकपा—माओवादीया च्वंगु स्थायी समितिया मुँज्यां गोलमेचसभाया नितिं पहल सुरु यायेगु धकाः याःगु निर्णययात म्हिगः शनिवाःया  उगु पार्टीया पोलिट्व्युरोया मुँज्यां अनुमोदन याःगु दु । मुलुकय् ब्वलनाच्वंगु वर्तमान राजनीतिक सङ्क्रमणकाल याकनं अन्त्य यानाः निकास विइगु नितिं उपयुक्त माध्यम धैगु गोलमेचसभा जूगु निश्कर्ष पिकयाः उकिया नितिं पार्टीं तीब्र यायेगु धकाः स्थायी समितिं निर्णय याःगु खः । अथे हे असार २ देखि ४ गतेतकया उगु पार्टीया राष्ट्रिय भेलाय् न्ह्यब्वःगु प्रतिवेदन व विधानयात संशोधनया विषययात कयाः नं पोलिट्व्युरो मुँज्याय् सहलह जूगु खः । संशोधित विधान व प्रतिवेदनयात केन्द्रीय समितिया मुँज्यां पारित याइ । म्हिगः शनिवाःया मुँज्याय् कन्हय् निसें जुइगु केन्द्रीय समितिया मुँज्याया नितिं माःगु कथं एजेण्डा तकं तयार याःगु दु धकाः धाःगु दु । उगु पार्टीया न्हापांखुसी केन्द्रीय समितिया मुँज्या च्वनेत्यंगु खः ।,https://www.nepalmandal.com/content/18979.html
प्रधानमन्त्रीं सःतूगु विशेष समितिया मुँज्या कांग्रेसपाखें बहिस्कार ,"Thu Jun 28, 2012  2:34 pm",वर्तमान प्रधानमन्त्री डा. बाबुराम भट्टराईपाखें सःतीगु छुं नं कथंया मुँज्यायात नेपाली कांग्रेस व एमालेया नेतातय्सं बहिस्कार याइगु जूगु दु । म्हिगः येँय् जूगु छगू ज्याझ्वःया दथुइ कांग्रेस व एमालेया नेतातय्सं अथे प्रधानमन्त्रीं सःतादीगु मुँज्या बहिस्कार यायेगु जुइ धकाः धयादीगु दु । कांग्रेसया नेता मिनेन्द्र रिजालं मुलुकयात विमतिया लँपुइ यंकीम्ह प्रधानमन्त्रीं पद मत्वःतूतले तक मुलुकय निकास वइमखु धकाः धयादिल । वय्कलं धयादिल ‘बाबुरामपथ धैगु जिमिगु लँपुइ वा सहमति जुइ । कांग्रेस बाबुरामपथय् गुगु नं हालतय् वनेगुजुइमखु । कामचलाउ प्रधानमन्त्रीं सःतूगु सेना समायोजन विशेष समितिया मुँज्याय् कांग्रेस एमाले वनेगु जुइमखु । बाबुराम सत्ता ताःहाकः यायेगु नाटक क्यनाच्वंगु दु ।’वय्कलं धयादिल ‘प्रचण्ड व बाबुरामं सत्ता कब्जाया नितिं नियोजित कथं संविधानसभा भंग याःगु खः । न्हूगु चुनाव सत्ताय् च्वनाः च्वनेगु दाउ खः । थथे हे यानाच्वन धाःसा जिमिसं इमित पुलांम्ह जुजु ज्ञानेन्द्रया हालतय् थ्यंकाबिइ ।’ अथे हे एमालेया नेता भीम रावलं यथास्थितिइ कामचलाउ प्रधानमन्त्रीं सःतूगु विशेष समितिया मुँज्याय् एमाले वनेगु जुइमखु धकाः धयादीगु दु । वय्कलं धयादिल ‘मुलकुय् जनप्रतिनिधिविहिन स्थिति याःम्ह प्रधानमन्त्री भट्टराई हे खः । वय्कलं संविधानय् प्रधानमन्त्री चीकेगु व्यवस्था मदु । प्रधानमन्त्री च्वनाः च्वनेगु नं व्यवस्था मदु ।’ नेता रावलं धयादिल ‘जि हे फु्रक्क खः धैगु हठ त्वःताः प्रधानमन्त्रीं राजीनामा बिइमाः मखुसा जनतां सतकं हे चीकाबिइ ।’ संवैधानिक रुपं राष्ट्रपतिं हे प्रधानमन्त्रीयात चीकाः न्हूगु सरकार दयेकेगु प्रक्रिया न्ह्याकेमाःगु ई वल धकाः नं वय्कलं धयादिल । उगु ज्याझ्वलय् एकीकृत माओवादीया प्रवक्ता नापं शिक्षामन्त्री दीनानाथ शर्मां प्रधानमन्त्री भट्टराईया धापू हे पार्टीया वटमलाइन खः धकाः स्पष्ट यानादीगु दु । वय्कलं धयादिल ‘प्रधानमन्त्री भट्टराईया भनाइपाखें पार्टीया सुं नं असन्तुष्ट जूगु मदु । नायः प्रचण्ड असन्तुष्ट जूगु धैगु हल्ला जक खः । थ्व हे पार्टीया बटमलाइन खः ।’ नेपाली कांग्रेस व एमाले जातीय पहिचानया संघीयता सहितया संविधानय् समर्थन यात धाःसा प्रधानमन्त्रीया विकल्प हयेवं प्रधानमन्त्रीं राजीनामा बिइ धकाः नं नेता शर्मां धयादिल । वय्कलं धयादिल ‘मुलुकयात अस्तव्यस्त यानाः संवैधानिक संकट ब्वलंकीगु कथं प्रधानमन्त्री भट्टराई नं राजीनामा बिइगु जुइमखु । विकल्प तयार मयासे सतकय् नारावाजी यायेवं राजीनामा वइमखु ।’ राष्ट्रपतिं प्रमयात चीके फैमखु धयादिसें नेता नापं मन्त्री शर्मां धयादिल ‘राष्ट्रपतिं सहमतिया सराकरया नितिं आह्वान जक यायेफै । संविधानया छुं नं धाराय् प्रधानमन्त्रीयात चीकेगु अधिकार मदु । राष्ट्रपतिपाखें कू याइगु अपेक्षा यानागु मदु । अथे जुल धाःसा मुलुकय् दुर्घटना जुइ ।’,https://www.nepalmandal.com/content/18993.html
जनआन्दोलन विरोधी ओलीयात प्रमया उम्मेदवार दयेकीगु ,"Wed Jun 27, 2012  1:18 pm",२०६२÷०६३ सालया जनआन्दोलनया विरोधी नापं संविधानसभाया चुनावय् जनतां बांमलाक्क पराजीत यानाब्यूम्ह एमालेया नेता केपी शर्मा ओलीयात प्रधानमन्त्रीया उम्मेदवार दयेकेगु तयारी जुयाच्वंगु खँ एमालेया छम्ह नेतां खुलासा यानादीगु दु । संघीयताया विरोधी कथं न्ह्यःने वयाच्वंम्ह नापं ब्रम्हुवादी नेता कथं म्हस्यूम्ह ओली न्हापा न्हापा नं प्रधानमन्त्री जुइगु कुतः यानादीगु खः तर संविधानसभाया दुजः मजूगुलिं वय्कःयात ज्यामछिना च्वंगु अवस्था खः । आः संविधानसभा विघटन जुइ धुंकाः बुँलुहुँ नं हाकनं प्रधानमन्त्री जुइगु सोच तयाः न्ह्याः वनादीगु खः धकाः सूत्रं धाःगु दु । थ्व हे झ्वलय् नेकपा (एमाले)या पोलिटब्यूरो दुजः रघुजी पन्तं म्हिगः मंगलवाः येँय् जूगु छगू जाझ्वलय् न्वंवायेगु झ्वलय् उगु खँ खुलासा यानादीगु खः । वय्कलं यदि कांग्रेसं प्रधानमन्त्रीया उम्मेदवार घोषणा याये मफत धाःसा एमालें ओलीयात उम्मेदवारया रुपय् औपचारिक रुपं थनेगु ज्या जुइ धकाः स्पष्ट यानादीगु दु । प्रधानमन्त्री भट्टराईयात राष्ट्रपति डा. रामबरण यादवपाखें यक्व हे ई बिइ धुंकल धकाः न्ह्यथसें आः निन्हु÷स्वन्हुया ई बियाः राष्ट्रपतिं न्हूगु सरकार गठनया नितिं आह्वान यायेमाः धकाः धयादिल । राष्ट्रपतिं अन्तरिम संविधानया धारा ३८ (१) कथं सरकार गठनया नितिं दलतय्त आह्वान यायेमाः धयादिसें नेता पन्तं सहमतिया सरकारगठन जुइ मफत धाःसा दलतय्गु समर्थनय् बहुमतया सरकार गठन यायेगु पाखे वनेमाः धकाः धयादिल । संविधानसभा नापं व्यवस्थापिका संसद भंग जुइ धुकूगु अवस्थाय् बहुमतया आधारय् सरकार गठन यायेमाः धाःगु धैगु गनं न्ह्यागु हे दल जूसां नं गुलि यक्व दलतय्गु समर्थनया आधारय् सरकार गठन यायेमाः धकाः जकं नेता पन्तं धयादीगु मखुला धकाः मनूतय्सं न्ह्यसः थनेगु यानाहःगु दु ।,https://www.nepalmandal.com/content/18991.html
अन्यौलताय् लात नेवाः आन्दोलन ,"Mon Jul 2, 2012  2:03 pm","नेवाः स्वायत्त राज्यया नितिं नेवाःतय्सं मंकाः कथं मोर्चा दयेकाः यानाच्वंगु आन्दोलन आः वयाः अन्यौलताय् लाःगु दु । नेवाःतय्सं तसकं आशा याःगु नेवाः स्वायत्त राज्य मंकाः संघर्ष समिति गनं अथें हे दिनाः वनीगु जकं मखुला धकाः नेवाः आन्दोलनकारीतय्सं न्ह्यसः थनाहःगु दु । गथे राजनीतिइ अन्यौलताय् ब्वलनाच्वंगु खः अथे हे नेवाः आन्दोलन नं अन्यौलताय् लाःगु दु । नेवाः स्वायत्त राज्यया नितिं नेवाःतय्गु मंकाःगु मोर्चा दयेकाः आन्दोलन यानाः वयाच्वंगु नेवाः स्वायत्त राज्य मंकाः संघर्ष समितिइ थीथी राजनीतिक दलया जातीय संगठनत दुथ्यानाच्वंगु अले थःथःगु दलपाखें आःया अवस्थाय् राजनीतिक निकासया नितिं ब्यागलं ब्यागलं कथं हयाच्वंगुलिं आःया अवस्थाय् उकिया लिच्वः नं नेवाः आन्दोलनय् लाःगु खने दु । विशेष यानाः एकीकृत नेकपा (माओवादी)पाखें संविधानसभाया चुनावया माध्यमं निकास बिइमाः धकाः तर्क तयाः वयाच्वंगु, नेपाली कांग्रेस व एमालें न्हापां प्रधानमन्त्रीं राजीनामा बिइमाःगु अले जक निकासया नितिं न्ह्याः वनेफैगु नापं एमालें ला संविधानसभा पुनस्र्थापना यानाः आयोगया माध्यमं संविधान हयेमाः धकाः धयाच्वंगु अवस्था दु । अथे हे नेकपा—माओवादींं थ्व इलय् गोलमेच सम्मेलनया माध्यमं निकास बिइमाः धयाच्वंगु दुसा नेपाः राष्ट्रिय पार्टी नं सरकारय् दुगुलिं चुनावया खँयात त्वःते फैगु अवस्था मदु । नेवाः स्वायत्त राज्य मंकाः संघर्ष समितिइ एकीकृत माओवादीया एकीकृत नेवाः राष्ट्रिय मुक्ति मोर्चा, नेकपा—माओवादीया नेवाः राष्ट्रिय मुक्ति मोर्चा, एमालेया नेपाल लोकतान्त्रिक नेवाः संघ, कांग्रेस नाप लिक्क लाःगु लोकतान्त्रिक नेवाः दबू अथे हे नेपाः राष्ट्रिय पार्टीया नेवाः ल्याय्म्ह न्ह्यलुवाः नापं नेवाः देय् दबू, नेवाः देय् गुथि नेपाल मण्डल, ज्यापु महागुथि, ज्यापु समाज यल, बौद्ध विहार संघ यल लगायत झिंनिगू संगठन दुथ्यानाच्वंगु दु । अथे दलतय्सं थःथःगु कथंया लाइनया खँ तयाच्वंगुलिं उकिं प्रभावित जुयाः नेवाः स्वायत्त राज्य पलिस्थाया नितिं छगू हे मत जूसां आः गथे यानाः वनेगु धैगु विषययात कयाः धाःसा छगू हे मत जुइ मफयाः अन्यौलताय् लानाच्वंगु खः । न्हापा संविधानसभा दुगु इलय् संविधानसभाया माध्यमं न्हूगु संविधानय् थःपिनिगु हक अधिकार सुनिश्चित यायेत नेवाः स्वायत्त राज्यया नितिं संघर्ष यायेगु धैगु खँय् छगू हे मत जुयाः न्ह्याः वंगु खःसा आः वयाः संविधानसभा मदये धुंकूगु अवस्थाय् गुगु कथं न्ह्याः वनेगु धैगु विषययात कयाः धाःसा मंकाः संघर्ष समितिइ दुथ्यानाच्वंगु थीथी घटकतय्गु दथुइ हे ब्यागलं ब्यागलं मत वयाच्वंगुलिं ठोस निर्णय याये मफयाच्वंगु खः । थ्व हे झ्वलय् वंगु असार ८ गतेनिसें ९ गते तक नेवाःतय्गु न्हूगु लँपु मालेत धकाः गोप्य कथं कार्यशाला गोष्ठि याःगु अले अनं लिपा छवाःया दुने थःथःगु घटकया दुने सहलह ब्याकाः मंकाः लँपु मालेगु धकाः सहमति जूगु जूसां असार १७ गते आइतवाः तक नं अथे सहमति याये फयाच्वंगु मदुनि । गोप्य कथंया कार्यशाला गोष्ठी जूगु छवाः फुइ धुंकाः नं नेवाःतय्सं आशा यानाच्वंगु थें मंकाः संघर्ष समितिं ज्याझ्वः तकं हये फयाच्वंगु मदुनि । उकिं नेवाः स्वायत्त राज्यया नितिं मंकाः संघर्ष समितिपाखें न्हूगु लँपु दयेके मफयाः अन्यौलता ब्वलनाच्वंगु खः ।",https://www.nepalmandal.com/content/19011.html
चिनियाँ नेतात सक्रिय ,"Sun Jul 1, 2012  8:42 am","नेपाःया राजनीतिइ न्ह्याबलें नं भारत हावी जुयाच्वंगु दु धकाः राजनीतिकर्मीतय्सं तायेकाच्वंगु आःया अवस्थाय् चिनियाँ नेतातय्सं नं तसकं चासो तयाहःगु दु । थ्व हे झ्वलय् नेपाः भ्रमणय् वयाच्वंपिं चीनया उच्चस्तरीय पुचलं म्हिगः शनिवाः थीथी दलया शीर्ष नेतातय्त नापलानाः नेपाःया लिपांगु राजनीतिक अवस्थायात कयाः जानकारी कायेगु ज्या यानादीगु दु । उगु पुचलं एकीकृत नेकपा (माओवादी)या नायः पुष्पकमल दाहाल प्रचण्ड, नेपाली कांग्रेसया सभापति सुशील कोइराला, एमालेया नेता झलनाथ खलायात ब्यागलं ब्यागलं कथं नापलानाः सहलह ब्याकादीगु दु । चिनियाँ उपमन्त्री नापं चिनियाँ कम्युनिष्ट पार्टीया नेता आइ पिङं चीनपाखें नेपाःया शान्ति स्थायीत्व व विकासया चाहाना यानाच्वंगु दु धकाः धयादीगु दु । वय्कलं नेपाःया दलतय्सं राष्ट्रिय सहमति निर्माण याइ धकाः विश्वासन नं प्वंकादीगु खः । उगु इलय् चीनया नेतातय्सं एकीकृत नेकपा (माओवादी)या मूमू नेतातय्सं व्यागलं कथं न्हूगु नेकपा—माओवादी गठन याःगु विषययात कयाः नं तसकं चासो तयादीगु खः धकाः सूत्रं धाःगु दु । भारतं नेपाःया राजनीतिइ विशेष चासो तयाच्वंगु अले अप्रत्यक्ष रुपं हस्तक्षेप तकं यानाच्वंगु दु धकाः नेपाःया राजीतिज्ञतय्सं तायेकाच्वंगु इलय् चीनया प्रतिनिधि मण्डलं नेपाःया राजनीतिक नेतातय्त नापलानाः नेपाःया अवस्थाया बारे चासो तयादीगुयात मनूतय्सं अर्थपूर्ण रुपं कयाहःगु दु ।",https://www.nepalmandal.com/content/19003.html
पेरिसडाँडा कब्जा यायेगु ख्याच्वः ,"Tue Jul 3, 2012  11:11 am","न्हू गठन याःगु नेकपा—माओवादीया न्वकु सीपी गजुरेलं केन्द्रीय ज्याकू पेरिसडाँडा नापं देय्न्यंकंया जिल्ला ज्याकु थःपिनिगु नं स्वामित्व दुगुलिं अथें हे त्वःतेगु जुइमखु धकाः धयादीगु दु । म्हिगः सोमवाः येँय् जूगु छगू साक्षात्कार ज्याझ्वलय् नेकपा—माओवादीया नेता गजुरेलं धयादिल ‘पेरिस डाँडाया सम्पत्ति इनेमाः । सहमतिइ मवल धाःसा कब्जा यायेगु जुइ ।’ चितवन पार्टी कार्यालयया सवालयात कयाः जूगु घटनाय् एकीकृत माओवादीया नायः पुष्पकमल दाहाल प्रचण्डया किजा नारायण दाहाल व एकीकृत माओवादी मेम्ह चित्रबहादुर श्रेष्ठया प्रत्यक्ष निर्देशनय् गोली चलेयाःगु खः धकाः द्वपं बियादिल । प्रचण्डया नेतृत्वय् दुगु पार्टी विचारया संघर्षय् कमजोर सावित जुइवं भौतिक आक्रमणय् क्वहां वःगु खः धयादिसें नेता गजुरेलं धयादिल ‘जिमिके ल्वाभः मदु, सशक्त विचार दु । लडाकुया सुप्रिम कमाण्डर, डेपुटी कमाण्डरया नापं कमाण्डरत जक मजूसे सेना, प्रहरी प्रशासन फुक्कं प्रचण्डयाके हे दु धाःसा जिमिके गथे जुयाः दइ ?’ फुक्क ल्वाभः प्रचण्डयाके हे दु धकाः द्वपं बियादिसें ल्वाभः दुपिन्सं हे चितवनय् गोली काण्ड याःगु उकिइ प्रचण्डया ल्हाः दु धकाः नं दावी यानादिल । नेकपा—माओवादीया विदेश नीति भारत व चीननाप समानताया आधारय् न्ह्याः वनेगु स्पष्ट दु धयादिसें नेता गजुरेलं प्रधामन्त्री डा. बाबुराम भट्टरईयात सतकं हे बर्खास्त यायेगु नितिं मंकाः मोर्चाबन्दी यानाः आन्दोलनय् वनेगु बाहेक मेगु विकल्प मदु धकाः स्पष्ट यानादिल । वय्कलं सरकारयात क्वःथलेगु नितिं कांग्रेस, एमाले नापं मेमेगु दलतलिसे जानाः मंकाः कथं आन्दोलन यायेगु जुइ धकाः नं खुलासा यानादिल । नेकपा—माओवादीया न्वकु सीपी गजुरेलं धयादिल ‘बाबुरामं अथें हे राजीनामा बिइमखु । घेराबन्दीइ लाकाः जनतापाखें हे बर्खास्त यायेत सशक्त कथंया आन्दोलनया आवश्यकता दु ।’ वय्कलं प्रधानमन्त्रीयात पदं चीकेगु नितिं बालुवाटारदुने निरन्तर रुपं घेराबन्दी यायेमाः धकाः बः बियादिल । अथे हे थः सत्ताय् च्वनाः च्वनेगु नितिं प्रधानमन्त्रीं संविधानसभा विघटन याःगु द्वपं बियादिसें वय्कलं धयादिल ‘संविधानसभा विघटन यानाः थःगु सत्ता ताः हाकः याइम्ह प्रधानमन्त्रीयात सतकं हे बर्खास्त यायेत फुक्क राजनीतिक दल, नागरिक समाज नापं आम जनतात सतकय् क्वहां वयेगुया विकल्प मदु ।’ नेता गजुरेलं प्रधानमन्त्री भट्टराई विदेशीपाखें संचालित जूगु द्वपं बियादिसें धयादिल ‘भट्टराई गनं संचालित जुयाच्वंगु दु, सुनां गुगु कथं षडयन्त्रपाखें भट्टराइयात कुर्सी तयातल सकलसिनं स्यूगु हे खँ खः ।’ अथे हे सर्वोच्च अदालतया आइतवाःया फैसला कथं पूर्ण बजेट हयेगु लँपु चाल धकाः तायेकल धाःसा व भ्रम जक जुइ धकाः टिप्पणी यानादिसें अदालतं राजनीतिक विषययात कयाः न्वंवायेगु ज्या मज्यू धकाः नं नेता गजुरेलं धयादिल । अथे जर्बजस्ती कथं पूर्ण बजेट हयेत्यन धाःसा उकिं तसकं घातक परिणाम वइ धकाः नं वय्कलं ख्याच्वः बियादिल । दलतलिसे सहमति व सहकार्यविना पूर्ण बजेट हये मजिउगु व हल धाः सतकं हे प्रतिवाद यायेगु जुइ धकाः नं ख्याच्वः बियादिल ।",https://www.nepalmandal.com/content/19015.html
‘संसद्या चुनाव कांग्रेसया डिजाइन’ ,"Thu May 31, 2012  1:21 pm",नेपाली कांग्रेसं संविधानसभाया माध्यमं न्हूगु संविधान निर्माण यायेगु ज्या मयासे संसद्या चुनाव वनेगु डिजाइन यानाच्वंगु स्पष्ट जूगु दु । संघीयता विरोधी नापं पहिचानया अधारय् राज्य पुनर्संरचनाया विपक्षय् दुगु नापं पुलांपिं जुजुवादी शक्तितय्त मंकाः राजनीतिक रुपं मोर्चाबन्दी याःगु धैगु हे संविधानसभाया चुनाव मयासे संसदया चुनाव यायेगु नितिं खयेमाः धकाः अनुमान यानाहःगु दु । माओवादी ‘हावी’ दुगु संविधानसभायात विघटन यायेगु कथंया योजना न्हापांनिसें दयेकाः आः वयाः राष्ट्रपतियात सक्रिय यानाः नेतात जक जानाः न्हापालिपा थें हे संविधान दयेकेगु व जनतायात सार्वभौम अधिकार मबिइगु योजना दयेकाः न्ह्याः वना च्वंगुलिं आःया राजनीतिक अवस्था ब्वलंगु खः धकाः मनूतय्सं टिप्पणी यानाहःगु दु । उकिं हे आः वयाः थीथी दलतय्त दुथ्याकाः मोर्चाबन्दी यानाच्वंगु खयेमाः धकाः नं धयाहःगु दु । न्हूगु संविधान निर्माणया नितिं धकाः जनतां ल्ययाः छ्वःपिं सभासद्त च्वनाः संविधान दयेकेगु थाय् संविधानसभा विघटनया नितिं दक्ले तःधंगु भूमिका म्हितूगु कांग्रेसया नेतातय्सं आः संविधानसभाया चुनाव मखु संसदया चुनाव यायेमाः धकाः सार्वजनिक रुपं न्वंवानादीगुलिं कांग्रेस न्हापांनिसें संविधानसभा विरोधी खः धकाः स्पष्ट जूगु खः । कांग्रेसं आः संविधानसभाया चुनाव मखु संसदया चुनाव गुगु नं इलय् जुइ फुगु तायेकाः थःगु पार्टीया कार्यकर्ता नापं नेतातय्त जनतायाथाय् वनेत तकं निर्देशन बिइ धुंकूगु दु । थ्व हे झ्वलय् म्हिगः बुधवाः येँय् जूगु छगू साक्षात्कार ज्याझ्वलय् कांग्रेसया नेता रामशरण महतं आः संविधानसभाया मखु संसदया चुनाव यायेमाः धकाः न्वंवानादीगु दु । वय्कलं असंवैधानिक सरकारं घोषणा याःगु निर्वाचनय् थःपिं गुगु नं हालतय् वनेगु जुइमखु धकाः नं स्पष्ट यानादिल । केन्द्रीय नेता महतं प्रधानमन्त्री डा. बाबुराम भट्टराईयात राष्ट्रपति डा. रामवरण यादवं पदमुक्त याये धुंकूगु दु धकाः दावी यानादीगु दु । वय्कलं राष्ट्रपतिया लिपांगु बक्तव्यपाखें नं प्रधानमन्त्री भट्टराई नं वइगु मंसीर ७ गते यायेगु धकाः घोषणा याःगु संविधानसभाया चुनाव असंवैधानिक कदम खः धकाः राष्ट्रपतिया वक्तब्यं प्रमाणीत यानाब्यूगु दु धकाः दावी यानादिल । वय्कलं धयादिल ‘आ हाकनं संविधानसभाया निर्वाचन जुइफैमखु । चीधंगु आकारया प्रत्यक्ष निर्वाचित संसद जुइगु कथं संसदया चुनाव यायेमाः ।’,https://www.nepalmandal.com/content/18887.html
"बैद्ययात नायः, बादलयात प्रम दयेकूसा पार्टी तज्याइमखु ","Sun Jun 3, 2012  12:36 pm","एकीकृत माओवादी स्थायी समितिया दुजः नेत्रविक्रम चन्द विप्लबं पार्टी एकताया नितिं विचारया नेतृत्व व पार्टीया रुपान्तरण जुइमाः धकाः बः बियादीगु दु । वय्कलं पार्टीया नायः पुष्पकमल दाहाल प्रचण्ड व प्रधानमन्त्री नापं पार्टीया न्वकु डा. बाबुराम भट्टराईया नेतृ्त्व व विचार असफल जुइ धुंकूगु जुयाः आःया नेतृत्व हस्तान्तरण यानाः जक पार्टी एकता सम्भव जुइ धकाः स्पष्ट यानादीगु दु । वय्कलं धयादिल ‘पार्टी दुने विचारया नेतृत्व बरिष्ठ न्वकु मोहन बैद्य किरणं यानाच्वंगुलिं आः प्रचण्डं त्वःताः नायः पद बैद्ययात बिइमाः । प्रधानमन्त्री आः पार्टीया मूछ्याञ्जे रामबहादुर थापा बादलयात बिइमाः । थथे जुल धाःसा पार्टी एकता जुइ ।’ नेता विप्लबं प्रचण्ड व भट्टराई निम्हेस्यां नेतृत्व हस्तान्तरण मयात धाःसा इपिं पार्टीं विस्थापित जुयाः वनी धकाः नं ख्याच्वः बियादिल । जेठ ३० गते दुने विचार व सरकारया नेतृत्व लःल्हायेगु ज्या जुल धाःसा जक पार्टी एकता जुइगु संभावना दु धकाः स्पष्ट यानादिल । संचारकःमितलिसे खँल्हायेगु झ्वलय् वय्कलं म्हिगः शनिवाः अथे धयादीगु खः । नेता चन्दं धयादिल ‘असार १ गतेलिपा पार्टी न्हूगु कथं वनी । विचार व नेतृत्वय् असफल जूपिं थवं थवय् हे चिलावनी ।’ विचार नेतृत्वया असफलतां हे संविधानसभा विघटन, लडाकुयात आत्मसमर्पण याकूगु व सरकार असफल याःगु खः धकाः द्वपं नं बियादिल । लिपांगु इलय् राष्ट्रपति डा. रामवरण यादवं ल्ह्वनादीगु पलाः लसकुस यायेबहः जू धयादिसें वय्कलं डा. बाबुराम भट्टराई असफल जूगु शान्ति, संविधान व सहमति कायेम याये मफुम्ह प्रधानमन्त्री चीकेगु ज्या मजुल धाःसा मुलुक द्वन्द्वय् वनीगु ख्याच्वः तकं बियादिल । वय्कलं्र पार्टीपाखें माग याःगु सर्वपक्षीय गोलमेच सम्मेलनय् कांग्रेस व एमाले सहभागी जुयाः उकिया माध्यमं सहमतिया सरकार निर्माण यायेमाःगु ई वल धयादिसें उकिया नितिं आह्वान तकं यानादिल । थ्व हे दथुइ एकीकृत माओवादीया नायः प्रचण्ड विचार समूहया प्रभावशाली नेता हरिबोल गजुरेलं प्रचण्डं नायः पद त्याग यायेत तयार जूगु दु धकाः सार्वजनिक रुपं जानकारी बियादीगु दु । वय्कलं पार्टीया बरिष्ठ नेता मोहन बैद्य किरणयात नायः पद लःल्हायेगु खँय् छुं नं कथंया आपत्ति मदु धयादिल । नेता गजुरेलं धयादिल ‘किरणजीं न्हापा महामन्त्री पद त्याग यानाः प्रचण्डयात लःल्हाःगु खः । आः प्रचण्डं त्याग यानाः किरणयात नायः पद लःल्हायेगु छुं हे तःधंगु खँ मखु । प्रचण्डं पार्टी तछ्याकेगु ज्या याये मजिउ, बरु त्याग यायेमाः । हाकनं महाधिवेशन यानाः नायः जुइम्ह ला प्रचण्ड हे खः ।’",https://www.nepalmandal.com/content/18903.html
जनजातितय्सं संघीयता विरोधीतय्गु पुत्ला च्याकल ,"Mon Jun 4, 2012  11:10 am","नेपाःया आदिवासी जनजातितय्सं म्हिगः आइतवाःनिसें संविधानसभा विघटन याःपिं ब्रम्हुवादीतय्गु विरुद्ध भण्डाफोर सभा न्ह्याकूगु दु । यलया मंगलय् म्हिगः जूगु उगु सभाय् संघीयता विरोधीतय्गु पुत्ला तकं च्याकेगु ज्या याःगु दु । आदिवासी जनजाति संयुक्त संघर्ष समिति व नेपाल आदिवासी जनजाति महासंघया ग्वसालय् जूगु उगु भण्डाफोर सभा क्वचायेवं संविघानसभा विघटन याःपिं संघीयता विरोधीतय्गु धकाः पुत्ला च्याकेगु ज्या याःगु खः । जनजातिय्सं अथे भण्डाफोर सभा देय्न्यंकं न्ह्याकीगु नापं संघीयता विरोधीतय्गु पुत्ला नं च्याकेगु ज्या यायेगु जुइ धकाः धाःगु दु । म्हिगः आइतवाः सनिलय् यलय् जूगु उगु भण्डाफोर सभाय् एमालेया पोलिटब्यूरो दुजः रामचन्द्र झा नं थःपिं पार्टी दुने जातीय पहिचानया आधारय् राज्य पुनर्संरचनाया नितिं संघर्ष यानाः च्वनागु खः धकाः धयादिसें आः केन्द्रीय कमिटीपाखें आदिवासी जनजाति, मधेसीनिसें राज्यं बहिस्करणय् लाकातःपिं समुदायया माग सम्वोधन मयात धाःसा उगु पार्टी त्वःताः न्हूगु शक्ति निर्माण यायेगु जुइ धकाः धयादिल । वय्कलं पहिचानया आधारय् राज्य पुनर्संरचना यायेगु विषययात कयाः एमालेया नेतृत्वं झंगःलात धयादिसें आःया अवस्थाय् संकल्पं न्हूगु विकल्प लुयावइ धकाः नं दावी यानादिल । वय्कलं एमालें पहिचानया आधारय् राज्य पुनर्संरचना यायेगु धकाः नेता व कार्यकर्तातय्त झंगःलानाच्वंगु खँ न्ह्यथसें आः पहिचानया आधारय् संघीयताया विरोध याइपिं नेतातय्त जनतां भण्डाफोर यायेमाः धकाः बः बियादिल । वय्कलं माओवादीया नायः पुष्पकमल दाहाल प्रचण्ड व प्रधानमन्त्री डा. बाबुराम भट्टराई नं तकं पहिचानया आधारय् संघीयता मबिइगु नितिं थीथी कथंया सम्झौता यानाः जालझेल याःगुलिं नं लिपांगु इलय् संविधानसभा भंग जुइगु अवस्था तकं थ्यंगु खः धकाः स्पष्ट यानादिल । ज्याझ्वलय् एमालेया नेता नापं जनजाति महासंघया पुलांम्ह नेता पासाङ शेर्पां आःया अवस्थाय् एमालेयात थःम्हं त्वःते धुनागु दु धयादिसें एमालेया आदिवासी जनजाति, मधेसी नेतातय्सं अलमल यानाः मच्वंसे छगू ठोस निर्णय यानाः न्ह्याः वनेमाःगु ई वल धयादिल । अथे हे नेपाली कांग्रेसया नेता इन्द्रबहादुर गुरुङ आखिर खय् ब्रम्हुत अन्तिम इलय् वयाः न्ह्यागु हे पार्टीया नेता जूसां छथाय् च्वनाः आदिवासी जनजातिय्त हक अधिकार मबिइत जालझेल यायेगु ज्या यात धकाः धयादिल । अथे हे जनजाति महासंघया नायः राजकुमार लेखीं आःया अवस्थाय् आदिवासी जनजातिय्गु शक्ति निर्माण यानाः वनेमाःगु खँय् बः बियादिसें सर्वपक्षिय राजनीतिक सम्मेलन यानाः समस्या समाधान यायेमाःगु ई वल धकाः धयादिल । एकीकृत नेकपा (माओवादी)या एकीकृत नेवाः राष्ट्रिय मुक्ति मोर्चा नेपाःया नायः पवनमान श्रेष्ठया सभापतित्वय् जूगु उगु ज्याझ्वलय् एकीकृत नेवाः मोर्चाया मञ्जली शाक्यं सुभाय् न्वचु बियादीगु खः । उगु भण्डाफोर सभाय् ब्रम्हुवादी नेतातय्गु भण्डाफोर यायेगु नापं संविधानसभायात भंग याःगु षडयन्त्रयात कयाः न्वंवायेगु याःगु खःसा द्वलंद्वःम्ह आदिवासी जनजाति नापं नेवाःतय्सं ब्वति कयादीगु खः ।",https://www.nepalmandal.com/content/18907.html
"‘मूल खँ राजीनामा मखु, क्रान्तिकारी कार्यदिशा आत्मसातया खँ खः’ ","Tue Jun 5, 2012  11:27 am","एकीकृत नेकपा (माओवादी)या बरिष्ठ न्वकु मोहन बैद्य किरणं आःया अवस्थाय् पार्टीया नायः पुष्पकमल दाहाल प्रचण्डया राजीनामा मू खँ मखु, मू खँ धैगु क्रान्तिकारी कार्यदिशा खः धकाः धयादीगु दु । लिपांगु इलय् नेपाःया राजनीतिइ वयाच्वंगु हिउपाः नापं एकीकृत माओवादी दुनेया लाइन संघर्षयात कयाः म्हिगः सोमवाः झीगु स्वनिगः न्हिपौलिसे खँल्हासें एकीकृत माओवादीया बरिष्ठ न्वकु नापं क्रान्तिकारी विचार समूहया नेतृत्व यानाच्वनादीम्ह मोहन बैद्य किरणं अथे धयादीगु खः । माओवादीया क्रान्तिकारी समूहपाखें प्रचण्डया राजीनामायात मू खँ दयेकाः थः पार्टीया नायः जुइगु अले उकिया नितिं प्रचण्डं राजीनामा बिइगु जुल धकाः गुगु कथं संचार माध्यमय् खँ वयाच्वंगु दु व फुक्कं फयेगं खः धकाः नेता किरणं दावी यानादिल । वय्कलं आः तक प्रचण्डलिसे राजीनामाया खँ जूगु नं मदुनि अले प्रचण्डं राजीनामा बिइगु धकाः धाःगु नं मदुनि धकाः नं कनादिल । पार्टीया नायः प्रचण्डं पार्टी शान्ति प्रक्रियाय् वये धुंकाः गुलि नं खँ धायेगु धकाः धयाः वयाच्वंगु खः व खँ छुं नं लागू यानाच्वंगु हे मदु धकाः नं नेता किरणं धयादिल । उकिं वय्कःया राजीनामाया खँ महत्वया विषय मखु, आःया अवस्थाय् प्रचण्ड व न्वकु डा. बाबुराम भट्टराईया कार्यदिशा असफल जुइ धुंकूगुलिं थःपिन्सं ज्वनाः वयाच्वनागु क्रान्तिकारी कार्यदिशा ज्वनाः वय्कःपिं वने फु कि मफु धैगु हे खँ खः धकाः नं कनादिल । प्रचण्ड व बाबुराम संसदवादय् फसे जुयावनाच्वंगु नापं पार्टीया क्रान्तिकारी कार्यदिशा त्वःताः दक्षिणपन्थी कार्यदिशा ज्वनाः वनाच्वंगु दु धयादिसें वय्कलं पार्टीया कार्यदिशा जनविद्रोह हे खः, जनवादी क्रान्ति सम्पन्न यायेगु नितिं प्रचण्ड व बाबुराम न्ह्याः वनी ला कि मवनी धैगु हे मू खँ खः धकाः नं धयादिल । प्रचण्ड व बाबुरामं हे जनमुक्ति सेनायात आत्मसमर्पण याकूगु खः धयादिसें संविधानसभा भंग जुइ धुंकूगु अवस्थाय् प्रचण्ड—बाबुरामया कार्यदिशा असफल जूगु दु अथे हे पार्टीया नायः प्रचण्ड व न्वकु भट्टराई नं थःपिनिगु कार्यदिशा आः पूर्ण रुपं असफल जुल धकाः स्वीकार यायेगु नापं गम्भीर गल्तीयात आत्मसात यासें गम्भीर प्रकारं आत्मआलोचना यानाः क्रान्तिकारी कार्यदिशाय् वइ ला कि वइमखु थ्व हे पार्टी एकताया नितिं मू खँ खः धयादिसें बरिष्ठ न्वकु किरणं प्रचण्डया राजीनामा लिपा पार्टी एकता जुइगु, अले क्रान्तिकारी समूहया असार महिनाया २ गतेनिसें ४ गते तक स्वन्हुयंकं येँय् जुइगु राष्ट्रिय भेला स्थगित जुइ धकाः वयाच्वंगु खँ भ्रम जक खः धकाः धयादिसें राष्ट्रिय भेला गुगु नं हालतय् स्थगित जुइमखु धकाः नं धयादिल । शान्ति प्रक्रियाय् पार्टी वसांनिसें आः तकया दुनेया गतिविधि स्वयेगु इलय् पार्टीया नायः प्रचण्ड व प्रधानमन्त्री डा. बाबुरामयात विश्वास यायेगु थाय् नं मदयाः वनाच्वन धयादिसें बरिष्ठ न्वकु किरणं धयादिल ‘पार्टी तछ्याइगु धैगु सुनां पार्टीया बास्तविक क्रान्तिकारी कार्यदिशा त्वःती वं हे पार्टी तछ्याःगु जुइ, व हे फुट परष्ट जुइ, वं हे पार्टी तछ्याःगु ठहर जुइ ।’",https://www.nepalmandal.com/content/18909.html
जनजातितय्सं कांग्रेस त्वःतीगु ,"Thu Jun 7, 2012  12:18 pm","यल (झीगु स्वनिगः) नेकपा (एमाले)या आदिवासी जनजाति नापं मधेसी नेता व कार्यकर्तातय्सं जनजाति व मधेसीया जातीय पहिचान सहितया राज्य पुसनर्संरचना यायेमाःगु माग सम्वोधन यात धाःसा उगु पार्टी त्वःताः वनेगु जुइ धकाः ख्याच्वः बियाच्वंगु इलय् आः वयाः नेपाली कांग्रेसया नं आदिवासी जनजाति नेतातय्सं अज्वःगु हे कथंया ख्याच्वः ब्यूगु दु । थःपिनिगु माग सम्वोधन मजुल धाःसा पार्टी त्वःतेगु जुइ धकाः नेपाली कांग्रेसया आदिवासी जनजाति नेता व कार्यकर्तातय्सं ख्याच्वः ब्यूगु दु । म्हिगः पार्टीया केन्द्रीय ज्याकु सानेपाय् पार्टीया सभापतियात ज्ञापन पौ लःल्हासें अथे ख्याच्वः बिइगु ज्या याःगु खः । ज्ञापन पतिइ नेपाली कांग्रेसया शीर्ष नेतातय्सं यानाः संविधानसभाया विघटन यायेगु ज्या नापं जातीय पहिचानया आधरय् राज्य पुनर्संरचना याये मफुगु खः धकाः खँ न्ह्यथसें जातीय पहिचानया आधारय् राज्य पुनर्संरचनाया विपक्षय् कांग्रेस दन धाःसा थःपिं उगु पार्टीं पिहां वनेगु जुइ धकाः न्ह्यथनातःगु दु । जातीय पहिचानया आधारय् राज्य पुनर्संरचना यायेमाःगु, स्वायत्ता, स्वशासन नापं आत्मनिर्णयया अधिकार दयेमाःगु, जनसंख्याया आधारय् राज्यया हरेक निकायलय् समानुपातिक प्रतिनिधित्वः जुइमाःगु, समानुपाति निर्वाचन प्रणाली लागू यायेमाःगु लगायतया ११ बुँदाया माग यानातःगु उगु ज्ञापन पतिइ कांग्रेसया भातृ संगठन नेपाल आदिवासी जनजाति संघया सभापति इन्द्रबहादुर गुरुङ, नेपाल लोकतान्त्रिक खलःया नायः नेमसिंह नकःमि, नेपाल तामाङ संघया सभापति कबेल बहादुर लामा, नेपाल लोकतान्त्रिक शेर्पा संघया सभापति लाख्पा थिङवे, नेपाल राष्ट्रिय मगर संघया गणेश थापा मगर लगायतया ८ गू जातीय संगठनया सभापतितय्सं ल्हाःचिं तयातःगु दु । अथे हे ज्ञापन पतिइ वइगु जेठ २६ गते अर्थात कन्हय् संघीयता विरोधी दल राष्ट्रिय जनमोर्चा नाप तकं जानाः गुगु कथं खुल्लामञ्चय् सभा यायेत्यंगु खः उकिइ थःपिं सहभागी मजुइगु धकाः तकं उल्लेख यानातःगु दु । पार्टीया सभापति कोइरालायात लःल्हाःगु उगु ११ बुँदे ज्ञापन पतिइ कांग्रेसया पुलांपिं सभासद्तनिसें पुलांपिं जिल्ला सभापति नापं मेमेपिन्सं तकं ल्हाःचिं तयातःगु दु । जातीय पहिचानया आधरय् राज्य पुनर्संरचना यायेमाःगु माग यानाः कांग्रेसया शीर्ष नेतातय्त उगु कथं दबाव बिइगु ज्या याःगु आः तकया दुने दक्ले तःधंगु खः धकाः आदिवासी जनजाति नेतातय्सं दावी यानादीगु दु । अथे ज्ञापन पौ लःल्हानाकासें कांग्रेसया सभापति सुशील कोइरालां सलंसःम्ह आदिवासी जनजातिया नेता व कार्यकर्ताया दथुइ जनजातिया पहिचानयात कांग्रेसं ल्वःमंके फैमखु धकाः धयादीगु खः । वय्कलं जनजातिया मागयात सम्वोधन यायेत थःम्हं भूमिका म्हितेगु जुइ धकाः नं बचं बियादीगु खः । लुमंकेबहःजू नेकपा (एमाले)या आदिवासी जनजाति व मधेसी नेतातय्सं नं कन्हय् २६ गते जुइगु सभायात बहिस्कारयायेगु धकाः घोषणा याये धुंकूगुलिं आः २६ गतेया सभा धैगु जनजाति, मधेसीत मदुगु खय् ब्रम्हुतय्गु जक जुइगु अवस्था ब्वलंगु दु । एमालेया नेता राजेन्द्र श्रेष्ठं कन्हय्या सभायात थःपिन्सं बहिस्कार यायेगु जुइ धकाः स्पष्ट रुपं धयादीगु दु । उकिं यानाः कांग्रेस व एमालेया शीर्ष नेतात कन्हय् सुक्रवाःया सभायात गुगु कथं ताः लाकेगु धकाः च्यूताः कयाहःगु दु ।",https://www.nepalmandal.com/content/18918.html
राष्ट्रिय भेलायात लिच्वः लाकेगु कुतः ,"Fri Jun 8, 2012  12:16 pm","एकीकृत नेकपा (माओवादी) दुने लाईन संघर्ष तच्वयाः वनाच्वंगु अवस्था क्रान्तिकारी समूह कथं नालातःगु बरिष्ठ उपाध्यक्ष मोहन बैद्य किरण समूहयात पंगः थनेत विशेष यानाः माओवादीया नायः पुष्पकमल दाहाल प्रचण्ड पक्ष व न्वकु नापं प्रधानमन्त्री डा. बाबुराम भट्टराई पक्षं न्हूगु कथंया खेल सुरु यानाहःगु दु । एकीकृत नेकपा (माओवादी)या बरिष्ठ न्वकु मोहन बैद्य किरण पक्षधरया वइगु असार २ गतेनिसें ४ गते तक येँय् जुइगु राष्ट्रिय कार्यकर्ता भेलायात पंगः थनेगु नितिं पार्टीया नायः पुष्पकमल दाहाल प्रचण्ड व न्वकु नापं प्रधानमन्त्री डा. बाबुराम भट्टराई विचार समूहपाखें न्हूगु कथंया खेल सुरु याःगु दु । माओवादीया बैद्य पक्षधरं राष्ट्रिय सम्मेलन यात धाःसा उकिं पार्टीयात तःधंगु लिच्वः लाइगु नापं पार्टीइ बैद्य पक्ष अझ सशक्त जुयाः वनीगु संभावना अप्वयाः वःगु ठहर यानाः अथे प्रचण्ड—बाबुराम पक्षं खेल म्हितेगु सुरु यानाहःगु खः धकाः धाःगु दु । क्रान्तिकारी पक्षया नेतृत्व यानाच्वंगु बैद्य पक्षया राष्ट्रिय भेलायात लिच्वः लाकेगु कथं थाय् थासय् माओवादीया प्रचण्ड—बाबुराम पक्षं तयारी याःगु दु । थ्व हे झ्वलय् बैद्य विचार समूहपाखें सःतूगु उगु भेलायात लिच्वः लाकेगु अले कार्यकर्तातय्त छ्वयाः महयेगु षडयन्त्र कथं कोचिला राज्यं सुरु यायेत्यंगु खः धकाः सूत्रं धाःगु दु । थ्व हे झ्वलय् बैद्य विचार समूहया पकड दुगु राज्य समितित मध्ये छगू कथं नालातःगु कोचिला राज्य समितिइ प्रचण्ड—बाबुराम पक्षं पंगः थनेत असार १ गते प्रशिक्षणया ज्याझ्वः तःगु दु । येँय् बैद्यपक्षं सःतूगु राष्ट्रिय भेला २ गतेनिसें जुयाः उगु राष्ट्रिय भेलाय् वये मफयेकेगु कथं १ गते हे प्रशिक्षण ज्याझ्वः प्रचण्ड बाबुराम पक्षं तःगु खः । प्रचण्ड व बाबुरामया तप्यंक हे निर्देशनय् उगु कथं कोचिला राज्यय् अथे प्रशिक्षण ज्याझ्वः तःगु खः धकाः सूत्रं धाःगु दु । उगु प्रशिक्षण ज्याझ्वःयात विशेष ज्याझवः कथं धाःगु दु । उगु ज्याझ्वलय् क्वय्या तहयापिं कार्यकर्तातय्त तकं उपस्थिति याकी धकाः धाःगु दु । आः तकया दुने सुनसरीया द्वःछिम्ह कार्यकर्तायात प्रशिक्षण बिइगु तयारी याःगु दु । झापा व मोरङय् गुलिसित प्रशिक्षण बिइगु धकाः नं सहलह जुयाच्वंगु दु धकाः धाःगु दु । सूत्रं धाः कथं झापाय् पार्टीया नायः पुष्पकमल दाहाल प्रचण्डं प्रशिक्षण बियादी । अथे हे कोचिला राज्य समितिया इन्चार्ज हरिबोल गजुरेल, मोरङय् केन्द्रीय दुजः प्रल्हाद बुढाथोकी व शक्ति बस्नेत अथे हे सुनसरीइ प्रधानमन्त्री डा. बाबुराम भट्टराईया स्वकीय सचिव गंगा श्रेष्ठं प्रशिक्षण बिइ धकाः धाःगु दु । अन पार्टी कमिटीं जनवर्गीय संगठनया प्रमुखनिसें जातीय संगठनया गां कमिटीया प्रमुखतय्त तकं अनिवार्य रुपं उपस्थिति जुइत सर्कुलर जारी याये धुंकूगु दु । अथे हे बैद्य विचार समूहया ज्याझ्वःयात लिच्वः लाकीगु कथं मेमेगु थासय् नं असार २ गतेनिसें ४ गते तक हे प्रचण्ड—बाबुराम पक्षं थीथी कथंया ज्याझ्वः तइगु संभावना अप्वयाः वःगु दु धकाः माओवादीया छम्ह नेतां जानकारी बियादीगु दु । उकिया नितिं नेतातय्सं गृहकार्य यानाच्वंगु दु धकाः नं सूत्रं धाःगु दु । अथे प्रचण्ड बाबुराम पक्षया पंगःया बाबजुत नं बैद्य विचार समूहपाखें धाःसा वइगु असार २ गतेनिसें ४ गते तक माओवादीया राष्ट्रिय भेला यानाः वर्तमान राजनीतिक अवस्था, पार्टी दुने नेतृत्वं याःगु गलत ज्या, आः पार्टी न्ह्याकेगु नितिं दयेकेमाःगु रणनीतिया विषययात कयाः ब्यापक रुपं सहलह ब्याकेत माःगु तयारी यानाच्वंगु दु धकाः माओवादीया छम्ह नेतां जानकारी बियादीगु दु ।",https://www.nepalmandal.com/content/18925.html
हाकनं अदालतयात स्वयाच्वन ,"Mon Jun 11, 2012  1:31 pm",प्रमुख दलया शीर्ष नेतातय्सं मूल रुपं यायेमाःगु ज्या राज्य पुनर्संरचनाया सवालयात कयाः न्हापा मयासे लिपा यायेगु धकाः ततं वनाच्वंगु अले अन्तिम इलय् वयाः सर्वोच्च अदालतया फैसलायात कार्यन्वयन यायेमाःगु अवस्था वयाः हे वंगु जेठ १४ गते चान्हय्् १२ बजे अन्ततः संविधानसभा भंग जूगु खः । जननिर्वाचित छगू जक संस्था संविधानसभा भंग जुइवं देशय् छगू कथं राजनीतिक अन्यौलता ब्वलना वःगु दु । उकिं यानाः प्रमुख दलत दथुइ कचमच झन झन तच्वया वःगु दु । छगू दलं मेगु दलयात सिंविधानसभा भंग याःगु द्वपं तकं बियाः वयाच्वंगु दु । अथे थःथःगु कथंया शक्ति प्रदर्शन यायेगु नापं मोर्चाबन्दी यायेगु ज्या नं तिब्र रुपं जुयाच्वंगु दु । सर्वोच्च अदालतया आदेशं यानाः संविधानसभाया म्याद थप याये मफया संविधान सभा भंग जूगु अवस्थाय् आः वयाः हाकनं प्रमुख दलया शीर्ष नेतातय्सं हाकनं अदालतया हे आदेश पिइगु ज्या यानाच्वंगु दु । सर्वोच्च अदालतय् संविधानसभा पुनस्र्थापनाया विषययात कयाः मुद्धा जुयाच्वंगु अवस्थाय् अदालतं छु फैसला याइगु खः धकाः पियाः जक दलया नेतातय्सं थःथःगु कथं निर्णय यानाः वनेगु लँपु स्वयाच्वंगु दु धकाः राजीतिक विश्लेषकतय्सं टिप्पणी यानाहःगु दु । सर्वोच्च अदालतं संविधानसभा पुनस्र्थापना यायेफै धकाः फैसला जुल धाःसा प्रमुख दलत संविधानसभाया पुनस्र्थापनापाखे वनीगु अले अदालतं पुनस्र्थापनाया विपक्षय् फैसला यात धाःसा चुनाव बाय् मेगु माध्यम मालाः वनेगु नितिं प्रमखु दलया नेतातय्सं तयारी यानाच्वंगु दु धकाः टिप्पणी यानाहःगु दु । विशेष यानाः संवैधानिक विषययात कयाः अदालतं फैसला यायेगु अले संविधानसभा तकं भंग जुइ धुकूगु अवस्था ब्वलंगुलिं आः वयाः यक्व हे राजनीतिक नेतातय्सं संवैधानिक अदालतया आवश्यकतायात महसूस यानाहःगु दु । संविधानया ब्याख्या यायेगु भाला हे अदालतयात बियातःगुलिं अथे राजनीतिक अन्यौलता ब्वलना वःगु खः धयादिसें छम्ह कानुनविद्ं आः संवैधानिक अदालतया अपरिहार्य जूगु पुष्टि जुल धकाः तकं दावी यानादीगु दु । उकिं थ्व इलय् नेतातय्सं थःथःगु दल दुने संविधानसभा पुनस्र्थापनाया सवालयात कयाः बहस न्ह्याकूगु दु । दलय् दुने नेतातय्गु ब्यागलं ब्यागलं कथं बिचाः तकं वयाच्वंगु दु । राष्ट्रिय राजनीतिक सहमति ब्वलंकेफैगु अवस्था मदयाः उगु विषययात कयाः नेतातय्सं बहस यायेगु जक यानाच्वंगु दुसा खास हे निर्णय यानाच्वंगु अवस्था मदु । छगू कथं थ्व इलय् दलया नेतातय्सं सर्वोच्च अदालतया फैसलायात पियाच्वंगु धाःसां छुं पाइमखु धकाः मनूतय्सं टिप्पणी यानाहःगु दु । उकिं हे गुलिं दलतय्सं आन्तारिक सहलह ब्याकाच्वंगु दुसा गुलिसिनं धाःसा राष्ट्रिय भेलांनिसें सतकय् शक्ति प्रदर्शन यायेगु ज्या तकं यानाच्वंगु दु । अले फयां फत्तले थःथःपिनिगु मोर्चाबन्दीइ अप्वः दलत दुथ्याकेगु स्वयाच्वंगु दु । थ्व राजनीतिक अन्यौलताया नमूना खः धकाः धयाहःगु दु ।,https://www.nepalmandal.com/content/18936.html
"बुद्धिजीवीतपाखें सत्तापक्षयात आलोचना, सुझाव व ध्याचू ","Wed Jun 6, 2012  11:54 am","सत्तापक्षया मोर्चां म्हिगः मंगलवाः याःगु अन्तक्र्रिया ज्याझ्वलय् बुद्धिजीवीतय्सं आलोचना यायेगु, सुझाव बिइगुनिसें तसकं ध्याचू नकल । सत्तारुढ दलया अप्वः यानाः नेतातय् मेगु फुक्क ज्याझ्वः त्वःताः याःगु उगु ज्याझ्वलय् खुल्लामञ्चय् जूगु आमसभाय् न्वंवाये थें यानाः एकीकृत माओवादीया नायः प्रचण्ड, डा. बाबुराम भट्टराई, संयुक्त मधेसी मोचाया कजि नापं उपप्रधानमन्त्री विजयकुमार गच्छेदारं न्वंवासे संविधानसभा भंग कांग्रेस व एमालें यानाः खः धकाः द्वपं बियादीगु खः । संविधानसभाया सवालय् प्रचण्डं पुनस्र्थापना यायेमाः धकाः धयादीगु खःसा मधेसी मोर्चाया गच्छेदारं धाःसा उकिया अःखः पुनस्र्थापना यायेमजिउ अले चुनावय् हे वनेमाः धकाः धयादीगु खः । अथे नेतातय्सं न्वंवाये धुंकाः सुझाव बिइगु झ्वलय् राजनीतिक विश्लेषक सीके लालं ध्याचू नकाः धयादिल ‘प्रचण्ड व प्रधानमन्त्रीयात आनन्द जूगु तर जनायात दुःख जूगु दु । जनआन्दोलन, प्रतिक्रान्ति व सर्वपक्षीय सहमतिपाखें जक संविधानसभा पुनस्र्थापना जुइगु जुयाः थ्व स्वंगू हे ज्या आःया अवस्थाय् संभव मदु ।’ मल्ल के सुन्दरं संविधान जारी याये मफुगुलिं क्षमा फ्वनेमाःगु इलय् नेतातय्सं थःथःपिनिगु बखान जक त्वःतेगु याःगु खँ न्ह्यथसें धयादिल ‘संविधान दयेके मफत धकाः प्रचण्ड व प्रधानमन्त्रीं क्षमा फ्वनीला धकाः जनतां आशा याःगु खः तर अथे मजुल । छिकपिन्सं क्षमा फ्वने हे माः । सहमतिया नितिं जिमिसं थ्व प्रस्ताव हयागु दु धकाः धाइला धकाः आशा दुगु खः तर व नं मजुल । ’ ख्यालः कलाकार जितु नेपालं ध्याचू नकाः धयादिल ‘आमसभा होटल दुने जूवनाच्वंगुलिं सकलसित बधाई दु । जिमिसं चलचित्र दयेकेगु इलय् हिरो, भिलेन व मेमेपिं कलाकार सु सु धकाः ल्ययेगु तर प्यदँया संविधानसभाया फिलिम स्वया तर हिरो, भिलेन, ख्याली कालाकर सु धकाः तकं सीके मफत ।’ अन्तक्र्रियाय् यक्व हे बुद्धिजीवीतय्सं नेतातय्त ध्याचू नकेगु ज्या याःगु खःसा ज्याझ्वःया दथुइ हे गच्छदार पिहां वंगु खः । अथे हे प्रचण्ड व बाबुरामं धाःसा थःपिन्त नकूगु ध्याचू, आलोचना व सुझावयात तसकं ध्यान तयाः दक्ले लिपा सुभाय् धकाः क्वचायेकूगु खः ।",https://www.nepalmandal.com/content/18914.html
हस्तक्षेपकारी भूमिका म्हितकेगु कुतः ,"Tue Jun 12, 2012  1:49 pm","नेपाली कांग्रेस व एमालेया शीर्ष नेतातय्सं आः वयाः राष्ट्रपतियात सक्रिय यायेगु कुतः यानाहःगु दु । लिपांगु इलय् वयाः राजनीतिक अन्यौलता ब्वलनाच्वंगु अवस्थाय् राष्ट्रपतियात हस्तक्षेपकारी भूमिका म्हितके फत धाःसा थःपिनिगु स्वार्थ पूवनी धकाः तायेकाः अथे खेल सुरु यानाहःगु खयेमाः धकाः मनूतय्सं अनुमान यानाहःगु दु । थ्व हे दथुइ वर्तमान सरकारयात चीकेगु नितिं राष्ट्रपतियात इनाप यानादीगु दु । म्हिगः सोमवाः कांग्रेस व एमालेया नेतात राष्ट्रपतियाथाय् वनाः उगु कथं इनाप यानादीगु खः धकाः सूत्रं धाःगु दु । अन राष्ट्रपति डा. रामवरण यादवयात नापालानाः लिहां वये धुंकाः एमाले व कांग्रेसया नेतातय्सं धाःसा कामचलाउ सरकारं सिफारिस याःगु अध्यादेशयात जारी मयायेत इनाप यानागु खः धकाः धयादीगु दु । प्रधानमन्त्री डा. बाबुराम भट्टराई नं म्हीग आइतवाः जक राष्ट्रपति यादवयात नापलानाः वर्तमान राजनीतिक अवस्थाया जानकारी बिइगु नापं अध्यादेश जारी यायेगु विषयसं सहलह ब्याकादीगु खः । कांग्रेस व एमालेया नेतातय्सं संविधान कथं पदमुक्त जुइ धुंकूगु अवस्थाय् वर्तमान प्रधानमन्त्री भट्टराईपाखें्र संवैधानिक व्यवस्थाया अःखः स्वेच्छाचारीया रुपय् थीथी विधेयकत अध्यादेशपाखें हयेगु तयारी यानाच्वंगुलिं थःपिन्सं उकियात कयाः कडा आपत्ति प्वंकागु खः धकाः धयादीगु दु । राष्ट्रपतियात नापलाये धुंकाः कांग्रेसया नेता रामचन्द्र पौडेलं धयादिल ‘संविधानसम्मत व राजनीतिक सहमतिया आथारय् निर्णय यायेगु जुइ धकाः राष्ट्रपति यादवं जानकारी बियादीगु दु ।’ अथे हे एमालेया नेता माधवकुमार नेपालं नं संचारकःमितलिसे खँल्हासें धयादिल ‘पदमुक्त जुयाः कामचलाउ जुइ धुंकूम्ह प्रधानमन्त्रीयात संविधानया धारा ४३ या सरकार संचालनसम्वन्धी व्यवस्थाय् अध्यादेश सिफारिस यायेगु अधिकार मदु । जनआन्दोलनया भावना, राजनीतिक सहमति व सहकार्यया सस्कृति कथं अध्यादेशया सिफारिस यायेगु अधिकार आःया प्रधानमन्त्रीयाके मदु ।’ राष्ट्रपतियात नापलायेत कांग्रेसया सभापति सुशील कोइराला, कांग्रेसया नेता रामचन्द्र पौडेल, एमालेया नायः झलनाथ खनाल व माधव कुमार नेपाल वनादीगु खः ।",https://www.nepalmandal.com/content/18940.html
संविधानसभा भंग यानाः संसद्यात अधिकार बिइगु : ,"Tue May 15, 2012  12:16 pm",एकीकृत नेकपा (माओवादी)या नायः पुष्पकमल दाहाल प्रचण्ड पक्षं विवादित विषययात निर्णय यायेगु अधिकार व्यवस्थापिका संसदयात बियाः संविधानसभायात भंग यायेगु व जेठ १४ गते संविधानया प्रारम्भिक मस्यौदा हयेगु प्रस्ताव तःगु दु । एकीकृत माओवादीया प्रचण्ड पक्ष व न्वकु डा. बाबुराम भट्टराई पक्षया नेतात दुथ्याकाः च्वंगु स्थायी समितिया मुँज्यां प्रदेशतय्गु नां व सीमाया विषयात कयाः लिपा निर्णय यायेगु कथं संविधान जारी यायेफु धकाः निर्णय याःगु दु । आः हे फुक्क विषययात कयाः सहमति यायेगु खँय् बः बिइगु तर सहमति जुइ मफत धाःसा प्रष्ट रुपं विधीया व्यवस्था यानाः लिपा निर्णय यायेफै धकाः धयादीगु दु । उगु बैठक लिपा नेता दीनानाथ शर्मां धयादिल ‘छुं जुयाः याये मफत धाःसा छुं छुं विषययत कयाः संविधानय् हे प्रष्ट रुपं विधीया व्यवस्था यानाः लिपा निर्णय यायेगु कथं जेठ १४ दुने हे संविधान जारी यायेमाः ।’ एकीकृत माओवादीं पहिचान व सामथ्र्यताया आधारय् राज्य पुनर्संरचना यानाः प्रदेशत दयेकेमाः धकाः बः बिया वयाच्वंगु दु धयादिसें वय्कलं संविधानसभाया म्याद गुगु नं हालतय् थप यायेगु जुइमखु धकाः नं स्पष्ट यानादिल । वय्कलं धयादिल ‘संविधानसभाया म्याद थपबारे सहलह ला छु बिचाः तकं याये फैमखु ।’ थ्व हे दथुइ आः जेठ १४ गते तकया दुने संक्षिप्त संविधान जारी यायेत नं दलतय्गु दथुइ ११ प्रदेशय् सहमति ब्वलंकेगु नितिं कुतः यायेगु धकाः तकं निर्णय याःगु दु । प्रचण्ड व डा. बाबुराम पक्षधरया नेतातय्सं ब्वति कयादीगु स्थायी समितिया उगु मुँज्याय् भूगोलया आधारय् ११ प्रदेशय् हे सहमति यायेगु नितिं पार्टीपाखें प्रस्ताव यंकेगु धकाः निर्णय जूगु खँ नेता दीनानाथ शर्मां संचारकःमितय्त जानकारी बियादीगु दु । अथे एकीकृत माओवादीया स्थायी समितिं याःगु निर्णययात कयाः माओवादीया जातीय मोर्चातय्सं विरोध यातकी ज्यामछिंगु अवस्था वयेफु धकाः तयेकाः थःपिनिगु विचार समूहया जातीय संगठनया नेतातलिसे सहलह ब्याकेगु ज्या तकं म्हिगः सोमवाःनिसें हे न्ह्याकूगु दु । थ्व हे दथुइ जेठ १४या दुने पूर्ण संविधान हयेफैगु अवस्था मन्त धकाः दलतय्गु दथुइ विकल्पया बारे सहलह यायेगु ज्या तकं न्ह्याकूगु दु । लुमंकेबहःजू एकीकृत माओवादीया बरिष्ठ उपाध्यक्ष मोहन बैद्य किरण पक्षधर आःया अवस्थाय् पार्टीया आधिकारीक निर्णय धैगु पहिचान व सामथ्र्यताया आधारय् १४ प्रदेश हे खः धकाः न्ह्यथनाः सतकय् क्वहां वयाच्वंगु दुसा उगु विचार समूहया आदिवासी जनजाति नापं राज्यं बहिस्करणय् लाकातःपिं समुदायपाखें्र प्रतिनिधित्व यानाच्वंपिं नेता व कार्यकर्तात आदिवासी जनजातित नाप जानाः जातीय पहिचानया आधारय् राज्य पुनर्संरचना यानाः इलय् हे संविधान जारी यायेमाःगु माग यानाः जुयाच्वंगु आन्दोलनय् सक्रिय जुयाच्वंगु दु ।,https://www.nepalmandal.com/content/18831.html
"पहिचानया पक्षय् माओवादी, जनजाति, मधेसी, मुस्मां, दलितया मंकाः मोर्चा ","Fri May 11, 2012  12:35 pm","संविधान निर्माणया झ्वलय् पहिचानया आधारय् राज्य पुनर्संरचनाया पक्षय् आदिवासी, जनजाति, मधेसी, दलित, मुस्मांत छप्पँ जूगु दु । संविधानसभाय् विवादित विषययात कयाः मतदानया आधारय् निर्णय यायेगु धकाः तयारी यायेवं अथे आदिवासी जनजातित छप्पँ जूगु खः । म्हिगः बुधवाः च्वंगु मंकाः मुँज्यां उगु कथं निर्णय याःगु खः । निर्णय पतिइ थुकथं न्ह्यथनातःगु दु ‘संयुक्त लोकतान्त्रिक मधेसी मोर्चा, आदिवासी जनजाति सभासद् सभा ककसय् आबद्ध सभासद, दलित, मुस्लिम व मेमेगु दल सम्वद्ध नापं स्वतन्त्र सभासद्तय्गु मंकाःगु बैठक च्वनाः संविधानसभापाखें जेठ १४ गते दुने न्हूगु संविधान निर्माण यायेगु प्रतिबद्धता सहित क्वय् न्ह्यथनागु विषययात कयाः सहमति जूगु दु । १) राज्य पुनर्संरचना सम्वन्धय् एकल पहिचानसहितया संघीय राज्य पुनर्सरचनाया आधारय् राजनीतिक दलत व संवैधानिक समितिइ सहमतिया नितिं थ्व मंकाः बैठकपाखें पहल यायेगु । २) विवादित विषययात कयाः राजनीतिक सहमति जुइ मफैगु अवस्थाय् जिपिं आदिवासी, जनजाति, मधेसी, दलित, मुस्लिम व मेमेगु दलनाप सम्बद्ध नापं स्वतन्त्र सभासद्तय्गु एकल पहिचानया आधारय् राज्यया पुनर्संरचना नापं राज्य शक्तिबाँडफाँट समितिया प्रतिवेदन व राज्य पुनर्संरचना सुझाव आयोगया बहुमतया प्रतिवेदनयात मुख्य आधार दयेकाः संघीय राज्य पुनर्संरचनाया पक्षय् दृढतापूर्वक दनेगु प्रतिबद्धता यानाच्वना । ३) सहमति मजूगु विषययात संविधानसभा नियमावली कथं प्रकृया याकनं हे न्ह्यब्वाकेत संविधानसभाया सम्मानीय सभाध्यक्षयात इनाप यायेगु । ४) नकतिनि जक नवलपरासी, कैलाली, कंचनपुर लगायातया थीथी जिल्लाय् जूगु थीथी आन्दोलनया झ्वलय् थारु संग्राहलय च्याकेगु थें जाःगु सामाजिक सद्भाव स्यंकेगु कथंया घटनाप्रति दुःख प्वंकाः वइगु दिनय् फुक्क संघर्षरत पक्षयात सामाजिक सद्भावयात कायम यनाः तयेगु विषयप्रति गम्भीर जुइत इनाप यानागु दु ।’ उगु निर्णयपतिइ ल्हाःचिं सभासद्त विजयकमुार गच्ेछदार (फोरम लोकतान्त्रिक), पृथ्वी सुब्बा गुरुङ (एमाले नापं आदिवासी जनजाति सभासद् दबाव समूह ककसया नायः), इन्द्रबहादुर गुरुङ (कांग्रेस), महेन्द्र यादव (तमलोपा, नेपाल), बर्षमान पुनः (एकीकृत माओवादी), हृदेश त्रिपाठी (तमलोपा), किरण गुरुङ (एमाले), देव गुरुङ (एकीकृत माओवादी), पासाङ शेर्पा( एमाले), राजकिशोर यादव (फोरम गणतान्त्रिक), विशेन्द्र पासवान (दलित जनजाति पार्टी), अनिलकुमार झा (संघीय सदभावना), सदरुल मिया हक (स्वतन्त्र), रुक्मिणी चौधरी (संघीय लोकतान्त्रिक राष्ट्रिय मञ्च), बुद्धरत्न मानन्धर (नेपाः राष्ट्रिय पार्टी), तिलकबहादुर थापा (माले समाजवादी), एमएस थापा (जनमुक्ति पार्टी), जितेन्द्र सोनार (तमलोपा), रणध्वज लिम्बु कन्दङवा (एमाले), सुरेश आलेमगर (एकीकृत माओवादी), भगवती चौधरी (एमाले), प्रेम तामाङ (एकीकृत माओवादी), रुपा चौधरी (एकीकृत माओवादी), दलबहादुर राणा (एमाले), चन्द्रिका प्रसाद यादव (फोरम गणतान्त्रिक), सलाहुदिन मसलमान (तमलोपा), हरि खेवा (एकीकृत माओवादी), मृगेन्द्र कुमार सिंह यादव (फोरम लोकतान्त्रिक), गोविन्द चौधरी (तमलोपा),  जिपछिरिङ लामा (कांग्रेस), दानबहादुर चौधरी कुर्मी (तमलोपा नेपाल), सर्वदेव प्रसाद ओझा (फोरम लोकतान्त्रिक) व रामजनम चौधरी (फोरम लोकतान्त्रिक)पिन्सं मकाः कथं ल्हाःचिं तयादीगु खः ।",https://www.nepalmandal.com/content/18815.html
‘संकटकाल लागू यायेवं जनविद्रोह’ ,"Thu May 10, 2012  12:13 pm","मधेसी जनअधिकार फोरम नेपालया नायः उपेन्द्र यादवं संकटकाल लागू यानाः संविधानसभाया म्याद थपयात धाःसा जनविद्रोह यायेगु जुइ धकाः ख्याच्वः बियादीगु दु । स्वंंगू प्रमुख दल एकीकृत माओवादी, नेपाली कांग्रेस व एमालेया शीर्ष नेतातय्सं संकटकाल लागू यानाः संविधानसभाया म्याद हाकनं खुला थप यायेगु षडयन्त्र यानाच्वंगु खुलासा यानादिसें नेता यादवं अथे ख्याच्वः बियादीगु खः । वय्कलं धयादिल ‘जिपिं अज्वःगु सहमति गुगु नं हालतय् स्वीकार यायेगु जुइमखु अथे जुल धाःसा जनविद्रोहलय् वनेगु जुइ ।’ म्हिगः बुधवाः रिपोर्टर्स क्लब नेपालया साक्षात्कार ज्याझ्वलय् यादवं आः उकियात थःपिनिगु दलं गुगु नं हालतय् स्वीकार यायेफैमखु धकाः न्ह्यथसें धयादिल ‘कांग्रेस, माओवादी व एमालेया प्रमुख नेतातय्सं संकटकाल लागू यानाः खुला म्याद थप यायेगु गोप्य सहमति याःगु दु । जेठ १४ गते संविधान जेठ १४ गते संविधान मवल धाःसा मधेस नापं देय्न्यंकं हे जनविद्रोह यायेगु जुइ ।’ वृहत्त मधेसी मोर्चां आन्दोलन न्ह्यब्वाकेगु झ्वलय् जेठ २, ५ व ६ गते मधेस बन्द यायेगु घोषणा यानागु दु धयादिसें वय्कलं वर्तमान सरकारय् थःगु दल गुगु नं हालतय् वनीमखु धकाः धयादिल । अथे हे नेता यादवं धयादिल ‘थ्व बाबुरामया बहुमतया सरकार खः, राष्ट्रिय सहमतिया सरकार मखु । मधेसय् आः स्वंगू दलया मतियार जूपिं मधेसी मोर्चाया विरुद्ध नं आन्दोलन जुइ । मधेसयात नां कयाः सत्ताय् वनीपिन्त आः जनतां त्वःती मखु ।’ नापं वय्कलं संविधान दयेके मफुगुया मुख्य दोषी संविधानसभाया नायः अर्थात सभामुख खः धकाः तकं द्वपं बियादिल । मधेसी जनअधिकार फोरमया नायः यादवं धयादिल ‘संविधानसभाया बैठक हे मच्वंसे संविधानसभायात निस्तेज यायेगु गैर जिम्मेवारी ज्या सभामुखपाखें जुयाच्वंगु दु ।’ वय्कलं धयादिल ‘उकिया जिम्मेवारी सभामुखं कायेमाः ।’ यादवं संविधानसभा स्वंगू दलया प्रमुख नेतातय्गु कठपुतली जूगु द्वपं बियादिसें संविधान सभा व स्वंगू दलया शीर्ष नेतात मिलेजुयाः संविधान दयेकगु चाहाना यानाच्वंगु मदु धयादिल । फोरमया नेता यादवं संविधान निर्माणया विषययात संविधान सभाया बैठक सभामुखं मसःतूगु, संवैधानिक समितिया सभापतिं नं बैठक सःतेगु मयाःगुलिं ततःधंगु स्वंगू दलया नेतात मिलेजुयाच्वंगु दु,  थ्व धैगु नेपाः देश, दुनिया व सञ्चारमाध्यमयात झंगःलाःगु खः धकाः नं द्वपं बियादिल ।",https://www.nepalmandal.com/content/18813.html
प्यंगू दलया सहमतियात अस्वीकार ,"Wed May 16, 2012  11:00 am","प्यंगू दलया दथुइ सहमति जूगु धकाः पिहांवःगु सहमतियात एकीकृत नेकपा माओवादीया क्रान्तिकारी समूह वैद्य समूहपाखें म्हिगः अस्वीकार याःगु दु । प्यंगू शीर्ष दलत एकीकृत नेकपा माओवादी, नेपाली कांग्रेस, एमाले व मधेशी मोर्चां विवादित विषयलय् सहमति यायेधुंकल धाःसां – अन्ततः व पार्टीया पूर्वीय अडानया विपरित जूगु धाःगु दु । प्यंगू दलया प्यम्ह शीर्ष नेतातय्सं सहमति याःगु झिंछगू प्रदेशय् सहमति जुल धकाः धाःसां यथार्थय् व पार्टीया पूर्व निर्णय कथं झिंप्यंगू हे जुइमाःगु धासें उगु सहमतियात क्रान्तिकारी वैद्य समूहं अस्वीकार याःगु दु । उगु खँ म्हिगः हे क्रान्तिकारी विचार समूह वैद्य समूहपाखें छगू प्रेस विज्ञप्ती पिकयाः उगु कथंया आपत्ति व विरोध याःगु खः । एकीकृत नेकपा माओवादीया वरिष्ठ न्वकु मोहन वैद्य किरण व मूछ्याञ्जे रामबहादुर थापा बादलं ल्हाःचिं तयाः पितब्यूगु उगु विज्ञप्तीकथं संसदवादी दलतय्सं पूर्ण संविधान पित मबिसे अपूर्ण संविधान पितबीगु षड्यन्त्र जुयाच्वंगु खँय् सर्वसाधारण जनताया ध्यान सालाः राज्य पुनर्संरचना उपसमिति व आयोगं यायेमाःगु ज्या मयाकुसे न्हापा हे न्ह्यःने हःगु सिद्धान्तयात नालाः झिंप्यंगू प्रदेशय् वनेमाःगु पार्टी व दलत थःपिनिगु स्वार्थ कथं ११ प्रदेशय् लिकुनाः आमजनताया इच्छा, आकांक्षा व आवश्यकतायात ध्याक्वय् वांछ्वःगु प्रष्ट दु । निर्वाचन प्रणालीया खँय् नं राज्यया हरेक अंगय् उत्पीडित जाति, क्षेत्र, लिङ्ग, वर्ग लगायतया समानुपातिक व समावेशीय प्रतिनिधित्व जुइमाः धासें विगतया सहमतिप्रति यथावत दुगु खँ नं उगु विज्ञप्तीइ न्ह्यःथनातःगु दु । एकीकृत नेकपा माओवादीया स्थायी समितिया बैठक च्वनाः सहमतिया विषयवस्तुइ क्वःछ्यूगु धयातःसां यथार्थय् पार्टीया स्थायी समितिया बैठक मच्वंसे मात्रै प्रचण्ड–बाबुराम समूहया स्थायी समितिया जक बैठक च्वंगु व वैद्य समूहयात सुचं तक्क नं मब्यूगु विज्ञप्तीइ न्ह्यःथनातःगु खः । उकिं स्थायी समितिया बैठक च्वनाः पारित यानाः जक सहमति यात धयागु खँ पूर्ण रुपं भूmठ खः । थ्वहे दथुइ जेठ ११ गते निसें १४ गतेतक्क येँ लगायत देय्न्यंक जनप्रदर्शन यायेगु, जनआन्दोलन संघर्ष समिति पूर्व घोषित ज्याभ्mवः प्रति समर्थन व ऐक्यबद्धता प्वंकुसें मधेशी मोर्चा तयातःगु ज्याभ्mवः प्रति समर्थन व ऐक्यबद्धता प्वंकुसें आदिवासी जनजाति संघर्ष समितिं घोषणा याःगु संघर्षया ज्याभ्mवःत प्रति नं समर्थन व ऐक्यबद्धता प्वंकूगु दु ।",https://www.nepalmandal.com/content/18839.html
‘जनसेना बुझेयाये धुंकाः संघीयताय् समस्या’ ,"Mon May 14, 2012  10:32 am","एकीकृत नेकपा (माओवादी)या नायः पुष्पकमल दाहाल प्रचण्डं जनमुक्ति सेना बुझेयाये धुंकाः अःपुक पहिचानया आधारय् राज्य पुनर्संरचना जुइ धकाः आशा यानागु तर झन झन हे घेराबन्दी यानाहल धकाः धयादीगु दु । म्हिगः आइतवाः आदिवासी जनजातिया न्ह्यलुवाःतय्सं प्रचण्डया निवास लाजिम्पाटय् डेलिगेशन वंगु इलय् वय्कलं अथे धयादीगु खः । आदिवासी जनजाति नापं राज्यं बहिस्करणय् लाकातःपिं समुदायया माग कथं पहिचानया आधारय् राज्य पुनर्संरचना यायेगु नितिं थःम्हेस्यां भूमिका म्हिताः च्वनागु तर कांग्रेस व एमालेपाखें उकिया पंगः जुयाच्वंगु दु धयादिसें आः थः याकःचां जक यानाः पहिचानया आधारय् राज्य पुनर्संरचना यायेफैगु अवस्था मवःगुलिं आदिवासी जनजातित सतकय् क्वहां वयेमाल धकाः नं नायः प्रचण्डं इनाप यानादीगु दु । उगु इलय् एकीकृत नेवाः राष्ट्रिय मुक्ति मोर्चा नेपाःपाखें जातीय पहिचानया आधारय् राज्य पुनर्संरचना यानाः नेवाः राज्ययात सुनिश्चित यायेमाःगु, जेठ १४ गतेया दुने न्हूगु संविधान जारी याये हे माःगु माग तयाः प्रचण्डयात ज्ञापन पौ तकं लःल्हाःगु खः । उगु ज्ञापन पतिइ नायः पवनमान श्रेष्ठ व मूछ्याञ्जे देवेन्द्र श्रेष्ठं ल्हाःचिं तयादीगु खःसा दांभरी शिव श्रेठं लःल्हानादीगु खः । अथे हे आदिवासी जनजातिय्गु नेतृत्व नेपाली कांग्रेसया सभापति सुशील कोइरालाया निवास महाराजगञ्जय् नं डेलिगेशन वंगु खः । उगु इलय् कांग्रेसया सभापति कोइरालां जातीय पहिचानया आधारय् राज्य पुनर्संरचना यायेगु पक्षय् थःपिं मदु धकाः धयादीगु इलय् जनजाति नेतातय्सं अथे खःसा आः कांग्रेस जनजाति विहिन खय् ब्रम्हुतय्गु जक दल जुइ धकाः ख्याच्वः बियादीगु खः । उग्रिमय् हे आदिवासी जनजातिय्सं जातीय पहिचानया आधारय् राज्य पुनर्संरचना यायेमाःगु, इलय् हे संविधान जारी यायेमाःगु माग यानाः नारावाजी तकं याःगु खः । नेता कोइरालायात नं नेवाः मोर्चां उगु हे कथंया ज्ञापन पौ लःल्हाःगु खः ।",https://www.nepalmandal.com/content/18825.html
‘नेतातपाखें हाकनं मेगु षडयन्त्र’ ,"Sun May 13, 2012  11:01 am","एकीकृत नेकपा (माओवादी)या वरिष्ठ न्वकु मोहन वैद्य किरणं संविधान निर्माणया झ्वलय् खनेदुगु विवादित विषययात संविधानसभाय् यंकाः निर्णय यायेगु मयासे हाकनं संविधानसभाया संवैधानिक समिति अन्तर्गतया विवाद समाधान उपसमितिइ यंकाः शीर्ष नेतातय्सं न्हूगु कथं मेगु कथंया षडयन्त्रयात धकाः धयादीगु दु । जनमतया मतयात कदर यायेगु जुइ धयाच्वंपि नेतातय्सं हे संविधानसभायात निष्किृय यानाः जनमतया मागयात उपेक्षा यानाच्वन धकाः नं माओवादीया बरिष्ठ नेता  वैद्यं धयादिल । प्रगतिशील साहित्यकार नापं समालोचक डा. ऋषिराज वरालं च्वयादीगु ‘नेपाली जनयुद्ध’ नांगु सफूया विमोचन ज्याझ्लय् नेता वैद्यं म्हिगः येँय् जूगु ज्याझ्वलय् न्वंवासें राज्य पूर्नसंरचनाया सवालय् १४ प्रदेशयात त्वःताः माओवादीें आः न्हूगु कथं राज्य पुनर्संरचनाया प्रस्ताव न्ह्यःने हल धकाः यानाच्वंगु फुक्कं कथंया  प्रचार गलत खः धकाः स्पष्ट यानादिल । माओवादीया बरिष्ठ नेता वैद्यं थःगु हे पार्टीया नायः पुष्पकमल दाहाल प्रचण्डं नेपालया कम्युनिष्ट आन्दोलनयात जालझेलपूर्ण शब्दजालय् म्हिताः विर्सजन याकल धकाः नं धयादिल । वय्कलं साम्राज्यवादी नापं विस्तारवादीतय्सं थें हे जालझेल यानाः पार्टीया नायः प्रचण्डं नेपालया कम्युनिष्ट आन्दोलनयात परम्परावादी ढंगं विर्सजन यानाच्वन धकाः स्पष्ट यानादिल । वय्कलं माओवादी पार्टीया मूल नेतृत्व पक्षं साम्राज्यवाद व विस्तारवादीत नाप ल्वायेगु त्वःताः आः वनाच्वंगु विचार न्हुगु माक्र्सवाद, नव उत्तर माक्र्सवादपाखें प्रेरित जुयाच्वंगु दु धकाः धयादिल । माओवादीया बरिष्ठ नेता बैद्यं पार्टी नेतृत्वं माक्र्सवादया नामय् माक्र्सवादया हे विरुद्ध ब्यवहार प्रदर्शन यायेगु ज्या जुयाच्वंगु दु धकाः द्वपं बियादिल । वय्कलं वाग्मति खुसिइ च्वनाच्वंपिं सुकुम्वासीतय्त पञ्चायतकालीन शैलीइ सरकारं चीकेगु ज्या यात धकाः न्ह्यथसें विरोध यानादिल । ज्याझ्वलय् माओवादीया छ्याञ्जे सिपि गजुरेलं आःया षडयन्त्रमुलक कथं संविधान निर्माण यायेगु कुतः यानाच्वंगु दु धकाः धयादिल । गजुरेलं संविधानसभाया सभासदतय्त बेकम्वा यानाः प्यंगू दलया ठालुतय्सं जक संविधान निर्माणया ज्या यानाच्वंगुलिं जनताया पक्षय् संविधान निर्माण जुइ फैमखु धकाः ठोकुवा यानादिल । आः दलतय्गु मुँज्याय् सुना नं दयेकूगु संविधानयात गुगु कथं घोषणा याइगु धकाः जक नेतातय् दथुइ विवाद जुयाच्वंगु दु धकाः धयादिल । वय्कलं उत्पीडित वर्ग, क्षेत्र लिङग र जातिया हक अधिकार न्हूगु संविधानय् सम्वोधन मजुल धाःसा उकियात थःपिन्सं स्वीकार यायेगु जुइमखु धकाः नं स्पष्ट यानादिल । विमोचित जूगु सफूयात कयाः एकीकृत माओवादी केन्द्रिय सदस्य सुर्यप्रकास सुवेदी पथिकं समीक्षा यानादीगु खः ।",https://www.nepalmandal.com/content/18821.html
पहिचानया सवालय् धु्रविकरण ,"Thu May 17, 2012  12:04 pm","एकीकृत माओवादीया नायः पुष्पकमल दाहाल, कांग्रेसया सभापति सुशील कोइराला व एमालेया नायः झलनाथ खनालं झिंछगू प्रदेश निर्माण यायेगु विषययात कयाः सहमति जुइवं राजनीतिक दलया नेता कार्यकर्तात पहिचानया आधारय् राज्य पुनर्संरचना यायेमाः धाइपिं व म्वाः धाइपिनिगु दथुइ धु्रविकरण जूगु दु । एकीकृत माओवादीया नायः दाहाल व न्वकु डा. बाबुराम भट्टराई पक्षया नेता कार्यकर्तातय्सं नेतातय्गु सहमतियात कयाः समर्थन याःगु दुसा अथे हे बरिष्ठ न्वकु मोहन बैद्य किरण पक्षधरया नेता व कार्यकर्तातय्सं उकियात कयाः विरोध याःगु दु । बैद्य पक्षं उगु सहमति धैगु पहिचानया आधारय् राज्य पुनर्संरचना यायेगु पार्टीया निर्णय व अन्तरिम संविधानया भावनाया अःखः जूगुलिं नेतातय्सं झंगःलात धकाः धाःगु दु । अथे हे कांग्रेसया नं आदिवासी जनजाति नापं मधेसी नेतातय्सं उगु सहमतियात कयाः विरोध याःगु दुसा  कांग्रेसया जनजाति नापं मधेसी नेतातय्सं विरोध याःगु दु । अथे हे आदिवासी जनजाति, मधेसी नापं राज्यं बहिस्करणय् लकातःगु समुदायया नेता व कार्यकर्तातय्सं उगु सहमतियात कयाः विरोध याःगु दु । इमिसं आः अन्तिम संघर्ष यायेमाःगु ई वल धकाः न्ह्यथसें सतक आन्दोलनय् क्वहां वःगु दु । विशेष यानाः स्वायत्त राज्य स्तरया जनजातियत्गु मंकाःगु वृहत्त मोर्चां ला सतक संघर्ष तकं घोषणा याःगु दु । पहिचान व सामथ्र्यताया आधारय् संविधानसभाया राज्य पुनर्संरचना नापं राज्य शक्ति बाँडफाँट समितिपाखें तयार याःगु १४ प्रदेशयात खारेज यायेगु कथं असंवैधानिक रुपं दलया नेतातय्सं अथे सहमति याःगु धैगु जनआन्दोलन व अन्तरिम संविधानया भावनाया अःखः जुल धकाः न्ह्यथसें आवंलि अझ सशक्त कथं आन्दोलन यायेगु जुइ धकाः सतकय् म्हिगः बुधवाःनिसें हे आदिवासी जनजातिया नेता व कार्यकर्तात देय्न्यंकं सतकय् क्वहां वःगु खः ।",https://www.nepalmandal.com/content/18845.html
साढे ४ अर्ब मब्यूसा राजीनामा : ,"Fri Feb 3, 2012  11:45 am",वाणिज्य तथा आपूर्ति मन्त्री लेखराज भट्टं सरकारपाखें साढे चार अर्ब तका मबिल धाःसा राजीनामा बिइगु जुइ धकाः घोषणा यानादीगु दु । म्हिगः बिहिवाः ये“य् जूगु साक्षात्कार ज्याझ्वलय् न्वंवासें मन्त्री भट्टं अथे धयादीगु खः । वय्कलं धयादिल ‘पेट्रोलियम अभावयात पूर्ति यायेगु नितिं आयल निगमयात कम्ति नं साढे ४ अर्ब तका ध्यबाः माःगु दु । उलि ध्यबा सरकारं मबिल धाःसा राजीनामा बिइगु जुइ । उलि ध्यबा बिल धाःसा निवाःया दुने आपूर्ति सहज जुइ ।’ पेट्रोलियम पदार्थया समस्या समाधानया नितिं म्हिगः विहिवाः हे प्रधानमन्त्री डा. बाबुराम भट्टराईयाके साढे ४ अर्ब तका माग यानागु दु धकाः नं वय्कलं जानकारी बियादिल । मन्त्री भट्टं भारतीय आयल कर्पोरिसनयात ध्यबा बिइ मफयाः ग्या“सया अभाव जूगु खः धकाः नं कनादिल । वय्कलं धयादिल सरकारं २५ करोड तका बिइगु निर्णय याःगु दु छु व चिकं न्यायेत ब्यूगु ला कि जाकि न्यायेत ? आयल निगमयात साढे ४ अर्ब तका बिल धाःसा स्वंगू चरण यानाः सुधारया ज्या न्ह्याकेफै धकाः धयादिल । आःया अवस्थाय् कृतिम अभावया अन्त्यया नितिं उच्च स्तरीय अनुगमन पुचः याकनं हे गठन जुइ धकाः नं दावी यानादिल । ज्याझ्वलय् पेट्रोलियम ढुवानी व्यवसायी एसोसिएसनया उपाध्यक्ष सिद्धीलाल श्रेष्ठं डिजेल ग्यास नापंया पदार्थय् तःधंगु होटल व उद्येगीतसें भ्याट लित काये खनीगु तर जनताया छ्यनय् धाःसा भारत बियाच्वन धकाः दावी यानादीगु दु । उकिं जनतायात भ्याटया छुट बिइमाः धकाः नं वय्कलं माग यानादिल । उगु ज्याझ्वलय् ग्यास बिक्रेता महासंघया महासचिव महेश्वरलाल श्रेष्ठं ग्यासय् जुइगु कालोबजारी नियन्त्रण यायेत ग्यासय् भ्याट छुट बिइमाः धयादिल । कम्पनीपाखें  हे गास सुचुकेगु ज्या जुयाच्वंगु दु धयादिसें वय्कलं कम्पनी धनी जुइगु जनतायात भार कुबिकीगु तत्काल हे बन्द यायेमाः धकाः माग यानादीगु दु ।,https://www.nepalmandal.com/content/18421.html
‘कांग्रेस—एमाले संघीयता विरोधी’ ,"Thu Feb 2, 2012  12:28 pm","उपप्रधान नापं गृहमन्त्री विजयकुमार गच्छेदारं नेपाली कांग्रेस व एमाले संघीयता व मधेस विरोधी शक्ति खः धकाः द्वपं बियादीगु दु । विराटनगरया विमानस्थलय् म्हिगः बुधवाः संचारकःमितलिसे ख“ल्हायेगु झ्वलय् मन्त्री गच्छेदारं अथे धयादीगु खः । वय्कलं राज्य पुनर्संरचना उच्चस्तरीय आयोगं लःल्हाःगु प्रतिवेदनयात अस्वीकार यायेगु धकाः नेपाली कांग्रेस व एमालें धःगु धैगु संघीयता नापं मधेस विरोधी चरित्र क्यंगु खः धकाः टिप्पणी यानादिल । मधेसी जनअधिकार फोरम लोकतान्त्रिकया नायः तकं जुयादीम्ह गच्छेदारं राज्य पुनर्संरचना आयोगया बहुमत सदस्यतय्सं तयार यानाः सरकारयात लःल्हाःगु प्रतिवेदन सहि व वस्तुवादी जूगु दावी नं यानादिल । बहुमत सदस्यतय्सं तयार याःगु प्रतिवेदन मुलुकया फुक्क क्षेत्र, जनजाति, भाषाभाषि व समुदायया भावना दुथ्यानाच्वंगु दु धकाः मन्त्री गच्छेदारं धयादिल । वय्कलं कांग्रेसपाखें प्रतिनिधित्व याःपिं निम्ह सदस्यत रमेश ढुंगेल व सावित्री गुरुङ अले एमालेपाखें प्रतिनिधित्व याःम्ह सर्वराज खड्कां थःथःगु पार्टीया निर्देशनय् अवस्तुवादी विचाः तयाः फरक मत तयेगु ज्या यात धकाः नं धयादिल । अल्पमत सदस्यतसें लःल्हाःगु फरकमतं मुलुकयात पञ्चायती शासनपाखे लित यंकेत्यंगु द्वपं तकं मन्त्री गच्छेदारं धयादिल । वय्कलं कांग्रेस व एमालेया अल्पमत सदस्यतय्सं लःल्हाःगु प्रतिवेदन धैगु पञ्चायती शैलीया खः धकाः धयादिल । मधेसी नेता गच्छेदारं धयादिल ‘कांग्रेस व एमाले मधेसीया घोर विरोधी जूगुलिं फरक मत प्रस्तूत याकूगु खः । आयोगं प्रतिवेदन पेश याये न्ह्यः हे अल्पमत सदस्यतसें फरक मत प्रस्तूत याकूगु बांलाःगु ख“ मखु ।’ वय्कलं बहुमत सदस्यतसें पेश याःगु संघीयताया खाका सरकारयात मन्य जुइगु कथंया दु धकाः न्ह्यथसें हिमाल, पहाड व मधेस—तराई फुक्कसित स्वायत्त राज्य अनुभव जुइगु कथंया प्रतिवेदन बहुमत सदस्यतय्सं तयार यात धयादिल । मन्त्री गच्छेदारं धयादिल ‘आयोगया बहुमत सदस्यतसें ब्यूगु प्रतिवेदनय् पहिचान व सामथ्र्यतायात दुथ्याकातःगु दु । उगु प्रतिवेदन सरकारया नितिं यक्व हे मान्य जुइगु कथंया दु ।’ मधेसी मोर्चा व एकीकृत माओवादीया स्वायत्ता प्रदेशया अवधारणाय् समानता दुगु ख“ स्पष्टयासें धयादिल ‘बहुमत सदस्यया प्रतिवेदन व्यवहारिक जू, न्हूगु चिज लागू यायेगु इलय् सुयात मान्य व सुयात अमान्य जुइगु स्वाभाविक हे खः ।’",https://www.nepalmandal.com/content/18412.html
‘स्वन्हु तक लगातार देय् ठप्प’ ,"Wed May 23, 2012  12:31 pm","पहिचानया आधारय् राज्य पुनर्संरचना यायेमाःगु माग यानाः आन्दोलनय् क्वहां वयाच्वंपिं आदिवासी जनजातितय्गु आमहड्ताल म्हिगः मंगलवाः स्वन्हुया न्हिइ नं जुल । स्वन्हुय न्हिइ नं देय् ठप्प जुल । आन्दोलनकारी आदिवासी जनजातित म्हिगः मंगलवाः खुन्हु नं सुथंनिसें सतकय् क्वहां वल । सतकय् लगातार रुपं नारावाजी यानाच्वंगु खः । थाय् थासय् च्वनाः बन्द यानाच्वंगुलिं जनजीवन तसकं प्रभावित जुल । येँ, यल, ख्वप, थिमि, किपू, फँपि नापं स्वनिगःया थाय्थसय्, गां गामय् तकं यातायात, कलकारखाना, बजाः, शिक्षण संस्था ठप्प जुल । स्वनिगः पिने नं ठप्प जूगुलिं छगू कथं देय् हे  ठप्प जूगु खः । आदिवासी जनजातितय्सं स्वनिगःया थाय् थासय् चक्रपथ लागाय् तकं सभा यायेगुनिसें प्रदर्शन याःगु दु । नेवाःत नाप नापं आदिवासी जनजातितय्सं थःथःपिनिगु ध्वाँय् ज्वनाः अथे लगातार रुपं प्रदर्शन याःगु खः । थ्व हे झ्वलय् द्वलंद्वःम्ह यलया नेवाःत यलंनिसें येँय् तक हे वयाः प्रदर्शन तकं यात । उकिं यानाः येया नेवाःतय्त उत्साहित यानाब्यूगु दु । यलय् नं मंगलय् सभा यात । अथे हे सनिलय् येँय् नं तःजिक जुलुस पिकयाः सभा याःगु दु । उगु सभाय् आदिवासी जनजातिया नेतात नापं नेवाः स्वायत्त राज्य मंकाः संघर्ष समितिया नेतातय्सं न्वंवानादीगु खः । आदिवासी जनजातिय्सं एकल जातीय पहिचानया आधारय् राज्य पुनर्संरचना यायेमाःगु, समानुपातिक निर्वाचन प्रणाली लागू यायेमाःगु, राज्यया फुक्क निकायलय् समानुपाति समावेशी प्रतिनिधित्व यायेमाःगु, आत्मनिर्णय नापं जातीय स्वायत्तता व स्वशासन लागू यायेमाःगु लगायतया माग यानाः आन्दोलन यानाः वयाच्वंगु खः । प्रधानमन्त्री डा. बाबुराम भट्टराई, प्रमुख दलया शीर्ष नेतात एकीकृत नेकपा (माओवादी)या नायः पुष्पकमल दाहाल प्रचण्ड, नेपाली कांग्रेसया सभापति सुशील कोइराला, नेकपा (एमाले)या नायः झलनाथ खनाल व संयुक्त मधेसी मोर्चाया नेतातलिसे आन्दोलनरत आदिवासी जनजाति संयुक्त संघर्ष समितिया न्ह्यलुवाःतय्सं वार्ता यानाः गुंगू बुँदे सहमति याःगु दु । न्हू बानेश्वरया संविधानसभाया भवनय् बहनी ९ः४५ पाखे अथे सहमति जूगु खः । आदिवासी जनजातितय्गु माग पूवनेवं थौं बुधवाः बन्द यायेगु धाःगु बन्द नं स्वतः लित काःगु दु । थ्व हे दथुइ आदिवासी जनजाति संयुक्त संघर्ष समितिया म्हिगः मंगलवाः च्वंगु बैठकं वार्ताय् थःपिनिगु माग पूरा जुल धाःसा आन्दोलनयात दिकाः बुधवाः थौं हे येँया खुल्लामञ्चय् तःजिक सभा यायेगु लिसें जिल्ला जिल्लाय् नं सदरमुकामय् सभा यायेगु धकाः निर्णय याःगु खः । आः जूगु सहमति कथं संविधान समितिं पारित यानातःगु राज्यया संख्या व आदिवासी जनजाति संयुक्त संघर्ष समितिं न्ह्यब्वःगु थीथी मागत नं सम्बोधन जूगु दु । जातीय पहिचानया आधारय् प्रदेश वा राज्य दयेकेगु माग स्वीकृति जुइधुंकूगु दुसा संवैधानिक समितिं पारित यानातःगु झिंप्यंगू राज्यया अवधारणा कथं न्ह्यःने वनीगु जूगु दु ।",https://www.nepalmandal.com/content/18866.html
अपाङ जनसेनापाखें आन्दोलनया ख्याच्वः ,"Sun Feb 5, 2012  11:34 am","अपाङ लडाकुतय्सं थःपिनिगु माग पूरा मजुल धाःसा आन्दोलन यायेगु जुइ धकाः ख्याच्वः ब्यूगु दु । नवलपरासीइ च्वंपिं जनसेना चौथौ डिभिजन अन्तर्गतया घाःपाः जूपिं व पूर्ण रुपं अशक्त अपाङ लडाकुतय्सं थःपिनिगु नितिं न्हूगु योजना महल धाःसा आन्दोलनय् क्वाहां वयेगु ख्याच्वः ब्यूगु दु । इमिसं ख्याच्वः बियादिल ‘बाध्यात्मक परिस्थितिया कारणं स्वेच्छिक अवकास ल्ययागु खः ।’ माग पूरा मजूतले शिविर त्वःतेगु जुइमखु धकाः उगु डिभिजनय् दुम्ह लडाकु नापं जनक्रान्ति घाःपाः व अपाङ योद्धा संघया पश्चिमाञ्चल क्षेत्रीय दुजः टीकाराम घर्तीमगरं धयादिल । चौथो डिभिजन मुख्यालयसहित सहायक शिविरत नवलपरासीया हात्तिखोर, जर्गाह व रुपन्देहीया सैनामैनाय् यानाः पूर्ण रुपं अशक्त थ्यंमथ्यं १८ म्ह व थीथी किसिमया ५ सय लडाकु अपाङ दुगु जानकारी वय्कलं बियादिल । इपिं लडाकुतय्सं घाःपाः जूपिन्त उपचार, पूर्णरुपय् अशक्त अपाङ लडाकुयात गास, बास व कपास, कृत्रिम अपाङ, सम्मानपत्र, अपाङ लडाकुया काय् म्ह्याय्पिन्त निःशुल्क शिक्षा व थःलाःपिन्त रोजगारीया व्यवस्था यायेमाःगु माग याःगु दु । चौथो डिभिजन मुख्य शिविरया देवीलाल घर्तीं अपाङ व पूर्णरुपं अशक्त आपाङ जूपिं लडाकुया मागप्रति सरकार गम्भीर जुइमाः धयादीगु दु । अथे हे थःपिनिगु माग पूरा मजुल धाःसा सेना समायोजन प्रक्रिया दिकेगु ख्याच्वः तकं डिभिजन कम्पनी सहकमाण्डर रुपश्री परियारं धयादीगु दु । लडाकु रेखदेख, समायोजन व पुनःस्थापना सम्वन्धी विशेष समिति मातहतया सचिवालयपाखें अवकास ल्यःपिं लडाकुयात बिदाइ यायेगु ज्या म्हिगः शनिवाः नं न्ह्याकूगु दु । बिदाई सुरु जुइ ल्यंदनिगु न्यागू मध्ये स्वंगु शिविरया स्वैच्छिक अवकास ल्यःपिं लडाकुयात ध्यबा बिइगु ज्या न्ह्याकूगु दु । चितवनया तेस्रो डिभिजन व नवलपरासीया चौथो डिभिजनय् धाःसा वंगु शुक्रवाःनिसें हे ध्यबा इनेगु ज्या न्ह्याकूगु खः ।",https://www.nepalmandal.com/content/18436.html
बैकल्पीक शक्तिया रुपय् दनेगु उद्घोष ,"Sun May 27, 2012  11:44 am","जनयुद्ध व जनआन्दोलनया उपलब्धीं उत्पीडित जाति, जनजाति, वर्ग, क्षेत्र, लिङ्ग, दलित मस्लिमलगायतया हकअधिकार सुनिश्चित मजुल धाःसा वैकल्पिक शक्तिको कथं थःपिं न्ह्याः वनेगु जुइ धकाः एकीकृत नेकपा (माओवादी)या वरिष्ठ न्वकु मोहन वैद्य ‘किरणं’  धयादिल । म्हिगः शनिबार सांस्कृतिक दिवस नापं पत्रकार कृष्ण सेन ‘इच्छुक’या स्मृतिसभा अखिल नेपाल जनसांस्कृतिक महासंघ व क्रान्तिकारी पत्रकार संघं मंकाः कथं ग्वसाः ग्वःगु खःसा उगु हे ज्याझ्लय् नेता किरणं अथे न्वंवानादीगु खः । ‘‘उत्पीडित वर्ग, जाति, जनजाति, महिला, दलित, मुस्लिमलगायतयात मुक्ति बिइगु नितिं जनयुद्ध यानागु खः, इमिसं ल्ह्वननच्वंगु मुद्धा जायज खः ।’’ वय्कलं धयादी, ‘‘संविधानसभाया राज्य पुनःसंरचना तथा राज्य शाक्ति बाँडफाँड समितिं हःगु १४ प्रदेश, एकल जातीय पहिचान ठिक दु, १४ प्रदेश व एकल जातीय पहिचान नापं पूर्ण समानुपातिक निर्वाचन गुगु नं हालतय् त्वःतेगु जुइमखु ।’’ जेठ १४ गते विदेशी प्रभुतसें छ्वयाहःगु संविधान जारी याइगु सम्भावना अप्वयाः वःगु दु धयादिसें नेता किरणं धयादिल ‘शान्ति सम्झौताय् सेना समायोजना जूसां नं न्हूगु संविधान न्हूगु ढंगं यायेगु धाःसां नं यथास्थिति कथं हे संविधान दयेकेगु चलखेल जुयाच्वंगु दु ।’’ शीर्ष नेतात संविधान दयेकेगुलिइ असफल जुइ धुंकूगुलिं संविधानसभाया प्रक्रियापाखें विवादित विषययात समाधान मयासे अःखतं कचमच अप्वयेकेगु ज्या यानाच्वंगु दु धकाः न्ह्यथसें धयादिल ‘संविधानसभाया विवाद उपसमितिइ विवाद समाधान मयासे न्हून्हूगु कथं विवाद अप्वयेकेगु ज्या यानाच्वंगु दु । सहमतिपाखें निष्कर्ष मवल धाःसा बहुमतपाखे वनेमाःगु खः तर मतदानपाखे नं वनेत नेतात ग्यानाच्वंगु दु ।’’ वय्कलं आन्दोलन निष्कर्षय् थ्यने त्यंन धकाः न्ह्यथसें माओवादी पार्टीया नेतृत्वं जनतायात झंगःल्हात धकाः आपत्ति प्वंकादीगु दु । ‘‘गबले तक उत्पीडित जाति, जनजाति, वर्ग, क्षेत्र, लिङ्गया मुक्ति जुइमखु अबले तक बन्दुुक त्वःतेगु जुइमखु ।’’ वय्कलं धयादिल ‘‘तर सहिद, बेपत्ता व योद्धात योगदान नापं वलिदानया कदर मजुल ।’’ उगु हे ज्याझ्वलय् माओवादी स्थायी समितिया दुजः नेत्रविक्रम चन्द ‘विप्लबं’ थःगु पार्टीया नेतृत्वप्रति कडा शब्द प्रयोग यानाः छुं ईया नितिं जक जनतायात झंगःल्हायेफै तर आः न्हूगु चरणया आन्दोलनय् वनी धकाः विश्लेष यानादिल । क्रान्तिकारी पत्रकार संघका नायः नापं एकीकृत माओवादी केन्द्रीय दुजः महेश्वर दाहाल, कुष्ण सेनया कलाः तक्मा के.सी, इच्छुक प्रतिष्ठानया छ्याञ्जे डा. ताराकान्त पाण्डे, ज्याझ्वःया सभापति ईश्वरचन्द्र ज्ञवाली नापं मेमेपिन्सं न्वंवानादीगु खः ।",https://www.nepalmandal.com/content/18876.html
वाइसीएलयात माओवादीया हे ‘प्याकेज’ ,"Wed Feb 8, 2012  11:42 am","स्वेच्छिक अवकासय् वनीपिं लडाकुयात सरकारं बिइगु आर्थिक प्याकेज सरहया माग यानाः आन्दोलनय् क्वहां वयाच्वंपि योङ कम्युनिष्ट लिग (वाइसिएल)यात एकीकृत नेकपा (माओवादी) पार्टीं हे अज्वःगु प्याकेज बिइगु जूगु दु । एकीकृत माओवादीया म्हिगः मंगलवाः च्वंगु स्थायी समितिया मुँज्यां उगु कथंया निर्णय याःगु खः । माओवादीया सचिव सीपी गजुरेलं वाइसिएलयात उगु कथं प्याकेज पार्टीं हे बिइगु धकाः निर्णय याःगु खँ संचारकःमितय्त जानकारी बियादीगु दु । संविधानसभाया निर्वाचनया नितिं शिविर त्वःताः वाइसिएल जूपिं पुलांपिं लडाकुतय्त अथे आर्थिक प्याकेज बिइत्यंगु खः धकाः नं धाःगु दु । थःपिन्त पार्टीया नेतृत्वं लडाकु सरह हे ब्यवहार यायेगु नापं इमिगु योगदानयात मूल्यांकन यायेगु धकाः बचं बियाः अथे संविधानसभाया चुनावया इलय् शिविरं पिने हयाः वाइसिएल दयेकूगु खःसा उकियात  हे कयाः इपिं सोमवाःनिसें आन्दोलनय् क्वहां वःगु खः । बहिर्गमित जनमुक्ति सेना नेपाल व वाइसिएल जानाः सुदूरपश्चिमय् च्वंगु माओवादीया ज्याकू तकं तालाबन्दी यायेगु नापं शिविरय् वनेगु लँय् तकं पंगः थनेगु व विद्युतया लाइन तकं चानाः बिइगु ज्या याःगु खः । उगु घटना जुइ धुंकाः थौं सुथय् माओवादीया स्थायी समितिया मुँज्या च्वनाः इमिगु माग सम्वोधन यायेगु कथं अथे अवकास ल्यःपिं लडाकुतय्त थें हे पार्टीं आर्थिक प्याकेज बिइगु धकाः निर्णय याःगु खः । उगु हे कथं मुँज्यां शिविरय् च्वनाच्वंपिं घाःपाः जूपिं, अपाङ, मचाबूपिं लडाकुतय्त नं विशेष प्याकेज घोषणा यायेत सरकारयात निर्देशन ब्यूगु दु । अथे हे प्रमुख दलतय्गु सहमति कथं सरकारं दयेकूगु राज्य पुनर्संरचना आयोगया प्रतिवेदनय् छुं छुं खँय् सैद्धान्तिक सहमति व छुं छुं खँय् विमति दु धकाः न्ह्यःथंगु जानकारी नं नेता गजुरेलं बियादीगु दु । वयक्लं संचारकःमितलिसे खँल्हासें धयादिल ‘पहिचान व सामथ्र्यताया आधारय् राज्य पुनर्संरचना यायेगु आयोगया सुझावयात सैद्धान्तिक सहमति प्वंकूगु दुसा चितवनयात कुचा थलेगु, शेर्पा प्रदेश थेंज्याःगु प्रदेशयात चीकेगु प्रस्ताव याःगु खँय् धाःसा असहमति प्वंकूगु दु ।’",https://www.nepalmandal.com/content/18458.html
मन्त्रीपरिषद्या बैठक धुंकाः जक निकास ,"Thu Feb 9, 2012  12:21 pm","संविधानसभाया प्रमुख स्वंगू दल एकीकृत नेकपा (माओवादी), नेपाली कांग्रेस व एमालेया शीर्ष नेतातय्गु दथुइ म्हिगः बुधवाः जूगु वार्तां मन्त्री परिषद्या बैठक लिपा जक निकास बिइगु कथंया निर्णय यायेगु धकाः सहमति याःगु दु । गोकर्ण रिसोर्टय् च्वंगु स्वंगू दलया शीर्ष नेतातय्गु वार्ताय् प्रधानमन्त्री डा. बाबुराम भट्टराई नं जनसत्ताया ज्यायात सरकारं बैधानिकता बिइगु धकाः निर्णय याःगु फुक्कसिगु चासो जूगुलिं उपयुक्त कथं मन्त्री परिषदं थौं विहिवाः निर्णय यायेगु बचं बियादीगु खः । अथे मन्त्री परिषद्या निर्णय जुइ धुंकाः जक शान्ति व संविधानया बारे दलतय्गु दथुइ बैठक च्वनाः माःगु कथं निकास बिइगु जुइ धकाः नेतातय् दथुइ सहमति जूगु दु । उगु वार्ताय् ब्वति कयादीम्ह छम्ह नेतां संचारकःमितलिसे खँल्हायेगु झ्वलय् प्रधानमन्त्रीं जनसत्ताया ज्यायात बैधानिकता बिइगु मन्त्री परिषद्या निर्णय थौं विहिवाः लित कायेगु मन्त्री परिषदं निर्णय यानादी अले व्यवस्थापिका संसद् प्रधानमन्त्रीं हे सम्वोधन नं यानादी । नेपाली कांग्रेसया संसदीय दलया नेता रामचन्द्र पौडेलं संचारकःमितय्त धयादिल ‘वार्ता तसकं सकारात्मक व सौहाद्र्र वातावरणय् क्वचाल । वार्तायात कार्यरुप बिइगु खःसा शान्ति व संविधान च्वयेगु प्रक्रिया न्ह्याः वनी ।’ अथे हे एमालेया नेता भीम रावलं धयादिल ‘प्रधानमन्त्रीं विपक्ष पार्टीतय्गु माग व सर्वोच्च अदालतया आदेशयात ध्यानय् तयाः सकलसित मान्य जुइगु कथं निर्णय यानाः सदनय् जानकारी बिइगु धयादीगु दु ।’ अथे हे एकीकृत माओवादीया छ्याञ्जे सीपी गजुरेलं कांग्रेस, एमालेया नेतातय्गु चासो व सर्वोच्च अदालतया अन्तरिम आदेशयात ध्यानय् तयाः थौं विहिवाःया मन्त्रिपरिषद्या बैठकय् निणय् याइ धकाः जानकारी बियादीगु दु । वार्ताया बारे संचारकःमितलिसे खँल्हासें नेपाली कांग्रेसया बरिष्ठ नेता शेरबहादुर देउवां धयादिल ‘भाषा न्ह्याथेजाःगु प्रयोग याःसा नं जनसत्ताया निर्णययात मन्त्री परिषदं खारेज याइ ।’ वार्ताय् स्वेच्छिक अवकास ल्यःपिं लडाकुतय्गु चेक लाकाकाःगु बारे छानविन यायेगु सहमति जूगु दु । उगु विषययात कयाः निर्णय यायेत थौं विहिवाः हे सेना समायोजन विशेष समितिया बैठक च्वनीगु जूगु दु । अथे हे बैठकं सत्य निरुपन तथा मेलमिलाप आयोग व बेपत्ता खोजविन आयोग गठन सम्वन्धी विधेयकय् दुगु विवाद ज्यंकेगु भाला स्वंगू दलया निगूगु तहया नेतातय्त ब्यूगु दु । उगु हे कथं राज्य पुनर्संरचना आयोगया प्रतिवेदनयात कयाः नं सहलह जूगु खः । प्रधानमन्त्रीं लडाकु समायोजनय् हाकनं अज्वःगु हे कथंया समस्या वयेफु धयादिसें ब्यागलं कथंया अनुगमन संयन्त्र दयेकेगु प्रस्ताव तयादीगु खः धकाः माओवादीया छ्याञ्जे सीपी गजुरेलं जानकारी बियादीगु दु ।",https://www.nepalmandal.com/content/18470.html
कांग्रेस — एमालेपाखें पंगः थन ,"Mon Feb 6, 2012  10:53 am","शान्ति व संविधानया विवाद जुयाच्वंगु विषययात  ज्यंकेगु नितिं धकाः म्हिगः आइतवाः च्वंगु स्वंगू प्रमुख दलया शीर्ष नेतातय्गु मु“ज्याय् तकं प्रमुख प्रतिपक्ष दल नेपाली कांग्रेस व एमालेया नेतातय्सं पंगः थनेगु याःगु दु । शनिवाः जक संविधानसभाय् दुथ्याःगु ३३ दलया मु“ज्या जूगु इलय् आइतवाःनिसें हे स्वंगू दलया शीर्ष नेतातपाखें शान्ति व संविधानया नितिं माःगु कथं सहमति यायेत गम्भीर जुयाः वार्ता यायेगु धकाः सहमति जूगु खः । विशेष यानाः संविधानसभाय् दुथ्याःगु चिचीधंगु दलया नेतातय्सं शान्ति व संविधानया नितिं स्वंगू दलया नेतातय् दथुइ गम्भीर रुपं वार्ता यानाः छगू अबधारणा तयार यायेमाःगु ख“य् बः ब्यूगु खःसा अबले प्रमुख पार्टीत एकीकृत नेकपा (माओवादी), नेपाली कांग्रेस व एमालेया शीर्ष नेतातय्सं म्हिगः आइतवाःनिसें हे शान्ति व संविधानया नितिं गम्भीर जुयाः वर्ता यायेगु धकाः प्रतिबद्धता प्वंकूगु खः । विवादित विषय ज्यंकेगु नितिं न्यान्हु जक ल्यं दनिगु इलय् म्हिगः च्वंगु स्वंगू दलया मु“ज्याय् कांग्रेस व एमालेया नेतातय्सं शान्ति व संविधानया विषययात कयाः सहलह हे ब्याके मलायेकं जनयुद्धया इलय् दयेकूगु जनसरकारपाखें याःगु निर्णययात सरकारं बैधता बिइगु निर्णय याःगुयात लित कायेगु ज्या मयाःतले मेगु छुं नं कथंया ख“ न्ह्याके फैमखु धकाः अडान काःगु खःसा मु“ज्या  विनानिष्कर्ष क्वचाःगु खः । मु“ज्याय् कांग्रेसया नेतातय्सं जनसत्ताया ज्यायात सरकारं बैधानिकता बिइगु धकाः याःगु निर्णय न्हापां लित कायेमाः धकाः अडान कायेवं विनानिष्कर्ष क्वचाःगु खः । उगु मु“ज्याय् कांग्रेसया नेतातय्सं स्वेच्छिक अवकास काःपिं लडाकुतय्त ब्यूगु ध्यबा तकं कमान्डरतय्सं काल धकाः तकं आपत्ति प्वंकेवं शान्ति व संविधानया विषययात कयाः सहलह हे मजूसे मु“ज्या क्वचाःगु खः । थ्व हे दथुइ आः गम्भीर जुयाः वइगु २५ व २६ गते मु“ज्या च्वनेगु ख“य् धाःसा नेतातय् दथुइ सहमति जूगु दु ।",https://www.nepalmandal.com/content/18444.html
"माओवादीया कार्यकर्तातपाखें देय्न्यंकं मसाल जुलुस, चक्का जाम ","Thu Apr 12, 2012  1:03 pm","एकीकृत नेकपा (माओवादी)य कार्यकर्तातय्सं न्हापांखुसी थःगु हे पार्टीया नायः पुष्पकमल दाहाल व न्वकु नापं प्रधानमन्त्री डा. बाबुराम भट्टराईया पुत्ला च्याकेगु ज्या म्हिगः बुधवाः याःगु दु ।  देशय् गणतन्त्र हयेगु नितिं दक्ले तःधंगु भूमिका म्हिताः झिदँ तक जनयुद्ध याःपिं जनसेनायात शन्ति सम्झौता कथं समायोजन मयासे नेपाली सेनायात लःल्हाःगु विरोधय् म्हिगः बुधवाः एकीकृत नेकपा (माओवादी)या नेता व कार्यकर्तातय्सं उगु कथं पार्टीया नायः पुष्पकमल दाहाल प्रचण्ड व न्वकु नापं प्रधानमन्त्री डा. बाबुराम भट्टराईया पुत्ला च्याकल । एकीकृत माओवादीया बरिष्ठ उपाध्यक्ष मोहन बैद्य किरण पक्षया नेता व कार्यकर्तातसें विरोध प्रदर्शन यानाः पुत्ला च्याकेगु ज्या याःगु खः । पुत्ला च्याके न्ह्यः देय्न्यंकं थाय् थासय् द्वलंद्वःम्ह जनता व कार्यकर्तातय्सं मसाल जुलुस पिकाःगु खः । येँय् रत्नपार्क शान्ति वाटिका लागां मसाल जुलुस पिकायेगु धइतःसां न्हूसतकय् वयाः जक पिकाःगु खःसा यलय् लगंख्यलं अथे हे ख्वपय् सूर्य विनायक लागां मसाल जुलुस पिकाःगु खः । मसाल जुलुस थाय् थासय् चाःहिलाः क्वचायेकूगु खः । देय्न्यंकंया मसाल जुलुसय् माओवादीया उच्च तकया नेतातनिसें स्थानीय कार्यकर्तातय्सं तकं ब्वति कयादीगु खः । माओवादीया नायः प्रचण्ड व न्वकु भट्टराई नं कार्यकर्ता व जनसेनायात झंगःलात धकाः तसकं विरोध यानाः नारावाजी याःगु खः । माओवादीया नायः प्रचण्डया हे प्रस्ताव कथं जनमुक्ति सेना, शिविर, शिविरय् दुगु सामान तकं नेपाली सेनायात लःल्हायेगु धकाः सेना समायोजन विशेष समितिं वंगु मंगलवाः निर्णय याःगु खःसा उकियात माओवादीया बरिष्ठ न्वकु बैद्य पक्षं आत्मसमर्पणवादी ज्या यात धकाः द्वपं ब्यूगु दु । एकीकृत माओवादी नापं झिंनिगू घटक दुथ्यानाच्वंगु संयुक्त राष्ट्रिय जनआन्दोलन समिति नेपालं न्हापा हे म्हिगः चैत्र २९ गतेया दिनय् देय्न्यंकं मसाल जुलुस यायेगु धकाः घोषणा यानातःगु खःसा लिपांगु इलय् सेना समायोजन विशेष समितिं गुगु कथं जनमुक्ति सेनायात आत्मसमर्पण याकेगु कथं निर्णय याःगुलिं मसाल जुलुसया झ्वलय् हे एकीकृत माओवादीया नायः प्रचण्ड व प्रधानमन्त्री भट्टराईया पुत्ला च्याकेगु धकाः घोषणा याःगु खः । एकीकृत माओवादीया बरिष्ठ उपाध्यक्ष मोहन बैद्य किरण पक्षं सेना समायोजन विशेष समितिया निर्णय विरुद्ध नापं जनसंविधानया नितिं अझ सशक्त कथंया आन्दोलन यायेगु जुइ धकाः धाःगु दु । अथेहे मशाल जुलुसया झ्वलय् कोणसभाय् न्वंवानादिसें एकीकृत ने.क.पा.(माओवादी)या मूछ्याञ्जे रामबहादुर थापा बादलं न्हूगु नेपाः दयेकेगु अभियान न्ह्यागु उद्घोष यानादिल । थनिनिसें आन्दोलन न्ह्याःगु खँ कनादिसें बादलं मशाल जुलुसय् कथि बर्षे यानाः नेपाः मांया छातिइ घाः लाकूगु खँ नं कनादिल । शान्तिपूर्वक जूगु उगु मशाल जुलुसय् प्रहरीं ब्यापक रुपं दमन यायेत स्वःगु खः । थाय्थासं पिहांवःगु मशाल जुलुसय् लाठीचार्ज यानाः स्वंगु दर्जनं मल्याक आन्दोलनकारीतय्त घाःपा यानाब्यूगु खः । उगु ज्याझ्वः माओवादी व संयुक्त जनआन्दोलन समिति नेपाःया मंकाः ग्वसालय् जूगु खः । न्हूगु नेपाःया न्हूगु संविधानय् जातीय, भाषिक, लैंगिक नापं वर्गीय मुक्तया जुइगु कथंया खँ दुथ्यायेमाः धकाः माग यानाः वयाच्वंगु दु । उकिं उगु एजेण्डाय् सहमति जूगु थीथी राजनीतिक दल व मोर्चायात दुथ्याकाः संयुक्त राष्ट्रिय जनआन्दोलन समिति नेपाल गठन यानाः आन्दोलन यानाः वयाच्वंगु खः । म्हिगः बुधवाः एकीकृत नेकपा (माओवादी)या नेता व कार्यकर्तातय्सं देय्न्यंकं छक्वलं चक्का जाम याःगु दु । मओवादीया बरिष्ठ उपाध्यक्ष मोहन बैद्य किरण पक्षधरया नेता व कार्यकर्तातय्गु सक्रियताय् अथे चक्का जाम याःगु खः । जनमुक्ति सेनायात आत्मसमर्पण याकेगु ज्या एकीकृत माओवादीया हे नायः पुष्पकमल दाहाल प्रचण्डया निर्देशनय् जूगुलिं उकिया विरोधय् अथे सांकेतिक विरोध कथं चक्का जाम याःगु खः । सुथय् १० बजेनिसें ११ बजे तक सांकेतिक रुपं अथे चक्का जाम याःगु खः । देय्न्यंकंया जिल्ला जिल्लाय् अथे चक्का जाम याःगु खः ।",https://www.nepalmandal.com/content/18657.html
'माओवादी-मधेसी आक्रमक जुइगु' ,"Sun Apr 15, 2012  3:28 pm","एकीकृत नेकपा (माओवादी) व मधेसवादी दलतय्गु मंकाःगु मोर्चा संयुक्त लोकतान्त्रिक मधेसी मोर्चा आः न्हूगु संविधानया नितिं नापं जानाः आक्रमक रुपय् न्ह्याः वनीगु अवस्था वःगु दु । पहिचानया आधारय् राज्यया पुनर्संरचना यायेमाःगु विषययात कयाः माओवादी व मधेसी मोर्चा आः आक्रमक रुपं न्ह्याः वनेत्यंगु खः । माओवादी लडाकु व हतियार सेनायात जिम्मा बिइ धुंकाः लगभग शान्ति प्रकृयाया महत्वपूर्णया ज्या क्वचाःगु निष्कर्ष पिकासें अथे संविधान दयेकेगु मुद्दाय् छगू हे मत दयेकाः वनेगु खँय् सहमति जूगु खः । संघीयता, न्यायप्रणाली, राज्यया शासकीय स्वरुप नापं मेमेगु मुद्दाय् छगू हे धारणा दयेकाः वनेगु नितिं सहलह तकं जूगु दु । मधेसी मोर्चाय् दुथ्याःगु मधेसी जनअधिकार फोरम गणतान्त्रिकया कार्यवाहक नायः राजकिशोर यादवं संचारकःमितलिसे खँल्हासें धयादिल ‘म्हिगः तक जिपिं रक्षात्मक अवस्था खः । माओवादी हतियार विहिन नागरिक पार्टी जूगु दु । आः जिमिगु गठबन्धन मजबुद जूगु दु । जिपिं आः आक्रमक रुपं न्ह्याः वनेगु जुइ ।’ म्हिगः शनिवाः माओवादी व मधेसी मोर्चाया शीर्ष नेतातय्गु दथुइ बालुवाटारय् च्वंगु मुँज्या लिपा वय्कलं लडाकु व हतियार सेनायात लःल्हाये धुंकाः माओवादी नागरिक पार्टीइ रुपान्तरण जुइ धुंकूगु मुद्दाया सवालय् आः सहकार्य यानाः वनेत अझ अःपुल अथ ेजानकारी बियादीगु खः । इमि दथुइ पहिचानसहितया संघीयता, संवैधानिक अदालत गठन, राष्ट्रपति व प्रधानमन्त्रीया दथुइ कार्यकारी अधिकार इनाः कायेगु मिश्रीत निर्वाचण प्रणाली व शासन प्रणालीयात कयाः नापं वनेत सहमत जूगु खः । तर संघीय प्रदेशया ल्याः व मधेसी मोर्चां माग यानाः वयाच्वंगु फुक्क मधेस छगू प्रदेशया बारे अझ नं सहलह यायेगु ल्यंदनि धकाः धयादिसें मधेसी मोर्चाया नेता यादवं धयादिल ‘पहिचानसहितया संघीयताय् वनेगु प्रष्ट सहमति जूगु दु । प्रदेशया ल्याः नापं मेमेगु खँय् सहलह यायेगु ल्यं दनि ।’ थ्व हे दथुइ माओवादी व मधेसी मोर्चा पहिचानया आधारय् राज्य पुनर्संरचनाया सवालय् छगू हे मत जुयाः वनीगु अवस्था ब्वलनेवं आः आदिवासी जनजाति सभासद्तय्गु दबाव समूह ककस नं नापं वनीगु संभावना अप्वयाः वःगु दु । संविधानसभाय् माओवादी, मधेसी व ककस छगू हे मत जुयाः च्वन धाःसा संविधानसभाय् अःपुक हे बहुमत दैगु अले संविधानया मस्यौदा तयार यायेगु नितिं बहुमतं जक पारित याःसां गाःगु अवस्था दुगुलिं नेपाली कांग्रेस व नेकपा (एमाले)या ब्रम्हुवादी नेतात अथे न्हूगु राजीतिक समिकरणं यानाः हीमी चाःगु दु धकाः मनूतय्सं टिप्पणी यानाहःगु दु ।",https://www.nepalmandal.com/content/18667.html
सहमति मजूसा संविधानसभाय् मतदान यायेमाःगु बाध्यता ,"Mon Apr 23, 2012  10:23 am","अन्तिम इलय् वयाः चान्हय् जक सहमति यानाः वयाच्वंपिं प्रमुख दलया शीर्ष नेतात न्हूगु संविधान निर्माणया नितिं नं वंगु चान्हय् लिबाक्क तक वार्ताय् च्वंगु दु । म्हिगः आइतवाः सुथंनिसें तःक्वःमछि हे न्हिनय् लगातार मुँज्या च्वंगु जूसां सहमति ब्वलंके मफयाः चान्हय् तक हे वार्ता जुयाच्वंगु खः । म्हिगः आइतवाः सुथय् दलतय्गु दथुइ सहमति मजूगुलिं संविधानसभाया संवैधानिक समिति अन्तर्गत विवाद समाधान उपसमितिया बैठक तकं स्थगित जूगु खः । चान्हय् तकया दुने नं सहमति मजुल धाःसा थौं सोमवाः बैशाख ११ गतेनिसें संविधानसभाय् मतदानया आधारय् विवादित विषय निर्णय यायेमाःगु जुयाः अथे प्रमुख स्वंगू दल व मधेसी मोर्चाया शीर्ष नेतातय्गु दथुइ वार्ता जूगु खः । न्हूबानेश्वरया संविधानसभाया भवनय् म्हिगः आइतवाः सुथय् पौन ९ बजेनिसें वार्ता जूगु खः तर वार्ता निष्कर्षविहिन जूगु खः । अनं लिपा नेतात एकीकृत माओवादी व एमालेया नेतात कम्युनिष्ट पार्टीया स्थापना दिवसया लसताय् व्यस्त जुइमाःगु जुयाः बहनी हाकनं ५ बजेलिपा शीर्ष नेतातय्गु वार्ता जूगु खः । अन हे लन्चया व्यवस्था यानाः जूगु उगु वार्ता चान्हय् ११ बजे तक न्ह्याइ धकाः कांग्रेसया नेता रामचन्द्र पौडेलं संचारकःमितय्त जानकारी बियादीगु दु । अथे हे एकीकृत माओवादीया नायः पुष्पकमल दाहाल प्रचण्डं थौं सोमवाः सुथय् तकया दुने सहमति यायेगु नितिं कुतः जुयाच्वंगु दु धकाः नं धयादीगु खः । वय्कलं दलत सहमति लिक्क थ्यने धुंकूगु दावी तकं यानादीगु खः । म्हिगःनिसें हे प्रमुख दलतय्गु दथुइ एकपक्षीय, द्धिपक्षीय कथं वार्ता यायेगु नाप नापं पुचः पुचः च्वनाः तकं सहलह ब्याकेगु ज्या तिब्र रुपं न्ह्याकाः वयाच्वंगु खः । प्रमुख स्वंगू दल व मधेसी मोर्चाया शीर्ष नेतातय्सं कि सहमतिया नितिं चान्हय् हे हाकनं म्याद थप यायेमाःगु अवस्था दु मदुसा  चान्हय् तकया दुने नं सहमति मजुल धाःसा थौं सोमवाः संविधानसभाय् बहुमतया आधारय् विवादित विषययात कयाः निर्णय यानाः संविधानया मस्यौदा दयेकेमाःगु बाध्यकारी अवस्था दु । लिपांगु इलय् सहमतिया म्याद न्यान्हु थप याःगु अले उगु ईया दुने सहमति मजुल धाःसा संविधानसभाय् मतदानया आधारय् निर्णय यायेगु धकाः नेतातय् दथुइ सहमति जूगु खः । उकिं दलत यःसां मयःसां संवैधानिक प्रक्रिया कथं संविधानसभाय् मतदानय् हे वने मालीगु अवस्था ब्वलंगु दु । उकिया निर्णय थौं सोमवाः सुथय् तकया दुने वइगु अवस्था दुसां दलया नेतातय्सं संविधानसभाय् मतदान जुइ न्ह्यः तक थौं न्हिच्छि नं वार्ता व बैठक याइगु अवस्था दु । वार्ताय् एकीकृत माओवादीया नायः प्रचण्ड, प्रधानमन्त्री डा. बाबुराम भट्टराई, कांग्रेसया सभापति सुशील कोइराला, एमालेया नायः झलनाथ खनाल, मधेसी मोर्चाया विजय गच्छेदार लगायतया नेतात व्यस्त जुयादीगु खः ।",https://www.nepalmandal.com/content/18720.html
