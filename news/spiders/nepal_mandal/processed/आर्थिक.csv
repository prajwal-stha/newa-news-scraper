headline,date,final_news,url
पर्यटन दँया नितिं ,"Mon Oct 25, 2010  10:27 am",पर्यटन दँ २०११ यात ताःलाकेत पर्यटन दँ ज्वःछि नगरकोटय् 'भिजिट नगरकोट' ज्याझ्वः न्ह्याकीगु जूगु दु । पर्यटकया गन्तव्य थाय् जुयाः वयाच्वंगु नगरकोटय् पर्यटन दँय् आपालं पर्यटक दुथ्याकेत भिजिट नगरकोट ज्याझ्वः न्ह्याकेत्यनागु नगरकोट नाल्दुम पर्यटन विकास समितिया छ्याञ्जे दीपक लामिछानें धयादीगु दु । समितिं भिजिट नगरकोट ज्याझ्वः न्ह्याकेगु नितिं छगू समिति नापं नीस्वनेधुंकूगु दु । नगरकोट क्षेत्रय् वःगु पर्यटकया समस्या थुइकेत समितिं पर्यटन पूर्वाधारया ग्वाहालिइ करिब न्यागू लाख तकाया लागतय् पर्यटकतय्त सुविधा सम्पन्न पर्यटन सूचना केन्द्र नापं पलिस्था यानाः न्हूगु भवन निर्माण याःगु दु । पर्यटकीय क्षेत्र नगरकोटयात मुख्य गन्तव्यस्थल दयेकेत नगरकोट वईपं न्हूपिं पैदलमार्गत मालेगु लिसे सुन्दरीजल - नगरकोट नगरकोट - धुलिखेल नमोबुद्ध - पनौती व नगरकोट - चाँगुनारायण पदयात्रा मार्गयात व्यवस्थित यायेगु ज्या नापं न्ह्याकूगु छ्याञ्जे लामिछानें धयादीगु दु । पर्यटकया आगमन अप्वयेकेत नगरकोट महोत्सव सांस्कृतिक ज्याझ्वः मेला घोडचढी साइक्लिङ जङ्गल सफारी जङ्गली जीवजन्तुया संरक्षण होमस्टे लगायतया ज्याझ्वः न्ह्यःने न्ह्याकूगु दु । नगरकोटय् पर्यटन दँ ज्वःछि न्हिं द्वःछि पर्यटक दुथ्याकेगु लक्ष्य काःगु समितिया नायः श्यामभक्त कायस्थं जानकारी बियादीगु दु ।,http://www.nepalmandal.com/content/10299.html
रक्तचन्दन अथें जुल ,"Mon Oct 25, 2010  10:32 am",वंगु दँ प्रहरी व एकीकृत नेकपा माओवादीया भातृ सङ्गठन वाइसीएलं बरामद यानाः लःल्हाःगु ५०० किलो स्वयाः अप्वः दुगु रक्तचन्दन जिल्ला वन ज्याकू दोलखाय् अथें थानाच्वंगु जानकारी ब्यूगु दु । अवैधरुपं चीनया स्वशासित क्षेत्र तिब्बतपाखे यंकेगु झ्वलय् दोलखाया उत्तरी क्षेत्रपाखे वंगु दँ बरामद याःगु ५२७ किलोग्राम रक्तचन्दन वन ज्याकूया गोदामय् थानाच्वंगु खः । जिल्ला अदालत दोलखां खुला न्ह्यःनिसें हे उगु रक्तचन्दन लिलाम यानाः मीत आदेश ब्यूसां नं नेपाल अन्तर्राष्ट्रिय साइटिस महासन्धिया दुजः दुगु कारण बिक्री वितरणय् समस्या वयाच्वंगु खः । साइटिस महासन्धिइ रक्तचन्दन लगायत बहुमूल्य वनस्पति लिसे जडीबुटी गुगु देय्पाखें आयात याःगु खः उगु हे देशय् लितः छ्वयेमाःगु प्रावधान दुगु खः । वन विभागं नापं बरामद जूगु रक्तचन्दन लिलाम बिक्रीया नितिं स्वीकृति बिइधुंकूसां नं साइटिस महासन्धिया कारण रक्तचन्दन लिलाम यायेत समस्या जूगु दोलखाया जिल्ला वन अधिकृत केदारनाथ दाहालं जानकारी बियादीगु खः । साइटिस सन्धिया हे कारण रक्तचन्दन मीमफूगु व रक्तचन्दन लिलाम बिक्री वा नष्ट यायेगु धइगु बारे वन मन्त्रालयलिसे लिपांगु खुसिइ स्वीकृति काइगु वन अधिकृत दाहालं धयादीगु दु ।,http://www.nepalmandal.com/content/10301.html
मूल्यवृद्धिया विकल्प मदु ,"Mon Oct 25, 2010  10:33 am",नेपाल आयल निगमं ग्यासया मूल्यवृद्धिया विकल्प मदुगु स्पष्ट याःगु दु । म्हीग याःगु छगू ज्याझ्वलय् निगमया प्रवक्ता मुकुन्द प्रसाद ढुङ्गेलं थिकय्क ग्यास न्यानाः दंक मिइ मफइगु धयादीगु खः । वय्कलं ग्यासय् मूल्य अभिवृद्धि करया कारण दँय्दँसं छगू अर्ब खुइखुगू करोड तका घाटा फयेमाःगु न्ह्यथनादिसें सरकारं उगु कर चीकूसा निगमं मूल्यवृद्धिइ हाकनं विचाः यायेफइगु धाःसा स्पष्ट यानादिल । उपभोक्ता हित संरक्षण माचया मू छ्याञ्जे ज्योति बानियां बारम्बार ग्यासया भाः थकयाः उपभोक्ता लुटय् यायेदइमखु धयादिसें मूल्यवृद्धि याःसा तच्वःगु आन्दोलन यायेगु ख्याच्वः नापं बियादीगु दु । ग्यास बिक्रेता महासङ्घया नायः ज्ञानेश्वर अर्यालं सर्वसाधारणं उपभोग याइगु अत्यावश्यक वस्तुइ मूल्य अभिवृद्धि कर तयेगु न्याय सङ्गत मजूगु न्ह्यःथनादिसें सर्वसाधारणया तुलनाय् उद्योगीतय्सं सच्छि व न्हय्तका ७०  दंक ग्यास उपलब्ध जुइगु यानाच्वंगु धयादिल ।,http://www.nepalmandal.com/content/10302.html
बैङ्किङ क्षेत्रय् मिसात सुरक्षित ,"Tue Oct 26, 2010  10:46 am",बैंकिङ क्षेत्रय् ज्या यायेगु लकस बांलाइगु जूगुलिं मेमेगु क्षेत्र स्वयाः बैंकिङ क्षेत्रय् ज्या याईपं मिसात अप्वः सुरक्षित जूगु मिसापिनिगु अनुभव दु । छगू साचार माध्यमलिसे खँल्हाबल्हा यायेगु झ्वलय् उगु क्षेत्रय् ज्या याईपं मिसातय्सं मेमेगु क्षेत्रय् स्वयाः थुगु  क्षेत्रय् ज्या यायेबलय् यौनजन्य दुव्र्यवहार फयेम्वालीगु जूगुलिं थुगु क्षेत्रय् सुरक्षित महशुस जुइगु नापं धयादिल । मेमेगु क्षेत्र स्वयाः थुगु क्षेत्रय् मानसिक लिसे शारीरिक निगुलिं हिसाबय् अप्वः सुरक्षित जुइगु कारण थुगु क्षेत्रय् मिसापिनिगु आकर्षण अप्वयाः वयाच्वंगु राष्ट्रिय वाणिज्य बैंकया वित्त व्यवस्थापक रीता ढुङ्गेलं धयादिल । वय्कलं धयादी - नेपाल पितृसत्तात्मक देय् जूगुलिं मिसात अप्वः पीडित जुइगु याइ उकिया हे असर ज्याया क्षेत्रय् नं लाइगु जूगुलिं मिसापिंदथुइ विशेष यानाः यौनजन्य हिंसा जुइगु यानाच्वंगु दु । थुगु क्षेत्रय् अज्याःगु कथंया हिंसात्मक गतिविधि याःगु खँ सिइवं हे जागिरपाखें ताःपायेमालीगु अवस्था वइ थुगु क्षेत्रय् पावर छ्यलेगु व जागिर ल्यंकेगु धइगु खँ हे जुइमखु - वय्कलं धयादिल । मेमेगु कार्यस्थलय् ज्या याईपं मिसातदथुइ मिजंतय्सं यौनजन्य हिंसा याइगु घटना आपालं न्यनेगु यानाच्वंगु दु । तर अज्याःगु प्रकृतिया ज्या धाःसा बैंकिङ क्षेत्रय् जुइमखु - थ्व जिगु दाबी खः धयादी ढुङ्गेल । बैंकय् ज्या यानाच्वंपिं फुक्क कर्मचारी ज्याय् हे व्यस्त जुइगु जूगुलिं म्वाःमदुगु खँ दिमागय् हयेगु ई दइमखु । ईया अभावं यानाः नं मिजंतय्सं मिसातय्गुदथुइ छु नं कथंया हिंसा यायेदइमखु - माछापुच्छ्र्रे बैंकय् ज्या यानाच्वंम्ह नितु राणा पालं धयादिल । नेपाःया गुलि नं बैंक लिसे वित्तीय संस्थाया ज्या याईपं मिसा मिजंतलिसे सहकार्य यानाः वनाच्वंगु दु उिपं अफिस ई ज्वःछि ज्याय् हे व्यस्त जुइगु यानाच्वंगु दु । उकिया हे कारणं हे जुइ बैंकय् मिसापिनिगु दथुइ छु नं हिंसा जुइमखु । नेपालय् २७ वाणिज्य बैङ्क ७१ विकास बैङ्क व ८८ वित्तीय संस्थात दु । उगु बैङ्कय् थ्यंमथ्यं ४ हजारया हाराहारीइ मिसा कर्मचारीत दुगु तथ्याङ्क खनेदु । निजी बैङ्कय् स्वयाः सरकारी बैङ्कय् ज्या याइपिं मिसापिनिगु ल्याः तसकं म्हो दु तर नं बैंकिङ क्षेत्रय् ज्या याईपं मिसातदथुइ छु नं कथंया हिंसा मजुइगु सरकारी बैंकया मिसापिं कर्मचारीतय्सं धायेगु यानाच्वंगु दु ।,http://www.nepalmandal.com/content/10331.html
चीनया निितं नुवाकोटं साया तस्कर ,"Tue Oct 26, 2010  10:43 am",नुवाकोट जिल्लाया सोले बजाः व रसुवा जिल्लाया पैरेबेसी - मैलुङया मार्ग यानाः साया तस्कर जुइगु यानाच्वंगु धाःगु दु । नुवाकोट जिल्लाया उत्तरी भेगय् लाःगु तुप्चेया लँपु जुयाः न्हियान्हिथं रसुवा व चीनया केरुङय् साया ला नयेगु प्रयोजनया नितिं यंकेबलय् नं नियन्त्रणया नितिं प्रशासनं वास्ता याःगु मदु । येँ व नुवाकोटपाखें मुंकाः चीन थ्यंकीगु सा मनग्य धेबा मियाच्वंगु दु साया तस्करतय्सं । साया जिउँदो मूल्यप्रति किलोग्राम ८०० तक्कं न्यायेगु यानाच्वंगु जानकारी नापं बियादीगु दु । तस्करं रसुवाया मैलुङ राम्चे भेगय् नुवाकोटया पिपलटार तुप्चे दुई पिपल देवीघाट चारघरे लगायतया थासं सा यंकेगु यानाच्वंगु जानकारी नापं ब्यूगु दु । साया तस्करय् वनाः मनग्य आम्दानी यानाच्वंगु उमिगु हे धापू दु । रसुवाया राम्चे छेँय् दुम्ह याङसिङ घलेयाकथं गाँ गामय् सुपलाः सुपलाः साया ला नयेगु क्रम अप्वयाः वयाच्वंगु दु । गामय् च्वंपिनिगु मागयात फयेमफयाः उमिसं नुवाकोटनिसें सायात ख्यानाः यंकेगु नं यानाच्वंगु दु । मेमेपिनिगु लाया तुलनाय् साया ला तसकं थिकय् जूगु घलें धयादिल । चीनय् सा मिइत वनेबलय् ठगय् याइगु सम्भावना दइ । उिकं नं स्थानीय सा तस्कर फयांफत्तले गामय् हे सा मिइगु कुतः याइ । साया ला केरुङ थ्यंकेधुंकाः हचुवाया भरं मोलतोल जुइगु सा यंकीपिनिगु धापू दु ।,http://www.nepalmandal.com/content/10330.html
स्वंगू देय् स्वाइगु राजमार्ग छगू लेनया ,"Tue Oct 26, 2010  10:48 am",गल्छी - त्रिशूली - स्याप्रु - रसुवागढी मार्ग निर्माण क्वचायेधुंकाः भारत नेपाःया लँपु जुयाः चीन स्वाइगु दकले चिहाकःगु लँपु जुइ थ्व । तर स्वंगू देय् स्वाइगु मार्ग छगू लेनया निर्माण जुयाच्वबलय् स्थानीयवासीं निगू लेनया दयेकेमाःगु माग याःगु दु । वीरगाजनिसें रसुवागढी स्वाइगु थ्व लँपु साचालनय् वयेधुंकाः थन सवारीसाधनया चाप अप्वइगु गल्छी त्रिशूली स्याप्रुबेसी सतक स्थानीय सरोकार समितिया नायः इन्द्रबहादुर पण्डितं धयादिल । तर गल्छीपाखें रसुवागडीतक्कया मार्ग छगू लेनया निर्माणं थ्व मार्ग छुं दँय् हे चिब्याः जुइगु पण्डितया धापू दु । आः दयेकाः च्वंगु निर्माणाधीन गल्छी रसुवागढी मार्ग राजमार्ग मजुसे सहायक मार्ग जूगुलिं छगू लेनया निर्माण याःगु गल्छी त्रिशूली स्याप्रु सतक योजनाया प्रमुख अयोध्याप्रसाद श्रेष्ठं धयादिल । 'राजमार्ग मखु सहायक मार्ग खः उकिं निगू लेनया दयेकीमखु ।' योजना प्रमुख श्रेष्ठं न्ह्यथनादिल -  छगू लेनया इस्टमेट जूकथं निर्माण यानाच्वंगु खः । लिपा मालधाःसा सरकारं सतक हाकनं विस्तार याइला  तर निकट भविष्यय् हे सवारीया चाप अप्वइगु क्षेत्रय् छगू लेनया मार्ग निर्माण जुइगु अदूरदर्शीपना जूगु बट्टारया उद्यमी धननारायण चित्रकारं जानकारी बियादीगु दु । न्हापा सुनां नं च्यूताः मब्यूगुलिं आपालं लगानी जूगु सतक नं चिब्या जूगु सरोकारवालापिनिगु धापू दु । एशियाली विकास बैंकया अनुदान ग्वाहालिइ नेपालं निर्माण यानाच्वंगु सतक छगू अर्ब झिंखुगू करोड लगानी जुयाच्वंगु दु । थ्व धेबा गल्छीनिसें स्याप्रुबेसीतक्क गुइगू किलोमिटर सतक निर्माणया नितिं खः । रसुवाया न्हापांगु तसकं प्रभावित स्वंगू किलोमिटर क्षेत्रय् धाःसा अलकत्ता लाइमखु । आःतक्क न्ययेगू प्रतिशत ज्या क्वचायेधुंकूगु जानकारी ब्यूगु दु । प्यंगू न्यागू मिटर ब्याया थ्व सतक प्यंगू प्याकेजय् निर्माण जुयाच्वंगु दु । स्याप्रु - रसुवागढी झिंन्हय्गू किलोमिटर मार्ग धाःसा चीनं निर्माण यानाच्वंगु दु । फेबु्रवरी २००९ पाखें निर्माण न्ह्याःगु मार्ग सन् २०११ फेबु्रवरीइ निर्माण क्वचायेके माः । वीरगाज पथलैया गल्छी त्रिशूली धुाचे - स्याप्रुबेसी रसुवागढी मार्ग निसः व खुइन्यागू किलोमिटर जक खः । थ्व मार्ग थौंकन्हय् साचालनय् दुगु वीरगाज - मितेरी साँघु कोदारी राजमार्ग स्वयाः स्वीगू किलोमिटरं चिहाकः जू ।,http://www.nepalmandal.com/content/10332.html
भ्रष्ट देय्या १४६ नां धलखय् नेपाः ,"Wed Oct 27, 2010  10:12 am",नेपालय् वंगु दँया तुलनाय् भ्रष्टाचार अप्वःगु दु । ट्रान्सपरेन्सी इन्टरनेशनलया भ्रष्टाचार अवधारणा सुचकाँक २०१० य् नेपाल सच्छि व पीखुगू थासय् लाःगु खः । नेपाल दक्षिण एशियाय् दकले अप्वः भ्रष्टाचार याइःगु देय्या धलखय् दु । वंगु दँया तुलनाय् स्वंगू अंक म्हो जूगु दु । थुगु दँ नेपालं निगू दशमलव निगू अंक प्राप्त याःगु खः । स्वंगू दशमलव शून्य अंक स्वयाः म्हो अंक प्राप्त याइगु देय्यात भ्रष्टाचार व्याप्त देय्या धलखय् खंकेफु । ट्रान्सपरेन्सी इन्टरनेशनलं एशियाली विकास वैंक वल्सटस म्यान फाउण्डेसन विश्व बैंक मर्चेण्ट ग्रूप वल्र्ड इकोनोमिक फोरमया सर्वेक्षणया आधारय् उगु सुचकाँक सार्वजनिक जूगु खः । दक्षिण एशियाली देय् मध्ये नेपाः देय्या लिसलिसे पाकिस्तान व वंगलादेश नं भ्रष्टाचार व्याप्त देशय् लाःगु खः । विश्वया सच्छि व न्हय्निगू राष्ट्र मध्ये सोमालिया दकले अप्वः भ्रष्टाचार देशया धलखय् दुसा डेनमार्क न्यूजिल्याण्ड व सिंगापुर भ्रष्टाचार मुक्त देय्या धलखय् दु । उमिसं गुंगु दशमलव छगू अंक प्राप्त याःगु खः ।,http://www.nepalmandal.com/content/10378.html
आयल निगमय् लोडअनलोड ठप्प ,"Wed Oct 27, 2010  10:15 am",पेट्रोलियम ढुवानी व्यवसायी महासङ्घं म्हिगः बाराया अमलेखगन्ज डिपोय् निघौ लोडअनलोड ठप्प याःगु दु । भारतया बरौनीनिसें अमलेखगन्जतक टुङ्करपाखें पेट्रोलियम पदार्थ ढुवानी यायेदयेमाःगु माग यासें महासङ्घं झिताः इलंनिसें झिंनिताः ईतक्क पेट्रोलियम पदार्थ लोडअनलोड ठप्प याःगु खः । भारतया बरौनीपाखें न्ह्याइगु टुङ्कर थीथी त्वह तयाः महिनाय् छगू वा निगू ट्रिप जक चलय् याके ब्यूगुलिं निर्विवादरुपं चलय् यायेदयेमाःगु लगायतया माग तसें आन्दोलनय् कुहाँ वःगु नेपाल पेट्रोलियम ढुवानी व्यवसायी महासङ्घया केन्द्रीय दुजः अनिल सिंहं धयादिल । थुखे अखिल नेपाल टुङ्कर मजदुर सङ्घ बारां धाःसा उगु आन्दोलनया विरोध याःगु दु । सङ्घया जिल्ला नायः गोपाल स्याङ्तानं हाकिमयात धेबा नकाः बरौनीपाखें टुङ्करं पेट्रोलियम पदार्थ ढुवानी यानाः वयाच्वंगु दाबी यासें रक्सौलपाखें हे पेट्रोलयम पदार्थ ढुवानी याःबलय् निगमयात फाइदा जुइगु धयादिल ।,http://www.nepalmandal.com/content/10379.html
छगू गांपाखें स्वंगू करोडया ग्वय्स्वाँ मिल ,"Wed Nov 10, 2010  10:06 am",नेपाःमितय्गु निगूगु तःध।गु नखः स्वन्ति खुन्हु ख्वपया छगू हे गाँपाखें स्वंगू करोडया ग्वय् स्वाँमाः म्यूगु दु । गुण्डु गाविसया किसानं थुगु दँ स्वाँ व स्वाँमाः मियाः स्वंगू करोडया आम्दानी जूगु धयादिल । मीगु निितं छेँ छेँय् साउननिसें हे ग्वय् स्वाँमाया माः हनाः तयारी अवस्थाय् तयातःगु खः । माः हनेत किसानतय्त कात्तिक महिना ज्वःछि लिमलाःफमलाः जूगु खः । ख्वपया गुण्डुइ दकले अप्वः स्वाँया खेती जुइ । थनया किसानतय्सं छखा हे छेँय् म्होिनं ५०० माः हनाः तयार याइ । गुण्डुया ४ ८ व ९ वडाया प्रत्येक छेँखां म्होिनं बागू रोपनीनिसें न्यागू रोपनी बुँइ स्वाँया खेती यायेगु यानाच्वंगु छम्ह किसानं जानकारी ब्यूगु दु । फुक्कसिनं साउननिसें ग्वय् स्वाँया माला तयार यानाः छेँय्या सिचूगु थासय् तयेगु याइ । तीन हजार ग्वय् स्वाँ मा हनाः मियादीम्ह किसान सरिता कुँवरं धयादिल - ुग्वय् स्वाँ माः मालेत व्यापारी वयेन्ह्यः हे न्हापां हे तयार याःगु खः स्वन्तिया इलय् लिमलाःफमलाः हथासं बुँइ स्वाँ पियाः स्वाँमाः हनेत तकं बाध्यता जूगु खः । वय्कलं छगू रोपनी जग्गाय् स्वाँ पिनागु जानकारी बियादीगु खः । वय्कलं वंगु दँ नौ आना जग्गाय् स्वाँया खेती यानाः रु ४८ हजार कमय् याःगु खःसा थुगु दँ रु एक लाख स्वयाः आपालं आम्दामी जूगु जानकारी बियादिल । वंगु दँ छेँय्पाखें हे रु. १२ तकां म्यूगु माला थुगु दँ म्होिनं रु. १५ निसें २० तका धेबां मियागु किसान पवित्रा बस्नेतं धयादिल । वय्कलं थ्वहे मूल्यय् एक हजार १०० माला पोखराया व्यवसायीतय्त म्यूगु खःसा स्थानीय व्यापारीतय्त नापं माला मिइ मफुत । पार्वती नगरकोटीं नं एक रोपनी जग्गाय् प्यूगु स्वाँया एक हजार ६०० माला हनाः म्यूगु खः । थनया छगू परिवारं छगू स्वन्तिया इलय् न्यूनतम् नं रु। ४० हजार कमय् याइसा अप्वलय् रु। डेढ लाखतक्कया माला मिइगु यानाच्वनागु वय्कःिपंसं जानकारी बियादीगु दु । फागुनय् नस्ररी तयाः चैतया लिपांगु इलय् कःनि व मुस्यालिसे ग्वय् स्वाँया बेर्ना नं पिइगु याइ । कःनि व मुस्यालिसे चैतया लिपांगु इलय् प्यूगु स्वाँ असारया लिपांगु इलय् थ्वयेगु ज्या न्ह्याइ - मेनुका नगरकोटीं धयादिल । स्थानीय विकास कोषया सहजकर्ता सुनिता रिसालं गुन्डुइ जक २०० रोपनी स्वयाः आपालं क्षेत्रफलय् स्वाँमा पिनागु जानकारी बियादिल । पूरा हे गाँपाखें छगू स्वन्तिया इलय् म्होिनं रु। तीन करोड तका स्वयाः आपालं कारोबार जुइगु यानाच्वंगु नं धयादिल । जिल्ला विकास समितिया स्थानीय विकास कोषं साचालन याःगु गाँ विकास ज्याभुवः अन्तर्गत गुन्डुइ सामुदायिक संस्थापाखें स्वाँ खेतीयात प्रवद्र्धन व उत्पादनय् ग्वाहालि याःगु जानकारी बियादिल । कोषं खेती यायेत तालिम बिइगुया लिसलिसे ऋण बियाः ग्वाहालि याःगु कोषया संयोजक राजन शर्मां जानकारी बियादिल । जिमिसं अर्गानिक मल उपलब्ध यानाःगु दु स्वाँसं लाइगु ल्वय् गुकथं समाधान यायेगु गुकथं पिइगु लगायतया तालिम बियाःगु दु । न्हापा घरायसी प्रयोगया निितं पिइगु यानाच्वंसां नं आः व्यावसायिकरुपं खेती यायेत्यंगु खः । खेती याःगुया म्हो इलय् हे उचित आम्दानी दयेवं अ अप्वः स्वाँया खेती यायेत तिबः ब्यूगु किसानतय्सं धयादिल ।,http://www.nepalmandal.com/content/10644.html
हिउपाःप्रति सन्तुष्टि - मिनाज ,"Wed Oct 27, 2010  10:16 am",संयुक्त राष्ट्रसंघीय विश्व खाद्य ज्याझ्वः नेपाल प्रमुख निकोलो मिनाजं समुदायस्तरय् जूगु हिउपाःप्रति सन्तुष्टि प्वंकूगु दु । नेपाल भ्रमणय् दीम्ह प्रमुख मिनाजं हुम्लाया सिमिकोट निसें दक्षिणया श्रीनगरय् म्हिगः स्थानीय बासिन्दालिसेया सहलह ज्याझ्वलय् वितरण याःगु जाकिं स्थानीय जनतां बांलाःगु ज्या याःगु धयादिल । विश्व खाद्य ज्याभुवःया हे हेलिकोप्टरय् सुर्खेत जुयाः वःगु नेपाल प्रमुख मिनाजया पुचः श्रीनगर गाविस अन्तर्गत ज्याझ्वलं वितरण याःगु जाकिं साचालन याःगु थीथी योजनाया स्थलगत अनुगमन यायेगु विश्व खाद्य ज्याझ्वः कार्यस्थल संयोजक सुभाष सिंहं धयादिल ।,http://www.nepalmandal.com/content/10380.html
सुकुम्बासीपिंत जग्गाधनी लालपुर्जा ,"Wed Oct 27, 2010  10:16 am",दाङया करिब सच्छि व झिंन्याम्ह सुकुम्बासीं कात्तिक मसान्तदुने हे जग्गाधनी लालपुर्जा दइगु जूगु दु । सुकुम्बासी समस्या समाधान जिल्ला समिति दाङं थ्वहे कात्तिक मसान्ततक्क जिल्लाया सच्छि व झिंन्याम्ह सुकुम्बासीपिंत लालपुर्जा बितरण याइगु जूगु दु । समितिं जग्गाधनी लालपुर्जा बितरणया नितिं न्हापांगु खुसिइ प्रकाशित याःगु सूचकथं दाङया करिब न्हय्सः सुकुम्वासीं निवेदन ब्यूगु खः । उगु निवेदनतदथुइ छानबिन यानाः करिब सच्छि व झिंन्याम्हसित जक न्हापांगु चरणय् जग्गाधनी लालपुर्जा बिइत्यंगु सुकुम्वासी समस्या समाधान जिल्ला समिति दाङया नायः गोविन्दबहादुर केकें जानकारी बियादीगु दु । वय्कःयाकथं न्हापांगु चरणय् जग्गाधनी प्रमाणपत्र दइगु सुकुम्वासीया बसोबास याःगु जग्गाया अस्थायी लालपुर्जा दयेमाःगु फिल्डबुक प्लट लिसे नक्साया कित्ता तयार जूगु जुइमाःगु व न्हापा हे समितिं निर्णय याःगु तर तिरो चलय् मजूगु जुइमाः । उमित जग्गाधनी प्रमाणपत्र बितरण यायेबलय् शहरी क्षेत्र जूसा झिंन्यागू धुर स्वयाः म्हो व ग्रामीण क्षेत्रय् न्यागू निसें झिगू कट्ठातक्क जग्गा दुगु प्रमाणपत्र बिइ । जग्गाधनी प्रमाणपत्र बितरणया ज्या लिपांगु चरणय् थ्यंसां नं संसदपाखें बजेट पारित मजूगुलिं समितिं ज्या न्ह्यःने न्ह्याकेफुगु मदुनि । समितियात सच्छि व झिंन्याम्ह सुकुम्वासी बसोवास याःगु थाय्या जग्गा अवलोकनया नितिं करिव स्वीद्वः तका जक माःगु दु । तर स्वीद्वः तका धेबा नं मुंकेमफयाः असोजदुने क्वचायेके माःगु ज्या आःतक्क नं जुइफुगु मदुनि । ज्या सुचारु यायेत जिल्ला विकास समितिं नं बजेट मब्यूगुलिं ऋण मालाः जूसां नं कात्तिक मसान्ततक्क सुकुम्बासीतय्त लालपुर्जा बिरतण याइगु समितिया नायः केकें जानकारी बियादिल ।,http://www.nepalmandal.com/content/10381.html
टनेलय् प्यूगु गोलभेरां बांलाक्क आम्दानी ,"Mon Nov 15, 2010  10:13 am",दृढ इच्छा शक्तिया लिसलिसे लगनशील जुयाः ज्या यात धाःसा म्हो जग्गापाखें नं बांलाःगु आम्दानी यायेफइगु उदाहरण जूगु दु माझठानाया कृषक गोविन्द बाँस्तोला । कास्की माझठाना गाविस - ६ तल्लोबारीया कृषक बाँस्तोलां प्यंगू आना जग्गाय् छगू टनेल निर्माण यानाः गोलभेरा खेती यानाः वार्षिक रु. ७० हजार स्वयाः अप्वः आम्दानी याःगु दु । वि.सं. २०५२ सालंनिसें गोलभेरा खेती न्ह्याकूम्ह कृषक बाँस्तोलां टनेलपाखें उत्पादन जूगु गोलभेरा थःम्हं हे डोकाय् क्वःबुयाः लेखनाथया सिसुवा व गाँया हे थुिम्सकोट घुम्ले लगायतया बजारय् थ्यंकाः मीगु यानाच्वनागु जानकारी नापं वय्कलं बियादिल । टनेलपाखें छवाःयादुने सय केजी स्वयाः आपालं गोलभेरा उत्पादन जुइगु यानाच्वंगु व थुकिया हे आम्दानीपाखें घरायसी खर्च चूलानाः च्वंगु नापं धयादिल । जेठ महिनाय् पिनागु पुसां साउनया लिपांगु वालंनिसें छवाःनिसें उत्पादनया िदं न्ह्याकाःगु वय्कलं धयादिल । छेँय् लहीनाःगु साःया गहुत सङ्कलन यानाः गोलभेरा खेतीया निितं मल व कीटनाशक वासःया रुपं छ्यलाः वयाच्वंगु वय्कःया धापू दु । उगु गाँया कृषक भोलानाथ सुवेदी व कृष्णप्रसाद बाँस्तोलां नं टनेल निर्माण यानाः गोलभेरा खेती यानाः वयाच्वंगु दु । छुं दँ थुखे उगु गाँया कृषकतय्सं परम्परागत खेती स्वयाः चिहाकःगु इलय् अप्वः उत्पादन कायेफइगु आधुनिक खेतीपाखे बहः बिइगु यानाः वयाच्वंगु दु ।,http://www.nepalmandal.com/content/10770.html
स्वंगू करोड धेबा नेपाल सरकारयात ,"Mon Nov 15, 2010  10:12 am",विद्युत न्यानागु बापत भारत सरकारं नेपाल विद्युत प्राधिकरणयात रु. दुई करोड ९३ लाख रकम भुक्तानी याःगु दु । नवलपरासीइ उत्प्ाादित विद्युत न्यानाः भारतया बिहार क्षेत्रय् छ्यःगु बापत भारत बाल्मीकि नगर सिँचाइ विभागं नेपाल विद्युत प्राधिकरणयात उगु बराबरया रकम भुक्तानी याःगु खः । भारतया भैसालोटन व बगाहा क्षेत्रय् छ्यलाः वयाच्वंगु विद्युत बापतया रकम नेपाल विद्युत प्राधिकरण परासीपाखें केन्द्रीय विद्युत प्राधिकरणय् उगु रकम भुक्तानी याःगु जानकारी ब्यूगु दु । जिल्लाया गुथि सूर्यपुराय् दुगु विद्युत उत्पादन गृहलय् उत्प्ाादन याःगु विद्युत बर्दघाट शवस्टेसनपाखें भारतं माःगुकथंया विद्युत न्यानाः बिहार क्षेत्रय् विद्युत छ्यलाः वयाच्वंगु दु । वंगु आर्थिक दँ २०६६/०६७ तक्क न्याःगु कूल रु. दुई करोड ९३ लाख ७० हजार रु। ३२८ थौंकन्हय् जक भारतं नेपाल विद्युत प्राधिकरणयात चेकपाखें भुक्तानी याःगु विद्युत प्राधिकरण परासीया सहायक प्रशासन अधिकृत कृष्णप्रसाद सापकोटां धयादिल । वंगु आर्थिक दँतक्कया भारत बाल्मीकिनगर सिँचाइ विभागं नेपाल विद्युत प्राधिकरणयात विद्युत न्यानागु बापतया रकम भुक्तानी याःगु व चालु आर्थिक दँया रकम बाँकी याःगु जानकारी ब्यूगु दु । नेपाल विद्युत प्राधिकरणलिसे विद्युत न्यानाः भारतं ताःहाकःगु इलंनिसें भारतया बाल्मीकि नगरय् थःगु शवस्टेसन पलिस्था यानाः नेपाःपाखें न्यानाःगु विद्युतयात भारतया बिहार क्षेत्रय् छ्यलाः वयाच्वंगु नापं जानकारी ब्यूगु दु ।,http://www.nepalmandal.com/content/10769.html
नेपालय् दच्छिया छगू करोड न्यय्गू लख केजी च्या उत्पादन ,"Mon Nov 15, 2010  10:14 am",नेपालय् वार्षिक एक करोड ६२ लख आठ हजार १२७ किलोग्राम तयारी च्या उत्पादन जुइगु केन्द्रीय चिया सहकारी सङ्घं जानकारी ब्यूगु दु । सङ्घया प्रारम्भिक साधारणसभाय् सङ्घया नायः गोबिन्दप्रसाद दाहालं देय्या कूल १६ हजार ७१८ हेक्टरय् च्या खेती यानाः च्या उत्पादन जूगु जानकारी ब्यूगु दु । इलामय् जक न्याद्वः व न्हय्म्ह चिधंिपं च्या किसानं च्या खेती यानाच्वंगु दु । झापाय् ९५४ पाँचथरय् ९१७ धनकुटाय् ४२२ तेर् हथुमय् ५२५ व मेमेगुलिइ ३३९ म्ह चिधंिपं किसानतय्सं च्या खेती यानाच्वंगु धयादिसें दाहालं देय्न्यंक करिब १५ हजार स्वयाः आपालं चिधंिपं किसान दुगु जानकारी बियादिल । देय्न्यंकया चिधंिपं किसानतय्के दुगु सात हजार ६५५ हेक्टरय् जक दच्छिया ६२ लाख १८ हजार ११४ किलोग्राम वाउँगु च्या उत्पादन जुयाच्वंगु प्रतिवेदनय् न्ह्यथनातःगु दु । इलामया २९ लिसे ८० गू च्याया सहकारी देय्न्यंकलं साचालनय् दुगु प्रतिवेदनं जानकारी ब्यूगु दु ।,http://www.nepalmandal.com/content/10772.html
किपूलीइ अप्वल स्वाँ ब्यवसाय ,"Mon Nov 15, 2010  10:14 am",स्वन्तिया इलय् स्वाँया आपालं ब्यापार जुइवं किपूनापं येँया दक्षिणभेगया आपालं स्वाँ ब्यवसायी किसानत लय्ताःगु खः । छुं दँ न्ह्योनिसें येँया दक्षिण लागाय् स्वाँया ब्यवसायय् सर्वसाधारणया आकर्षण अप्वयाः वंगु खः । थुगुसी न्हापाया दँय् स्वयाः आपालं स्वाँया ब्यवसाय अप्वयेवं अझ ब्यवसायीत आर्कषित जूगु खः । न्हापाया दँय् उत्पादन जूगु स्वाँ व्यापारया निितं कालिमाति बल्खु लगायतया थासय् यंकेमाःगु बाध्यता जूगु जूसां नं थुगुसी छेँ छेँय् वयाः न्यायेगु यायेवं आपालं ब्यापारीत लय्ताःगु धाःगु दु । किपूया भाजंगाः सल्यानथान येँया दक्षिणभेग चाल्नाखेल सेतीदेवी दक्षिणकाली लगायतया थासय् स्वाँया  व्यावसायिककथं किसानत आकर्षित जूगु दु । येँया दक्षिणभेगय् च्वंगु दक्षिणकाली द्यःया निितं दच्छियंकं स्वाँ मीगु व स्वन्तिया इलय् आपालं ग्वय् स्वाँ तकु स्वाँ लगायत स्वाँया ब्यापार जूगु स्थानीय फुल व्यवसायी सुमनकुमार श्रेष्ठं जानकारी ब्यूगु दु । स्वाँया आपालं माग जुइवं येँया दक्षिणभेगय् जक मखु मकवानपुरया फाखेल सिस्नेरी चित्लाङ लगायतया थासय् नं स्वाँया ब्यवसाय अप्वःगु श्रेष्ठं धयादिल । स्वाँया सामान्य व्यवसायं छखा छेँया जःिपंत याउँक हे लहीफइगु नापं वय्कलं धयादिल ।,http://www.nepalmandal.com/content/10771.html
गरिबी निवारण कोष व जिआइजेडदथुइ सम्झौता ,"Sun May 1, 2011  11:59 am","गरिबी निवारण कोष व जमर्न अन्तर्राष्ट्रिय सहयोग जिआइजेडं गरिबी न्यूनीकरणया नितिं जिल्ला व नगरपालिकाय् न्ह्यानाच्वंगु परियोजना थःथवय् समन्वय व सहकार्य अप्वयेकीगु जूगु दु । निगू निकायदथुइ जूगु उगु समझदारीकथं जिल्ला विकास समिति व नगरपालिकाय् बसोबास यानाच्वंपिं उपेक्षित समुदायया सःयात कयाः न्वंवाइगु स्थानीय परियोजनाय् थप सहजीकरण याइ । निगुलिं निकायं गरिबी न्यूनीकरण सम्बन्धी स्वंगू थीथी ज्याझ्वः न्ह्याकाः वयाच्वंगु दु । न्हूगु सम्झौता अन्तर्गत सार्वजनिक वस्तु लिसे सेवाय् गरिब लिसे सीमान्तकृत जनतायात पहुँच सुनिश्चित यायेत कृषकतय्त बजाः सम्बन्धी सूचना उपलब्ध याकेत व कृषि उत्पादनया बजाः स्वापूया नितिं ग्वाहालि यायेत निगुलिं संस्थां संयुक्त रुपय् ज्या याइ । कोषया न्वकु विद्याधर मल्लिकया ब्वतिइ म्हिगः कोषया ज्याकुथिइ थःथःगु संस्थायापाखें कोषया कार्यकारी निर्देशक राजबाबु श्रेष्ठ व जिआइजेडया देशीय निर्देशक डा. थोमस लबानं उगु सम्झौता सम्बन्धी समझदारी पत्रय् ल्हाःचिं तःगु खः । कोष व जिआइजेडपाखें न्ह्याकाच्वंगु ज्याझ्वलय् स्थानीय सुशासन सम्बन्धी ज्याझ्वः -सुनाग), गरिब लिसे विपन्नतय्गु आयआर्जन लिसे रोजगारीया नितिं ज्याझ्वः -इन्क्लुड) व ग्रामीण क्षेत्रय् जीविकोपार्जन सुधार ज्याझ्वः -आइएलआरए) लगायत दुगु खः । कोषं थौंकन्हय् पीगू जिल्लाय् सेवा बियाः वयाच्वंगु दुसा जिआइजेडया सुनागं बर्दिया, बाँके, कैलाली, सुर्खेत, दैलेख व कालिकोट जिल्लायात नापं कःघानाः तःगु दु । अथेहे इन्क्लुडं न्यागू जिल्लाय् थःपिनिगु ज्याझ्वः न्ह्याकाः वयाच्वंगु दु । आइएलआरएं बैतडी व बझाङ जिल्लाय् ज्या यानाच्वंगु जानकारी ब्यूग दु । एशिया शहरया हे खँ ल्हाय्बलय् चीनया सांघाई व मलेशियाया क्वालालम्पुर नं विश्वया प्रमुख शहरया दर्जाय् थःगु थाय् च्वये यंकेत ताःलाःगु सर्भेक्षणय् न्ह्यःथनातःगु खः । शहरया स्तरवृद्धिया नितिं निर्धारित मापदण्ड पूवंकाः प्रगतिया पथय् दुगु विश्वया प्रमुख शहर बोस्टन, म्युनिक, मिलान, मुम्बई व रियो दि जेनेरियो लगायत दुगु खः । विश्वया सच्छि व ख्वीगू शहरया अध्ययन यानातःगु उगु सर्भेक्षण सन् २०१० या अन्त्य तक्कया आर्थिक प्रगति व वइगु सन् २०२० तक्कयादुने विश्वया प्रमुख शहरया अवस्थाया बारे पूर्वानुमान यानातःगु दु ।",http://www.nepalmandal.com/content/13710.html
केरा मांया सिं दयेकातःगु लोकंह्वाःगु ज्वलं ,"Sun May 1, 2011  12:00 pm","शिव मन्दिरया मिसातय्सं केरा मांया सिं रेशा लिकयाः दयेकातःगु हस्तकलाया ज्वलंया लोकपि्रयता अप्वःगु दु । घरेलु लिसे चीधंगु उद्योग ज्याकू नवलपरासीया ग्वाहालिइ मिसाया शीपय् थप निखार हयेत घरेलु ज्याकुथिं वस्तुया विकास सम्बन्धी ज्ञान बियाः केराया रेशापाखें उत्पादन जुइगु वस्तुया कलात्मक हिसाबं बजारय् हयेफइगु धाःसां नं हस्तकलाया ज्वलंया लोकपिंयता अप्वःगु खः । केराया ज्वलनय् बजाःया समस्या मजुइगु मिलिजुली महिला बहुद्देश्यीय सहकारी संस्थाया नकिं खिना भुसालं धयादिल । म्हस्यूगु वस्तुइ गुणस्तर कायम यायेत व बजारय् हयेगु ज्याय् घरेलु ज्याकुथिं ग्वाहालि याःगु घरेलु लिसे साना उद्योग ज्याकू नवलपरासीया उद्योग अधिकृत श्रीधर पन्थीं धयादिल । फसल तयार जूगु केरा मांया सिंयात प्यकू टुक्रा यानाः मेशिनय् पेलेय् याःसा रेशा ल्हाय् वइगु व उगु हे रेशायात लखय् सिलाः निभालय् गंकाः लेडिज ब्याग, मोबाइल पर्स बास्केट ब्याग, तपुलि, चप्पल, डोरम्याट, टिप्याट लगायतया ज्वलंत दयेकेफु । वि.सं. २०६० सालय् जिल्ला कृषि विकास ज्याकू व जिल्ला विकास समिति नवलपरासीं मेशिन उपलब्ध याकेधुंकाः झिंखुम्ह मिसातय्सं मिलीजुली फाइबर उद्योग सञ्चालन यानाः रेशाया ज्वलं उत्पादन यानाः येँ लगायत देय्या थीथी भागय् थ्यंकेगु ज्या याःगु दु । केराया रेशापाखें उत्पादन जुइगु हस्तकलाया ज्वलं सौराहा, येँ, पोखरा व भैरहवाया बजारय् वनेगु यानाच्वंगु दु । पर्यटकं अप्वः ययेकूगुलिं थःपिनिगु उत्पादनय् आपालं लसतां न्ह्यःज्याःगु नायः भुसालं जानकारी बियादिल ।",http://www.nepalmandal.com/content/13711.html
चिकंया भावं ब्वलंकल ग्यानापूगु संकट ,"Tue May 3, 2011  3:33 pm","छगू पेट्रोल पम्प चिकंया अभावया कारण पेट्रोल पम्पतय्गु न्ह्यःने ताःहाकःगु लाईन दयाः वयेधुंकूगु दु । चिकं आयात याइगु छगू जक निकाय नेपाल आयल निगमया घाटां फुक्क पुलांगु रेकर्ड त्वाःदःगु दु । वंगु प्यला थुखे विश्व बजारय् चिकंया भाः बच्छि स्वयाः अप्वसिनं बच्छि स्वयाः अप्वयेधुंकाःया प्रभावया कारण निगमया घाटा लच्छिया पौने दुई अर्ब तका थ्यंगु दु । लोड सेडिङ्गया कारण विशेषयानाः डिजेलया माग साविक स्वयाः नीगू  प्रतिशतं अप्वःगु इलय् अरब जगतय् न्यनावंगु राजनीतिक अस्थीरतां यानाः निगमया संकट नियन्त्रण स्वयाः पिने वनाच्वंगु अधिकारीतय्गु धापू दु । करीब प्यला न्ह्यः ट्युनिसियापाखें न्ह्याःगु अरबया राजनीतिक अस्थीरतां चिकंया छगू प्रमुख उत्पादक राष्ट्र लिबियायात बांमलाक्क स्वायेवं पेट्रोलियम पदार्थया भाः छुं महिना थुखे आपालं थहांवंगु खः । प्यला न्ह्यः छगू ब्यारेल अर्थात १५९ लिटर चिकंया च्यय्गू डलर तूवःगु खः । थ्व थौंकन्हय् १२० डलरया हाराहारीइ दु । ग्यानापूगु छगू दशक न्ह्यःने तक्क नं नेपालं याइगु कूल निर्यातया जम्मा छगू तिहाई खर्च यानाः फुक्क चिकं न्यायेत गाःव । तर थौंकन्हय् देशय् दक्वः निर्यात यानाः कमय् याःगु धेबां चिकं जक न्यायेत नं  धौ धौ जुयाःवःगु दु । थज्याःगु स्थितिइ उर्जा संकटं अनियन्त्रित रुप कायेत्यंगु विज्ञतय्सं ख्याच्वः नापं ब्यूगु दु । वंगु निलाया दुने निगमं सञ्चय कोष व नागरिक लगानी कोष लिसे सरकारी कोषपाखें थ्यंमथ्यं प्यंगू अर्बया ऋण कायेधुंकूगु दुसा व फुक्क किसिया म्हुतुइ जिइ जूगु दु । आपूर्तिइ कटौती न्ह्याक्वः हे खर्च याःसां नं तुरुन्त हे विश्व बजारय् भाः थहांवनाः चिकंया नितिं शतप्रतिशत आयातय् भर परय् जुइमाःगु नेपाःया न्ह्यःने महासंकट ब्वलंगु निगमया अधिकारीतय्गु धापू दु । मध्यपूर्वया उथलपुथलं यानाः अप्वःगु चिकंया भाः कुहांवनी थें मच्वं धकाः अन्तर्राष्ट्रिय उर्जा निकायं जानकारी ब्यूगु खः । पूरापूर चिकंया आयातय् भर परय् जुइगु नेपाः थेंज्याःगु गरीब देशं थ्व समस्या फयेफइमखु अमृत नकर्मीं धयादिल । उर्जाविद् वय्कःया कथं भारतीय आयल निगमयात फुक्क धेबा बिइमफुगु कारण उमिसं आः धेबा फुक्कया कथं हे परिमाणय् जक चिकं बिइगु न्ह्याके धुंकूगु दु । गुकिया अर्थ खः देय्दुने हाकनं चिकंया आपूर्तिइ कटौति शुरु जुइधुंकूगु दु । गनं थाकू अन हे पंगः थ्वहे इलय् नेपालय् लोड सेडिङ्ग झन् झन् अप्वयाः च्वंगु दु । बिजुलीया अभावय् डिजेलया जेनरेटर तसकं जोडं न्ह्यानाः वयाच्वंगु दु । गुकिं यानाः चिकंया माग ह्वात्त हे थहांवंगु दु । बिजुली मदयाः शहर बजाःया ततःधंगु होटेल व्यापारीक केन्द्र थेंज्याःगु थासय् डिजेल जेनरेटर चलय् यानाः वयाच्वंगु दु । आपालं विज्ञतय्सं छक्वःपतिकं ज्यंकूगु खँ धाःसा स्वचालित मूल्य समायोजनया विकल्प उत्तम खः गुगुकथं अन्तर्राष्ट्रिय बजाः लिसलिसे चिकंया भाः आफसेआफ च्वय् क्वय् याकि । तर उगु विकल्प सामान्य जनताया नितिं कष्टप्रद जुइफइगु जूगुलिं सरकारं छ्यला बुलाय् हयेमफूगु आपूर्ति छ्याञ्जे पुरुषोत्तम ओझाया धापू दु । म्हो जक भाः च्वय् क्वय् जुयाः स्वचालीत मूल्य प्रणालीइ वनेत ज्यामछिं जूगु मदु । तर थनं ला प्यलाय् ८० या १२० डलर थ्यंकूगु दु । थज्याःगु इलय् ह्वात्त हे दयेकाः उकिया प्रभाव सामान्य जनतां फयेफइमखु व उकिया कारण मेमेगु नये त्वनेगुया भाः नापं अप्वयेफु । वहे कारण सरकारं थ्व प्रणाली मछ्यःगु खः, ओझां जानकारी बियादिल । दकले अप्वः ग्यानापूगु खँला छु दु धाःसा विश्वन्यंक उथल पुथल जुइकथं उत्पन्न चिकं संकटबारे बिचाः यायेगु फुर्सद नेपाःमि नेतातय्सं काःगु हे मदुनि ।",http://www.nepalmandal.com/content/13772.html
स्पेनय् बेरोजगारी समस्या तच्वल ,"Tue May 3, 2011  3:34 pm",युरोपेली देशय् खनेदुगु आर्थिक मन्दीया कारण अप्वःसिनं रोजगारी तंकेमालाः च्वंगु अवस्थाय् स्पेनय् बेरोजगारी समस्या अझ अप्वः तच्वयाः वःगु जानकारी ब्यूगु दु । युरोपेली युनियन लिसे अन्तराष्ट्रिय मुद्रा कोषया ग्वाहालिइ थःगु अर्थ व्यवस्थायात सुधार यायेगु नितिं स्पेनं थप रोजगारी कटौती यायेमाःगु कारण समस्या ब्वलना वःगु खः । थौंकन्हय् स्पेनय् बेरोजगारीया ल्याः आःतक्कया हे दकले अप्वः अर्थात उच्च दरय् थ्यंगु गुगु न्हापा झिंप्यदँया उच्च बिन्दुइ थ्यंगु खः । स्पेनय् छुं दिं न्ह्यः जक सार्वजनिक याःगु छगू तथ्याङ्क कथं वर्तमान अवस्थाय् स्पेनय् बेरोजगार २१.३ प्रतिशततक्क थ्यनाः करिब पीगुंगू लख जनता बेरोजगार जूगु जानकारी ब्यूगु खः । स्पेनय् थौंकन्हय् खनेदुगु बेरोजगारी आर्थिक मन्दी व सार्वजनिक बजेट घाटाया कारण सरकारं आपालं क्षेत्रया रोजगारीया कटौती याःगु व निजी क्षेत्रं उचित मात्राय् रोजगारी सिर्जना यायेमफूगुलिं हे खः ।,http://www.nepalmandal.com/content/13773.html
नेपाःया छगू जक च्वलेया चीज फ्याक्ट्री चित्लाङय् ,"Wed May 18, 2011  1:09 pm","आपालं मनूत च्वले दुरुया चीज फ्याक्ट्री दु धायेवं तसकं अजू चाइ । विशेष यानाः विदेशय् सिमित थ्व चीजया फ्याक्ट्री धाःसा नेपालय् दु । येँया मू थानकोटं चन्द्रागिरि जुया करिब १५ किमि वनेवं चित्लाङय् थ्यनिइ । चित्लाङय् हे च्वंगु थुगु चीज फ्याक्ट्री खला सामुदायिक वा सामुहिक कथं न्ह्याकेगु पल्सा छम्ह मनूया लगानी व महेनतं न्ह्याका च्वंगु दु । चित्लाङय् च्वंगु छगू ठकूरी परिवारया प्रत्यक्ष लगानिइ नेपाःया हे छगू जक च्वले चीज फ्याक्टी न्हापां प|mान्सया ग्वाहालिइ न्ह्याकूगु खः । आपालंं युवात विदेेशय् वनाः पलायन जुयाच्वंगु इलय् छम्ह युवा अशोक सिह ठकूरीं थज्याःगु च्वले चीज फ्याक्ट्रीया संचालन यानाः उदाहरण ब्यूगु खः । न्हापां पलिस्था याःगु इलय् चन्द्रागिरि चीज उत्पादन समूह धकाः नामांकरण याःगु जूसां तविं लिपा याःगु खः । विशेषतः प्रोटिनया आपालं मात्रा दइगु च्वलेया दुरुं उत्पादन जुइगु चीज दयेकेगु नितिं उतिकं हे कडा मेहेनत, उचित ब्यवस्थापन व दृढ संकल्प मदयेकं छुनं कथं न्ह्योने वनेमफइगु धयादिसें अशोक ठकूरीं नेपाःया मनूतय्गु सोचय् हिउपाः हयेमफुतले सामुहिकताय् थज्याःगु चिज फ्याक्ट्री न्ह्याके मफइगु धयादिल । ध्यवा जक दयाः चीज उत्पादन याये मफैमखु, छ फुति जक च्वलेया दुरुइ लः लायेवं फुक्क चीज नष्ट जुइगु धयादिसें वय्कलं किसानतय्गु दथुइ अज्याःगु विश्वसनियता मदुगु कारण सामुहिकताय् यंकाः विकास याये मफूगु धयादिल । थःगु फ्याक्ट्री लिक्क च्वंगु सरकारी भेडा फार्मयात चुनौति ब्यूसें ८७ म्ह च्वले लहिनां लच्छिइ २०० किलो तकया चीज उत्पादन यानाः च्वंगु दु । उगु चीज येाया ५ तारे होटल तयेेकी आपूर्ति यानाः वनां च्वंगु दु । वय्कलं चीजं जक करिब लच्छिइ ९० द्वलं अप्वः आम्दानी जुयाच्वंगु धयादी । न्हापाः स्याम्पलया कथं छक जर्मनय् छ्वये धुंकूसां तविं न्हिं १०० निसें १५० किलो तकया माग वयेवं विदेश निर्यात याये मफूगु दुःख प्वंकादिल । न्हापां न्हापां बजाः कायेगु तसकं थाकूगु धयादिसें वय्कलं आपालं मनूतय्सं नेपालय् च्वले दुरुया चीज दइ धकाः सुनां नं विश्वास हे मयाःगु धयादिल । नेपाःमि जनताया संविधान दइगु आशाय् तुषारापात । चीजया बजाः कायेगु नितिं स्वदँ तक तसकं दुःख जूगु व विदेशीतय्गु हे ग्वाहालिइ यक्व ई लिपा जक येँ बजाः कायेफूगु धयादिल । नरम व कडा चीज धकाः निगू स्वादया चिज उगु थासय् उत्पादन जुइगु याः । थौंकन्हे नरम खालया चीजया मू प्रतिकेजी २००० व कडा चीजया मू २७०० तकाः कायेगु याना च्वंगु दु । आवश्यकता कथं प्यंगू कोथाय् ब्यागलं ब्यागलं मेसिन, तापक्रम, कच्चा पदार्थ, तया तःगु दु । नापं चिस्यानया नितिं आवश्यक मेसिनया समस्या जूगु कारण पि|mजया प्रयोग याना तःगु दु । थौंतक करिब ६८ गू जिल्लाया किसानतय्त तालिम नापं विइधुंकूम्ह थकुरीया थाय् स्वयेगु नितिं नं आपालं  आपालं मनूत उगु थासय् थ्यनीगु याः । उगु फ्याक्ट्रीइ दुहां वनेगु नितिं विशेष कथं सर्तकता अपनेयाये माः । छुनं कथंया फोहर उगु थासय् मजुइमाः धइगु कथं तुतिइ प्लास्टिक निसें छेनय् विशेष कथंया प्लास्टिकया तपुलि पुना तिनि दुहां वनेमाः । थुकिं उगु थासय् गुलि तक सुरक्षा व सर्तकताया ब्यवस्था यानाः तःगु धकाः स्वये फइ । निःशुल्क कथं फ्याक्ट्री स्वकेगु जक मखु ठकुरीं उगु थासय् वइपिं मनूतय्त नापं चीज दयेकेगु तरिका विस्तारं कना छ्वइगु कारण आपालं मनूत न्हिंया न्हिंथं धइथें उगु थासय् थ्यना च्वंगु खः । बलामी व गोपाली जातिया बाहुल्यता दुगु थासय् मेगु छगू जातिया मनूनं न्ह्याका च्वंगु फ्याक्ट्रीइ थ्यनेवं चीजया स्वाद मकासें व वय्कःया पुस्तिकाय् छुखं मच्वसें लिहां वयेफइमखु । नेपाःया न्हापांगु व छगू जक च्वलेया चीज फ्याक्ट्री जुयानं थुकिंया प्रचार प्रसार धाःसा गुलि जुइमाःगु खः उलि जुयाच्वंगु अवस्था मदु । छम्ह मनूया पहलय् जुयाच्वंगु थ्व फ्याक्ट्रीइ छुन कथंया सरकारी ग्वाहालि विना अज्याःगु गामय् संचालन यायेगु धइगु तधंगु खँ जूसां तविं सरकारी निकाय पाखें थुकिंया उचित ब्यवस्थापन यानाः संरक्षण व विकास यायेमाःगु खनेदु ।",http://www.nepalmandal.com/content/14056.html
माथिल्लो कर्णालीइ मिं नल ,"Tue May 24, 2011  8:44 am","स्थानीय बासिन्दां आइतबाः न्हिनय् दैलेखया पाल्तडास्थित भारतीय निर्माण कम्पनी जिएमआरया स्वंगू भवनय् मि तयाः बिइगुया लिसलिसे कर्मचारीत दथुइ ल्हाः नापं वागु दु । जिएमआर माथिल्लो कणर्ाली जलविद्युत परियोजनाया निर्माण जिम्मा काःगु कम्पनी खः । कम्पनीया सुर्खेतस्थित सम्पर्क ज्याकूया कथं अज्ञात समूहं न्हिनय् प्यताः इलय् निर्माणस्थलय् दुगु ज्याकुथिइ दुहां वनाः मि तयाः ब्यूगु जानकारी ब्यूगु खः । उमिगु आक्रमणपाखें ज्याकूया सुरक्षा गार्ड नरबहादुर बोहोरा व मजदुर तोया बिष्ट घाःपाः जूगु ज्याकूया  सह - प्रबन्धक प्रदीप नेपालं जानकारी बियादीगु खः । निर्माणस्थलय् दुगु सामाजिक अधिकृत राजन रजवारया लिसलिसे मेमेपिं कर्मचारीपिं भक्तराज जोशी, कुवददी श्रीवास्तव, मातृका खनाल लगायत च्याम्ह मनूत स्वापू विहीन दुगु नापं सह - प्रबन्धक नेपालं जानकारी बियादीगु खः । 'घाःपाः जूपिनिगु उद्दारया नितिं थनपाखें एम्बुलेन्स छ्वयाःगु दु, तर घटनालिपा सुंलिसे नं स्वापू तयेत ताःलाःगु धाःसा मदुनि' - वय्कलं धयादिल । मिं नयाः अन दुगु ल्याब, ज्याकू व आवास भवन ध्वस्त जूगु कम्पनीं जानकारी ब्यूगु खः । निर्माणय् छ्यलीगु मूल्यवान सामानत नं नष्ट जूगु कम्पनीया धापू दु । जग्गाया मू - आब्जा सम्बन्धी विवादय् मि तःगु व आक्रमण याःगु जानकारी ब्यूसां नं उकिया पुष्टि धाःसा जूगु मदुनि । सह - प्रबन्धक नेपालं लिपांगु इलय् स्थानीयबासीपाखें अज्याःगु छु नं माग मवःगु जानकारी ब्यूगु खः ।",http://www.nepalmandal.com/content/14152.html
लुँया माग निरन्तर च्वयेपाखे ,"Tue May 24, 2011  8:42 am",विश्वय् लुँया माग सन् २०११ या न्हापांगु स्वलाय् अझ नं उच्च जूगु दु । सन् २०१० या अन्त्यपाखें अन्तर्राष्ट्रिय बजारय् लुँया माग यक्व मात्राय् अप्वःगु अवस्थाय् जूसां नं थुगु दँ नं लुँया माग उच्च जुइगु धुकुमाः वल्र्ड गोल्ड काउन्सिलं याःगु दु । सन् २०१० या न्हापांगु स्वलाया तुलनाय् सन् २०११ या न्हापांगु स्वलाय् अन्तर्राष्ट्रिय बजारय् लुँया माग थ्यंमथ्यं नीखुगू प्रतिशतं उच्च जुयाः करिब ३१०.५ टन दुगु धाःगु खः । लुँया माग उच्च दुगु सन् २०१० या लिपांगु स्वलाया तुलनाय् धाःसा सन् २०११ या न्हापांगु स्वलाय् करिब न्यागू प्रतिशतं मागय् कमी वःगु वल्र्ड गोल्ड काउन्सिलं धाःगु दु । अन्तर्राष्ट्रिय बजारय् भारत लगायत विश्वया उदायमान अर्थतन्त्र दुगु देशय् लुँया माग उच्च जुयाः वयाच्वंगु अवस्थाय् युरोपय् गुलिखय् देशय् सन् २०१० या निगूगु स्वलाया इलय् खनेदुगु ऋण सङ्कटया अवस्थां लुँया माग अझ उच्च जूगुलिं भावय् सुधार वःगु खः । अन्तराष्ट्रिय बजारय् लुँया मागय् वःगु बढोत्तरीया कारण वंगु झिंच्यालाय् लुँया भावय् प्रतिऔंस करिब द्वःछि व न्यासः अमेरिकी डलरं अप्वःगु तथ्याङ्कपाखें क्यंगु दु । विश्व बजारय् आर्थिक मन्दीया कारण सङ्कट वःगु कारणं नं आर्थिक सुरक्षाया प्रत्याभूतिया नितिं लुँ तसकं भरपर्दो लगानी जूगु दाबी यानाः लुँइ लगानी अप्वयेकेवं भावय् नं थहांवंगु खः । सन् २०१० या अपि्रलनिसें जुन महिनातक्कया अन्तर्राष्ट्रिय बजारय् लुँइ लगानी यायेगु नितिं ५७२ टन लुँया माग वःगु जानकारी ब्यूगु खः । सन् २०११ या निगूगु स्वलाय् नं अन्तर्राष्ट्रिय बजारय् लुँया माग करिब ३०० टन दइगु धुकुमाः याःगु दु । भारत - चीन लगायतया देय्या वैदेशिक मुद्रा संचिती तसकं बल्लाःगु कारण अनया केन्द्रीय बैङ्कं लुँया मौज्दात थकायेगु नितिं नं तःधंगु ल्याखय् लुँ न्याःगुलिं नं लुँया माग वृद्धि जूगु दु । अथेहे भारत थेंज्याःगु देशय् लुँ तिसाया माग विशेष यानाः नखः चखः व ईहिपाः लिसे मेमेगु संस्कारया नितिं तःधंगु ल्याखय् माग अप्वयाः वयाच्वंगुलिं नं अन्तर्राष्ट्रिय बजारय् लुँया मागय् थहां वनेत ग्वाहालि जूवंगु दु ।,http://www.nepalmandal.com/content/14151.html
पूँजी बजाः सुधारया दिशाय् ,"Wed May 18, 2011  1:10 pm","नेपाल स्टक एक्सचेन्जय् सोमबाः जूगु कारोबारय् नेप्से एक दशमलव चार अङ्क थहांवनाः ३५०.६३ अङ्कय् बन्द जूगु दु । न्हापा छक्वःपतिकं कुहांवयाच्वंगु जूसां नेप्से ३५० अङ्क स्वयाः क्वय् कुहांवःगु जूसां नं नेप्सेय् वंगु छुं दिंनिसें छुं भचा सुधार खनेदुगुलिं लगानीकर्ताया आकर्षण अप्वःगु दु । बजारय् थौंकन्हय् दुगु गुलिखय् कम्पनीया शेयर मू किताबी मू स्वयाः नं म्हो जूगु दु । बांलाःगु प्रतिफल बिइफुगु कम्पनीया शेयरत नं तसकं म्हो मूल्यं दइगु अवस्थां लगानीकर्ता शेयर खरिद यायेत आकषिर्त जूगु धाःगु दु । देशय् राजनीतिक अस्थिरता कायम हे जूसां नं सुधारया आशा धाःसा सीगु मदुनि । केन्द्रीय निक्षेप प्रणाली लागू जुइगु व आःयात न्यागू न्हूगु दलाल कम्पनीत तनेगु नितिं नं धितोपत्र बोर्डया स्वीकृति प्रदान यायेधुंकूगुलिं नं बजारय् लगानीकर्ताय् अप्वः उत्साह ब्वलंगु दु । नेपाली शेयर बजाः तसकं न्यून बिन्दुइ थ्यंगु खँ सरकारं नं स्वीकार यानाः उकियात थकायेगु नितिं म्युचअल फण्ड सकि्रय याकेगु, कर्मचारी सञ्चयकोष, नागरिक लगानीकोष व राष्ट्रिय बीमा संस्थान थेंज्याःगु संस्थाया संस्थागत लगानी शेयर बजारय् दुकायेगु लकस दयेकेगु थेंज्याःगु खँ हयेगुलिइ अर्थमन्त्रालयं लँपू चायेकूगु दु । बजाःयात सुधार यायेगु नितिं धितोपत्र दलाल व्यवसायी संघं झिगू बुँदे सुझाव न्ह्यब्वःगु दुसा गैरआवासीय नेपालीया लगानी शेयर बजारय् याकेगु विषयया कार्यान्वयन जुइगु कथंया नीति लिसे वइगु बजेटपाखें पूँजीगत लाभकरय् कमी हयेगु खँय् नं अर्थमन्त्रालय सकारात्मक खनेदुगुलिं नं बजारय् छुं माग अप्वइगु अपेक्षा याःगु दु । सोमबाःया कारोबारय् जम्माजम्मी च्यय्गू कम्पनीया एक हजार ३६६ कारोबारपाखें ६३ हजार ९४५ कित्ता शेयरया कारोबार जुयाः कूल एक करोड २८ लख ४८ हजार ९६४ तका बराबरया शेयर खरिद बिक्री जूगु दु । नेप्सेय् सोमबाः जूगु कारोबारय् प्रमुख गुमय् याःपिं कम्पनीइ युनिलिभर ११० तका, लक्ष्मी बैङ्क ४२ तका दुगु खःसा कमय् याःगु कम्पनीइ विशाल बजार कम्पनी ५७ तका, नागरिक लगानी कोष २५ तका, नबिल बैङ्क ३८ तका दुगु खः ।",http://www.nepalmandal.com/content/14057.html
नेपाःया जलविद्युतय् लगानी यायेगु रुसया इच्छा ,"Tue May 24, 2011  8:45 am","नेपाःया तःधंगु जलविद्युत आयोजनाय् लगानी यायेगु रुस व अनया निजी क्षेत्रं च्यूताः क्यंगु दु । सम्भाव्यता अध्ययन जुइधुंकूगु निसः व पीगू मेगावाट स्वयाः आपालं क्षमता दुगु विद्युत आयोजनाया प्रस्तावलिसे राजधानी मस्कोय् वार्ताया नितिं वयेत उमिसं सरकारयात इनाप याःगु दु । नेपाःया जलविद्युतय् लगानी यायेत इच्छुक रुसी कम्पनीइ ग्याजप्रोम व रुसल खः । ग्याजप्रोम विश्वन्यंक चिकं लिसे ग्यास निर्यात यायेत रुसया दकले तःधंगु कम्पनी खः । सन् २००८ य् जक ग्याजप्रोमं न्यासः व पीगुंगू अर्ब क्युबिक मिटर प्राकृतिक ग्यास व स्वंगू करोड नीगू लख टन चिकं उत्पादन याःगु खः, गुगु विश्वय् उत्पादन जुइगु कूल ग्यास उत्पादनया झिंन्यह्गू प्रतिशत खः । रुसल विश्वया दकले तःधंगु आल्मुनियम कम्पनी खः । विश्वय् उत्पादन जुइगु कूल आल्मुनियम मध्ये झिंस्वंगू प्रतिशत रुसलं कःघानातःगु दु । तःधंगु आयोजनाय् लगानी यायेत तयार दुगु धासें उगु कम्पनीं मस्कोस्थित नेपाली दूतावासपाखें सरकारयात असार १५ गते वार्ताया नितिं ब्वनापौ छ्वयाः हःगु खः । थ्वहे ब्वनापौ ज्वनाः रुसया नितिं नेपाली राजदूत सूर्यकिरण गुरुङ थौंकन्हय् येँय् झाःगु दु । रुस व अनया निजी क्षेत्रं छ्वयाः हःगु ब्वनापौ बारे राष्ट्रपति डा. रामवरण यादव, प्रधानमन्त्री झलनाथ खनाल, उपप्रधान लिसे अर्थमन्त्री भरतमोहन अधिकारी, ऊर्जामन्त्री गोकर्ण विष्टयात नापलानाः जानकारी बिइधुंकूगु वय्कलं धयादीगु खः ।",http://www.nepalmandal.com/content/14153.html
सरकारी ढिलासुस्तीं ताँ निर्माणय् पंगः ,"Tue May 31, 2011  10:26 am","वषर्ाया इलय् वःगु वां भेल छ्यलाः वनेम्वालेमाः धकाः लखौं तकाया ग्वाहालि याःपिं सुनसरीया पाँचकन्याबासीत तांपाखें खुसि छीगु म्हगस थुगु दँ नं पूमवंगु दु । धरानपाखें थ्यंमथ्यं न्यागू किलोमिटरया दूरीइ दुगु पाँचकन्या २ स्थित शेरा खुसिइ पक्की ताँ निर्माणया नितिं स्थानीयबासीं सप्ताह महायज्ञ ग्वसाः ग्वयाः थ्यंमथ्यं डेढ करोड तका धेबा मुंकूगु खः । सुनसरीया धरान, पाँचकन्या व मोरङ्गया याङशिला व केराबारी स्वाइगु सतकय् लाःगु खुसिइ ताँ मदयाः उगु क्षेत्रया थ्यंमथ्यं न्यय्द्वः जनतां वषर्ातया इलय् सास्ती फयाः वयाच्वंगु दु । जनतां मेहनत यानाः थःम्हं हे श्रोत चूलाकूसां नं सरकारी ढिलासुस्तीया कारण ज्या न्ह्यायेमफुगु पूर्व गाविस नायः रमेश बस्नेतं जानकारी बियादिल । ताँ निर्माणया नितिं स्थानीय जनता थःपिं हे जागरुक जूसां नं सरकारं ग्वाहालि मयाःगु सेरा खोला पुल निर्माण समितिया नायः मानबहादुर योञ्जनया धापू खः । निदँया दुने तां निर्माण यायेगु ज्या क्वचायेकेगु लक्ष्य दुगु खः । ताँ दयेकीगु आशां स्थानीयबासीं थःम्हं नयेगु नसाय् बच्छि क्वःपालाः जूसां नं ग्वाहालि यानागु खुला बिइत्यन नं ताँ दयेकेगु ज्या मन्ह्यानिगुलिं नीयबासीपिनि नुगः मछिंका च्वनेत बाध्य जुयाच्वंगु दु । पाँचकन्या क्षेत्रय् उत्पादन जूगु तरकारीं धरान बजाःयात कःघानाः वयाच्वंगु दु । उगु क्षेत्रय् उत्पादन जूगु तरकारी लगायत पशुजन्य उत्पादन नं धरानय् दुहांवनेगु यानाच्वंगु दु । ताँ दयेकेगु नितिं निगू करोड नीनिगू लख नीद्वः व प्यसः व न्यय्प्यतकाया लागत इस्टिमेट यानाः नक्साङ्कन नापं जुइधुंकूगु खः । तर नेपाल सरकारया मापदण्ड कथं ब्या खुगू मिटर जुइमाःगु कानुनी व्यवस्था पूमवंगु धासें ताँ दयउेकेगु ज्याय् लिबाःगु खः । ब्या अप्वयेकेमाःगुलिं मेगु नक्सा दयेकेमाःगु व लागत खर्च नं अप्वइगु जूगु निर्माण समितिं जानकारी ब्यूगु खः ।",http://www.nepalmandal.com/content/14299.html
ख्वप जिविसं लःया कर म्हय् मफुत ,"Tue May 31, 2011  10:27 am",ख्वप जिल्ला विकास समितिं व्यापारिक प्रयोजनया नितिं छ्यलाः वयाच्वंगु लःया कर म्हय्त ताःमलानाः वंगु दु । निर्बाचित जनप्रतिनिधिया संयन्त्र मदयाः कर म्हय् मफुगु खः । जिल्ला परिषद्ं चालु आर्थिक दँनिसें लागू जुइकथं प्रतिलिटर १० पैसा व १० पैसाया औसतय् प्रति ट्याङ्कर खुसः तकाया दरं कर म्हय्गु निर्णय याःगु खः । निर्बाचित जनप्रनिधि मदुगुलिं कर पुलेगु नितिं जिद्दी याइपिंत हस्तक्षेप यायेमफुगुलिं चालु आर्थिक दँय् कर म्हय् मफुगु जिल्ला विकास समिति ख्वपया राजस्व प्रमुख कृष्णगोबिन्द लाखां धयादिल । थुगु दँ लः व्यवसायी व गां विकास समितिलिसे सहलह यानाः कर म्हयेगु वय्कलं जानकारी नापं बियादिल ।,http://www.nepalmandal.com/content/14300.html
सरकारी ज्या त्वःताः हा लहीगुपाखे आकषिर्त ,"Wed Jun 1, 2011  12:21 pm","अर्घाखाँचीया धनचौर गाविसया कृषक हा लहीगु अर्थात मौरीपालन व्यवसायपाखे आकषिर्त जूगु दु । म्हो लगानी व म्हो मिहेनतपाखें चीहाकःगु इलय् हे मनग्य अर्थोपार्जन यायेत ताःलायेवं थनया कृषक हा लहीगुपाखे आकषिर्त जूगु खः । धनचौर गाविसया कृषक वंगु झिदँ न्ह्यःनिसें व्यवसायिक रुपय् हे हा लहीगु ज्या यानाः वयाच्वंगु खः । गाविसया प्रत्येक छेँय् हा लहीनातःगु जूसां नं वडा नं. ५, ६, ७ व ८ या कृषकत धाःसा व्यवसायिक रुपय् हे हा लहीना मनग्य आम्दानी यायेत ताःलाःगु खः । धनचौरय् चिउरीया जंगल दुगुया लिसलिसे पर्याप्त ल्याखय् तुया खेती याइगु व हाया नितिं उपयुक्त कथंया फय् लः नापं दइगु जूगुलिं हा लहीगु व्यवसाय तसकं बांलानाः वःगु स्थानीय बासिन्दापिनिगु धापू दु । हा पाखें बिचाः यानागु स्वयाः आपालं आम्दानी कायेदयेवं युवा जमात नं वैदेशिक रोजगार व सरकारी जागिर नापं त्वःताः हा लहीगु ज्यापाखें आपालं आकषिर्त जूगु दु । धनचौरय् कृषकतय्सं छखा हे छेँय् न्यागू निसें न्यय्गू घारतक्क हा लहीगु ज्या यानाः वयाच्वंगु दु । दच्छिइ निक्वःतक्क हाया घार त्वाःथलाः मह लिकायेगु व छगू घारय् दच्छिया झिगू निसें नीगू केजीतक्क मह दइगु कृषकपिनिगु धापू दु । मुढे घारपाखें हा व्यवसाय सञ्चालन यानाः वयाच्वंपिं कृषकतय्सं थौंकन्हय् आधुनिक घारय् हा लहीगु ज्या यानाः वयाच्वंगु दु । आधुनिक घारय् हा लहीबलय् हाया सुरक्षा जुइगु व कस्ति उत्पादन यायेत नं तसकं अःपुइगु जूगुलिं मुढे घारय् उत्पादन जुइगु मह स्वयाः निगू तिहाइ अप्वः उत्पादन कायेफइगु उमिगु धापू दु । धनचौर गाविस - ५ या बासुदेव पाण्डें हा लहीगुपाखें दच्छिया निगू लख आम्दानी यानाः च्वनागु जानकारी बियादिल । वय्कलं स्वीगू घार हा लहीनाः वयाच्वनादीगु दु । हा लहीनाः वःगु आम्दानीपाखें खुम्हसिया परिवार लहीगुया लिसलिसे काय् म्ह्याय्पिंत ब्वंकाः वयाच्वनागु वय्कःया धापू खः । उगु हे गाविस ६ या लेखनाथ पाण्डें नं हा लहीगु ज्यापाखंे हे थःगु जीविकोपार्जन न्ह्याकाः च्वनागु धयादिल । नीगू घार हा लहीनाः च्वनादीम्ह पाण्डें दच्छिया छगू लख तकातक्कया आम्दानी यायेगु यानाच्वनागु धयादिल । सदरमुकाम सन्धिखर्कपाखें खुगू कोष ताःपाक्क लाःगु धनचौर विकट गाविस जूसां नं हा लहीगु ज्याया नितिं तसकं उदाहरणीय गाविस हे जूगु दु । थनया बासिन्दां छेँय् वइपिं पाहाँपिंततक्कं च्याया पलेसा कस्ति नकाः लसकुस यायेगु यानाः च्वनागु धयादिल ।",http://www.nepalmandal.com/content/14330.html
"लुँया भाः कुहांवल, युरो अप्वल ","Sun Jun 5, 2011  11:48 am","थुगु वाः लुाया भावय् प्रति झिगू ग्राम स्वसः व च्यय्न्यातका धेबा कुहांवयाः स्वीखुद्वः व न्ह्यसः व पीतका कायम जूगु दु । वहलय् नं प्रति झिगू ग्रामय् न्यय्छतका धेबा कुहांवयाः च्यासः व गुइनितका धेबा कायम जूवंगु दु । नेपाल लुा वहः व्यवसायी संघया कथं अन्तराष्ट्रिय बजारय् चिकंया भावय् कुहांवःगु धेबा व युरोया भावय् जूगु वृद्धिं लुा, वहःया भावय् सामान्य थहां कुहां वःगु धाःगु दु । अन्तर्राष्ट्रिय बजारय् छुं दिं न्ह्यः जक द्वःछि व न्यासः व स्वीखुतका डलर दुगु लुाया भाः शुक्रबाः द्वःछि व न्यासः व स्वीछतका कायम जूवःगु दु । वहःया भाः स्वीखुगू डलर कायम जूगु संघं जानकारी ब्यूगु खः ।",http://www.nepalmandal.com/content/14399.html
सुगम ग्यासयात मीगु उजं ब्यूगु लितकाल ,"Sun Jun 5, 2011  11:49 am",उच्च अधिकारीया मिलेमतोय् जोखिमयुक्त सुगमया सिलिण्डर ग्यास मीत आयल निगमं ब्यूगु उजं शुक्रवाः हाकनं लित काःगु दु । उपभोक्तातय्त असुरक्षित सिलिण्डर म्यूगुलिं 'कम्पनी खारेजी' तक्कया कारबाही जुइमाः धयातःगु सुगम ग्यासयात निगमं अःखतं संरक्षण ब्यूगु खः । उच्च स्रोतयाकथं थुकिया बारे बुखा पिहांवयेवं बाणिज्य छ्याञ्जेया दबाबय् शुक्रबाः मीगु उजं लित ब्यूगु खः । पेट्रोलियम डिलर्स एशोसिएसनया पुलांम्ह नायः शिवप्रसाद घिमिरे सञ्चालक दुगु थ्व कम्पनीया बजाःया हिस्सा मतनेमाः धइगु सदासय तयाः निगमं सुगम ब्राण्डया कारोबार न्ह्याकेत उजं ब्यूगु दु । निगमं छुं दिं न्ह्यः एभरेस्ट ग्यास उद्योगपाखें सुगमया सिलिण्डर जायेकाः मीत उजं ब्यूगु खः । एभरेस्ट उद्योगं ग्यास जायेकूसां नं सुगमं हे ग्यास मी दइ । निगमं बजारय् सुगमया पीद्वः सिलिण्डर दुगु व उकिइ मध्ये स्वनिगलय् झिंन्हय्द्वः सिलिण्डर एभरेस्ट ग्यासयात जायेकेत ब्यूगु खः । निगमया उच्च अधिकारीया मिलेमतोय् जोखिमयुक्त सुगमया सिलिण्डरय् ग्यास जायेकाः मीत ब्यूगु स्रोतं धाःगु दु । मेपिनिगु ब्वहलय् च्वनाः ज्या यानाच्वंगु खा पिहांवयेवं निगमं सुगमया ग्यास आयात इजाजत रोक्का जक याःगु खः । आपालं दबाबलिपा निगमया उच्च अधिकारीं एलपी ग्यास कारोबार सम्बन्धी विनियमावलीया थः अनुकुल व्याख्या याना सुगमयात कारोबार यायेत उजं ब्यूगु खः । निगमं एलपी ग्यास कारोबार सम्बन्धी विनियमावलीया १७ त्यलाः सुगमया ग्यास सिलिण्डिर मीत ब्यूगु दाबी याःगु दु । थ्व बुादाय् छु नं कारणवश उद्योग पूर्ण आंशिक वा अस्थायी रुपय् सञ्चालनय् मदयाः ग्यास आपूर्ति याकेमफुगु खाय् निगम विश्वस्त जूसा मेमेगु उद्योगय् ग्यास जायेकेत बिइफइगु न्ह्यःथनातःगु दु । थ्वहे बुादाय् त्यलाः निगमं सुगमयात ग्यास जायेकेत ब्यूगु दाबी नापं याःगु दु ।,http://www.nepalmandal.com/content/14400.html
अन्तर्राष्ट्रिय बजारय् चिकंया भाः आपालं कुहांवल ,"Thu Aug 11, 2011  1:25 pm","अन्तर्राष्ट्रिय बजारय् कच्चा चिकंया भावय् स्वीन्यागू प्रतिशत स्वयाः अप्वः कमी वःगु दु । अन्तराष्ट्रिय बजारय् मंगलबाः कच्चा चिकंया भाः प्रतिब्यारेल सच्छि व नीप्यंगू डलर अमेरिकी डलरपाखें कुहांवयाः च्यय्गूया हाराहारीइ कारोबार जूगु दु । युरोप लिसे अमेरिकाय् जुयाः वयाच्वंगु आर्थिक सङ्कटया कारण चिकंया भावय् निरन्तर गिरावट वःगु दु । विश्लेषकतय्सं थ्व दर प्रतिब्यारेल न्यय्गू डलरतक्क कुहांवयेफूगु धुकुमाः यानातःगु दु । कच्चा चिकंया भावय् अन्तर्राष्ट्रिय बजारय् कमी वःगुलिसे भारतं पेट्रोलियम पदार्थया भाः क्वःकायेगु तयारी याःगु दु । भारतीय तेल मन्त्री एस जैसपालं कच्चा चिकंया भाः कुहां वनाच्वन धाःसा पेट्रोलियम पदार्थया भाः म्हो यायेफइगु जानकारी नापं ब्यूगु खः । अन्तर्राष्ट्रिय भाः थहांवंगु त्वहः तयाः पेट्रोलियम पदार्थया मूल्यवृद्धि यानाः वयाच्वंगु नेपाल आयल निगमं अन्तर्राष्ट्रिय बजाः भाः स्वीन्यागू प्रतिशत स्वयाः आपालं कमी वःसां नं मूल्य समायोजन यायेगु तयारी याःगु मदुनि । निगमया प्रवक्ता मुकुन्द ढुङ्गेल भारतीय आयल निगल -आईओसी) लिसेया सम्झौता कथं अन्तर्राष्ट्रिय भाः कथं उमिसं पेट्रोल व डिजेल प्रत्येक महिनाया १ व १६ तारिखय् व मेमेगु इन्धनत प्रत्येक महिना १ तारिखय् भाः बिइगु जूगुलिं वइगु १६ तारिखय् जक भाः कुहां वइगु, मवइगु विषयलय् धायेफइगु धयादिल । लुा वहःयाःथें हे चिकंया भाः तुरुन्त क्वःकायेगु व थकाये मज्यूगु जानकारी ब्यूसें वय्कलं थौंकन्हय् निगमं लच्छिया न्ह्यछगू करोड पीन्यागू लख तका घाटा फयाः वयाच्वंगुलिं भाः कुहांवइगु सम्भावना न्यून दुगु बिचाः तःगु खः । निगम झिंखुगू अर्ब च्यय्निगू करोड तका अझ नं ऋणय् दुगु नं प्रवक्ता ढुङ्गेलं दाबी याःगु दु । उपभोक्ता अधिकारकर्मी ज्योति बानियाा अन्तर्राष्ट्रिय भाः कुहां वःबलय् नं नेपालय् भाः क्वःकायेगु खाय् निगम तयार मजूगु धइगु गैरजिम्मेवार ज्या जूगु धयादिल ।",http://www.nepalmandal.com/content/15523.html
विद्युत उत्पादन लिसे विकासया विशेष कुतः न्ह्याकल ,"Mon Sep 5, 2011  12:35 pm","निर्माणाधीन आपालं जलविद्युत आयोजनायात निर्धारित ईदुने क्वचायेकेत सरकारं विशेष कुतः न्ह्याकूगु दु । लोडसेडिङया मार फयाच्वंपिं उपभोक्तायात राहत बिइत लिसे औद्योगिक क्षेत्रय् अप्वयाः च्वंगु ऊर्जाया माग पूवंकेत सरकारं थज्याःगु कुतः न्ह्याकूगु खः । बैंकया अप्वःगु व्याजदर, प्रसारण लाइनया अभाव लगायत थीथी कारणं इलय् हे ज्या न्ह्याके मदयाः अप्वःगु लागत खर्च व्यहोरय् यायेत लगानीकर्ता बाध्य जूगुलिं सरकारं गुम्ह दुजः दुगु उच्चस्तरीय समस्या समाधान समिति नीस्वंगु दु । विद्युत उत्पादनया क्षेत्रय् खनेदुगु फुक्क समस्या समाधान यायेत ऊर्जा मन्त्रालयं नीस्वंगु उगु समितिइ मन्त्रालयया प्रतिनिधि, नेपाल विद्युत प्राधिकरण, विद्युत विकास विभाग, स्वतन्त्र ऊर्जा उत्पादक, नेपाल ब्याङ्कर्स संघ व चीधंगु जलविद्युत उत्पादक संघया पदाधिकारीपिं खः । ऊर्जा मन्त्रालयया छ्याञ्जे बालानन्द पौडेलया कथं समितिं जलविद्युत उत्पादन लिसे उत्पादकया समस्या समाधान यायेत सरकारयात माःगु परामर्श बिइगुया लिसलिसे सरकार व निजी क्षेत्रदथुइ समन्वयकर्ताया भूमिका निर्वाह याइ । थौंकन्हय् देय्या थीथी भागय् न्ह्यसः मेगावाट क्षमताया नीच्यागू विद्युत परियोजना निर्माणाधीन दु । विद्युत विकास विभागं वंगु दा आपालं कम्पनीयात विद्युत उत्पादनया उजं नापं ब्यूगु खः । उगु हे दा विभागं प्यसः व न्यय्खुगू मेगावाटया तामाकोसी जलविद्युत परियोजना, ख्वीगू मेगावाटया माथिल्लो त्रिशुली ३ ए व स्वीनिगू मेगावाट क्षमताया राहुघाट परियोजनायात उत्पादनया स्वीकृति ब्यूगु खः । जलविद्युत परियोजनाया विकास लिसे लगानीया वातावरण दयेकेत सुरक्षा व्यवस्था सुदृढ जुइमाःगु आपालं आवश्यकता खनेदु । राष्ट्रिय लिसे अन्तर्राष्ट्रिय लगानी आकर्षण यायेत नं सुरक्षा न्हापांगु सर्त जूगु ऊर्जा मन्त्रालयया ल्यू छ्याञ्जे अनुप उपाध्यायं कनादिल । ऊर्जा क्षेत्रय् प्रत्यक्ष वैदेशिक लगानी दुकायेत लिसे स्वदेशी उद्यमीतय्त लगानीया नितिं प्रोत्साहन बिइत समितिया भूमिका महत्वपूर्ण जुइगु वय्कःया बिचाः खः ।छुं ई थुखे विद्युत उत्पादनया नितिं लगानी याःगु विदेशी संस्थातय्सं असुरक्षा महशुस यानाः वयाच्वंगु दु । भारतीय लगानीइ निर्माण याइगु गुसः मेगावाट क्षमताया माथिल्लो कणर्ाली परियोजनाया दैलेखस्थित ज्याकुथिइ छुं ला न्ह्यः मिं नयेवं विदेशी लगानीकर्ता झसुकाःगु खः । थ्यंमथ्यं झिंस्वंगू खर्ब न्यय्गू अर्बया लगानीइ दयेकीगु उगु परियोजनाय् नेपाःयात निःशुल्क नीन्ह्यगू प्रतिशतया शेयर लिसे सच्छि व च्यागू मेगावाट मत बिइगु भारतया प्रस्ताव देय्या समग्र हितय् दुगु ऊर्जा उत्पादनयात थःगु कार्य क्षत्र दयेकूगु क्लिन इनर्जी डेभलपमेन्ट बैंकया नायः धनञ्जय आचार्यं धयादिल । थ्वहे दथुइ, अख्तियार दुरुपयोग अनुसन्धान आयोगं माथिल्लो तामाकोसी जलविद्युत कम्पनीयात यान्त्रिक लिसे विद्युतीय उपकरण आयातया नितिं टेण्डरपाखें छनोटय् लाःगु कम्पनीया ज्या न्ह्यःने न्ह्याकेगु प्रकि्रया न्ह्याके उजं ब्यूगु दु । उपकरण न्यायेगु नितिं दकले म्हो धेबा न्ह्यब्वःगु अष्टे्रलियाली कम्पनी आन्डि्रयाज हाइड्रोयात उगु उपकरणय् हयेत ल्यःगु विरोधय् टेण्डर कायेमखंगु छुं छुं कम्पनीं अख्तियारय् उजुरी याःगु खः । टेण्डर प्रकि्रयाय् अनियमितता मजूगु अख्तियारं याःगु प्रारम्भिक अनुसन्धानपाखें पुष्टि जुइवं उगु कम्पनीलिसेया कार्यप्रकि्रया न्ह्यःने न्ह्याकेत माथिल्लो तामाकोसी जलविद्युत विकास कम्पनीयात उजं ब्यूगु कम्पनीं जानकारी ब्यूगु खः । यान्त्रिक लिसे विद्युतीय उपकरण आयातया नितिं आन्डि्रयाज हाइड्रों खुगू अर्ब पीखुगू करोड न्ह्यब्वःगु खःसा भारतीय कम्पनी आतस्टोमं खुगू अर्ब न्ह्यप्यंगू करोड मालीगु जानकारी ब्यूगु खः ।",http://www.nepalmandal.com/content/15974.html
मुद्रा अपचलनय् तःधंगु बैंकया नं ल्हाः ,"Tue Sep 13, 2011  12:24 pm",अर्थमन्त्री वर्षर्मान पुनं भारतीय मुद्रा अपचलनय् तःधंगु बैंकतय्गु नं ल्हाः दुगु धयादिल । रिपोर्टर्स क्लबया साक्षात्कारय् न्वंवानादिसें अर्थमन्त्री पुनं अर्बौं तकाय् जूगु भारतीय मुद्रा अपचलनय् तःधंगु बैंकतय्गु नं ल्हाः दुगु खनेदुगु जानकारी बियादीगु खः । अर्थमन्त्री पुनं न्हापाया सरकारं संसदय् न्ह्यब्वःगु बजेटयात छु नं संशोधन मयासे असोज १ गतेतक्क पारित यायेगु धयादिल । न्हापाया सरकारं पेश याःगु बजेट संशोधन मयासे असोज १ गतेतक्क संसदपाखें पारित याकेगु विषयलय् दलतदथुइ सहमति हे जुइधुंकूगु वय्कःया धापू खः । अर्थमन्त्री पुनं लिबाक्क बजेट पारित जुयाः आर्थिक बृद्धिदरय् समस्या वःगुलिं न्हापायापाखें पाठ सयेकाः हे थुगुसी वइगु असोज १ गतेदुने हे बजेट पारित यायेगु कथं संसदं ज्याया धलः नापं दयेके धुंकूगु जानकारी बियादीगु खः । अर्थमन्त्रीं भ्याट छलय् यानाः काण्डया छानबिनयात नं तीब्रता ब्यूगु धासें उपयुक्त प्रक्रिया छ्यलाः उकियात सार्वजनिक यायेगु योजनाय् थःपिं दुगु नापं स्पष्ट यानादिल । थःम्हं देशय् लगानीमैत्री बातावरण निर्माण यायेगु प्रतिबद्धता प्वंकादिसें अर्थमन्त्री पुनं मजदुर विवादं बन्द जुयाच्वंगु सूर्य नेपाल गार्मेन्ट नं याकनं हे सञ्चालनय् हयेगु दाबी नं यानादिल ।,http://www.nepalmandal.com/content/16155.html
सरकारं बिउबिजनय् अनुदान बीगु – ,"Tue Jan 17, 2012  10:30 am","कृषि लिसे सहकारी राज्यमन्त्री ओमप्रकाश यादवं सरकारं कृषि क्षेत्रया प्रबद्र्वनया नितिं कृषकतय्त बिउबिजनय् अनुदान बीगु व्यवस्था यायेत्यंगु धयादिल । लोकतान्त्रिक आई.पी. व कृषक समूहपाखें ग्वसाः ग्वःगु कृषि सांस्कृतिक ज्याभ्mवलय् न्ववानादिसें वय्कलं कृषि पेशायात आधुनिक व व्यावसायिक रुपय् विकास यायेत सरकारं बिउबिजनय् अनुदान बिइत्यंगु खः । राज्यमन्त्री यादवं रोजगारीया नितिं तःधंगु ल्याखय् विदेशय् वंपिं युवातय्त कृषि व्यवसायलय् आकर्षण यायेपूmसा खाद्य संरक्षण यायेफइगु व उकिया नितिं कृषि क्षेत्रयात प्रबद्र्वन यायेमाःगु न्ह्यःथनादिल । वय्कलं मन्त्रालयं कृषकलिसे सहकार्य यानाः उगु क्षेत्रय् दुगु थीथी समस्यायात समाधान यायेत प्रतिबद्घ दुगुलिइ बह बियादिसें कृषि सांस्कृतिक ज्याभ्mवःया माध्यमपाखें कृषकतय्त बाली नालीइ लाक्वःपाक्वः किटनाशक विषादीपाखें मानव जीवनया बारे लाइगु असरया बारेय् सचेत दयेकेगु वातावरणयात स्वच्छ तयेत ग्वाहालि जुइगु विश्वास प्वंकादिल । उगु हे लसताय् कृषि सांस्कृतिक ज्याभ्mवलय् ब्वति दुगु लोकतान्त्रिक आई.पी.एमं कृषक समूह, चाँदनी आई.पी.एमं कृषक समूह, देवीजागरण मिश्रित कृषक समूह, आधुनिक तरकारी खेती अतिथि सत्कार महिला कृषक समूह, बाल्मिकेश्वर कृषक समूह, स्वच्छ तरकारी लिसे फलफुल सहकारी संस्था, विष्णुदेवी प्याज भण्डारण आई.पी. लिसे कृषक समूह, प्रगती महिला कृषक समूह, लालीगँुरास कृषक समूह व ज्याभ्mवः ग्वाहालि माउण्ट भ्यू वोर्डिङ्ग स्कूलयात सिरपाः ब्यूगु खः । समूहया नकिं मैयाँ महर्जनं कृषि क्षेत्रय् माःगु प्राविधिक ज्ञानया अभावय् प्राङ्गारिक खेती हाथ्यापूर्ण दुगुलिइ बह बियादिसें उत्पादित वस्तुया बजाः व्यवस्थापनय् सरकारं ग्वाहालि यायेमाःगु धयादिल । उगु हे लसताय् कफी, च्याउ, उन्नत बालीया बिउबिजन, खेतीया नितिं कुतः याइगु थीथी प्रविधि लगायतया प्रदर्शन नापं याःगु खः ।",http://www.nepalmandal.com/content/18173.html
बुखँयात कयाः राष्ट्र बैंकया च्यूताः ,"Mon Jun 20, 2011  1:36 pm","वंगु छुं इलंनिसें थीथी बैंक लिसे वित्तीय संस्थाया बारे पिहांवःगु बुखाया विषययात कयाः नेपाल राष्ट्र बैंकं च्यूताः प्वंकूगु दु । नेपाल राष्ट्र बैंकया सुचं लिसे बुखात बैंकया प्रवक्तापाखें जक प्रवाहित जुइगु जूसां नं मेमेपिं अधिकारीपिनिगु हवाला ब्यूसें बुखा पिहांवःगु धासें राष्ट्र बैंकं ध्यानाकर्षण जूगु जानकारी ब्यूगु खः । बैंकया कार्यकारी निर्देशक लिसे प्रवक्ता भाष्करमणी ज्ञवालीं छगू विज्ञप्ति पिकयाः प्रवक्तां ब्यूगु बुखाय् जक विश्वास यायेत इनाप याःगु दु । देय्या वित्तीय प्रणालीइ समग्रताय् तःधंगु समस्या मदुगु व छुं संस्थाय् खनेदुगु तरलताया अल्पकालीन समस्यायात राष्ट्र बैंकं पुनर्कर्जा, विशेष पुनर्कर्जा, रिपो लिसे लिपांगु ऋणदाता कर्जा अन्तर्गत समाधान यानाच्वंगु जुयाः फुक्क निक्षेपकर्तातय्सं नियमित रुपय् थःथःगु बैंक वा वित्तीय संस्थालिसे यथावत् कारोबार यानाच्वनेत विज्ञप्तिइ न्ह्यःथनातःगु दु ।",http://www.nepalmandal.com/content/14720.html
युनिटीयात कारबाही या : ,"Mon Jun 20, 2011  1:36 pm","व्यवस्थापिका संसदया सार्वजनिक लेखा समितिं युनिटी लाइफ इन्टरनेशनल कानुन अःखः सञ्चालन जूगु दाबी यासें सञ्चालकतय्त कानुन कथं कारबाही यायेत सरकारयात उजं ब्यूगु दु । लेखां युनिटीयात खारेज यायेगु प्रक्रिया याकनं न्ह्याकेत नं सरकारयात उजं ब्यूगु दु । अर्थमन्त्री भरतमोहन अधिकारी व गृहमन्त्री कृष्णबहादुर महरालिसेया सहलहलिपा समितिं युनिटीया सञ्चालक लिसे व्यवस्थापकयात कारबाही यायेत व उमिगु निजी सम्पत्तिपाखें पीडितयात क्षतिपूर्ति बिइत उजं ब्यूगु दु । समितिया सभापति रामकृष्ण यादवं युनिटिया सञ्चालकतय्सं कानुन अःखः रकम संकलन, बीमा, ऋण प्रवाह याःगुलिं पीडितयात राहत बिइत व युनिटी खारेज यायेगुया विकल्प मदुगु धयादिल । समितिइ उपस्थित उपप्रधान लिसे अर्थमन्त्री भरतमोहन अधिकारीं युनिटीं गैरकानुनी रुपं कृयाकलाप न्ह्यःने न्ह्याकुगुलिं दोषीयात कार्बाहीया नितिं सरकार प्रतिबद्ध दुगु धयादिल । अथेहे उपप्रधान लिसे गृहमन्त्री कृष्णबहादुर महरां राज्यं दोषीयात छु नं अवस्थाय् संंरक्षण मयायेगु प्रतिबद्धता प्वंकुसें समितिया निर्देशन कथं कारबाही प्रकृया न्ह्यःने न्ह्याकेगु धयादीगु खः ।",http://www.nepalmandal.com/content/14721.html
गबले थिइगु पर्यटन दँ ? ,"Tue Jun 21, 2011  9:56 am","नेपालय् आय आर्जनया बांलाःगु स्रोत जुयाच्वंगु पर्यटन व्यवसाययात तिबः बिइगु व नेपाःया प्रचार प्रसार अन्तर्राष्टिङय जगततक्क थ्यंकेगु उद्देश्यलिसे पर्यटन दा सन् २०११ या सन्दर्भ न्ह्यानाच्वंगु जूसां नं अर्घाखाची जिल्ला धाःसा थ्वपाखें ताःपानाच्वंगु दु । झिगू लख पर्यटकया लसकुस यायेगु नितिं थीथी संघ संस्था, मां पुचः, नागरिक समाज लगायतया पुचःत सक्रिय रुपय् न्ह्यःज्यानाच्वंगु दु । तर पर्यटकीय महत्व क्वःबियाः च्वंगु लुम्बिनी अञ्चलया पहाडी जिल्ला अर्घाखााचीया पर्यटकीय स्थलत आः नं समस्याय् लानाच्वंगु दु । जिल्लाया अर्घाखााची भगवती मन्दिर, नरपानी, सुपा देउराली मन्दिर, पाणिनि तपोभूमि, बलकोटया पौवा, परशुरामेश्वर मन्दिर, दुर्वाशेश्वर गुफा, ठाडाया डम्मरु दह, सन्धिखर्कया शान्ति बगैाचा, मथुराबेसी धाम, छत्र महाराजया मन्दिर व मालारानी लगायतया दर्जनौं पर्यटकीय स्थलया व्यापक प्रचार प्रसार मजुयाः व सरोकारवाला पक्षं कुतः मयानाः अर्घाखााची नेपाःमिपिनिगु नितिं नं ताःपाःगु दुसा विदेशीपिनिगु खाल्हानाः मब्याः । ऐतिहासिक लिसे धार्मिक महत्व क्वःबियाः च्वंगु अर्घाखााची भगवती मन्दिर क्षेत्र थनया छगू महत्वपूर्ण सम्पदा खः, गुगु मन्दिर चौबिसै राज्यया पालय् थनया दरबार धकाः म्हस्यू । थुगु मन्दिरय् मोहिया कोजाग्रत पूणिर्मा, राम नवमी, कृष्ण जन्माष्टमीया दिं खुन्हु तःधंगु मेला जुइ । थुगु मन्दिरया उत्तरपाखे मनोरम हिमशृंखला, दक्षिणपाखे तराईया फााटत अले भारतीय भूमि नापया दृश्यावलोकन यायेफु । द्वलंद्वः दा न्ह्यः थौंकन्हय्या पाकिस्तानया लाहोर भूमिपाखें ज्ञान प्राप्त यायेगु झ्वलय् अर्घाखााचीया खिदमीइ थ्यंक वःम्ह पाणिनि ऋषिं थनस्थित पणेनाया लेकय् तपस्या यानाः संस्कृत व्याकरण च्वःगु खः । उकिं थ्व पाणिनि तपोभूमि विश्वभाषा सम्पदाया प्रमुख थाय् खः । अर्घाखााचीया पूर्वय् दुगु पणेना गाविसय् थ्व तपोभूमि लाः । अर्घाखााचीया पोखराथोक व पाल्पा जिल्लाया तीनधारेपाखें छुं मिनेट तं गयेधुंकाः थुगु क्षेत्रय् थ्यंकेफु । थुगु क्षेत्रया व्यापक प्रचार यायेफुसा धार्मिक, ऐतिहासिक व पर्यटकीय महत्वया कारण आन्तरिक व बाह्य निगुलिं कथंया पर्यटकयात आकषिर्त यायेफु । थुगु जिल्लाया मेगु आकर्षण नरपानी व सुपा देउराली मन्दिर क्षेत्रय् न्हियान्हिथं आपालं भक्तजन वयेगु याः । सुपा देउराली मन्दिरय् च्वलेचा व बखुं छाःसा मनंतुनागु फुक्क पूवनीगु जनविश्वास दु । अथेहे ठाडाया डम्मरु दह, सन्धिखर्कया शान्ति बगैाचा, छत्र महाराजया मन्दिर व मालारानी लगायतया दर्जनौं दर्शनीय थाय् प्रबर्द्धनया अभावय् समस्याय् लाना वयाच्वंगु दु । पर्यटन दाया ह्वःताः लाकाः केन्द्रनिसें जिल्ला तहतक्क छधी जुयाः न्ह्यःज्यायेगु खःसा अर्घाखााचीयात न्ह्याबलेंया नितिं नेपाःया छगू आकर्षण पहाडी गन्तव्य दयेकेफु । तर उगु अग्रसरताया शुरु धाःसा गबले जुइगु खः ?",http://www.nepalmandal.com/content/14752.html
नेपाः अन्धकारय् लाकाः भारतयात मत बिइमज्यू ,"Wed Jun 22, 2011  12:41 pm","एकीकृत नेकपा माओवादीया पोलिटव्युरो दुजः धर्मेन्द्र वाास्तोलां नेपाःमि जनतायात अन्धकारय् तयाः भारतयात मत बिइमफइगु धयादिल । माथिल्लो कणर्ली लगायत जलविद्युत आयोजनाबारे येाय् याःगु छगू अन्तरक्रिया ज्याझ्वलय् न्वंवानादिसें पोलिटव्युरो दुजः बास्तोलां थज्याःगु खा कनादीगु खः । माथिल्लो कणर्ाली जलविद्युत परियोजना सरकारं दयेकेमाःगुलिइ बहः बियादीम्ह बाास्तोलां सरकारं मदयेकूसा जनतां शेयर तयाः थःपिंसं हे आयोजना निर्माण यायेगु तयारीइ दुगु ख्याच्वः नापं बियादिल । सु नं नेता वा पार्टीं माथिल्लो कणर्ली मिइमफइगु धयादिसें वय्कलं बरु जनतां अज्याःपिं नेता व पार्टीयात कारबाही याइगु बिचाः नापं तयादीगु खः । वय्कलं माथिल्लो कणर्ाली आयोजना निर्माणया नितिं प्रतिवर्ष वइगु स्वसः अर्ब रेमिटेन्स, कर्मचारी सञ्चयकोष, नेपाली सेनायाके दुगु धेबा, राष्ट्रिय पूाजीपतितय्के दुगु पूजी व मेचीनिसें महाकालीया जनतां छगू लखया दरं जम्मा यायेफइगु स्वीगू लख शेयरया धेबा विदेशी लगानीया विकल्पया रुपय् कायेफइगु तथ्य कुलादिल । माथिल्लो कणर्ालीइ जूगु सम्झौतां नेपाःया अन्तरिम संविधानया धारा १ सय ५६ यात उल्लंघन याःगुलिं नं उगु सम्झौता नेपाःया सम्प्रभुता अःखः जूगु वय्कःया बिचाः खः ।",http://www.nepalmandal.com/content/14778.html
पूँजी बजारय् प्यन्हुया दिं नं सुधार ,"Thu Jun 23, 2011  12:05 pm",नेपाल स्टक एक्सचेन्जय् छक्वःपतिकं प्यन्हुया दिं नं नेप्सेय् सुधार जूगु दु । मङ्गलबाः नेप्सेय् जूगु कारोबारय् नेप्से न्हापाया दिंया तुलनाय् झिंस्वंगू दशमलव पीन्यागू ल्याःया सुधारलिसे स्वसः व पीप्यंगू दशमलव नीनिगूया बिन्दुइ थ्यंगु दु । थ्व प्यन्हुया दिंसं नेप्से थ्यंमथ्यं न्यय्गू ल्याखं थहांवंगु खः । नेप्सेय् छक्वःपतिकं वःगु गिरावटं स्वसः स्वयाः अप्वः क्वय् निसः व गुइनिगू ल्याः थ्यंगु खः । थहांवनाच्वंगु नेप्सेय् मङ्गलबाःया सुधार लगातार प्यन्हुया दिंया खः । कारोबार रकमया हिसाबं नं प्यंगू करोड झिंछगू लखया हाराहारीइ शेयर न्याये मीगु ज्या जूगुलिं नं बजाः तसकं सन्तोषजनक ढङ्गपाखें न्ह्यःने न्ह्याःगु विज्ञतय्सं जानकारी ब्यूगु दु । नेप्से अस्वाभाविक रुपय् क्वय् वंगु खा अप्वःसिनं स्वीकार याःगु व बजारय् मङ्गलबाः नं उच्च माग अझ खनेदुगुलिं वइगु दिंसं थ्यंमथ्यं प्यसःया बिन्दुइ नेप्से थ्यनीगु धुकुमाः बजारय् यानाः वयाच्वंगु दु । नेप्सेय् मङ्गलबाःया कारोबारय् ख्वीच्यागू कम्पनीया च्यासः व स्वीन्यागू कारोबारपाखें छगू लख निद्वः व न्हय्च्याकू कित्ता शेयरया कारोबार जुयाः प्यंगू करोड झिंछगू लख न्यय्गुद्वः व प्यसः व च्यय्नितका बराबरया शेयर न्याये मीगु ज्या जूगु दु । शेयर बजारय् वःगु गिरावटया कारण बजाःयात स्वाभाविक अवस्थाय् थ्यंकेत सरकारं ठोस पलाः न्ह्याकेगु प्रतिबद्धता नं वःगु दु । बैङ्क लिसे वित्त कम्पनीतय्गु वर्चश्व दुगु नेपाली शेयर बजारय् उगु क्षेत्रं बिइगु प्रतिफल नं उच्च हे दुगुलिं नं बजाः थहांवंगु लगानी कर्तापिनिगु धापू दु ।,http://www.nepalmandal.com/content/14811.html
भारतय् सीपिं खाया ला नेपाली बजारय् ,"Mon Jul 11, 2011  11:25 am","भारतय् हैजां सीपिं खाया ला नेपाली बजारय् खुलेआम बिक्री - वितरण जुयाच्वंगु दु । प्रहरीया संरक्षणय् अज्याःगु ला धनगढी नगरपालिका - १२ जुगेडालिसे स्वानाच्वंगु भारतीय क्षेत्र सुडा व सारियापारपाखें न्हिंन्हिइ धनगढी वयेगु यानाच्वंगु दु । भारतीय क्षेत्रपाखें ख्येा व पंक्षीजन्य वस्तु नेपाः हयेमदइगु कानुनी व्यवस्था दुसां नं भारतीय क्षेत्रपाखें ला बोराय् तयाः धनगढी हयेगु ज्याय् छगू गिरोह हे सक्रिय जुयाच्वंगु दु । प्रहरीं उमिके लच्छियंक धेबा कयाः निर्वाध रुपय् प्रतिबन्धित ला नेपालय् दुतहयेगु यानाच्वंगु स्थानीयं द्वपं ब्यूगु दु । लिपांगु इलय् भारतपाखें खाया ला लिसलिसे म्वाःम्ह खा वयाच्वंगु दु तर नियन्त्रण धाःसा जुइफूगु मदुनि । भारतपाखें हइगु गुणस्तरहीन ला धनगढीया नांजाःगु होटलतय्सं मीगु यानाच्वंगु दु । ला आपूर्तिइ संलग्न व्यक्तिं प्रहरीया संरक्षणय् भारतीय सीमा क्षेत्रपाखें धनगढीतक्क हयेगु यानाच्वंगु धाःगु दु  । उपभोक्ताया स्वास्थय् खेलवाड यानाः हैजा थापिं खाया ला नकाः ला व्यवसायीं आपराधिक ज्या याःगु द्वपं उपभोक्तातय्सं ब्यूगु दु । ताल्लाया इलय् ध्वग्गिगु ला नकाः महामारी हयेगु ज्या जूगु उमिगु बिचाः खः । जिल्ला पशुस्वास्थ्य ज्याकू, क्वारेनटाइन, धनगढी नगरपालिका व जिल्ला प्रहरी ज्याकूया कमजोर अनुगमनया कारण अवैध ला नेपाः दुहां वयेगु यानाच्वंगु दु । भारतीय सीमाक्षेत्र कमलापुर, बसइ, तिकुनियाा व दोधारा चाादनीपाखें भारतीय खा नेपाः दुहां वयेगु यानाच्वंगुलिं भारतय् खनेदुगु बर्ड फ्लुया संक्रमण नेपालय् न्यनीगु खतरा ब्वलंगु दु । सीमाक्षेत्रय् दुगु सुरक्षा चौकीया लापरबाहीया कारण भारतीय खा नेपाः वयेगु यानाच्वंगु स्थानीय बासिन्दातय्सं धाःगु दु । भारतीय क्षेत्रय् तयार यानाः धनगढी हःगु ला प्रतिकिलो सच्छि व स्वीतका धेबां पसलय् बीगु यानाच्वंगु दुसा पसलं उपभोक्तातय्त निसः व न्यय्तकाया दरं मीगु यानाच्वंगु दु । थुकथं भारतपाखें दंक भावं खाया ला व म्वाःम्ह खा वयेगु यायेवं नेपाली किसान सङ्कटय् लाःगु दु । खा मीगुलिइ कमी वयेवं बैंकपाखें ऋण कयाः कारोबार याःपिं किसानत चिन्तित यानाब्यूगु किसान शङ्करचन्दं धयादिल । भारतपाखें वइगु खा पनेगु नितिं जिल्ला प्रशासन लगायतया निकाययात ध्यानाकर्षण याःबलय् नं छु नं सुनुवाइ मजूगु चन्दं नुगः खा तयादिल । राष्ट्रिय उपभोक्ता मञ्च कैलालीया नायः हरि रेग्मीं उपभोक्ताया स्वास्थ्यय् प्रतिकूल असर लाः वनाः गुणस्तरहीन ला मीपिंत कारबाही यायेमाःगु माग नापं याःगु धयादिल । सेती अञ्चल अस्पतालया मेडिकल सुपरिटेन्डेन्ट डा. गणेशबहादुर सिंहं गुणस्तरहीन ला नयेबलय् महामारीया खतरा जुइफूगु धयादिल । पशु क्वारेनटाइनया प्रमुख डा. मीनबहादुर थापां जनशक्तिया अभावय् पिनेपाखें वइगु पशु लिसे पंक्षीजन्य बस्तु पनेमफूगु धयादिल ।",http://www.nepalmandal.com/content/14988.html
स्वंगूगु देय्पाखें नेपाः दुहांवइपिं पर्यटकय् वृद्धि ,"Wed Aug 10, 2011  12:38 pm",,http://www.nepalmandal.com/content/15486.html
चीनं लुम्बिनी विकासय् नीनिगू अर्ब व न्यय्गू करोड लगानी ,"Wed Jun 22, 2011  12:42 pm","चिनिया संस्था एसिया प्यासेफिक एक्स्चेन्ज एण्ड कोअपरेसन फाउण्डेसनं लुम्बिनी क्षेत्रया विकासय् करिब नीनिगू अर्ब न्यय्गू करोड तका लगानी यायेगु जानकारी ब्यूगु दु । नेपाल सरकारलिसे मिलय् जुयाः लुम्बिनीयात अन्तर्राष्ट्रिय बौद्ध केन्द्रया रुपय् विकास यायेगु रणनीतिकथं उगु संस्थां लुम्बिनी क्षेत्रया विकासया नितिं थुलि आपालं लगानी यायेत्यंगु खः । थ्व स्वयाः न्ह्यः माओवादी नेतृत्वया सरकारय् फाउण्डेसनया अधिकारी व संस्कृत मन्त्रालयदथुइ थुगु सम्बन्धी सम्झौता जूगु खः । चीन सरकारया सहमतिइ फाउण्डेसनं लुम्बिनी नगर विकास' अवधारणा कथं बौद्ध गुम्बा, विमानस्थल, रोड, होटल, सम्मेलन केन्द्र लिसे बौद्ध विश्वविद्यालय निर्माणय् लगानी यायेत्यंगु खः ।",http://www.nepalmandal.com/content/14779.html
असफल जुजुं वन आयोजनात ,"Thu Jun 23, 2011  12:05 pm","चितवनया थीथी क्षेत्रय् न्ह्यानाच्वंगु आयोजनात असफलतापाखे उन्मुख जूगु दु । ग्रामीण पुनर्निर्माण लिसे पुनस्र्थापना आयोजना अन्तर्गत सञ्चालित नीन्यागू करोडया आयोजना दुसां नं आःतक्क उकिया बच्छि धेबा नं खर्च जूगु मदुनि । प्यदाया इलय् आयोजनां चितवनय् निगू सतक झिंछगू खानेपानी आयोजना व झिंनिगू झोलुंगे ताा निर्माण यायेगु लक्ष्य तःगु खः । तर, आःतक्क वनकट्टा बगइ सतक खण्ड अन्तर्गत वनकट्टानिसें कल्याणपुरया रिमाल खुसितक्क कालोपत्रे यायेगु ज्या न्ह्यानाच्वंगु दु । तर दारेचोक शक्तिखोर सतक खण्डया निर्माण ज्या थें अझ नं न्ह्यायेफुगु मदुनि । अथेहे दारेचोकया चुम्लिङ्गटार व शक्तिखोरया गैराबारीइ खानेपानी आयोजना निर्माण जूगु जूसां नं लोथरया कालीखोला व रेवतीखोला, दाहखानीया टारीगामय् जक झोलुंगे ताा दयेके धुंकूगु दु । लक्ष्य कथं ज्या यायेमफुगुलिइ आयोजनाया प्रमुखत छक्वःपतिकं परिवर्तन जुइगु, राजनीतिक सहमति कायम यायेमफुगु हे मुख्य कारण जूगु आयोजनाया प्रमुख समर खनालं जानकारी बियादिल । वय्कलं इलय् हे ज्या यायेमफुगु स्वीकार यानादिसें आः तदारुकताया लिसे ज्या यायेगु नितिं प्रतिबद्धता प्वंकादिल । चितवनया स्थानीय विकास अधिकारी वसन्त अधिकारीं आयोजनाया ज्या प्रभावकारी दयेकेत इनाप यानादिल । चितवन क्षेत्र नम्बर - ४ पाखें संविधानसभाय् प्रतिनिधित्व यायेत सभासद् चित्रबहादुर श्रेष्ठं विकास निर्माणया ज्याय् थःम्हं गुलिफु उलि ग्वाहालि यायेगु जानकारी बियादीगु खः । देय्या नीगू जिल्लाय् सञ्चालित ग्रामीण पुनर्निर्माण लिसे पुनस्र्थापना आयोजना सन् २००८ निसें सञ्चालित आयोजना खः । थुकिया समयावधि क्वचायेत दच्छि ई हे मल्यने धुंकाः नं क्वःछिनातःगु आयोजना असफल जुइगु लगभग पक्का पक्की जूगु खः ।",http://www.nepalmandal.com/content/14810.html
अन्तर्राष्ट्रिय बजारय् चिकंया भाः आपालं कुहांवल ,"Thu Aug 11, 2011  1:23 pm","अन्तर्राष्ट्रिय बजारय् कच्चा चिकंया भावय् स्वीन्यागू प्रतिशत स्वयाः अप्वः कमी वःगु दु । अन्तराष्ट्रिय बजारय् मंगलबाः कच्चा चिकंया भाः प्रतिब्यारेल सच्छि व नीप्यंगू डलर अमेरिकी डलरपाखें कुहांवयाः च्यय्गूया हाराहारीइ कारोबार जूगु दु । युरोप लिसे अमेरिकाय् जुयाः वयाच्वंगु आर्थिक सङ्कटया कारण चिकंया भावय् निरन्तर गिरावट वःगु दु । विश्लेषकतय्सं थ्व दर प्रतिब्यारेल न्यय्गू डलरतक्क कुहांवयेफूगु धुकुमाः यानातःगु दु । कच्चा चिकंया भावय् अन्तर्राष्ट्रिय बजारय् कमी वःगुलिसे भारतं पेट्रोलियम पदार्थया भाः क्वःकायेगु तयारी याःगु दु । भारतीय तेल मन्त्री एस जैसपालं कच्चा चिकंया भाः कुहां वनाच्वन धाःसा पेट्रोलियम पदार्थया भाः म्हो यायेफइगु जानकारी नापं ब्यूगु खः । अन्तर्राष्ट्रिय भाः थहांवंगु त्वहः तयाः पेट्रोलियम पदार्थया मूल्यवृद्धि यानाः वयाच्वंगु नेपाल आयल निगमं अन्तर्राष्ट्रिय बजाः भाः स्वीन्यागू प्रतिशत स्वयाः आपालं कमी वःसां नं मूल्य समायोजन यायेगु तयारी याःगु मदुनि । निगमया प्रवक्ता मुकुन्द ढुङ्गेल भारतीय आयल निगल -आईओसी) लिसेया सम्झौता कथं अन्तर्राष्ट्रिय भाः कथं उमिसं पेट्रोल व डिजेल प्रत्येक महिनाया १ व १६ तारिखय् व मेमेगु इन्धनत प्रत्येक महिना १ तारिखय् भाः बिइगु जूगुलिं वइगु १६ तारिखय् जक भाः कुहां वइगु, मवइगु विषयलय् धायेफइगु धयादिल । लुा वहःयाःथें हे चिकंया भाः तुरुन्त क्वःकायेगु व थकाये मज्यूगु जानकारी ब्यूसें वय्कलं थौंकन्हय् निगमं लच्छिया न्ह्यछगू करोड पीन्यागू लख तका घाटा फयाः वयाच्वंगुलिं भाः कुहांवइगु सम्भावना न्यून दुगु बिचाः तःगु खः । निगम झिंखुगू अर्ब च्यय्निगू करोड तका अझ नं ऋणय् दुगु नं प्रवक्ता ढुङ्गेलं दाबी याःगु दु । उपभोक्ता अधिकारकर्मी ज्योति बानियाा अन्तर्राष्ट्रिय भाः कुहां वःबलय् नं नेपालय् भाः क्वःकायेगु खाय् निगम तयार मजूगु धइगु गैरजिम्मेवार ज्या जूगु धयादिल ।",http://www.nepalmandal.com/content/15522.html
नीन्यागू मेगावाटतक्कयात अप्वः भाः ,"Mon Jun 6, 2011  12:23 pm","जलविद्युतया निजी लगानीकर्ता आकषिर्त यायेत विद्युत प्राधिकरणं नीन्यागू मेगावाट स्वयाः चीधंगु आयोजनायात बिइगु भाः थकाःगु दु । प्राधिकरण सञ्चालक समितिं जलविद्युत लगानीकर्तायात प्रोत्साहित यायेगु नितिं सुख्खा यामया नितिं प्रतियुनिट छतका व चालिस पैसा व वषर्ायामयात असी पैसा भाः थकयाः न्यायेगु निर्णय याःगु दु । प्राधिकरणं पुस - चैत सुख्खा व वैशाख - मंसिरयात वषर्ायाम तायेकाः निजी क्षेत्रं उत्पादन याःगु बिजुली न्यायेगु यानाच्वंगु दु । 'निजी क्षेत्रयात आकषिर्त यानाः आयोजना दयेकेत प्रेरित यायेगु नितिं विद्युतया भाः थकायेगु निर्णय यानागु खः,' प्राधिकरणया प्रवक्ता गोसाई केसीं धयादिल । प्राधिकरणं न्हूगु विद्युत न्यायेगु सम्झौता -पिपिए) जुइगु आयोजनायात सुख्खायामया नितिं प्रतियुनिट च्यातका व चालिस पैसा व वषर्ायामयात प्यता व असी पैसा बिइ । 'आवंनिसें पिपिए जुइगु आयोजनाया जक भाः थकायेगु निर्णय जूगु खः,' प्रवक्ता केसीं धयादिल । वंगु चैतय् सरकारं हःगु 'ऊर्जा संकटकाल' सम्बन्धी ज्याझ्वलय् पिपिए दर नीगू प्रतिशतं थकायेगु घोषणा याःगु खः । नीन्यागू मेगावाटतक्कया आयोजनापाखें उत्पादन जुइगु मतयात प्राधिकरणं छगू हे भावं न्याइ । व स्वयाः तःधंगु आयोजनाया मत न्यायेबलय् धाःसा प्राधिरकण व प्रबर्द्धकत दथुइ वार्ता यानाः क्वःछीगु नीति दु । ऊर्जा संकट ज्याझ्वलय् विद्युत उत्पादनया नितिं प्रेरित यायेगु उद्देश्यं फुक्क आयोजनापाखें उत्पादित मतय् नीगू प्रतिशततक्क भाः थकायेगु न्ह्यःथनातःगु खः । तर, उगु बुादाय् विवाद जुइवं सरकारं न्हूगु पिपिए दुगु आयोजनायात जक भाः थकायेगु कथं संशोधन यायेगु ज्या नापं जूगु खः । क्वःछ्यूगु इलय् उत्पादन यायेत आयोजनायात न्याक्वःतक्क दच्छिया स्वंगू प्रतिशतया दरं मूल्य वृद्धि नापं यानाः प्राधिकरणं मत न्यायेगु निर्णय जूगु दु । क्वःछ्यूगु ई स्वयाः लिबाक्क आयोजना दयेकीपिंसं धाःसा दच्छिया वृद्धि जुइगु सुविधा काये खनीमखु । 'क्वःछ्यूगु ई स्वयाः न्यय्प्यला स्वयाः लिबाक्क उत्पादन यायेत आयोजनां छु नं मूल्य वृद्धि याये दइमखु,' केसीं धयादिल । निजी आयोजनालिसे न्यायेगु भाः थहां वनीगु जुइवं प्राधिकरणं उपभोक्तां पुलीगु मतया भाः थकायेत सरकारलिसे इनाप नापं याःगु दु । दच्छि न्ह्यःनिसें प्राधिकरणं मतया भाः थकायेगु नितिं प्रकि्रया न्ह्यःने न्ह्याकूगुलिइ ऊर्जा संकटकाल ज्याझ्वलं महसुल निर्धारण आयोग खारेज यायेधुंकाः दीकूगु खः ।",http://www.nepalmandal.com/content/14425.html
आर्थिक दँ २०६८/६९ या बजेट हयेगु तयारी ,"Wed Jun 8, 2011  1:00 pm",सरकारं वइगु ला आर्थिक दा २०६८/६९ या बजेट हयेगु तयारी याःगु दु । सरकार कामचलाउ जुयाच्वंगु खा पिहांवयाच्वंगु इलय् उपप्रधान लिसे अर्थमन्त्री भरत मोहन अधिकारीं थज्याःगु जानकारी बियादीगु खः । सोमवाः येाय् ग्वसाः ग्वःगु छगू ज्याझ्वलय् मन्त्री अधिकारीं वइगु लादुने हे बजेट हयेगु गृहकार्य जुयाच्वंगु जानकारी बियादिल । मन्त्री अधिकारीं वइगु आर्थिक दाया बजेटय् पूाजी निर्माण सम्बनधी ज्याझ्वःयात दुथ्याकीगु जानकारी बियादिल । बैदेशिक रोजगारपाखें दुहांवःगु रेमिटेन्सयात उत्पादनशील क्षेत्रय् लगानी यायेफुसा विकास निमार्णं गति काइगु वय्कःया धापू खः ।,http://www.nepalmandal.com/content/14476.html
बागमती खुसिइ महोत्सव न्ह्यात ,"Tue Jun 7, 2011  12:27 pm","विश्व वातावरण दिवसया लसताय् आइतवाःनिसें झिंछक्वःगु बागमती खुसि महोत्सव न्ह्याःगु दु । पशुपतिस्थित बागमती खुसिया लिक्कपाखें औपचारिक रुपय् महोत्सव न्ह्याकूगु खः । पर्यटन बोर्ड लगायत छगू दर्जन संस्थातय्सं महोत्सवया ग्वसाः ग्वःगु खः । 'बागमती ल्यंकेत घरदैलो अभियान' धइगु नारालिसे पञ्चेबाजा थानाः महोत्सव उलेज्या याःगु खः । ज्याझ्वलय् वातावरणविद्पिं भुषण तुलाधर, मेघ आले लगायतपिंसं सभ्यताया रुपय् दुगु बागमती खुसिइ प्रदुषित जुयाः वनाच्वंगुलिं उकियात ल्यंकेगु नितिं महोत्सवया हे रुपय् अभियान न्ह्याकूगु धयादिल । महोत्सवया न्हापांगु दिं आइतवाः थीथी बिद्यालय व वातावरणया क्षेत्रय् ज्या यानाच्वंगु संघ संस्थाया प्रतिनिधितय्सं बागमती खुसि क्षेत्रय् सरसफाई ज्या न्ह्याकूगु खः । अभियान अन्तर्गत अरुण, सप्तकोशी, कणर्ली, कालीगण्डकी लगायत छगू दर्जन खुसिपाखें हःगु जल बागमतीइ ल्वाकः छ्याःगु खः । भदौ ३ गतेतक्क न्ह्याइगु उगु महोत्सवय् बृक्षारोपण, सरसफाई, चेतनामूलक ज्याझ्वःत न्ह्याकेगु जानकारी ब्यूगु दु ।",http://www.nepalmandal.com/content/14446.html
लाक्वपाक्व धेबा मबीत अख्तियारया उजं ,"Wed Jun 15, 2011  12:17 pm","अख्तियार दुरुपयोग अनुसन्धान आयोगं बजेटय् व्यवस्था मजूगु आयोजना सञ्चालन मयायेत सरकारयात उजं ब्यूगु दु । सरकारं मनोमानी ढंगं रकम वितरण याःगु उजुरी लायेवं अख्तियारं राष्ट्रिय योजना आयोगपाखें स्वीकृत मजूगु व बजेटय् मलाःगु आयोजनाय् रकम खर्च मयायेत प्रधानमन्त्री, मुख्य छ्याञ्जे व थीथी मन्त्रालययात पौ छ्वयेगु ज्या जूगु खः । अख्तियारं प्राविधिक रुपय् लगत अनुमान मजूगु व बोलपत्रया प्रक्रिया मछ्यसे थः यत्थें तर्जुमा यानातःगु योजना आर्थिक दाया अन्त्यय् सञ्चालन मयायेत नापं धाःगु दु । पतिइ आर्थिक दाया अन्त्यय् ज्या न्ह्याकाः दीर्घकालिन रुपय् सरकारयात आर्थिक भार लाइगु आयोजना नापं सञ्चालन यायेमज्यूगु धयातःगु दु । थ्व स्वयाः न्ह्यः, सरकारं मनोमानी ढंगं बजेट वितरण याःगु दाबी लिसे उकियात पनेत माग यासें प्रतिपक्षी नेपाली कांग्रेसं अख्तियारय् उजुरी नापं ब्यूगु खः ।",http://www.nepalmandal.com/content/14602.html
चिलिमे थप आयोजना निर्माणया तयारीइ ,"Tue Jun 14, 2011  1:16 pm","नेपाली शीप व लगानीइ निर्माण जूगु सफल चिलिमे जलविद्युत आयोजनां थप प्यंगू आयोजनात निर्माण याइगु जूगु दु । उकिया नितिं नागरिक लगानी कोषं झिंखुगू अर्ब तका धेबा ऋण स्वरुप लगानी याइगु चिलिमे जलविद्युत आयोजनाया प्रमुख डा. डम्बरबहादुर नेपालीं जानकारी बियादीगु खः । चिलिमे विद्युत कम्पनीं दयेकेत्यंगु उगु प्यंगू आयोजनात साङ्जेन, अपर साङ्जेन, रसुवागढी व मध्य भोटेकोसी खः । आयोजनाया नितिं कर्मचारी सञ्चय कोषं झिंखुगू अर्ब न्यागू करोड तका धेबा ऋण लगानी यायेगु निर्णय नापं यायेधुंकूगु दु । दयेकेत्यंगु उगु प्यंगू आयोजनां निसः व ख्वीगू मेगावाट बिजुली उत्पादन याइगु नापं डा. डम्बरबहादुर नेपालीं जानकारी बियादीगु खः । चिलिमें दयेकेत्यंगु न्हूगु मध्ये दकले अप्वः क्षमता दुगु आयोजना भोटेकोसी खः । सच्छि व निगू मेगावाट दुगु उगु आयोजना सिन्धुपाल्चोकय् लाःसा सच्छि मेगावाटया रसुवागढी, साढे ४२ मेगावाटया साङ्जेन व झिंप्यंगू दशमलव खुगू मेगावाटया अपर साङ्जेन रसुवाय् हे लाः । थुपिं विद्युत आयोजनात आः याकनं हे ज्या न्ह्याकीगु नं कम्पनीपाखें जानकारी ब्यूगु खः । कम्पनीयाकथं २०१६ सालतक्कयादुने फुक्क आयोजना पूवनीगु धाःगु दु । प्यंगू आयोजनाया नितिं कूल स्वीनिगू अर्ब झिंछगू करोड खर्च जुइगु प्रबन्ध सञ्चालक कुलमान घिसिङं जानकारी बियादिल ।",http://www.nepalmandal.com/content/14580.html
तःदँलिपा खानेपानी योजना निर्माण ,"Wed Jun 8, 2011  12:59 pm","त्वनेगु लःया अभावय् तःदानिसें दुःख फयाच्वंपिं नुवाकोटया बुधसिङ गाविसया सर्वसाधारण खानेपानी योजना निर्माणय् थःपिं हे छधी जुयाः न्ह्यज्याःगु दु । न्हियान्हिथं सुथंनिसें सनिलय्तक्क खानेपानी योजना निर्माणया नितिं थौंकन्हय् उगु हे गाविसया वडा नं. २, ३ व ४ या गामात न्हियान्हिथं न्ह्यज्याःना च्वंगु दु । उपभोक्ता समितिपाखें कूल नीच्यागू लख तकाया लागतय् खानेपानी योजना निर्माण ज्या न्ह्याःगु खः । बुधसिङ गाविसया वडा नं. ५ निसें प्यंगू किलोमिटर ताःहाकःगु पाइप लाइन लानाः खानेपानीया योजना निर्माण ज्या न्ह्याःगु ज्याझ्वः कजि पुरुषोत्तम श्रेष्ठं जानकारी बियादिल । योजनाया नितिं नेपाल स्वास्थ्यया नितिं लः नांया संस्थां झिंन्हय्गू लख व ल्यं जनश्रमदानपाखें वइगु असारदुने योजनाया निर्माण क्वचायेकेगु कजि श्रेष्ठं जानकारी बियादिल । थौंकन्हय् त्वनेगु लःया सुविधा छेाय् छेाय् हे दइगु जुइवं गामात तसकं हे तय्ताःगु दु । 'त्वनगु लः निसें कयाः बस्तु भाउयात नापं लःया जोहो यायेत तसकं मुस्किल दु, आः ला जिमिसं थःपिंसं हे योजना दयेकाः न्ह्यःज्यानाः च्वनागुलिं तःदानिसें पीडा लनेत्यंगु दु ।' उपभोक्ता रामेश्वर श्रेष्ठया दुःखलिपाया उत्साह दु । योजना क्वचायेधुंकाः निसः व झिंच्याखा छेाय् प्रत्यक्ष लाभान्वित जुइगु जानकारी ब्यूगु दु । त्वनेगु लःया नितिं थौंकन्हय् न्हियान्हिथं सच्छि व न्यय्म्ह ज्याकःमिपिं न्ह्यःज्यानाच्वंगु दु । त्वनेगु लःया अभावय् बुधसिङ गाविस वडा नं. ४ हटियाय् दुगु छगू जक पुलांगु हितिइ न्यय्खा छेायात त्वनेगु लः गाकेमाःगु बाध्यता दुगु उपभोक्ता कृष्णबहादुर अधिकारीं जानकारी बियादिल । उगु थासय् त्वनेगु लः हयेगु विषयलय् तारुकावासीलिसे वंगु ताःइलंनिसें विवाद नापं जूगु खः । सिाचाइया नितिं धासें मुहानया लः बुधसिङबासीं त्वनेतकं मखंगु खःसा अनया स्वंगुलिं वडाबासी घौच्छियंक न्यासि वनाः लःया समस्या ज्यंकेमाःगु खः । त्वनेगु लःया नितिं लः हयेधुंकाः अननिसें क्वय् दुगु बुाइ छुं सिाचाई बन्द जुयाः बुा अथें खालि जुइगु जानकारी ब्यूसें तारुका गाविस वडा नं. १ या सर्वसाधारणतय्सं त्वनेगु लःया नितिं पनाः ब्यूगु खः । तारुका व बुधसिङबासीत लःया विवाद ज्वनाः जिल्ला प्रशासन ज्याकुथिइ छक्वःपतिकं वलं तक्क नं प्रशासनय् हे वादविवाद व ल्वापु जक जुयाच्वंगुलिं समस्या समाधान जुइफुगु मदुनि । प्रमुख जिल्ला अधिकारी गोविन्दमणी भुर्तेल, स्थानीय विकास अधिकारी दामोदर भण्डारी, सिाचाई ज्याकूया प्रमुख मधुकर राना, खानेपानी ज्याकूया प्रमुख रामकृष्ण शेरचन लगायतया पुचलं त्वनेगु लःया अभाव जूगु क्षेत्र व विवादित खानेपानी मुहानया स्थलगत भ्रमण यानाः त्वनेगु लःयात प्राथमिकताय् तयेमाःगु निर्णय यायेधुंनेवं खानेपानीया निर्माण ज्या न्ह्याःगु समाजसेवी दुर्गा ओस्तीं जानकारी बियादिल ।",http://www.nepalmandal.com/content/14475.html
महासंघ साधारण सभाय् वृद्धपाखें उलेज्या ,"Wed Jun 15, 2011  12:15 pm","व्यवसायीतय्गु छाता संस्था नेपाल उद्योग वाणिज्य महासंघया विशेष साधारण सभाया मंगलवाः उलेज्या याःगु दु । नाराणगढस्थित होटल सेन्ट्रल पान्सय् सुथय् झिताः इलय् स्थानीय बयोवृद्ध सच्छि व निदा दुम्ह पर्यटन व्यवसायी मल्लु महतों साधारणसभाया उलेज्या यानादीगु खः । प्रधानमन्त्री झलनाथ खनालं उलेज्या यायेगु धयातःसां नं लिपांगु इलय् वयाः वये मलाइगु बुखा छ्वयाः हयेवं वृद्ध व्यवसायीया ल्हातं उगु महोत्सवया उलेज्या यानादीगु महासंघया वरिष्ठ न्वकु भाष्करराज राजकणिर्कारं छगू सञ्चार संस्थायात जानकारी बियादिल । उलेज्यालिपा थीथी प्रस्तावया बारे सहलह यायेगु नितिं बन्द सत्र न्ह्याःगु खः । साधारणसभां व्यवसायीक क्षेत्रया उन्नतीया नितिं वइगु दिंसं अख्तियार यायेगु रणनीति पारित याइगु जानकारी ब्यूगु खः । सोमवाः न्ह्याःगु साधारण सभाय् थ्व स्वयाः न्ह्यः नेपाःया भावी अर्थतन्त्र व कृषि क्षेत्रया व्यवसायीकरण लिसे पर्यटन क्षेत्रया सम्भावना बारे अन्तरक्रिया जूगु खः । साधारण सभां महासंघ, जिल्ला उद्योग वाणिज्य संघ व वस्तुगत संघतय्गु भूमिका व हाथ्याया विषयलय् स्पष्ट नीति क्वःछीत राजकणिर्कारं धयादिल । साधारणसभा मंगलवाः हे क्वचाइगु नं महासंघं जानकारी ब्यूगु खः ।",http://www.nepalmandal.com/content/14601.html
छुं दिंदुने हे लोडसेडिङ अन्त्य जुइः ऊर्जामन्त्री ,"Thu Jun 16, 2011  12:25 pm","ऊर्जामन्त्री गोकर्ण विष्टं छुं दिंदुने हे लोडसेडिङ अन्त्य जुइगु घोषणा यानादिल । छगू साक्षात्कार ज्याझ्वलय् न्वंवानादिसें मन्त्री विष्टं विद्युत चुहावट नियन्त्रणया ज्या प्रभावकारी रुपय् न्ह्यःने न्ह्याःगुलिं छुं दिंदुने हे लोडसेडिङ अन्त्य जुइगु दाबी यानादीगु खः । ख्वपय् छुं दिंया कुतलय् हे न्ह्यगू प्रतिशत चुहावट नियन्त्रण जूगु तथ्यांक न्ह्यःब्वयादीम्ह मन्त्री विष्टं नेपालय् जुइगु कूल विद्युत चुहावटया खुगू प्रतिशत जक नियन्त्रण यायेफुसां विद्युत प्राधिकरणयात निगू त्या अर्ब तका नाफा जुइगु जानकारी बियादिल । आःथें हे ज्या जूसा स्वदायादुने नेपाः पूर्ण रुपं लोडसेडिङ मुक्त जुइगु वय्कःया दाबी खः । निर्माणाधिन विद्युत आयोजनायात सरकारं पूर्ण सुरक्षा बिइगु धयादीम्ह वय्कलं माःगु कथं प्रहरी, सशस्त्र व नेपाली सेनाया सुरक्षा उपलब्ध याकेगु तयारी जुयाच्वंगु खा नं वय्कलं न्ह्यथनादिल । ऊर्जा मन्त्रालयं सेना परिचालनया नितिं रक्षा मन्त्रालययात इनाप यायेधुंकूगुलिं वइगु मन्त्री परिषद्या बैठकं आयोजनाया सुरक्षाय् सेना परिचालनया निर्णय याइगु नं मन्त्री विष्टं जानकारी बियादिल । जलविद्युत आयोजनाय् अवरोध यायेगु ज्यायात सरकारं छु नं हालतय् छुट मबीगु वय्कःया धापू खः । माथिल्लो कणर्ाली, पश्चिम सेती, माथिल्लो अरुण, बुढी गण्डकी लगायतया आयोजना शुरु यायेत थीथी स्वदेशी व विदेशी वित्तीय संस्थातलिसे सहलह जुयाच्वंगु नं वय्कलं न्ह्यःथनादिल । थ्वहे दथुइ पुनरावेदन अदालत नेपालगञ्जं नगरय् बिद्युत कटौती याःगुया कारणलिसे न्यान्हुयादुने उपस्थित जुइत नेपाल विद्युत प्राधिकरणयात उजं ब्यूगु दु । अदालतं प्राधिकरणया वितरण शाखा, मध्यपश्चिम क्षेेत्रीय ज्याकू व बााके जिल्ला प्रशासन ज्याकूयात कारणलिसे सहलहया नितिं अदालतय् उपस्थित जुइत जानकारी ब्यूगु खः । पुनराबेदन अदालतया न्यायाधीश रमेश पोखरेलया याकः इजलासं लोडसेडिङ बिरुद्ध कानून ब्यवसायीं निषेधाज्ञा व परमादेशया माग यानाः ब्यूगु रिट उपर सुनुवाई यानाः उगु उजं पिथंगु खः । प्राधिकरणया थीथी ज्याकूत, ऊर्जा मन्त्रालय, जिल्ला प्रशासन ज्याकू लगायत झिंनिगू सरकारी ज्याकू व प्रमुखयात विपक्षी दयेकाः अधिवक्ता लोकबहादुर शाहं निन्हु न्ह्यः रिट दायर याःगु खः । भारतपाखें आयात याइगु बिद्युत प्रशारणय् नापं कटौती जुइवं वैशाख २३ गतेनिसें न्हिं प्यघौ विद्युत कटौती जुयाः वयाच्वंगु खः । प्राधिकरणं धाःसा भारतपाखें आयात याइगु बिद्युत प्राबिधिक कारणबश कटौती जूगु यानाच्वंगु जानकारी बिइगु यानाच्वंगु खः ।",http://www.nepalmandal.com/content/14627.html
उर्जा संकट समाधानया राष्ट्रिय संकल्पय् ब्वति काये :,"Fri Jun 17, 2011  12:16 pm","नेपाल विद्युत प्राधिकरणं विद्युत चुहावट नियन्त्रण यायेगु ज्याय् थःथःगुपाखें ग्वाहालि यानाः ऊर्जा संकट समाधानया राष्ट्रिय संकल्पय् ब्वति कायेत फुक्कसित इनाप याःगु दु । विशेषयानाः आपालं चुहावट जुइगु वितरण केन्द्रया थीथी फिडरया विद्युत उपभोक्तातय्त प्राधिकरणं बुधवाः सार्बजनिक सुचं पिकयाः ऊर्जा संकट समाधानया राष्ट्रिय संकल्पय् ब्वति कायेत इनाप याःगु खः । यल, ख्वप, मकवानपुर, सिन्धुपाल्चोक, चितवन, पर्सा, मोरङ, सुनसरी, सप्तरी, सिराहा व धनुषा जिल्लाया फिडरतपाखें आपालं विद्युत चुहावट जुइगु यानाच्वंगु दु । अथेहे महोत्तरी, सर्लाही, बारा, रौतहट, नवलपरासी, रुपन्देही, कपिलबस्तु व बर्दिया जिल्लाया फिडरतपाखें नं आपालं विद्युत चुहावट जुइगु यानाच्वंगु दु । प्राधिकरणं पीगू प्रतिशत स्वयाः आपालं विद्युत चुहावट जुइगुयात अप्वः जुइगुकथं कायेगु याः । वइगु झिंन्यान्हुतक्कयादुने नं उगु फिडरतपाखें विद्युत चुहावटय् न्ह्यःथने बहःगुकथं सुधार मजूसा सम्बन्धित फिडरय् मेगु निघौ लोडसेडिङ यायेत बाध्य जुइगु नेपाल विद्युत प्राधिकरणं जानकारी ब्यूगु खः ।",http://www.nepalmandal.com/content/14661.html
हेटौडा कापःया जग्गा औद्योगिक क्षेत्रयात बिइगु ,"Fri Jun 17, 2011  12:16 pm",झिंछदा न्ह्यःनिसें बन्द हेटौडा कापः उद्योगया भवन पूर्वाधार व जग्गा सरकारं औद्योगिक क्षेत्र व्यवस्थापन लिमिटेडयात लःल्हायेगु प्रक्रिया न्ह्यःने न्ह्याकूगु दु । मन्त्री परिषद्या बैठकं उद्योगया भवन लगायत भौतिक पूर्वाधार च्यागू करोड झिंनिगू लख भाः कायम यानाः लिमिटेडय् शेयर तयेगु निर्णय याःगु खः । मन्त्री परिषद् प्लान्ट व मेशिनया च्यागू करोड झिंप्यंगू लख तका व कापः उद्योगया नामय् दुगु निसः व न्यय्खुगू रोपनी जग्गा चलन चल्तीया भाःकथं औद्योगिक क्षेत्रयात मीगु निर्णय याःगु खः । २०३२ सालय् पलिस्था जूगु उगु उद्योगं हेटौडा औद्योगिक क्षेत्रया निसः व स्वीखुगू रोपनी जग्गा बालं व निसः व न्यय्खुगू रोपनी जग्गा थःगु नामय् न्यागु खः । सरकारं वइगु असार २२ गतेतक्क कापः उद्योग सम्बन्धी भौतिक पूर्वाधार लगायत जग्गाया फुक्क ज्यात क्वःछीत ईया सीमा क्वःछ्यूगु दु ।,http://www.nepalmandal.com/content/14662.html
पर्यटन विकासय् पुरातत्वं पन ,"Thu May 5, 2011  1:13 pm","गोरखा जिल्लाया पर्यटन क्षेत्रया विकासया नितिं कुहिरे भीरया जङ्गलय् भ्यू - टावर निर्माण दयेकेत्यंसां नं पुरातत्व विभागं उगु ज्या यायेगु नितिं पंगु दु । वंगु पुसय् क्वचाःगु नगर परिषद्ं भ्यू - टावर निर्माण यायेगु निर्णय यानाः उकिया नितिं बजेट नापं विनियोजन यायेधुंकूगु दु । पुरात्त्व विभागपाखें सहमति मदुगु कारण भ्यू - टावर निर्माण प्रक्रिया पनेगु ज्या जूगु खः । याकनं हे स्थलगत अवलोकन यानाः सहमति बिइत पुरातत्व विभागलिसे गोरखा नगरपालिकां इनाप याःगु दु । अथेहें खाली दुगु भीरय् टावर निर्माणया नितिं नगर परिषद्ं थ्व दँ नीन्यागू लख रकम विनियोजन याःगु दुसा मेगु दँया नितिं स्वीन्यागू लख Ïयानातःगु दु । असार मसान्ततक्कया दुने क्वचायेकेमाःगु ज्या अझ नं न्ह्यायेफूगु मदु । गोरखा जिल्लाया पर्यटनया विकास मजुइमा धकाः षड्यन्त्र जुयाच्वंगु स्थानीयबासीपिनिगु द्वपं दु । भ्यू - टावर निर्माण जुइगु थाय् -कुहिरे भीर) संरक्षण क्षेत्रदुने लाःगुलि पुरातत्व विभागं सहमति बिइमाःगु नापं जानकारी ब्यूगु खः । पर्यटन व्यवसायी, राजनीतिक दल, जिल्ला प्रशासन प्रमुख, उद्योग वाणिज्य सङ्घलिसे, गोरखा नगरपालिका, जिल्ला विकास समिति गोरखा, पर्यटनविद्तय्सं उगु क्षेत्रय् भ्यू - टावर निर्माण यायेफत धाःसा गोरखा जिल्लाया पर्यटन क्षेत्रया विकासय् ग्वाहालि जुइगु बिचाः लिसलिसे बजेट नापया ज्याझ्वः हःगु खः । गोरखा दरबार हेरचाह अड्डाया प्रमुख नानीबाबु पोखरेलं विभागं सहमति ब्यूसा ज्या यायेफइगु जानकारी नापं बियादिल ।",http://www.nepalmandal.com/content/13818.html
शुक्रवाःनिसें इन्धन आयात सहज जुइगु ,"Thu May 5, 2011  1:13 pm","बजारय् करिब निवाः न्ह्यःनिसें खनेदुगु पेट्रोलियम पदार्थया अभाव शुक्रवाःनिसें सामान्य जुइगु जूगु दु । नेपाल आयल निगमं म्हिगःनिसें रक्सौलपाखें पेट्रोलियम पदार्थया आयात वृद्धि याःगुलिं शुक्रवाःनिसें वितरण यायेगु ज्या सामान्य जुइगु जानकारी ब्यूगु खः । निगमया प्रवक्ता मुकुन्दप्रसाद ढुंङ्गेलं पेट्रोल, डिजेल, मचिकं लगायतया इन्धन नीप्यद्वः किलोलिटर म्हिगः रक्सौलपाखें आयात यायेत्यनागुलिं शुक्रवाःनिसें स्वनिगलय् पेट्रोलियम पदार्थया आपूर्ति बजारय् माग कथं जुइगु जूगुलिं स्थिति सामान्य जुयाः वनीगु जानकारी बियादिल । नेपाल आयल निगमं भारतीय आयल निगमयात पुलांगु बक्यौदा करिब निगू अर्ब तका बिइ ल्यं दनेवं पेट्रोलियम पदार्थया आपूर्तिइ करिब पीगू प्रतिशत कटौति यायेवं देशय् पेट्रोलियम पदार्थया अभाव जुयावःगु खः । लिपांगु इलय् सरकारं छगू अर्ब न्यय्गू करोड तका नेपाल आयल निगमदथुइ समझदारी कायम यानाः पेट्रोलियम पदार्थया आयातय् वृद्धि यायेत्यंगु खः । स्वनिगलय् न्हियान्हिथं निगू लख लिटर पेट्रोल, स्वंगू लख लिटर डिजेल खपत जुइगु यानाच्वंगु दु ।",http://www.nepalmandal.com/content/13819.html
ग्यास बम’ दयेकीम्ह घिमिरे विरुद्ध मुद्दा ,"Sun May 15, 2011  9:57 am","असुरक्षित ग्यास मियाः छेँ - छेँय् 'ग्यास बम' थ्यंकीम्ह सुगम ग्यास कम्पनीया शिवप्रसाद घिमिरेयात जिल्ला प्रशासन ज्याकुथिं कारबाही यायेगु नितिं आलटाल यायेवं घरेलु लिसे साना उद्योग ज्याकू सुनसरीं मुद्दा न्ह्याकीगु जूगु दु । पब्लिक फोरम विराटनगरं बिहीबाः घरेलु लिसे साना उद्योग ज्याकू सुनसरीइ उजुरी बिइधुंकाः अधिकृत रमानाथ शर्मां व्यापारी घिमिरेयात हदैतक्कया कारबाही याइगु जानकारी बियादिल । प्रमुख जिल्ला अधिकारी रामप्रसाद थपलियां व्यापारी घिमिरेयात कारबाही यायेत आलटाल याःगु धासें पब्लिक फोरमं उजुरी ब्यूगु खः । उपभोक्ता संरक्षण ऐनकथं कारबाही यायेत, बयान कायेगु व मुद्दा तयेगु अधिकार क्वःछीनातःगु निरीक्षण अधिकृतयात जक दइ । उजुरीया नितिं पियाच्वनागु खः । सुनां नं उजुरी मबियाः मुद्दा चलय् यायेत थाकुयाच्वंगु दु, आः लँपु चाल । जीउ ज्यान काइगु घटना जूगुलिं यानाः सरकारी वकिललिसेया परामर्शया हदैतक्क कारबाही जुइकथं मुद्दा चलय् यायेगु जुइ - शर्मां धयादिल । वय्कलं आम जनचासोया विषय जूगुलिं यानाः याकनं हे मुद्दा चलय् यायेगु जानकारी बियादिल । घिमिरेयात उजुरीया आधारय् उपभोक्ता संरक्षण ऐन २०५४ कथं मुद्दा चलय् यायेफइ । थ्व ऐन कथं अभियुक्तयात अधिकतम न्यागू लखतक्क जरिवाना व झिप्यदँतक्क कैद वा निगुलिं जुइफुगु व्यवस्था नापं दु । प्रमुख जिल्ला अधिकारी थपलियां धयादी सरकारी वकिलं आःतक्क लिखित परामर्श उपलब्ध मयानिगुलिं यानाः कारबाही प्रकि्रया न्ह्यःने न्ह्याकेमफुगु जानकारी बियादिल । अनुगमन टोलीं व्यापारी घिमिरेया सुनसरी खनारया नेपाः पेट्रोलियम ट्रेड न्ह्याग्गु नं इलय् मुयाः वयेफुगु सिलिण्डर व फुटरिङ छवाः न्ह्यः जफत याःगु खः । सुगम ग्यासया मुख्य ज्याकू धादिङय् दुगु घिमिरें मेमेगु ग्यास कम्पनीया ग्यास खुयाः सुनसरी खनारय् गःपः व ब्वहलय् थःगु कम्पनीया लोगो तयाः मीगु यानाच्वंगु अवस्थाय् अनुगमन टोलीं जफत याःगु खः ।",http://www.nepalmandal.com/content/13972.html
पाटन संग्रहालयया राजस्व थहांवन ,"Sun May 15, 2011  9:58 am",पाटन संग्रहालय स्वःवइपिं पर्यटकतय्गु ल्याः वृद्धि लिसे न्हियान्हिथंया टिकट बिक्री बापत राजस्वय् न्ह्यःथनेबहःगु वृद्धि जूगु धाःगु दु । पाटन संग्रहालय विकास समितिया तथ्याङ्क कथं आर्थिक दँ २०६६/६७ सं नीन्यागू लख दुगुलिइ आर्थिक दँ २०६७/६८ या चैत मसान्ततक्कयादुने स्वीन्यागू त्या लख राजस्व सङ्कलन जूगु दु ।आर्थिक दँया थुगु अवधिइ चैत मसान्तय् दकले अप्वः राजस्व सङ्कलन जूगु खः । उगु अवधिइ प्यंगू त्या लख सङ्कलन जूगु जानकारी ब्यूगु खः । आर्थिक दँया शुरुवात साउन महिनाय् दकले म्हो स्वीन्याद्वः तका जक सङ्कलन जूगु खः । नेपालं पर्यटन दँया घोषणा यायेधुंकाः संग्रहालय अवलोकन याःवइपिं पर्यटकया आगमनय् वृद्धि जुइधुंकाः टिकट बिक्री बापत राजस्व वृद्धि जूगु संग्रहालयया कार्यकारी निर्देशक देवेन्द्रनाथ तिवारीं धयादिल । संग्रहालयसं न्हियान्हिथं निसः व न्यय्म्हसिया ल्याखय् पर्यटक दुहांवयेगु यानाच्वंगु दु । लिपांगु इलय् दकले अप्वः चैत महिनाय् निद्वः स्वयाः आपालं पर्यटकं संग्रहालयया अवलोकन याःगु खः ।,http://www.nepalmandal.com/content/13973.html
माथिल्लो तामाकोशीया शिलान्याश याइगु ,"Mon May 16, 2011  12:30 pm","ऊर्जा राज्यमन्त्री रामजीप्रसाद शर्मां माथिल्लो तामाकोशी आयोजनाया शिलान्याश उर्जा सङ्कट समाधानया नितिं सरकारी कुतःया नमूना जूगु धयादीगु दु । देय् ऊर्जा सङ्कटय् न्ह्यानाच्वंगु धयादिसें शर्मां माथिल्लो तामाकोशी आयोजना निर्माणलिपा देशं ऊर्जा सङ्कटपाखें मुक्ति दइगु धयादीगु दु । दोलखा सदरमुकाम चरिकोटय् शनिवाः ग्वसाः ग्वःगु पत्रकार सम्मेलनय् न्वंवानादिसें राज्यमन्त्री शर्मां थज्याःगु बिचाः प्वंकादीगु खः । वय्कलं तामाकोशी आयोजना इलय् हे क्वचायेकेगु नितिं माःगु प्राविधिक लिसे विस्फोटक पदार्थया व्यवस्था यायेत अधिकार सम्पन्न शक्तिशाली आयोग दयेकेगु व आयोजनाया उपकरण आयातय् विशेष छ्यापं बिइगु खँय् नं सरकार न्ह्यःज्यानाच्वंगु धयादीगु दु । वर्तमान सरकार लोडसेडिङ क्वचायेकेगु नितिं अल्पकालिन व मध्यकालिन योजनालिसे न्ह्यःने न्ह्यानाच्वंगु जानकारी बियादिसें वय्कलं थौंकन्हय् प्राधिकरणया व्यवस्थापकीय सुधार व चुहावट नियन्त्रणय् सरकारं च्यूताःलिसे न्ह्यःज्यानाच्वंगु नं वय्कलं धयादीगु दु । मेगु छगू प्रसङ्गय् राज्यमन्त्री शर्मां संविधानसभाया ई तनेगुया विकल्प मदुगु धयादीगु दु । संविधानसभाया ई मतंसा जेठ १४ गते ल्यूने देशय् विकराल अवस्था वइगु ख्याच्वः नापं बियादीगु दु । माथिल्लो तामाकोशी आयोजना प्रधानमन्त्री झलनाथ खनालं छगू समारोहया दथुइ जेठ ४ गते शिलान्यास याइगु ज्याझ्वः क्वःछिनातःगु दु । शिलान्याश ज्याझ्वलय् फुक्क राजनीतिक दलया शीर्ष नेतात, सरकारया मन्त्रीत, उच्च पदस्थ अधिकारीपिनिगु ब्वति दइगु जानकारी नं ब्यूगु दु । कूल स्वीन्यागू अर्ब नीगुंगू करोड लागत धुकुमाः यानातःगु माथिल्लो तामाकोशी आयोजनाया नितिं वित्तीय व्यवस्थापन पूवंगु आयोजनां जानकारी ब्यूगु दु । लिपांगु खुसिया आयोजनां नेपाल टेलिमकलिसे थ्यंमथ्यं खुगू अर्ब बराबरया ऋण सम्झौता याःगु खः । सन् २०१५ तक्कयादुने दयेकेगु ज्या क्वचायेकाः माथिल्लो तामाकोशी आयोजनापाखें व्यापारिक विद्युत उत्पादन यायेगु लक्ष्य तयातःगु दु ।",http://www.nepalmandal.com/content/14009.html
अस्ट्रेलियापाखें सार्वजनिक खर्चया व्यापकरुपय् कटौती ,"Mon May 16, 2011  12:31 pm",बजेटघाटा म्हो यायेत रणनीति अन्तर्गत अस्ट्रेलियां सार्वजनिक खर्चया कटौती याइगु जूगु दु । सन् २०१२/१३ या बजेटय् घाटा म्हो यायेगु नितिं  अस्ट्रेलियां नीस्वंगू  अर्ब न्हय्गू -७०) करोड अमेरिकी डलर बराबरया खर्च कटौती यायेगु रणनीति छ्यलीगु जूगु दु । खनिज पदार्थया बिक्रीपाखें जिमिगु आम्दानी यायेत ताःलाःगु अस्ट्रेलियाया अर्थतन्त्रयात अझ सुदृढ दयेकेगु नितिं सार्वजनिक खर्चया वइगु न्यादँतक्क खर्च कटौती यायेगु नीति हयेत्यंगु जानकारी ब्यूगु खः । छुं ई न्ह्यः अस्ट्रेलियाया क्विन्सल्याण्डय् वंगु चलःया कारण उकिं जूगु क्षतिया नितिं तःधंगु धनराशी खर्च यायेमाःगु कारणं उगु देशं आर्थिक वृद्धिदर हे करिब बागू प्रतिशतं प्रभावित  जूवनेवं वइगु न्यादँतक्क सार्वजनिक खर्च म्हो यायेगु नीति हःगु जानकारी ब्यूगु दु । अस्ट्रेलियां थःगु देय्या खनिज पदार्थया चीनपाखेया निकासीइ जूगु वृद्धिया कारण अर्थतन्त्र तसकं बांलाकेत ताःलाःगु दुसा थुगु दँ प्यंगू प्रतिशतया आर्थिक वृद्धिदर प्राप्त यायेगु लक्ष्य तःगु श्रोतं जानकारी ब्यूगु खः ।,http://www.nepalmandal.com/content/14010.html
सन्दकपुरपाखें पर्यटकयात लिनाछ्वल ,"Tue Nov 16, 2010  11:17 am",इलामया पर्यटकीयस्थल सन्दकपुर थ्यंिपं पर्यटकतय्त भारतीय सीमा सुरक्षाबल एसएसबीं लिनाछ्वःगु दु । उगु क्षेत्रया मनमोहक दृश्य अवलोकन यायेत छवाः न्ह्यः जक अनं थ्यंिपं फिनल्यान्डपाखें वःिपं पर्यटकतय्त एसएसबीं दुव्र्यवहार याःगु खः । एसएसबीया दुव्र्यवहारलिपा पर्यटक ईलाम लिहाँवंगु खः । पूर्वी क्षेत्रया भ्रमणया निितं फिनल्यान्डया छगू परिवार थनं चाःह्यूवःगु खः । छवाःनिसें ईलामया थीथी क्षेत्रया भ्रमणय् दुगु पर्यटकया पुचः सन्दकपुर वंगु खः । फिनल्यान्डया हेइडी डुनडेल बिजोन अब्राहमसन व वय्कःया मां बौ लिना डिक अब्राहमसनया लिसे टिसेकय् ज्या यानाच्वंम्ह भुपेन भट्टराई नापंया ब्वति दुगु खः । वय्कःिपं वंगु कात्तिक २२ गते सन्दकपुर वंगु खः । सन्दकपुर वंबलय् भारतीय भूमिइ दुगु लँपु नं छ्यलेमाःगु जूगुिलं भारतीय भिसा मदयाः पर्यटकतय्गु दथुइ दुव्र्यवहार जूगु जुइपुूगु पर्यटकतय्त सन्दकपुर ज्वनाः वंम्ह ईलामया भुपेन भट्टराईं जानकारी बियादिल । पर्यटकतय्त एसएसबीं भिसा फ्वन तर उमिसं भिसा ज्वनाः वःगु मदु  वय्कलं धयादी - सायद उिकं हे जुइ अनं च्वनेमब्यूगु । भट्टराईयाकथं एसएसबीं १० मिनेटदुने सन्दकपुर त्वःतेत धाःगु व अथे मयाःसा जेल छ्वयाः बिइगु ख्याच्वः नापं ब्यूगु खः । तीनहजार ६३६ मिटरया उचाइलय् दुगु सन्दकपुर थ्यंकेत छुं छुं लँ भारतया छ्यलेमाःगु बाध्यता दु । भारतं हरेक तीन किलो मिटरय् एसएसबी क्याम्प तःसां नं नेपाःपाखे सुरक्षा चौकी मदुगुिलं नं पर्यटकतय्सं दुःख फयाच्वंगु दु । सीमावर्ती क्षेत्रय् भारत जुयाः वईपं पर्यटकतय्सं धाःसा नेपाःपाखेया सतक छ्यलेगु निर्वाधरुपं याना वयाच्वंगु दु । मानेभाज्याङपाखें टे्रकिङ व गाडीइ वईपं पर्यटकतय्सं आपालं थासय् नेपाःया सतक छ्यलं नं थनया प्रशासनं छु नं कडाइ यायेगु यानाच्वंगु मदु वय्कलं धयादिल ।,http://www.nepalmandal.com/content/10812.html
ग्यास विष्फोटनया आरोप प्रत्यारोप ,"Tue Nov 16, 2010  11:18 am",ग्यास विष्फोटया प्राविधिक कारण सिइकेगु पलेसा विष्फोटनय् थःपिनिगु ल्हाः मदुगु धासें थीथी संस्थात थःिपं ब्युस्युं वनेगु कुतः याःगु दु । सोमवाः जनसाचार अभियानय् ग्वसाः ग्वःगु ुसुविधा ग्यास सिलिण्डर विष्फोट सरकारी जवाफदेहिताु विषयसं जूगु अन्तर्त्रिुयाया लिच्वः पिकायेगु पलेसा थः थः दथुइ आरोप प्रत्यारोपय् जक सीमित जूगु दु । थौंकन्हय् थीथी इलय् जुयाच्वंगु विष्फोटनया घटनाक्रमयात कयाः सरकार संवेदनशील जूगु धासें वाणिज्य विभागया छ्यााजे अनिल ठाकुरं ग्यास सिलिण्डरय् जुयाच्वंगु थीथी कमी कमजोरीयात ज्यंकाः वनेमाःगु धयादिल । वय्कलं ग्यास सम्बन्धी जुइगु थीथी कथंया समस्या ज्यंकेगु निितं उपभोत्ता अदालत माःगु धयादिसें प्राविधिक समस्या थुइकेगु निितं गुणस्तर नापतौल विभागं अनुसन्धान यायेत नं बहः बियादिल । ज्याझ्वलय् ग्यास विक्रेता महासंघया नायः ज्ञानेश्वर अर्यालं गबले तक्क राजनीतिक पार्टीया नेतात व वरिष्ठ कर्मचारीतय्गु छेँय् दुर्घटना जुइमखु अबले तक्क सरकारं थुकियात गम्भीर कथं मकाइगु धयादिल । वय्कलं उद्योगं दंगु व गुणस्तरहीन सिलिण्डर न्यायेगु व उपभोत्तायात थिकय्क मीगु परिपाटी अन्त्य जुइमाःगु धयादिल । नापं थौंकन्हय् बजारय् नाफाया निितं थीथी नक्कली पाइप व रेगुलेटरत दुहाँ वयाच्वंगु कारण उपभोक्तात सचेत जुइत इनाप नापं यानादीगु खः ।,http://www.nepalmandal.com/content/10813.html
तातोपानी भन्सारय् राजस्व सङ्कलन ,"Tue Nov 16, 2010  11:19 am",आन्तरिक समस्याया कारण खुन्हु न्ह्यःनिसें बन्द जूगु तातोपानी भन्सार ज्याकुिथं सोमवाःनिसें राजस्व सङ्कलन न्ह्याकूगु दु । खासा भन्सार ज्याकूया डेपुटी निर्देशक पेमा वाइण्डीया छक्वलं सीवं अनपाखें जुइगु फुक्क कारोबार बन्द जूगु व अनंपाखें करिब न्यागू करोड न्यय्गू लाख राजस्व घाटा जूगु भन्सार प्रमुख चुडामणि देवकोटां जानकारी बियादीगु दु । न्हियान्हिथं थ्यंमथ्यं छगू करोड तका धेबा राजस्व सङ्कलन जुइगु उगु भन्सारपाखें  भरियापाखें क्वबुकाः हःगु सामान बाहेक भन्सार शील यानातःगु मालबाहक गाडीत फुक्क दीकूगु ज्याकुिथं जानकारी ब्यूगु दु ।,http://www.nepalmandal.com/content/10814.html
आर्थिक अभावं परम्परा कःघाये थाकु ,"Wed Nov 17, 2010  11:53 am",आर्थिक अभावया कारण देय्या दकले तःधंगु साँस्कृतिक पर्व कार्तिक प्याखँया परम्परा कःघायेत थाकूगु दु । तीनसय ७० दँ पुलांगु यलया तसकं नांजाःगु थुगु प्याखँया परम्परा धानय् यायेत आर्थिक रुपं जक मजुसे न्हूगु पुस्तायात जिम्मेवारी लःल्हायेत नापं उलि हे हाथ्यां जायाः वयाच्वंगु दु । हरेक दच्छिइ छक्वः अर्थात् स्वन्तिया षष्ठिनिसें न्ह्यानाः च्यान्हुतक्क नियमित न्ह्याइगु उगु प्याखँया निितं कलाकारया तालिमनिसें फुक्क भौतिक तयारी पूरा यायेत आर्थिक समस्या दुगु कार्तिक नाच प्रबन्ध समितिया संयोजक हरिमान श्रेष्ठं धयादिल । न्हूगु पुस्तां जिम्मेवारी कयाः यायेगु तत्परता क्यनाच्वंगु मदु उमित हयेत समस्या जुयाः वयाच्वंगु दु । कार्तिक प्याखनय् स्वीन्यादँ कृष्णया भूमिकाय् प्याखँ ल्हुयादीम्ह हरिमान श्रेष्ठं जानकारी बियादिल । प्याखँया निितं नं सरोकारवाला निकायपाखें पर्याप्त ग्वाहालि हे दइ न त गनं प्रोत्साहन दइ कलाकारतय्त तालिम बिइमाः गनंपाखें आम्दानी मदु मनया भावं जक संस्कृति ल्यंकाः तयातःगु दु - स्थानीय समाजसेवी गोपालमान श्रेष्ठं नुगः खँ प्वंकादिल । वय्कःयाकथं कलाकार तयार यायेत व प्याखँया निितं माःगु वस्त्र स्वयम् कलाकारं व्यवस्था यायेमाःगु बाध्यता दु । थुगु परम्परागत कार्तिक प्याखँयात निरन्तरता बिइत ट्रस्टमार्फत् यंकेत राज्यं गम्भीरता क्यनेमाःगु श्रेष्ठया धापू दु । प्याखँ क्यनेधुंकाः कलाकारतय्त भ्वय् नकेत व पारिश्रमिक बिइत नापनापं प्याखँया निितं माःगु भौतिक पूर्वाधारया मर्मत सम्भार यायेत जक करिब तीन लाख तका तुइगु यानाच्वंगु दु गुगु समाजसेवीपाखें प्राप्त जुइगु यानाच्वंगु समिितं जानकारी ब्यूगु दु । समितियाकथं कार्तिक प्याखँया निितं वंगु दँ सम्बन्धित मन्त्रालयपाखें  ६४ द्वः तका धेबा यल उप महानगरपालिकापाखें न्यय्द्वः तका यल उद्योग वाणिज्य सङ्घपाखें पाँच हजार व नेपाल इन्भेस्टमेन्ट बैंकपाखें पाँच हजार तका दुगुलिइ थुगुसी धाःसा उगु निकासा जुइपुूगु मदुिन । लिपांगु इलय् देशय् अप्वयाः वनाच्वंगु महङ्गीं बजाःभाः थहांवनाः आर्थिक भार थप जुयाः प्याखँ न्ह्याकेत थाकूगु समितिया धापू दु । च्यान्हुतक्क न्ह्याइगु उगु कात्ति प्याखनय् कलाकार वाद्यवादक व ज्याकःमििपं नापं यानाः ७० म्ह स्वया आपालं मनूतय्गु ब्वति दइ । हजारौं स्वदेशी लिसे विदेशी दर्शकं प्याखँ स्वयेगु यानाच्वंगु दु । मंगः बजाःया कार्तिक दबुलिइ क्यनीगु प्याखनय् हरेक िदं ब्यागलं ब्यागलं युद्धकला देवी प्याखँ जलसयदा बराह अवतार नृिसंह अवतार लगायतया प्याखँ प्रदर्शन याइ । कार्तिक प्याखँया संस्थागत रुपं यलया मध्यकालीन मल्ल जुजु सिद्धिनरिसंह मल्लं राष्ट्र व जनताया कल्याणया निितं वि. सं. १६९७ सालय् श्रीकृष्णलीलाया आधारित कार्तिक प्याखँ पलिस्था याःगु खः । वय्कलं न्ह्याकूगु श्रीबराह व श्रीनरिसंह लीलाया लिसलिसे मेमेगु प्याखँत दुथ्याका प्रत्येक दँ कार्तिक महिनाय् यल दरबार परिसरया कार्तिक दबुलिइ प्रदर्शन यायेगु याइ । बहुसाँस्कृतिक परम्परा क्वबुयाः च्वंगु साँस्कृतिक प्याखँया संरक्षण व प्रबद्र्धन यानाः देय्या राष्ट्रिय परम्परागत संस्कृतियात ल्यंकेगु राज्यया दायित्व नं खः ।,http://www.nepalmandal.com/content/10856.html
हि सकिया भाः थहांवन ,"Wed Nov 17, 2010  11:57 am",हरिबोधनी एकादशि न्ह्यःने वयेवं हे बजारय् थौंकन्हय् हि सकि थेंज्याःगु कन्दमुलया माग अप्वःगु व्यपारीतय्सं धाःगु दु । हिन्दु धर्मालम्बीतय्सं थुगु एकादशिया िदं खुन्हु व्रत्त च्वनाः फलहारया रुपं उगु कन्दमुलयात उपभोग याइगु जूगुिलं उकिया माग थहांवंगु खः । चितवन जिल्लाय् स्थायी छेँय् दुम्ह निदँनिसें कुलेश्वरय् तरकारी पसः न्ह्याकाः वयाच्वयादीम्ह पवित्रा बिष्टं थौंकन्हय् करिब ६५ किलो हि सकि ४२ किलो छसिकथं न्यय्तका व स्वीतकानिसें स्वीन्यातकां तक मियाः च्वनागु जानकारी बियादीगु दु । अथेहे कालीमातिस्थित सुपथ कथं कयातःगु तरकारी बजारय् थौंकन्हय् हि प्रतिकिलो पीतका व सकि प्रतिकिलो नीन्यातका धेबां मियाः वयाच्वंगु दु । इन्द्रचोकस्थित फुटपाथया तरकारी पसलय् नं छुं व्यापारीतय्सं भाग तयाः उगु हि सकि मियाः वयाच्वंगु दु । कालीमाति फलफूल लिसे तरकारी व्यवसायी महासङ्घया नायः भरत खतिवडां उगु हि सकि आपालं धइथे धादिङ नुवाकोट पाँचखालपाखें वयेगु यानाच्वंगुलिइ थुगुसी उगु थाय्पाखें इलय् स्वनिगलय् दुहां वयेमफुगुिलं छुं भचा अभाव जूगुिलं मूल्यवृद्धि जूगु धयादिल । वय्कलं वंगु दँ करिब न्हय्गू ट्रक हि सकि व छुं तरुल नं वःगुलिइ थौंकन्हय् बजारय् स्वंगू ट्रक हि सकि वःगु व उकिइ नं तरुल मवःगु जानकारी बियादिल ।,http://www.nepalmandal.com/content/10857.html
गिद्धया ल्याखय् स्वदुगं वृद्धि ,"Wed Nov 17, 2010  11:58 am",शुक्लाफाँट वन्यजन्तु आरक्ष व आरक्षया हे मध्यवर्ती क्षेत्रय् गिद्धतय्सं गुँढ दयेकेगु ज्या न्ह्याकूगु दु । लोपोन्मुख कथं कयातःगु गिद्धया संरक्षणय् तिबः जूवनीगु जुइवं गिद्धया ल्याखय् अप्वयाः वःगु खः । नेचर गाइड एशोसिएसनया गिद्ध संरक्षण ज्याझ्वःया संयोजक डा. रानायाकथं शुक्लाफाँटया भरतपुरी पडाव रौतेली विचवाया अम्डैया देखतभुली शङ्करपुर  पसर्िया क्षेत्रय् गिद्धं गुँढ दयेकेगु ज्या न्ह्याकूगु खः । वंगु महिना थुगु क्षेत्रय् डङ्गर जातया गिद्धया िझंस्वंगू गुँढ लुयावःगु खः । रानां धाःसा कात्तिक महिनाया आःतक्क निम्ह तुयुिपं डङ्गर व झिगू डङ्गरया याना िझंछगू गुँढ थप जूगु जानकारी ब्यूगु दु । गिद्ध जोगय् यायेगु निितं ग्रामीण क्षेत्रय् सचेतना ज्याझ्वः प्रभावकारी जूगु व गाईगोरुसं छ्यलाः वयाच्वंगु डाइनोस्टिफेनेक वासः मिइगुलिइ प्रतिबन्ध जुइवं गिद्धया ल्याखय् अप्वयाः वयाच्वंगु गिद्ध संरक्षण ज्याझ्वःया संयोजक रानां धयादिल । काचनपुरय् जक १०० निसें १६० या ल्याखय् गिद्ध दुगु नापं वय्कलं दाबी यानादीगु दु ।,http://www.nepalmandal.com/content/10858.html
तुया भाः थमकाःसा किसानं चिनी मिलयात तु मबीगु ,"Wed Dec 22, 2010  1:40 pm",तुया भाः थमकाःसा रौतहटया किसानतय्सं चिनी मिलयात तु मबीगु खँ क्वःछ्यूगु दु । तु उत्पादक सङ्घ रौतहटया दाँभरि जयनाथ यादवं तुया भाः विषयसं छुं दि न्ह्यः जूगु वार्ता ताःमलाःगु धयादिसें सरकारं तुयात राष्ट्रियबाली कथं मकाःगु कारण तुया भाः थकाःगुलिइ सरकार उदासिन दुगु द्वपं बियादिल । श्रीराम चिनी मिल्सया प्रशासकीय अधिकृत जयमङ्गल यादवं भारतपाखें अवैधरुपं चिनी नेपाः दुहाँवःगु कारण चिनीया भाः थहाँवनेमफूगुलि तुया भावय् भाः थकायेत ज्यामिछंगु धयादिल । आःया भाःप्रति क्विन्टल प्यसः व छतका अप्वयेकेमाःगु व थमकाःसा किसानतय्सं श्रीराम चिनी मिल्सयात तु मबीगु धाःगु दु । रौतहटया तु उत्पादक किसानयात मिल्सं तुया पुसा न्यायेगु निति करिब ख्वीगू लाख ऋण उपलब्ध याःगु धयादिसें अधिकृत यादवं झिन्हुयादुने तुया भाः समायोजन जुयाः क्रसिङ्ग न्ह्याइगु जानकारी बियादिल । वंगु दँ स्वयाः थुगु दँ छुं दि तु क्रसिङ्ग लिबाःगु मिलं जानकारी ब्यूगु दु । रौतहटय् खुद्वः बिघाय् जक तु प्यूगु चिनी मिल गरुडां जानकारी ब्यूगु दु । किसानं साखःया निति तु थःम्हं पेले मयाःसा थुगु दँ मिलं नीगू लाख क्विन्टल चिनी उत्पादन यायेगु लक्ष्य काःगु मिलं जानकारी ब्यूगु दु । रौतहटय् किसान थःम्हं खादसारी चायेकाः तुपाखें साखः दयेकेगु यानाः वयाच्वंगु दुसा तुया भाः थहाँवनी व चाये धइगु कुतलय् आपालं तु किसानिपं पियाच्वंगु दु । तु उत्पादक महासङ्घं धाःसा तुया भाः अप्वयेकेत माग यासें आन्दोलन नापं न्ह्याकूगु दु ।,http://www.nepalmandal.com/content/11554.html
फाइनान्सप्रति निक्षेपकर्ताया विश्वास म्हो ,"Wed Dec 29, 2010  12:03 pm",नेपालय् दुगु फाइनान्स कम्पनीइ निक्षेपकर्तां विश्वास यायेगु त्वःतेवं उगु कम्पनीयात निक्षेप सङ्कलनया निति समस्या जुयाच्वंगु दु । छुं फाइनान्स कम्पनीं निक्षेपकर्ताया विश्वासदथुइ घात याःगुलि फाइनान्सप्रति निक्षेपकर्ताया विश्वास म्हो जुयावंगु खः । येँया हरिमाया गिरीं छगू फाइनान्सय् आपालं ब्याज बिइगु धकाः थः भाःतं कतारपाखें कमय् यानाः छ्वयाः हःगु धेबा तःगु खः तर लिपा उगु फाइनान्सं धाःसा निदुगं म्हो जक ब्याज ब्यूगु कारण खाता बन्द यानाब्यूगु दु । न्हापां ला जि फाइनान्सं कर्जा प्रवाह याःबलय् ब्यूगु सुविधायात मध्यनजर यानाः निक्षेप याःगु खः । गिरीं धयादी - तर व कर्जाया ब्याज पुलाःबलय् बैंकपाखें कयाःगु ब्याज स्वयाः निदुगं तुइगु जुयाच्वन उकि नं ग्राहक फाइनान्सलिसे ताःपाःगु खः । इम्पेरियल फाइनान्स कम्पनीया सहायक प्रबन्धक नितु राणा धाःसा छुं फाइनान्स कम्पनीं याःगु बेइमानीया कारण इमान्दार फाइनान्स कम्पनी नं बदनाम जूगु बिचाः तयादिल । करिब झिदँन्ह्यः चायेकूगु इम्पेरियल फाइनान्सय् थुगु दँ धाःसा निक्षेपय् र् हास वःगु स्वीकार यानादिसें राणां क वर्गया बैंकया नामय् चायेकीगु फाइनान्सया कारणं नं निक्षेपकर्ताय् भ्रम सिर्जना जूगु बिचाः तयादिल । वय्कलं स्टुन्डर्ड चार्टड बैंक दयेक दयेकं स्टुन्डर्ड चार्टड फाइनान्स चायेकेगु नबिल बैंक दयेक दयेकं नबिल फाइनान्स चायेकेगु थेंज्याःगु खं नं निक्षेपकर्ता अलमलय् जूगु व स्टुन्डर्ड चार्टड बैंकया विश्वासया कारण स्टुन्डर्ड चार्टड फाइनान्सय् निक्षेप याःबलय् उगु फाइनान्सं धोका ब्यूसा समग्र फाइनान्स कम्पनीयात छगू हे थासय् तयाः स्वयेमज्यूगु बिचाः तयादिल । निक्षेपकर्तातय्त फाइनान्सं १३।५ प्रतिशततक्क ब्याज बियाः वयाच्वंगु  अवस्थाय् निक्षेपकर्तां फाइनान्सय् छु नं अविश्वास यायेमज्यूगु धयादिसें नेपाल राष्ट्र बैंकं ग वर्गया श्रेणीइ तःगु फाइनान्स यदि धरासायी जूसां नं उगु फाइनान्सयात केन्द्रीय बैंकं नियन्त्रण यायेगु प्रावधान दुगु जानकारी बियादिल । नेपालय् आःतक्क न्यय्खुगू फाइनान्स कम्पनीत दु । उगु फाइनान्स कम्पनीं चालु दँया न्हापांगु आर्थिक दँय् खुद ब्याज आम्दानी ख्वीखुगू करोड स्वंगू लाख दुगु खः । वंगु दँया थ्वहे अवधिया तुलनाय् थ्व पीन्हय्गू प्रतिशतं वृद्धि जूगु खः । चालु आर्थिक दँया न्हापांगु स्वलाय् वृद्धि जूसां नं आः धाःसा थुकथं खुद ब्याज आम्दानीइ वृद्धि जुइत थाकुइगु नं राणाया धापू दु ।,http://www.nepalmandal.com/content/11718.html
एमआरपीइ उपल्लो मुस्ताङया किपाः ,"Wed Dec 29, 2010  12:07 pm",आइतबाःनिसें वितरण यायेगु ज्या न्ह्याकूगु मेसिन रिडेबल पासपोर्ट एमआरपी या प्रतिकात्मक किपाय् उपल्लो मुस्ताङया किपाः तयातःगुलि मुस्ताङया पर्यटन व्यवसायीत उत्साहित जूगु दु । एमआरपीइ मुस्ताङया किपाः कःघाःगुलि मुस्ताङ लिसे धौलागिरीया मेमेगु जिल्लाय् नं पर्यटकतय्गु आगमनय् वृद्धि यायेत ग्वाहालि जुइगु नेपाल उद्योग वाणिज्य महासङ्घया केन्द्रीय दुजः लिसे धौलागिरी अञ्चल प्रतिनिधि प्रमोद श्रेष्ठं धयादिल । एमआरपीइ उपल्लो मुस्ताङया किपाः लाःगुलि नांजाःगु पर्यटकीय क्षेत्रया म्हसीका जूगु धासें थज्याःगु प्राकृतिक सम्पदाया प्रचार प्रसार यायेफूसा पर्यटन प्रबद्र्धन यायेत थप ग्वाहालि जुइगु मुस्ताङया स्थानीय बासिन्दां धाःगु दु । प्रतिकात्मक किपां: उपल्लो मुस्ताङया महत्वयात विश्वया न्ह्यःने म्हसीका जूगुलि पर्यटन दँ - २०११ यात ताःलाकेगुलिइ थुकियापाखें छु नं छुं भूमिका अवश्य हे जुइगु पर्यटन व्यवसायीं अपेक्षा याःगु दु ।,http://www.nepalmandal.com/content/11719.html
ज्ञानया अभावय् द्वलंद्वः मूया कस्ति सितिंवन ,"Fri Dec 31, 2010  11:35 am","आवश्यक ज्ञानया अभावय् थनया कृषकतय्सं उत्पादन याःगु द्वलंद्वः मूया कस्ति अथेहें सितिं वनाच्वंगु दु । जिल्लाया पश्चिमवर्ती सुखौरा गां विकास समितिया कृषकत मनग्य आम्दानी जुइगु बहुउपयोगी कस्तिया उचित व्यवस्थापन यायेमफयाः दच्छिया द्वलंद्वः मू बराबरया कस्ति अथेहें वांछ्वयेत बाध्य जूगु खः । परम्परागत खोप्पा लिसे मुढेघारय् हा लहीना वयाच्वंपिं सुखौराया कृषकतय्सं घार व्यवस्थापन, कस्ति कायेगु तरिका, हाया चरन व्यवस्था, दानापानी, तापक्रमया सन्तुलन, कस्ति प्रशोधन लगायतया प्राविधिक ज्ञानया कमिं यानाः कस्तिया सही सदुपयोग यायेफूगु मदु । हा चरनया नितिं प्रशस्त वन दुगु सुखौराय् आपालं स्थानीयया छेँय् न्यागू/न्हय्गू घार हा दुसां नं आःतक्क सुनां नं कस्ति मम्यूगु स्थानीयबासीं धाःगु दु । 'छेँय् न्हय्गू घार हा दयाः छुं यायेगु छतका धेबा धकाः आम्दानी मदु' - सुखौरा - ४ माझगांया बलबहादुर पुर्जां धयादिल - 'माःगु शीप मदयाः छगू पोलाया कस्ति कायेबलय् निगू पोला सितिं वनी अले गुकथं आम्दानी जुइफइ ?' खोप्पा लिसे मुढेघारय् पुलांगु शैलीपाखें कस्ति कायेबलय् हा सीगु यानाच्वंगु पुर्जां धयादिल । अपुक्क हे बांलाक्क आम्दानी जुइगु हाया उचित व्यवस्थापन मजूगु धासें स्थानीय देवबहादुर बोहरा आधुनिक घार लिसे प्राविधिक तालिम ब्यूसा सुखौरायात कस्ति उत्पादनया पकेट क्षेत्र दयेके फइगु धयादिल । कस्ति उत्पादनया नितिं बांलाःगु सम्भावना क्वबुयाच्वंगु सुखौराय् कृषि ज्याकुथिं थुगु सम्बन्धी छु नं ज्याझ्वः सञ्चानल मयाःगु सुखौरा - ४ या बलबहादुर थापां धयादिल ।",http://www.nepalmandal.com/content/11779.html
च्याउखेतीइ आकर्षण अप्वल ,"Sun Jan 2, 2011  12:09 pm","तरकारीयारूपं च्याउया छ्यलाबुला अप्वयाः वयेवं थनया किसान च्याउखेतीपाखें आपालं आकषिर्त जूगु दु । उत्पादित च्याउ तुरुन्त व्यापार जुइवं किसानतय्सं थुकिया व्यावसायिक खेती न्ह्याकूगु खः । जिल्ला कृषि विकास ज्याकूयाकथं मोरङय् च्यादँनिसें च्याउखेती जुयाः वयाच्वंगु जूसां नं च्याउया उपभोक्ता अप्वयेवं किसानत थुकिया व्यावसायिक खेतीपाखे आकषिर्त जूगु खः । मोरङया ग्रामीण क्षेत्रय् जक मजुसे विराटनगर उपमहानगरपालिकादुने नं किसानतय्सं च्याउखेतीपाखें मनग्य आम्दानी यानाच्वंगु दु । जिल्लाया उर्लाबारी, बाहुनी, केराबारी लगायत क्षेत्रय् च्याउखेती जुयाः वयाच्वंगु दु । म्हो पूँजीइ नं खेती यायेफइगु व उकियापाखें बांलाःगु  प्रतिफल प्राप्त जुइगु च्याउ किसान विराटनगर - १६ या नारायण नेपालं जानकारी बियादीगु दु ।",http://www.nepalmandal.com/content/11826.html
ख्वपया पर्यटन शुल्कय् शतप्रतिशत वृद्धि ,"Sun Jan 2, 2011  12:08 pm",पर्यटन दँ २०११ या लसताय् लाकाः ख्वप नगरपालिकां म्हिगः जनवरी १ निसें लागू जुइकथं पर्यटन शुल्कय् शतप्रतिशत वृद्धि याःगु दु । नगरपालिकां ख्वप नगरय् वइपिं पर्यटकतय्के कयाः वयाच्वंगु शुल्कय् म्हिगःनिसें वृद्धि याःगु पर्यटन सेवा केन्द्रया प्रमुख गौतमप्रसाद लासिवां धयादिल । नगरपालिकां २०५७ साल पुस १ गतेनिसें सार्क राष्ट्र व चीनियाँ  पर्यटकतय्के प्रतिव्यक्ति न्यय्तका लिसे मेमेगु राष्ट्रया पर्यटकतय्के न्हय्सः व न्यय्तका कयाः वयाच्वंगु खः । म्हिगःनिसें लागू जुइकथं नगरपालिकां सार्क राष्ट्र व चीनियाँ  पर्यटकतय्के प्रतिव्यक्ति सच्छि तका लिसे मेमेगु राष्ट्रया पर्यटकतय्के झिंछसः तका शुल्क कायेगु याःगु दु । नगरपालिकां २०५० सालनिसें म्हयाः वयाच्वंगु पर्यटन शुल्कय् न्हापां पर्यटकतय्के न्यय्तका काःगु खःसा २०५३ सालय् थकयाः स्वसः तका धेबा थ्यंकूगु खः । नगरपालिकां पर्यटन शुल्कपाखें जक दच्छिया च्यागू करोड स्वयाः आपालं राजस्व सङ्कलन यायेगु यानाच्वंगु दु । शुल्क बापत आःतक्क च्यय्न्यागू करोड सङ्कलन याःगु लासिवां जानकारी बियादिल । पर्यटन दँया न्हापांगु दिं म्हिगः ख्वप नगरपालिकां ख्वप दुहाँ वःपिं गुम्ह पर्यटकतय्त भादगाउँले तपुलि लुमन्ति चिं कथं देछागु खः । प्रचार प्रसार यायेत दत्तात्रय दरबारपाखें पिहाँवःगु र्‍याली नगरया थीथी क्षेत्र जुयाः दरबार क्षेत्रय् वयाः क्वचाःगु खः । र्‍यालीलिपा दरबार क्षेत्रय् ख्वपया ऐतिहासिक प्याखं क्यनेगु ज्या नापं जूगु खः । ताःहाकःगु दबुलिइ जिल्लाया उत्पादन प्रदर्शन याःगु खः । दरबार क्षेत्रया काउन्टरय् पर्यटन सूचना केन्द्रया म्हिगः हे नेपाल मजदुर किसान पार्टीया नायः नारायणमान बिजुक्छेँ उलेज्या यानादीगु खः । सूचना केन्द्रय् पर्यटकतय्गु नितिं ख्वप नगरया फुक्क सूचना उपलब्ध याइगु पूर्व नगर प्रमुख प्रेम सुवालं जानकारी बियादीगु खः । केन्द्रं निःशुल्क इन्टरनेट सुविधा उपलब्ध नापं याकेगु ज्या जूगु खः ।,http://www.nepalmandal.com/content/11824.html
थँबहिइ पर्यटकतय् नितिं विशेष व्यवस्था ,"Fri Dec 31, 2010  11:41 am","<येँ> (झीगु स्वनिगः) ठमेल पर्यटन बोर्ड विकास समितिया बैठक हालै च्वंगु दु । स्थानीय चाक्सी थि्र डि रेष्टुरेण्टय् च्वंगु उगु बैठकं पर्यटन दँ २०११ यात ताःलाकेत थीथी ज्याझ्वः यायेगु क्वःछ्यूगु दु । छलफलय् ब्वति कयादीपिं २९ वडाया सचिव, दरबार क्षेत्रया प्रहरी निरिक्षक, विकास समितिया दुजः प्रकाश जङ्ग राणा लगायत व्यक्तिपिंसं थीथी सुझावत बियादीगु खः । थँबहि पर्यटन विकास समितिइ स्थानीय क्लब, सामुदायिक प्रहरी, सोर्‍हखुट्टे वडा प्रहरी, नाट्यश्वरी टोल सुधार समिति, हृप्चेश्वरी दोभान उपभोक्ता समिति, न्हूगु पार्क, लैंनचौर युवा क्लब, महानगर प्रहरी, ठमेल टुरिष्ट व्यवसायी, होटल व्यवसायी, रेष्टुटेण्ट व्यवसायीत दुथ्यानाच्वंगु दु । छलफलया झ्वलय् निम्नकथंया व्यवस्थापन यायेगु नं क्वःछ्यूगु दु । फोहर मुनेत डसबिनया व्यवस्था यानाः त्वाःया थाय् थासय् तयेगु सीसी टिभी तयेगु, ट्राफिक व्यवस्था सुथां लाकेगु, पेटीं पिकयाः तयातःगु पसःत चीकेगु, सतक बालबालिका अनं स्थानान्तर यायेगु, सतक मत व्यवस्थित यायेगु लगायत वःगु सुझावत कार्यान्वयन यानाः यंकेगु नं समितिं क्वःछ्यूगु दु । हाल थँबहि लागाय् ९०० खात छेँत दु । होटल, रेष्टुरेण्ट व पर्यटन नाप सम्बन्धीत ३६०० व्यवसायत ३०,००० मजदुरतय्सं ज्या याना वयाच्वंगु दु । सीसी टिभी तयाः उगु लागाय् ट्राफिक व अपराधिक समस्यायात व्यवस्थित यायेफूगुलि, थुकिं फाइदा हे ब्यूगु महशुस जूगु दु । हालै तिनि छम्ह विदेशी पर्यटकतयागु ट्याक्सी गःबलय् ल्याबटप व सुटकेश त्वह फिल - उगु सीसी टिभीं यानाः तत्काल हे पत्ता लगय् जुल व उम्ह पर्यटकं तंकेधुंकूगु सामान लुयाः दंगदास जुल । ट्राफिक व्यवस्थाया नितिं १० म्ह ट्राफिक प्रहरीत खटय् याःगु दु । थुकिं यानाः उगु लागा हाल ट्राफिक समस्यां मुक्त हे खनेदु । उगु पर्यटन बोर्ड विकास समितिया ग्वसालय् पर्यटन दँ २०११ ताःलाकेगुया नापनापं नमुना पर्यटन क्षेत्रकथं विकास यायेगु कुतः ताःलाइगु हे खनेदु ।",http://www.nepalmandal.com/content/11780.html
पर्यटन दँ देय्न्यंक ज्याझ्वः ,"Mon Jan 3, 2011  11:46 am","नेपाल पर्यटन दँ २०११ शुभारम्भया लसताय् लाकाः देय्न्यंक थीथी ज्याझ्वःया ग्वसाः ग्वयाः हनाच्वंगु बुखँत वःगु दु । कावासोती - नेपाल पर्यटन दँ २०११ या न्हापांगु दिं म्हीग नवलपरासी दुहाँवःपिं पर्यटकतय्त स्वंगू पञ्चेबाजालिसे लसकुस याःगु खः । भारतपाखें नेपाः वःपिं पर्यटकतय्त त्रिवेणीधाम पर्यटन विकास समितिं त्रिवेणी नाकाय् स्वांया माला व ह्याउँगु सिन्हः तिकाः लसकुस याःगु खः । त्रिवेणी नाका जुयाः नेपाः वःपिं पर्यटकतय्त नवलपरासीया पर्यटकीयस्थलया अवलोकन भ्रमण याकेगु ज्या नं थनया पर्यटन विकास समितिं म्हीगनिसें न्ह्याकूगु दु । माघे संक्रान्ति व माघे औंसीइ थन धार्मिक पर्यटक अप्वः वइगु जूगुलिं उकिया प्रचार याःगु त्रिवेणीधाम पर्यटन विकास समितिया छ्याञ्जे सुरज कोहारं जानकारी बियादिल । नेपाल पर्यटन दँ २०११ सं नेपाल दुहाँवइपिं पर्यटकतय्त लसकुसया नितिं जिल्लाया प्रवेश नाका सुनवल, गैंडाकोट व त्रिवेणीइ स्वागतस्थल निर्माण याःगु दु । गैंडाकोटय् एकीकृत पर्यटन विकास समितिं थारू, ब्राम्हण, क्षेत्री लगायतया जातीय संस्कृति पिज्वइगु वसः पुनाः पर्यटकया लसकुस याःगु खः । स्वन्हुया प्याकेज ज्याझ्वः ज्वनाः नवलपरासीइ वःपिं पर्यटकतय्सं चितवन राष्ट्रिय निकुञ्जया मध्यवर्ती क्षेत्रय् जङ्गल सफारी यानाः किसि लिसे गैंडा स्वयेफइगु, भगवान् गौतमबुद्धया अस्तुधातु दुगु रामग्राम, हिन्दू धर्मालम्बीया नितिं त्रिवेणीधामया दर्शन व दृश्यावलोकन लिसे पैदलयात्राया नितिं देवचुली डाँडा व मौलाकालिका देगलय् चाःहिला आनन्द कायेफइगु धाःगु दु । काभ्रे - काभ्रे जिल्लाया दकले तःजाःगु थाय् बेथानचोक नारायणस्थानय् च्वापुलिसे म्हिताः पर्यटन दँया लसकुस याःगु दु । सरकारं सन् २०११ यात पर्यटन दँया रूपं घोषणा यायेधुंकाः हिमाल, तराई व पहाडी क्षेत्र छक्वलं स्वयेफइगु स्वद्वः व झिंच्यागू मिटर तःजाःगु उगु क्षेत्रय् आन्तरिक लिसे बाह्य पर्यटकया ब्वतिइ पदयात्रा ज्याझ्वः नापं ग्वसाः ग्वःगु खः । तेस्रो आँखा नेपाःया ग्वसालय् ढुङ्खर्कया गेल्डुङपाखें न्ह्याःगु उगु पदयात्राय् आन्तरिक लिसे विदेशी पर्यटक यानाः प्यसः म्हसिया ब्वति दुगु तेस्रो आँखा नेपालया नायः मधु आचार्यं धयादिल । वंगु स्वदँनिसें च्वापु खनेमदुगु नारायणस्थान क्षेत्रय् सन् २०११ या सुरुवातलिसे च्वापु गाया वयेवं पर्यटकतय्सं च्वापुलिसे न्ह्यइपुकाः पर्यटन दँया लसकुस याःगु खः । पर्यटकत थ्यंमथ्यं न्याघौया तप्यंगु तं गयाः नारायणस्थान थ्यंकूगु खः । पर्यटनविद् शिवशरण थापां पर्यटकीय क्षेत्रयारूपं विकास यायेगु नितिं नारायणस्थान तसकं उत्तम क्षेत्र जूगुलिं उकिया नितिं पूर्वाधार दयेकेत लिसे प्रचारप्रसार यायेत इनाप नापं यानादिल । तेस्रो आँखा नेपालं पर्यटन दँया लसताय् बेथानचोक नारायणस्थान लगायत महाभारत क्षेत्रय् पैदलमार्ग व भ्यूटावर निर्माण यायेगु लगायत काभ्रेपलाञ्चोक पर्यटन घोषणापत्र जारी नापं याःगु दु । धुन्चे (रसुवा) - थ्वहे लसताय् न्हापांगु खुसिइ धुन्चे थ्यंपिं निम्ह पर्यटकतय्त म्हीग थनं झः झः धायेक लसकुस याःगु दु । यलया कुपण्डोलस्थित ओआई ट्रेकिङ एजेन्सी मार्फत लाङटाङया झिन्हुया भ्रमणय् वःपिं अस्ट्रेलियन नागरिक जेनिफर गिरिङ व ज्योएलया सरकारी अधिकारी, सुरक्षा निकायया प्रमुख, राजनीतिक दलया प्रतिनिधि, समाजसेवी, पर्यटन व घोडा व्यवसायीतय्सं सिन्हः व खादा क्वखायेकाः झः झः धायेक लसकुस याःगु खः । विदेशी पर्यटकतय्त स्थानीय घोडा समितिं घोडाय् तयाः निगू किलोमिटर यात्रा याकूगु खः । लसकुस ज्याझ्वः लिपा सञ्चारकर्मीतय्त प्रतिक्रिया बियादिसें उम्ह पर्यटकं थःत थनया बासिन्दां याःगु स्वागत सत्कारयात थःपिंसं न्ह्याबलें हे उच्च महत्वया लिसे तयेगु धयादिल । अथेहे, पर्यटन दँयात ध्यानय् तयाः आगन्तुक पर्यटकया यात्रायात सहज दयेकेत पीम्ह स्वयाः आपालं घोडा तयार यानातःगु गोसाईंकुण्ड घोडचढी व्यवस्थापन समितिया नायः कान्छा तामाङं जानकारी बियादिल । उगु हे लसताय् सदरमुकामय् दर्जनौं घोडा प्रदर्शन नापं याःगु खः । नुवाकोट (त्रिशूली) - नेपाल पर्यटन दँ २०११ न्ह्याःगु हे लसताय् नुवाकोट होटल लिसे रेस्टुरेन्ट व्यवसायी सङ्घं म्हीग ढुङ्गेय् विदेशी पर्यटकतय्त लसकुस याःगु दु । त्रिशुलीया ढुङ्गेय् न्हापां थ्यंकः वःपिं प्यम्ह पर्यटकतय्त सङ्घयापाखें सभासद् जगदीश्वरनरसिंह केसीं खादा क्वखायेकाः लसकुस यानादीगु खः । जिल्लाय् वःपिं पर्यटकतय्त लक्ष्यित यानाः स्थानीय होटलतय्सं आवास लिसे नसाया बांलाःगु प्रबन्ध यायेत्यंगु सङ्घया नायः सन्तोष उप्रेतीं जानकारी बियादिल ।",http://www.nepalmandal.com/content/11867.html
सङ्कटय् लानाच्वंगु दु प्रजापतिया पेशा ,"Mon Jan 3, 2011  11:44 am","थनं दयेकातःगु चाया बसाःज्वलं व्यापार जुइगु म्हो जुयाः वयेवं प्रजापतिया परम्परागत पेशा हे सङ्कटय् लानाः वयाच्वंगु दु । प्लास्टिकया बजाः ज्वलं चाया बसाःज्वलं विस्थापन यानाः हयेवं प्रजापतिया पुख्याली पेशा सङ्कटय् लाःगु खः । चाया बसाःज्वलं दयेकाः स्वदेशी लिसे विदेशी पर्यटकतय्त आकर्षण याइपिं ख्वपया प्रजापति थौंकन्हय् थःगु पेशापाखें विमुख जुयाः वनाच्वंगु दु । ख्वप सूर्यमढीया ७५ दँया रामसुन्दर प्रजापतिं धयादिल, 'जिमिगु ल्हातय् शीप व कला निगुलिं दु तर छु यायेगु जिमिसं दयेकाःगु बसाःज्वलंप्रति उपभोक्ताया रुची म्हो जुयाः वनाच्वंगु दु व पेशापाखें विमुख जुइगु स्थिति वयेधुंकूगु दु ।' बजारय् धाःसा न्ह्यात्थेंज्याःगु प्लास्टिकया ज्वलं दंक भावं न्यायेदुगुलिं चाया बसाःज्वलंप्रति मनूतय्गु रुची म्हो जुयावंगु खः । थुगु पेशां म्वायेमफइगु अवस्था वयेवं थ्व पेशाया विकल्प मालेमाःगु थुगु समुदायया मनूतय्सं बिचाः प्वंकादी । चाया बसाःज्वलंया व्यापार म्हो जुयाः वयेवं थौंकन्हय् प्रजापति समुदायया न्हूगु पुस्ता थ्व ज्या यायेत छत्थिं हे ययेकाः च्वंगु मदु । परम्परागत चाया बसाःज्वलं दयेकीपिं प्रजापतित ख्वपया तालाक्व -कुमाले टोल), सूर्यमढी, निकोसेरा, बोडे, चपाचो, बालकुमारी, लोकन्थली, नगदेश लगायतया थीथी थासय् यानाः करिब पीद्वःया हाराहारीइ दु । न्हापा - न्हापा प्रजापतितय्गु चाया बसाःज्वलं दयेकेगु पेशां स्वदेशी जक मजूसे विदेशी पर्यटकयात मन त्याकेत ताःलाःगु ख्वपया स्थानीय हरेराम प्रजापतिं जानकारी बियादिल । प्रमुख आयआर्जनया रूपं दुगु प्रजापतिया परम्परागत चाया बसाःज्वलं जन्मनिसें मृत्यु पर्यन्ततकं माः । तर थौंकन्हय् थथे मजुसे ज्याय् जक चाया बसाज्वलं छ्यलेगु यानाच्वंगु खनेदु । मचांनिसें हे चाय् म्हिताः न्हू न्हूगु रूप व आकार प्रकारया चाया बसाःज्वलं दयेकाः वयाच्वंम्ह तालाक्वया शिवराम प्रजापतिं थ्व पेशां म्वायेत तसकं थाकुयाः वःगु वय्कलं जानकारी बियादिल । ज्यानया बाजी लगय् यानाः हाकुगु चा लिकायेगु याना, खुला न्ह्यःनिसें चा अथें थन्कय् यानातयेगु व बसाःज्वलं दयेकेगु  तर वहे बसाःज्वलंया व्यापार जुइमखु । थुकिं यानाः थ्व पेशापाखें जक म्वायेत तसकं मुश्किल जूगु दु - वय्कलं धयादी । छुं ई न्ह्यः थुखे विदेशी पर्यटकतय्गु आवागमनय् वृद्धि जुयाः वयेवं ख्वपया प्रजापतितय्सं दयेकूगु चाया चिचीधिकःपिं  मूर्ति, पशुपंक्षी, जनावर, कतांमरि लगायतया पर्यटकीय आर्कषणया सामानया बिक्री धाःसा जुइगु यानाच्वंगु व्यवसायीतय्सं जानकारी ब्यूगु दु ।",http://www.nepalmandal.com/content/11866.html
थँबहिइ सरसफाई ज्याझ्वः ,"Mon Jan 3, 2011  11:47 am","म्हिगः थँबहिलय् ठमेल पर्यटन विकास परिषद् मंगाः सफा यायेगु ज्याझ्वः न्ह्याकूगु दु । मंगाः सफा यायेगु झ्वलय् छगू मंगाः १५ गू बोरा फोहर लिकायेगु ज्या जूगु खः । पर्यटन विकास परिषद्या दुजः प्रकाश नरसिंह राणा म्हिगः न्ह्याकूगु ज्याझ्वलय् नगरपालिकाया कर्मचारी, महानगरीय प्रहरी प्रभाग, महानगरीय ट्राफिक, ठमेल पर्यटन विकास परिषद् आदि थासं आर्थिक ग्वाहालि ब्यूगु खः । महानगरपालिका येँपाखें जेट गाडी उपलब्ध यानाब्यूगु खः । करिब १५ गू मंगाः दुगुलिइ म्हिगः न्यागः सफा याःगु खः । मेगु मंगाः ट्राफिक जाम जूगु कारण वइगु मंगलवाः ठमेल पर्यटन विकास परिषद्या दुजः प्रकाश नरसिंह राणां जानकारी ब्यूगु खः ।",http://www.nepalmandal.com/content/11868.html
माघ २ गतेनिसें वैज्ञानिक भाडादर कायम जुइगु ,"Mon Jan 10, 2011  8:39 am",नेपाल यातायात व्यवसायी राष्ट्रिय महासंघं वइगु माघ दुई गतेनिसें यातायात व्यवसायीं वैज्ञानिक भाडादर कायम याइगु जूगु दु । येँय् म्हिगः ग्वसाः ग्वःगु छगू ज्याझ्वलय् महासंघया नायः दिनेश भण्डारीं पेट्रोलियम पदार्थ लगायतया मेमेगु बस्तुया मूल्यबृद्धिया आधारय् बैज्ञानिक भाडादर कायम याइगु जानकारी बियादीगु खः । लिसलिसे वय्कलं बैज्ञानिक व व्यवस्थित प्रक्रियापाखें देय्दुने गाडी थप यायेगु प्रक्रिया न्ह्यःने न्ह्याकेत नं सरकारलिसे माग यानादीगु दु । ज्याझ्वलय् माइक्रोबस व्यवसायी संघया नायः पूर्णलाल श्रेष्ठं अनुशासित ढंगं थःगु कर्तब्य निर्बाह यायेत यातायात व्यवसायीतय्त इनाप नापं यानादिल । थौंकन्हय् देय्न्यंक झिंन्यासः स्वयाः आपालं माइक्रोबस व्यवसायीत दुगु जानकारी ब्यूगु खः ।,http://www.nepalmandal.com/content/12067.html
फलफूलय् अनावश्यक कर तल  - व्यवसायी ,"Mon Jan 10, 2011  8:40 am","नेपाल फलफूल व्यवसायी सङ्घया झिंगुक्वःगु साधारणसभा आइतवाः क्वचाःगु दु । उगु साधारणसभाया उलेज्या सत्रय् न्ववानादिसें येँ महानगरपालिकाया कार्यकारी अधिकृत आनन्दराज पोखरेलं कुलेश्वरस्थित सङ्घया परिसर क्षेत्रय् भौतिक पूर्वाधार विकास यायेत कुतः जुयाच्वंगु वय्कलं जानकारी बियादिल । कार्यकारी प्रमुख पोखरेलं सङ्घया परिसर क्षेत्र जःखः सरसफाई, वृक्षारोपण व सङ्घयात माःगु जमिन महानगरपालिकां उपलब्ध यायेत तयार दुगु जानकारी बियादिल । नेपाल फलफूल लिसे तरकारी व्यवसायी महासङ्घया नायः खोमप्रसाद घिमिरें लँपुया समस्यां बजाःतक्क फलफूल हयेत असुविधा जुयाच्वंगु धयादिल । सङ्घया नायः नारायण धितालं फलफूल आयात यायेबलय् राजमार्गया थीथी थासय् व्यवसायीं अनावश्यक कर पुलेमाःगु व उकिया मार उपभोक्तायात लानाच्वंगु नुखः खँ तयादिल ।",http://www.nepalmandal.com/content/12068.html
पर्यटनया सम्भावनाय् लाकुरी भञ्ज्याङ ,"Tue Jan 11, 2011  11:03 am","यलया उत्तर पूर्वय् दुगु लाकुरी भञ्ज्याङ आन्तरिक व बाह्य  पर्यटनया आकर्षक केन्द्र जुयाः वयाच्वंगु दु । येँय्पाखें २८ किलोमिटरया दूरीइ दुगु थ्व क्षेत्र दृश्यावलोकन, पदयात्रा लिसे गुँभ्वय्या नितिं तसकं उपयुक्त गन्तव्यकथं कायेगु याः । स्वनिगःया सहज दृश्यावलोकन लिसे रमणीय पदयात्राया नितिं नं थ्व क्षेत्रयात उलि हे महत्वपूर्णकथं कायेगु याना हयाच्वंगु दु । अथेनं, आन्तरिक व बाह्य पर्यटनया प्रचुर सम्भावना दयेक दयेकं नं थ्व क्षेत्रय् पर्यटकतय्गु नितिं उचित बासस्थान अभावया कारण पर्यटकतय्गु ल्याखय् कमी जुयावःगु स्थानीयबासीतय्सं धयाः वयाच्वंगु दु । बसोबासया नितिं पर्याप्त सुविधा मदुगु कारण सीमित पर्यटकत जक च्वनेगु कथं वनीगु थ्व थासय् आवासीय सुविधा उपलब्ध यायेफूसा पर्यटक अप्वयेफूगु उमिगु धापू दु । भञ्ज्याङ चाःहिलाः येँय् लिहां वयेमलाःपिं पर्यटकतय्त च्वनेत इनाप यायेबलय् उपयुक्त सुविधा मदुगु पर्यटकतय्सं नुगः खँ प्वंकेगु यानाच्वंगु स्थानीय सुनिल पौडेलं जानकारी बियादिल । बासस्थानया अभावया लिसलिसे सुविधाजनक यातायात अभावया कारणं नं आन्तरिक पर्यटकय् कमी वःगु वय्कःया धापू दु । लामाटारया ढुङ्गीननिसें तँ करिब डेढ घण्टाया यात्रा तसकं न्ह्यइपुस्से च्वंगु अनुभव जूगु प्रकृतिपे्रमी समूहया पदयात्राय् ब्वति कयाः लिहां वःम्ह द्वारिका ढुङ्गेलं थःगु बिचाः प्वंकादीगु दु । पर्यटनया सम्भावना क्वःबुयाः च्वंगु थ्व क्षेत्रय् भौतिक पूर्वाधार निर्माण यानाः माःगु प्रचार प्रसार यायेफूसा पर्यटकया ल्याखय् वृद्धि जुइफूगु वय्कःया धापू दु । लाकुरी भञ्ज्याङया समयानुकूल पर्याप्त विकास यायेमफूगु कारण पर्यटकया ल्याखय् कमी वःगु लामाटारया बुद्धिजीवीपिनिगु नुगः खँ दु । येँया उकुसमुकुस वातावरणपाखें ताःपाक्क वनेमास्ते वःपिंत एकान्त प्रेमी युगल जोडीया नितिं जक मखु प्रकृतिप्रेमीया नितिं नं बरदान साबित जुयाच्वंगु दु, लाकुरी भञ्ज्याङ । चिकुला व गुँ भ्वय्या सिजन जूगुलिं आः न्हियान्हिथं धइथे हूलका हूल गुँ भ्वय्या नितिं वइगु समूह व एकान्तप्रेमी जोडीया उचित गन्तव्य जुइगु यानाच्वंगु दु, लाकुरी भञ्ज्याङ । लाकुरी भञ्ज्याङया सेरोफेरोदुने हे महत्वपूर्ण धार्मिक लिसे पर्याप्त पर्यटनया प्रचुर सम्भावना क्वःबुयाः च्वंगु ऐतिहासिक विसङ्खुनारायण देगः नं लाःवः । विसङ्खुनारायणनिसें लाकुरी भञ्ज्याङतक्कया करिब स्वंगू किलोमिटर दूरीया पदयात्रा पर्यटकया नितिं उचित गन्तव्य मार्ग कथं कायेगु याः । येँय्पाखें १३ किलोमिटर दूरीइ दुगु विसङ्खुनारायण नं धार्मिक लिसे पर्याप्त पर्यटक, गुँ भ्वय् व दृश्यावलोकनया नितिं महत्वपूर्ण कथं नं कायेगु याः । विसङ्खुनारायण सामुदायिक वन जुयाः कोटगां सामुदायिक वन, सिस्नेपानी सामुदायिक वन व पात्लेछाप सामुदायिक वन जुयाः लाकुरी भञ्ज्याङतक्कया पदयात्रा यायेत विदेशी लिसे आन्तरिक पर्यटकत वयेगु यानाच्वंगु विसङ्खुनारायण सामुदायिक वनया नायः कमलबहादुर विष्टं धयादिल । स्वनिगःदुनेया प्रमुख प्यम्ह नारायणद्यःत मध्ये यलया पूर्व उत्तरय् लाःगु विसङ्खुनारायण छम्ह नारायणद्यः खः । हरिसयनी एकादशिनिसें हरिबोधिनी एकादशि अर्थात चतुरमासतक्क विसङ्खुनारायणय् तःधंगु मेला जुइ । धार्मिक हिसाबं विसङ्खुनारायणया द्यः गुफाया छगू हे चट्टानपाखें दयेकातःगु दु, थनं वइपिं आपालं मनूत पिर चिन्तापाखें मुक्त जुइगु धार्मिक विश्वास दु । थुगु क्षेत्रय् पदयात्राया नितिं बुट्यान व झाडी फाडी भ्यूटार निर्माण यायेत याकनं माःगु खनेदुसां नं सरकारी निकायपाखें धाःसा छु नं च्यूताः मक्यंगु स्थानीय मनूतय्गु नुगः खँ दु । धार्मिक, आन्तरिक व पर्याप्त पर्यटनया प्रचुर सम्भावना क्वःबियाः च्वंगु थज्याःगु ऐतिहासिक लिसे प्राकृतिक सम्पदाया संरक्षण यानाः अनं पर्यटकया नितिं माःगु होटल, रेस्टुँरा लगायतया भौतिक पूर्वाधार निर्माण यानाः व्यवस्थित यायेफूसा पर्यटन प्रबर्द्धनय् ग्वाहालि जुइगुया लिसलिसे पर्यटन दँ २०११ यात सार्थक यायेत थप ग्वाहालि जुइगु खनेदु ।",http://www.nepalmandal.com/content/12096.html
होमस्टे पर्यटनपाखें आकर्षण अप्वल ,"Tue Jan 11, 2011  11:05 am","पर्यटन दँ २०११ यात ताःलाकेत सरकारं 'होमस्टे' कार्ययोजना हयेधुंकाः आः पर्यटकीय सम्भावना दुगु ग्रामीण क्षेत्रय् 'होमस्टे' -घरवास) पर्यटनपाखे आकर्षण अप्वःगु दु । आःतक्क ख्वीप्यंगू संस्था घरवास पर्यटन सञ्चालनया नितिं दर्ता जुइधुंकूगु दु । नेपाल भ्रमणय् चाःहिलेत वइपिं पर्यटकत ग्रामीण क्षेत्रपाखे आपालं आकषिर्त जुयाः वयेवं ग्रामीण जनता पर्यटन आकषिर्त यायेत थीथी महोत्सवया ग्वसाः, होमस्टे सञ्चालन लिसे पर्यटकीय सम्पदाया संरक्षणय् न्ह्यःज्यानाच्वंगु दु । थज्याःगु क्रियाकलापं यानाः पर्यटन दँ २०११ य् ख्वीगू प्रतिशतपाखें वृद्धि जुयाः न्हय्न्यागू प्रतिशत पर्यटकत गामय् आकषिर्त जुइगु काठमाडौं रिसर्च सेन्टरं जानकारी ब्यूगु दु । नेपाःया मौलिकताया म्हसीका कायम यानातयेगु गां पर्यटनया अवधारणायात तिबः बिइत घरवास पर्यटन तसकं ग्वाहालि जुइगु सेन्टरया नायः लिसे गां पर्यटनविद् डा सुरेन्द्रभक्त प्रधानाङ्गं जानकारी बियादिल । थौंकन्हय् विदेशी पर्यटकतय्गु च्वनेगु अवधि ११.३२ दिं दुगुलिइ गां गामय् पर्यटकतय्त थ्यंकाः घ्वास पर्यटनया सुविधा उपलब्ध जूसा च्वनेगु ई ताःहाकः जुयाः वनीगु व थुकिं ग्रामीण अर्थतन्त्रय् तिबः जुइगु वय्कःया धापू खः । स्वनिगःया येँ, यल, ख्वप, पोखरा, चितवन, खुम्बु क्षेत्र लगायत छुं सीमित क्षेत्रय् जक केन्द्रीत दुगु पर्यटकीय गतिविधियात गां गामय्तक्क थ्यंकेत घरवास अर्थात होमस्टे पर्यटनया विकास व विस्तारय् बहः बिइमाःगु वय्कलं जानकारी बियादीगु दु । पर्यटन दँय् झिगू लाख पर्यटक दुथ्याकेगु लक्ष्ययात पूवंकेत तारे लिसे पर्यटकीय युक्त होटलतय्सं जक फयेफइगु जूगुलिं घरवास पर्यटनयात प्राथमिकता बिइमाःगु खनेदु । थौंकन्हय् तारे लिसे पर्यटकीयस्तरयुक्त न्हय्सः व स्वसः व ख्वीगू होटल दुसा बेड ल्याः नीच्याद्वः व प्यसः व च्यय्न्यागू दुगु खः ।",http://www.nepalmandal.com/content/12097.html
दोलखाया निगू गामय् होमस्टे ,"Fri Jan 21, 2011  1:05 pm","पर्यटन दँ २०११ यात ताःलाकेगु नितिं व पर्यटकतय्गु सुविधाया नितिं दोलखाया निगू गांयात होमस्टेया रुपं विकास यायेत्यंगु दु । ग्रामीण पर्यटन प्रबर्द्धन यायेगु नितिं जिरीया जिरेल बस्ती दुगु सिक्रि व झ्याकुया शेर्पा बस्ती दुगु सेराँकाप्तीयात होमस्टे दयेकेत्यंगु खः । जिरेल जातिया जक बसोबास दुगु सिक्रियात होमस्टे दयेकेगु नितिं जिरी उच्च माविया प्राचार्य टेकबहादुर जिरेलया संयोजकत्वय् छगू समिति नीस्वने धुंकूगु दु । उगु समितिं थुगु गांयात होमस्टे दयेकेगु नितिं पूर्वाधार तयार यायेत, पर्यटकतय्गु नितिं होमस्टे तयार यायेत वातावरण तयार यायेत लगायतया जिम्मेवारी क्वःछिनातःगु दु । सगरमाथाया प्रवेशमार्गया रुपं म्हसीका दुगु थाय् जिरीइ पर्यटकतय्गु आगमण अप्वयाः वयेवं जिरी बजारय् दुगु होटलतय्सं पर्यटकतय्गु चाप फयेमफइगु व गांबासीतय्त नं व्यवसायी दयेकेगु नितिं थ्व अवधारणा हःगु दोलखा उद्योग वाणिज्य संघया नायः भाजु रामेश्वर मानन्धरं जानकारी बियादीगु खः । होमस्टे दयेकेगु नितिं सतक, त्वनेगु लः, छगू हे धर्म संस्कृति दुगु नापं मिलय् जूगु बस्तीयात कायेगु यानाच्वंगु दु, नायः भाजु मानन्धरं धयादिल । मिलय् जूगु गां लोपोन्मुख जातिया बारे अध्ययनया नितिं अःपुइगु जूगुलिं नं जिरेल बस्ती रोजाइलय् लाःगु खः । सिक्रिइ होमस्टेया नितिं थीथी पुचलं स्थलगत अध्ययन नं यायेधुंकूगु दु । पाहुनातय्त घरायसी वातावरणय् च्वनेगु नितिं छखा छेँय् प्यम्ह मनूतक्क च्वनेजिइक सिक्रिया नीन्याखा छेँय् होमस्टे दयेकेगु योजना दयेकूगु जिरी उद्योग वाणिज्य संघया नायः भाजु भूमिराज खर्कां जानकारी बियादीगु खः । स्वीजरल्याण्डया जुरिच शहरया रुपं जिरीयात म्हसीकेगु याः । सगरमाथा आरोहणय् वनीपिं व सगरमाथा क्षेत्रय् वनीपिं पैदल यात्रीत जिरी जुयाः वनेगु यानाच्वंगु दु । ईलाका प्रहरी ज्याकू जिरीया तथ्यांङ्क कथं सन् २००९ स्वयाः नं सन् २०१० य् झिंन्यागू प्रतिशत स्वयाः अप्वः विदेशी पर्यटकतय्सं भ्रमण याःगु दु । विशेष गरी विदेशी पर्यटकत रोल्वालिङ क्षेत्र चाःहिलेत सिंगटी जुयाः वनेगु यानाच्वंगु दु । झ्याकु गाविसं नं घना जंगलया दथुइ दुगु सेराकाप्तीया शेर्पा बस्तीयात होमस्टे दयेकीगु जूगु दु । जिरी व सिंगटीया चिहाकःगु पैदल मार्गयारुपं दुगु थ्व मार्ग न्हापाया इलय् तसकं अप्वः चलय् जूसां नं झिदँया अन्तर्कालनिसें म्हो जक चलय् जूगु कारण उकियात सुचारु यायेत होमस्टे दयेकेत्यंगु गाविस छ्याञ्जे राजेन्द्र सुवेदीं जानकारी बियादीगु खः । उगु गांयात होमस्टे दयेकेगु नितिं थुगुसीया गां परिषद्पाखें न्यय्द्वः तका धेबा नापं विनियोजन यायेधुंकूगु दु । पर्यटकतय्सं सास्ती फयाः वयाच्वंगुलिं थनं होमस्टे पाहुना छेँ दयेकेत्यंगु खः । होमस्टें स्थानीयबासीया आय आर्जनय् नं वृद्धि जुइगु व पर्यटकतय्सं नं बांलाःगु सुविधा दइगु जूगुलिं थुकिइ थःपिं न्ह्यज्याःगु वय्कलं धयादिल । चेर्दङ व हनुमन्तेपाखें रोल्वालिङ क्षेत्रया हिमालत व दोलखा व रामेछापया आपालं गांत खनेदुगु व चेर्दङ महादेवया दर्शन याःसा मनोकांक्षा पूरा जुइगु धार्मिक विश्वास नापं दुगु वय्कलं धयादिल । होमस्टे दयेकेत सतक व मतया सुविधा दयेमाःगु जूगुलिं थुगु हे दँ थनं सतक थ्यंकेत गाविसं बजेट विनियोजन याःगु दुसा स्थानीयबासी खुसिइ दुगु लः घट्टयात सुधार यानाः मत उत्पादन यायेगु कथं ज्या जुयाच्वंगु नापं वय्कलं जानकारी बियादीगु दु । सेराकाप्तीइ शेर्पातय्गु जक नीस्वखा धइथे छेँत दु । सिन्धुपाल्चोकया बार्‍हबिसे जुयाः विगू गुर्बा थ्यंकाः सिंगटी कुहां वयाः जिरी थ्यंकीपिं पर्यटकत आपालं दु । सिंगटीपाखें जिरी थ्यंकेत दथुइ झाँकुइ च्वनीगु सुविधा मदयाः मेमेगु ताःहाकःगु लँपु छ्यलेमाःगु झन्झट मलायेमाः धकाः नं थुकियात होमस्टेया रुपं विकास यायेमाःगु वय्कलं धयादिल । सिंगटीपाखें जिरी वनीगु थ्व दकले चिहाकःगु लँ दुगु वय्कलं दाबी यानादिल । होमस्टे दयेकेत्यंगु निगुलिं गांतय्गु सरसफाइ, छेँय् रंग छिइगु, साँस्कृतिक ज्याझ्वः लगायतया तयारी जुयाच्वंगु दु ।",http://www.nepalmandal.com/content/12352.html
म्हो जुयावन ख्वप जुजु धौ ,"Wed Jan 12, 2011  1:11 pm","ख्वपया म्हसीका क्वःबुयाः च्वंगु अले तसकं नांजाःगु ख्वपया जुजु धौया महिमा थौंकन्हय् म्हो जुयाः वनाच्वंगुलिं थनया धौ व्यवसायीतय् च्यूताः अप्वयाः वःगु दु । स्वदेशय् जक मजुसे विदेशय् नापं ख्वपया म्हसीका बिइत ताःलाःगु जुजु धौया नामं थौंकन्हय् बजारय् आपालं मात्राय् गुणस्तरहीन धौ दयेकाः मीगु ज्या जुयाच्वंगुलिं व्यवसायीत चिन्तित जूगु खः । न्हापा जुजु धौयात चक्कुं टुक्राटुक्रा यायेफु, तर आः वयाः अज्याःगु धौ गनं दइ ? ख्वप याछेँया ७० दँया मङ्गलबहादुर त्यातया नुगः खँ दु । थौंकन्हय्या धौ पसलं छेँय्तक्क हे हयेबलय् हे स्यने धुंकी । न्हापा धौया कतारोदथुइ नं मेगु कतारो भ्व पुइकाः येँतक्क नोलय् क्वःबुयाः थ्यंकी, तर नं छुं हे जुइमखु । परम्परागत शैलीयात ल्वःमंका आः मनूतय्सं आधुनिक शैलीइ डेरी लिसे पाउडर दुरुयात पि|mजिङ यानाः जमय् यानातःगु धौयात नापं जुजु धौ नां बियातःगुलिं धौया गुणस्तरय् र्हास वःगु खनेदु । थज्याःगु धौ नयेबलय् ज्वर वइगु, कथु स्याइगु, न्हाय् बन्द जुइगु व निमोनिया नापं जुइफूगु ग्याःचिकु अप्वयाः वःगु दु । 'जुजु धौ ख्वपया म्हसीका खः, तर थौंकन्हय् थुकिया विज्ञ्ाापन जक ल्यं दनि । जुजु धौ धाःसा मदु' - वंगु पीन्यादँनिसें धौया व्यवसाय याना वयाच्वंम्ह सूर्यमढीया रत्नसुन्दर सैंजु धयादिल । 'जुजु धौया अर्थ धौया जुजु खः, तर थौंकन्हय् थ्व नामय् जक सीमित जुइधुंकूगु दु । ग्व गनं न्यायेगु दु जुजु धौ ? न्ह्याम्हसिनं नं जुजु धौया नामय् सामान्य धौ मिइगु यानाः वयाः थुगु व्यवसाययात नापं धरापय् लाकेगु ज्या जुयाच्वंगु दु' वय्कः धापू खः । संस्कृतिविद् ओम धौभडेलयाकथं धौया जुजु अर्थात् उत्कृष्ट धौ जूगुलिं व मल्लकालय् जुजुं नापं नइगु जूगुलिं थुकियात जुजु धौ धायेगु यानाः वःगु खः । विश्वन्यंकया हरेक थासय् धौ दयेकूसां नं ख्वपया धौयात जुजु धौ धायेगुलिइ प्रमुख स्वंगू विशेषता दु, व खः ताप सन्तुलन, मौलिक भिउँट व उच्च गुणस्तरयुक्त दुरु । सा, मेय्या शुद्घ दुरुयात सिं च्याकाः ताःकुक्क क्वाकाः चाया कतारोय् तयाः थीथी मसला मिलय् यानाः मंपु लानाः जमिनय् गंकेगु प्रक्रियापाखें जुजु धौ दयेकी । धौ दयेकेगु प्रक्रियाय् आः नं तात्विक अन्तर मदु । तर, आः सिंया पलेसा स्टोभ वा ग्याँस भुतू छ्यलेगु यानावःगु दुसा दुरु नं उलि ताःतुक्क क्वाकेगु यानाच्वंगु मदु । ख्वपया नगर क्षेत्रय् जक करिब खुइगू धौ पसलं परम्परागत धौ व्यवसाय यानाः वयाच्वंगु दु । मेख्य पाखे ख्वपया जुजु धौया नां बियाः ख्वप, बनेपा लगायत स्वनिगःया आपालं पसलय् धौ व्यवसाय यानाः वयाच्वंगु दु । न्हापा ख्वपय् भ्रमण यायेगु नितिं वइपिं आपालं विदेशी पर्यटकतय्सं नापं तसकं ययेकीगु ख्वपया धौयात आः वयाः म्हो मनूतय्सं नं ययेकाः वयाच्वंगु दु । ख्वप जिल्ला चाःहिलेत वःम्ह जेनी स्यान्ट्रों धयादी - 'न्हापाया ख्वपया जुजु धौ तसकं हे साः, तर आः वयाः न्हापाया थें उलि मसाः ।' अर्डर वःसा मसलायुक्त धौ दयेकेगु, मखुसा पि|mजिङ यानाः सादा धौ दयेकाः वयाच्वम्ह ख्वपया हे पुलांगु कथं कयातःगु ख्वपया धौ भण्डारया कृष्णश्वरी त्यातं धयादी - 'अर्डर वइबलय् जिमिसं निद्वः तकातक्क तुइगु धौ नं दयेकाः वयाच्वनागु दु ।' चाया कतारोय् जमय् यानातःगु धौया सामान्यतया ७० तका तूवः । तर, उगु हे मात्राया उच्चस्तरीय धौया सच्छि व नीन्यातका तुइगु त्यातं जानकारी बियादिल । स्वनिगलय् चायेकातःगु डेरीपाखें नं ख्वपया परम्परागत धौ दयेकेगु व्यवसाययात प्रभावित यायेगु ज्या यानाच्वंगु दु । थज्याःगु डेरीं दंक व सुलभ तरिकां उत्पादन याःगु धौलिसे ख्वपया धौपाखें धेंधेंबल्लाः यायेमाःगु जूगुलिं नं जुजु धौया उत्पादन व गुणस्तरय् कमी वःगु खनेदु । आधुनिकताया नामय् गथे झीगु गौरवमय परपम्परा समस्याय् लानाः वनाच्वंगु दु उकथं हे जुजु धौया गुणस्तर नं तनाः वनाच्वंगु स्थिति ख्वपया नितिं च्यूताःया विषय जूगु दु । गुकिया कारण ख्वपया गौरवमय म्हसीका हे प्रभावित जूवनाच्वंगु खँयात अस्वीकार यायेफइ मखु ।",http://www.nepalmandal.com/content/12119.html
पूँजी बजारय् नीगू करोडया कारोबार ,"Fri Jan 21, 2011  1:09 pm","नेपाल स्टक एक्सचेन्जय् बुधबाः जूगु कारोबारय् नेप्सेय् खासै उतार-चढाव खनेमदु । बुधबाःया कारोबारय् नेप्सेय् शून्य दशमलव १८ या गिरावटलिसे ४०३.२८ या बिन्दुइ थ्यंगु दु । नेप्सेय् बुधबाः कूल न्हय्च्यागू कम्पनीया द्वःछि खुसः व झिंप्यंगू कारोबारपाखें गुइखुद्वः व न्यासः व न्यागू कित्ता शेयरया खरिद जुयाः छगू करोड च्यय्निगू लख न्हय्न्याद्वः व गुसः व झिंन्हय्तकाया कारोबार जूगु दु । देशय् राजनीतिक अस्थिरता कायम हे जुइगु बजारय् वंगु छुंदिंनिसें कारोबार धेबा धाःसा तसकं कुहांवःगु दु । बुधबाःया कारोबारय् अप्वः शेयर खरिद बिक्रि जुइगु सस्थाय् युनिक फाइनान्सियल इन्स्टीच्युशनया ३२५, गौरीशङ्करया २१९ गू, मनकामना विकास बैङ्कया १७१ व कृषि विकास बैङ्कया १०६ गू कारोबार जूगु दु । बुधबाःया कारोबार छु नं विशेष कम्पनीया बजाः मूल्यय् तःधंगु अन्तर धाःसा खनेमदु ।",http://www.nepalmandal.com/content/12353.html
पर्यटन दँ बेखवर मुस्ताङ ,"Sun Jan 23, 2011  1:32 pm","राष्ट्रया शान्ति, सम्वृद्धि व स्थायित्वया नितिं नेपाल पर्यन दँ २०११ या तःधंगु समारोहयादथुइ शुभारम्भ जुयाःच्वंबलय् प्रशस्त पर्यकीय सम्भावना क्वःबियाः च्वंगु मुस्ताङ जिल्ला धाःसा सुनसान जुयाच्वंगु दु । तसकं चिकुगुया कारण मुस्ताङ भ्रमणय् वइपिं स्वदेशी लिसे विदेशी पर्यटकतय्गु छु नं चहः पहः मजुयाः स्थानीयबासीइ पर्यन दँया थालनीं छु नं रौनकता हयेफूगु मदु । मुख्य सिजनय् न्हिं २०/२५ गू हवाई उडान जुइगु जोमसोमय् पर्यटन दँ शुभारम्भया दिं निगू जक उडान जूगु खः, गुकिइ ६/७ म्ह जक विदेशी पर्यटक दुगु खः । थ्व इलय् थनया उडानत चिकुला छलय् यायेत मुस्ताङ पिने वनीपिं कर्मचारी व स्थानीयबासीं जायाः च्वंगु दु । पर्यटन दँ १० लख विदेशी पर्यटक दुकायेगु लक्ष्य कयाः च्वंगु इलय् पर्यटकतय्गु छगू मुख्य गन्तव्यस्थल मुस्ताङय् वइपिं पर्यटकया नितिं थप न्हूगु प्याकेज तयार जूगु मदुनि । गुलिखय् व्यवसायीत पर्यटन दँयाबारे थःपिंत छु नं जानकारी मदुगु धयादिल । अन्नपूर्ण पदयात्रा मार्गया मुख्य थासय् पर्यटकया सुविधाया नितिं पूर्वाधार, प्रचार प्रसार लिसे न्हूगु गन्तव्य स्थलतय्गु पहिचानपाखे ध्यान वनेफयाच्वंगु मदु । हिमालउखेया थुगु जिल्ला पर्वतारोहण, साहसिक पर्यटन, धार्मिक, साँस्कृतिक पर्यटनया लिसलिसे कृषि पर्यटन, कासा पर्यटन व पर्यापर्यटनया दृष्टिं देय्या हे प्रशस्त सम्भावना दुगु जिल्ला जुयाः नं थुकिया बजारीकरण जुइमफयाः तःधंगु ल्याखय् पर्यटकतय्त आकषिर्त यायेफयाच्वंगु मदु । प्राकृतिक सम्पदा, सांस्कृतिक विविधता व धार्मिक विशिष्ठतां धनी जुयाः नं उकियात पर्यटकीय क्रियाकलापय् बहः बिइमफयाः थनं वइपिं पर्यटकतय्गु च्वनेगु ई ताःहाकः यायेमफूगु स्थानीय पर्यटन व्यवसायीतय्सं स्वीकार याःगु दु । थनया दामोदर कुण्ड, ढुम्बा ताल, टिटी ताल, सेकोङ ताल थेंज्याःगु आपालं ताल लिसे कुण्डत पर्यटकया पहुँच स्वयाः ताःपाः । धौलागिरी -८,१६७ मि.), निलगिरी -७०६० मि.), तिलिचो पिक -७१३९ मि.) निसें याककावा पिक, धम्पुस पिक, टुकुचे पिक, दामोदर हिमाल आदि मध्ये गुलिखय् चुचुरात पर्वतारोहणया नितिं बन्देज तःगु दु । हिन्दु व बौद्ध धर्मावलम्बीया आस्थाया केन्द्रबिन्दु  मुक्तिनाथ देगः दुनाः वयेफु धकाः भूगर्भविद्तय्सं आपालं दँ न्ह्यःनिसें सः तयाः वयाच्वंसां नं उकिया संरक्षणपाखे आःतक्क नं छु नं धिसिलाःगु कुतः जूगु मदुनि । गुम्बै गुम्बाया जिल्लायारुपं म्हस्यूगु थन तःधंगु चीधंगु यानाः खुइप्यंगू गुम्बात दुसां नं उकिया सांस्कृतिक लिसे धार्मिक पक्षयाबारे प्रचार प्रसार जुइमफयाः पर्यटकत उकिंपाखें नं अनभिज्ञ जुइमाःगु अवस्था दु । पर्यटक आकर्षक यायेत पर्यटन दँया लसताय् जिल्लाया थीथी थासय् भेला लिसे महोत्सवया ग्वसाः ग्वयेगु तयारी धाःसा जूगु दु । जिल्ला पर्यटन समितिया संयोजक चन्द्रबहादुर थकालीयाकथं वइगु फागु पूणिर्माया लसताय् मार्फा, लेतेय् विशेष ज्याझ्वःत जुयाच्वंगु दुसा वैशाखपाखें कागबेनी व मुक्तिनाथय् तीर कयेकेगु धेंधेंबल्लाः कासा यायेत, भदौलय् माथिल्लो मुस्ताङ व असोजय् जोमसोमय् महोत्सवया ग्वसाः ग्वःगु जूगु दु । पर्यटन दँ विदेशी पर्यटकतय्त जक मजुसे आन्तरिक पर्यटकयात नं आकषिर्त यायेत थज्याःगु मेला, महोत्सवपाखें ग्वाहालि जुइगु वय्कःया धापू दु । हिउँदया ई ज्वःछि हे चिकुइगु जूगुलिं नं मंसिरनिसें माघतक्क तसकं चिकुइगुलिं पर्यटकतय्गु आगमन कम जुइगु जूगुलिं स्थानीय होटल व्यवसायीत जिल्ला त्वःतेगु यानाच्वंगु मार्फास्थित गीता होटेलया सञ्चालक गीता शेरचनं जानकारी बियादिल । थ्व इलय् सदरमुकामया बच्छि स्वयाः आपालं होटल लिसे लजत बन्द जुयाच्वंगु दु । थौंकन्हय् दच्छिया करिब नीद्वः विदेशी पर्यटकं मुस्ताङया भ्रमण यायेगु यानाच्वंगु दु । खेतीपाती व पशुपालन बांलाक्क जुइमफइगु जूगुलिं विशेषयानाः पर्यटन व्यवसायपाखें जीविकोपार्जन यायेत थनया बासिन्दा पर्यटक आगमनय् कमी वःसा थप आर्थिक सङ्कटय् लायेपूःगु खतरापाखे सचेत जुइगु यानाच्वंगु दु ।",http://www.nepalmandal.com/content/12394.html
नेपालय् दुरुया माग च्यागू प्रतिशतं अप्वल ,"Sun Jan 23, 2011  1:32 pm","नेपालय् लिपांगु इलय् दुरुया माग आपालं अप्वयाः वयाच्वंगु दु । निदँ न्ह्यःतक्क मिल्क होलिडे यायेत बाध्य थनया किसानतय्सं आः वयाः मागकथं पूर्ति यायेफयाच्वंगु मदु । नेपालय् दुरु उत्पादनय् दँय्दँसं प्यंगू प्रतिशतं वृद्धि जुइगु याःसां नं माग धाःसा च्यागू प्रतिशतं वृद्धि जुयाच्वंगु दुग्ध गतिविधिलिसे सम्बद्ध सरकारी संस्था राष्ट्रिय पशु प्रजनन् केन्द्रं जानकारी ब्यूगु दु । थ्व केन्द्र मध्य लिसे पश्चिम नेपाःया थीथी क्षेत्रय् ज्या यानाः वयाच्वंगु दु । लिपांगु इलय् वयाः चितवन मिल्क थेंज्याःगु तःधंगु दुग्ध उद्योग सञ्चालनय् वःगुलिं दुरुया माग छक्वलं अप्वःगु प्रजनन् केन्द्र पोखराया प्रमुख डा. विमलकुमार निर्मलं जानकारी बियादीगु खः । वय्कःयाकथं थौंकन्हय् थीथी उद्योगं पिनेपाखें दुरु आयात यानाः वयाच्वंगु दु । चितवन मिल्कया प्रबन्धक उदय पण्डितं दुरुया अभावय् थौंकन्हय् थःथःगु उद्योगपाखें स्वीगू प्रतिशत जक उत्पादन यायेफूगु जानकारी बियादिल । दुरु अझ नं न्हियान्हिथं प्यंगू लाख न्यय्द्वः लिटरतक्क नेपाली बजारय् मगाः मचाः जूगु डा. निर्मलया धापू खः । नेपालय् द्वःछि व खुसः स्वयाः अप्वः दुग्ध उत्पादक सहकारी संस्था सञ्चालनय् वःसां नं थीथी कारणं माःगु कथं दुरु उत्पादन जुइफयाच्वंगु मदु । उन्नत नश्लया अभाव, पशुया प्रजनन् नीति कार्यान्वयन मजूगु लिसें कृत्रिम गर्भाधान प्रक्रियाय् दक्ष जनशक्तिया अभाव थेंज्याःगु उत्पादन थहांमवंगु पशु विज्ञतय्सं जानकारी ब्यूगु दु । नेपालय् सुख्खा यामय् प्यंगू लख न्यय्द्वः व वषर्यामय् निगू लख स्वीन्याद्वः लिटरतक्क दुरुया न्हियान्हिथं अभाव खनेदयाच्वंगु खः । सन् २०१० य् नेपालय् सा लिसे मेय्पाखें झिंप्यंगू लख पीद्वः मेटि्रक टन दुरु उत्पादन जूगु राष्ट्रिय पशु प्रजनन् केन्द्र पोखराया तथ्याङ्क दु ।",http://www.nepalmandal.com/content/12395.html
सिंया ठेकी लोप जुइगु अवस्थाय् ,"Sun May 1, 2011  11:58 am","लमजुङया ग्रामीण क्षेत्रय् परम्परानिसें चलनय् वःगु सिंया ठेकी छ्यला बुलां तना वनाच्वंगु दु । ग्रामीण क्षेत्रय् किसानतय्सं धौ फिनाः मोही दयेकेगु व तयेगु ज्वलंया रुपय् ठेकीया छ्यला बुला जुयाः वयाच्वंगुलिइ आः पशुपालन म्हो जूगुया लिसलिसे कालीगढया अभाव जुयाः वयेवं थुकिया छ्यलाय् कमी वःगु खः । थौंकन्हय् सिंया ठेकीया पलेसा प्लाष्टिक लिसे धातुया ज्वलं छ्यला बुलाय् वयेवं मौलिक गाउँले ठेकी लोप जुइगु अवस्थाय् थ्यंगु खः । ठेकी दयेकेगु नितिं दार, कटहर, खिर्‍रो लगायतया सिं छ्यलाः वयाच्वंगुलिइ थौंकन्हय् उगु चिग्वःगु सिं म्हो दइगु व कालीगढ नापं मदइगुलिं नं छ्यलाय् कमी वःगु खः । हाकनं ठेकी दयेकेत ई अप्वः बिइगु व परिश्रम कथंया मूल्य मदइगु जूगुलिं नं कालीगढं ठेकी दयेकेगु म्हो याःगु दु । पुस्तैनी पेशाया रुपय् ठेकी दयेकाः वयाच्वंपिं लमजुङया नार्मा गाविसया बार्‍हपोलेया माइला विश्वकर्मा बौ बाज्याया इलंनिसें सिंया ठेका दयेकेगु पेशा यानाः वयाच्वंगुलिइ आः ठेकी दयेकेगु सिं वनय् वनाः सिं मदइगु, ठेकी मालीपिं ग्राहकत नं म्हो जक वःगु जानकारी ब्यूगु दु । ठेकीलिसे घ्यः तयेगु सिमाङ, धौ दयेकीगु, गुरुङ गामय् अय्लाः त्वःनेत छ्यलीगु पुचै, ज्वलं तय्गु सन्दूक लगायतया सिंया हस्तकलाया सामान थौंकन्हय् तनाः वनाच्वंगु दु । गां गामय् आपालं मनूतय्सं न्हापा थें सा, मेय् लहीगु हे त्वःतेधुंकूगु दु । सिंया ठेकी बिक्रीइ नं कमी वःगु वय्कःया धापू खः । सा, मेय् लहीपिंसं नं दुरु, धौ दयेकेत व मोही दयेकेत धातुया ज्वलंत छ्यलाः हःगुलिं थ्व पेशापाखें ठेकी दयेकेगु पेशा सङ्कटय् लाःगु विश्वकर्माया धापू दु । सा, मेय्या दुरु तयेत व मोही दयेकेत दारया ठेकी बांलाःगु कथं कायेगु याः । कटहर लिसे खिर्‍रो थेंज्याःगु सिंपाखें दयेकूगु ठेकीइ दयेकूगु मोही पाउँसे च्वनीगु पशुपालक किसानतय्सं धाःगु दु ।",http://www.nepalmandal.com/content/13709.html
चाकूगु तुया धात्थेंया यथार्थ ,"Thu Jan 6, 2011  12:10 pm","दच्छियंक ज्या याना गर्जो टारय् यायेगु तुया बिक्री जुइमफयाः थनया किसानत निराश जूगु दु । तुया मू इलय् हे निर्धारण मजुयाः किसानया तु क्यबय् अथेहें गनाः सितिं वनीगु अवस्थाय् दु । वंगु दँ प्रति क्विन्टल ५७० मू दुगु थनया किसानं थुगु दँ चिनी मिलं प्रति क्विन्टल ३४८ तका मू कायम यायेधुंकाः तु बिक्री मयाःगु कारण तु क्यबय् हे गनाः सितिं वनीगु अवस्थाय् थ्यंगु खः । नवलपरासी लगायत तराईया झिंच्यागू जिल्लाय् जुइगु तु खेतीयात राज्यं बेवास्ता याःगु कारण तु किसानं उत्पादन कायेगु इलय् आन्दोलन यायेमाःगु तु उत्पादक किसान समितिया न्वकु दूधनाथ गुप्तां धयादिल । पुसया स्वंगूगु वाः न्ह्यायेधुंकाः नं किसानया तु क्यबय् हे लानाच्वंगु धासें  चिनी उद्योग व सरकार मिलय् जुयाः जनताया प्वाः स्यायेमाःगुलिं थःपिंसं आन्दोलनया विकल्प मखंगु गुप्तां धयादिल । सरकारं पर्यटन दँ न्ह्याःसांनिसें चक्काजाम मयायेगु धयाः वयाच्वंसां नं थःगु प्वाःया नितिं सरकारया ध्यान सालेत थःपिं चक्काजाम नापं यायेत बाध्य जूगु किसानया धापू दु । वि.सं. २०५९ लिपा दँय्दँसं किसानत तुया मूया नितिं आन्दोलित जूसां नं सरकारी तहपाखें राष्ट्रियबालीया रूपं मस्वयाः थःपिं मर्काय् लानाः वनाच्वंगु नुगः खँ किसान परमहंस चतुर्वेदीं धयादिल । लुम्बिनी चिनी कारखाना सरकारी स्वामित्वय् जुलंतक्क नं तु बिक्री जुइगु यानाच्वंगु जूसां नं भुक्तानी कायेगुलिइ समस्या फयाच्वंपिं किसानं उगु चिनी कारखानाया निजीकरणलिसे तु बिक्रीइ हे समस्या फयेमालाच्वंगु दु ।बागमती चिनी उद्योग, इन्द्रसुगर मिल व लुम्बिनी चिनी कारखाना नवलपरासीइ हे जूसां नं नवलपरासीया हे किसान तु व्यापार मजुयाः हैरानीइ लानाच्वंगु दु । व्यापारया नितिं तु तयार जुइ स्वयाः झिंन्यान्हु न्ह्यः मूल्य निर्धारण यानाः तु मिल चलय् यायेमाःगु किसानतय्सं धाःगु दु । सरकारं नीस्वंगु तु बोर्डं नापं छु नं ज्या मयानाः समस्या झन् अप्वःगु दु । कृषि मन्त्रालयं किसानया हकया नितिं स्वयाः नं थः मनूतय्त जागिर नकेत तु बोर्ड दयेकूगु किसानतय्गु द्वपं दु ।",http://www.nepalmandal.com/content/11957.html
संरक्षण मजुयाः बहुमूल्य जडीबुटी सितिंवन ,"Tue Jan 4, 2011  11:54 am","पर्वत, कास्की व स्याङ्जाया सङ्गमस्थलय् दुगु पञ्चासे क्षेत्रय् दइगु बहुमूल्य जडीबुटी संरक्षण व उपयोग मजुयाः लाखौंया श्रोत सितिं वनाच्वंगु दु । जैविक विविधताया खानी पञ्चासेय् दइगु विश्वया हे दुर्लभ जडीबुटीया वैज्ञानिक अनुसन्धान व सही उपयोग मजुयाः करोडौंया सम्पत्ति अथें त्वःताःतःपिं चौपायाया चरन जूगु दु । आःतक्क सरकारीस्तरपाखें छु नं अध्ययन, अनुसन्धान मजूसां नं वंगु असोज ७ गते विश्व संरक्षण दिवसय् वन विभागं पञ्चासेयात 'संरक्षण क्षेत्र' घोषणा याःगु खः । थःगु क्षेत्रय् बहुउपयोगी जडीबुटी आपालं दुसां नं राज्यया ध्यान मवनाः सितिं वनाच्वंगु धासें पञ्चासे क्षेत्र लिसे उकिया जःखःया बासिन्दां प्रशोधन केन्द्र पलिस्था यायेत सरकारलिसे माग याःगु दु । 'सरकारीस्तरपाखें खोज व अनुसन्धान मजुयाः थनया बहुमूल्य जडीबुटी अथे त्वःताःतःपिं सा, मेय्या नसा जूवंगु दु' नौले छरछरे सामुदायिक वन उपभोक्ता समितिया दुजः रुपेश गुरुङं जानकारी बियादिल । वय्कःयाकथं विश्वया स्वसः व न्ह्यगू मध्ये सच्छि व न्यय्छगू प्रजातिया जडीबुटी थुगु हे क्षेत्रय् दु । विश्वय् दइगु स्वसः व च्यय्छगू मध्ये निसः व ख्वीखगू प्रजातिया सुनाखरी नं थुगु हे क्षेत्रय् दु । माछापुच्छ्रे विकास सङ्घं झिंन्यादँ न्ह्यः याःगु जैविक अनुसन्धानय् उगु जडीबुटी सम्बन्धी तथ्य सीदुगु खः । समुद्र सतहपाखें न्हय्सः व च्यय्प्यंगू निसें नीन्यासः व झिंन्हय्गू मिटर उचाइया उगु जंगलया क्षेत्रफल करिब न्याद्वः व न्यासः हेक्टर दु । थनं हिमाली क्षेत्रय् दइगु थीथी जातिया वनस्पति व वन्यजन्तु नापं दु । थुगु क्षेत्रय् दकले अप्वः दइगु वनस्पति सुनाखरी खः । थ्व बाहेक  चिराइतो, जामुने मान्द्रो, लोठ सल्ला, उकु डाइना, सतुवा, कुरिलो, पाखनबेत, वन लसुन लगायत बहुमूल्य जडीबुटी आपालं दइगु संघं जानकारी ब्यूगु दु । संघया वरिष्ठ ज्याझ्वः अधिकृत रामशरण सेढाइर्ंयाकथं थनं झिंनिगू कथंया वन जङ्गल दु । उकिइ न्यासः व च्यय्गुंगू जातिया स्वां ह्वइगु वनस्पति, सच्छि व न्यय्गू जातिया औषधिजन्य जडीबुटी, सच्छि व झिंस्वंगू कथंया सुनगाभा -सुनाखरी), गुइच्यागू कथंया उन्यू जातिया वनस्पति, न्यय्खुगू जातिया जङ्गली च्याउ, झिंच्यागू जातिया पुष्प व्यवसाय जन्य वनस्पति व च्यागू जातिया रेसादार वनस्पति दु । गामय् च्वंपिंसं बिरामी जुइबलय् उगु जडीबुटीया छ्यलाः वयाच्वंसां नं थुकिया व्यावसायिक उपयोग जुइफूगु मदुनि । छ्यं स्याइगु, ज्वर वइगु, प्वाः स्याइगु लिसे रक्तचापया बिरामीया नितिं स्थानीयबासीं थनया जडीबुटी छ्यलाः वयाच्वंगु दु । स्थानीय पर्यटन व्यवसायी आशबहादुर गुरुङ्गं साधनस्रोत मदयाः दँय्दँसं सितिं वनाच्वंग करोडौं तकाया जडीबुटी सदुपयोग जुइमफूगु वय्कलं धयादिल ।",http://www.nepalmandal.com/content/11891.html
आयल निगमया प्रतिवेदन सार्वजनिक ,"Tue Jan 4, 2011  11:52 am","नेपाल आयल निगमं सोमवाः थःपिनिगु प्रतिवेदन सार्वजनिक याःगु दु । आयल निगमं भ्रष्टाचार याःगु खँय् प्यख्यरं द्वपं वयेवं उकिया स्पष्टीकरण बिइगु नितिं उगु प्रतिवेदन सार्वजनिक याःगु खः । उगु प्रतिवेदनकथं निगमयात लच्छिया ख्वीन्यागू  करोड घाटा जुइगु यानाच्वंगु दु । इण्डियन आयल कर्पोरेसन -आइओसीं) छ्वःगु लिपांगु भाःकथं पेट्रोलय् प्रतिलिटर नितका व ४२ पैसा, डिजलय् न्यातका व ५३ पैसा व एलपी ग्याँसय् प्रतिसिलिन्डर स्वसः व ख्वीस्वतका व १६ पैसा घाटा जुइगु यानाच्वंगु निगमं जानकारी ब्यूगु दु । उगु प्रतिवेदनय् अन्तर्राष्ट्रिय बजारय् पेट्रोलियम पदार्थया भाः थकायेगु ज्या न्ह्यानाच्वंगुलिं भाः थहाँवंगु निगमं स्पष्ट याःगु दु । आइओसीं जनवरी - १ य् छ्वःगु लिपांगु मूल्यसूचीकथं कर लिसे मेमेगु सेवा शुल्क बाहेक पेट्रोल न्यय्स्वतका व ६२ पैसां आयात जुइगु यानाच्वंगु दु । पेट्रोलय् निगमयात लच्छिया घाटा स्वंगू करोड ख्वीस्वंगू लाख तका दुगु निगमं जानकारी ब्यूगु दु । अथेहे डिजलय् लच्छिया घाटा स्वीच्यागू करोड न्हय्छगू लाख थ्यंगु दु । डिजेलया आयात मूल्य न्यय्न्यातका ९० पैसा दुसा मचिकनय् निगमयात छगू करोड न्हय्स्वंगू लाख ख्वीद्वः तका लबः दुगु जानकारी ब्यूगु खः । आईओसीलिसे मचिकंया क्रयमूल्य न्यय्खुतका व ८० पैसा दु, हवाई इन्धनय् आन्तरिकपाखे स्वंगू करोड ख्वीखुगू लाख व अन्तर्राष्ट्रिय उडानय् च्यागू करोड न्यय्न्यागू लाख लबः दुगु निगमं जानकारी ब्यूगु दु । हवाई इन्धनया आयात मू पीगुतका  व ९४ पैसा दु । अथेहे, एलपी ग्याँसया लिपांगु आयात मू प्रतिसिलिण्डर द्वःछि व निसः व पीतका थ्यंगु दु । ग्याँसया कारोबारय् निगमयात लच्छिया स्वीखुगू करोड व स्वीछगू लाख व ख्वीद्वः तका घाटा जूगु दु । निगमं वंगु मंसिरय् पेट्रोल, डिजेल व मचिकंया भावय् प्रतिलिटर नितका व ग्याँसय् प्रतिसिलिन्डर न्हय्न्यातका भाः थकाःगु खः ।",http://www.nepalmandal.com/content/11890.html
तरकारी खेतीपाखे आकर्षण अप्वल ,"Wed Jan 5, 2011  11:45 am","उमेरं झन्डै न्हय्गू दशक थ्यनेत्यंम्ह रामप्यारी दुवालयात गुम्हसिया परिवार लहीगु नितिं लिमलाः फमलाः जुयाच्वंगु  दु । उमेरं छ्यनय् च्वंगु सँ फुक्क तुइसे च्वनेधुंकूगु दु तर नं वयात छत्तिं हे बुरी जुइधुंकूगु महशुसं थ्यूगु मदुनि । सत्तरी दँ थ्यनेत प्यला जक ल्यं दनीम्ह रामप्यारीयात तरकारी उत्पादनय् लिमलाः फमलाः जुयाच्वंगु दु । स्वीनिदँनिसें सञ्चालन यानाः वयाच्वंगु तरकारी व्यवसायया ताःहाकःगु अनुभव न्यंकूसें जिन्दगी तरकारी व्यवसायलय् हे बीगु वय्कःया धापू दु । शुरु याःसांनिसें बालं कयातःगु जग्गाय् तरकारी पीत बाध्य जूगु वय्कलं धयादिल । वय्कलं वंगु स्वंगू दशकनिसें झिगू रोपनी जग्गा बालं कयाः तरकारी व्यवसाय सञ्चालन यानाः वयाच्वंगु दु । ख्वपया सिपाडोल लिक्कया सुन्दरवस्तीइ स्थायी बसोबास यानाः वयाच्वंम्ह दुवालं दच्छिइ छगू रोपनीया झिंनिद्वःया भावं बाः पुलाः वय्कलं उगु व्यवसाय यानाः वयाच्वंगु खः । वय्कलं काउली, आलु, भान्टा, गोलभेरा, सिमि, प्याज, चसू पलः, गाजर लगायत दर्जनौं स्वयाः आपालं तरकारी उत्पादन यानाः वयाच्वंगु दु । तरकारी व्यवसायपाखें जक दच्छिया न्हय्गू लाख तका धेबा कमय् यानाः वयाच्वंम्ह दुवालं अझ तरकारीया भाः  थहाँवंगुलिं झन् अप्वः लय्ताःगु दु । थःम्हं पिनागु तरकारी कायेगु नितिं कालमति, बनेपा व धुलिखेलपाखें व्यवसायीत न्हियान्हिथं थःगु हे बुँइ वयेगु यानाच्वंगु वय्कलं धयादिल । वय्कःयात सुन्दरवस्तीइ तरकारीया महारानी धकाः नापं म्हस्यू । तरकारी खेतीया फुक्क ज्ञान दुगुलिं उगु थाय्या आपालं किसानतय्त तालिम नापं बिइकेगु नितिं वय्कःयात धइगु स्थानीय किसानतय्सं धाःगु दु । तरकारी व्यवसाय यानाः परिवार लहिनाः वयाच्वंम्ह दुवालं सिपाडोलय् छेँ नापं दयेके धुंकूगु दु । छेय् छुइपिंत कलेजय् अध्ययन यायेत खर्च नापं बियाः वयाच्वंम्ह दुवालं काय् भौपिंत नापं बुँइ हे रोजगार बियाः वयाच्वंगु दु । खेतीयात हे रोजगारीया रूपं कःघानाः वयाच्वंपिं वयाः काय् भौपिं तसकं लसतालिसे धयादी - धेबा कमय् यायेत ताःपाक्क वनेम्वाः । थःगु हे थासय् मेहनत याःसा गाक्कं धेबा कमय् यायेफु । दुवालं थें हे थन जग्गा बालं कयाः तरकारी खेती यायेगु नितिं लहर न्ह्याःगु दु । वंगु न्हय्दँ न्ह्यःनिसें तरकारी व्यवसाय सञ्चालन यानाः वयाच्वंगु कुमार ख्याजुया नुगः खँ नं दुवालया स्वयाः ब्यागलं दु । तरकारी व्यवसायलय् खप्पीस ख्याजु दच्छिया झिगू लाख तका तक कमय् यानाःगु धयादिल । थ्व इलय् ख्वपया कटुञ्जे, सूर्यबिनायक, कमलबिनायक लगायतया थासय् जग्गा बालं कयाः तरकारी व्यवसाय याइपिनिगु धेंधेंबल्लाः हे जूगु दु । उमिगु तरकारी व्यवसायं बजारय् थहाँ वनाच्वंगु तरकारीया भाः नियन्त्रण यायेत च्वछायेबहःगु भूमिका मम्हीति धकाः धायेमफू । किसानतय्गु नितिं न्हूगु व उन्नतकथंया पुसा विकासय् सरकारं धाःसा ग्वाहालि यायेमाःगु खनेदु ।",http://www.nepalmandal.com/content/11931.html
चट्टानया प्रचार याःसा पर्यटक अप्वइगु ,"Fri Jan 7, 2011  11:41 am","नेपालय् प्राकृतिकरुपं हे दयाच्वंगु चट्टानया पर्याप्त मात्राय् प्रचार प्रसार यायेफूसा चट्टान गयेगु नितिं नं पर्यटक दुहाँवइगु सम्भावना आपालं दु । पर्यटन दँ सन् २०११ यात लक्षित याना नेपाल सरकारं थुकिया पर्याप्त मात्राय् प्रचारप्रसार यायेगु खःकि धकाः साहसिक कासा चट्टान गयेगु नितिं पर्यटक नेपालय् दुहाँवयेफूगु पर्यटन व्यवसायीतय्सं जानकारी ब्यूगु दु । उमिगुकथं नेपालय् थज्याःगु चट्टानत दु गुगु विश्वया अजूचायापूगु चट्टान मध्येया हे छगू खः, उगु चट्टानयात छ्यलाः पर्यटक आकर्षण यायेफु । चट्टान गइपिनिगु पथप्रदर्शक -गाइड)  इन्द्र राईं नेपालय् तःधंगु चट्टानत दुगु व पर्वतारोहण यायेमास्ते वःपिनिगु नितिं चट्टान गयेगु अभ्यास अनिवार्य दुगुलिं पर्वतारोहण यायेगु सोख दुपिं पर्यटकया नितिं झन् आकर्षण जुइगु धयादिल । साधारण मनुखं नं चट्टान गयेफु, थुकिया नितिं थःके साहस दयेमाः धासें राईं विदेशी मिसा थुखेपाखे आकषिर्त जुयाच्वंगु दु धयादिल । थःत साहसिकरुपं थनेत नापं चट्टान गइपिनिगु ल्याखय् वृद्धि जुयाच्वंगु दु । मिसा जुइमा वा मिजं न्ह्याम्हसिनं नं गयेफइगु चट्टान नेपालय् दुगुलिं थुकियात प्रबर्द्धन यायेत नेपाल सरकार न्ह्यःज्यायेमाःगु बिचाः तयादी नेपाल पर्वतारोहण सङ्घया प्रेम गुरुङ । पर्वतारोहण याइपिनिगु पथप्रदर्शकयारुपं ज्या यायेमास्ते वःपिंसं नं न्हापां चट्टान गइपिनिगु अनुभव कायेगु आवश्यक जुइ गुरुङं धयादिल । आः चट्टान गयेगु नितिं वइपिं मनूत अप्वः धइथे पथप्रदर्शकयारुपं ज्या यायेमास्ते वःपिं दु । चट्टान गइपिं अप्वः धइथे जनजातिया सक्रियता दु । थुपिं हे अप्वः यानाः पर्वतारोहण यायेत वनीपिनिगु नितिं गाइड जुइगु जूगुलिं उमित थुकिया अभ्यास नापं आवश्यक दुगु गुरुङया धापू दु । चट्टान गइपिनिगु थीथी तहत दु । आधारभूत कोर्ष करिब स्वलाया जुइसा विशेष कोर्ष करिब खुलाया जुइगु यानाच्वंगु दु । आधारभूत कोर्षय् चट्टान गयेबलय् छ्यलेमाःगु सावधानी व थुकिया उपादेय्ताबारे जानकारी बिइसा विशेष कोर्षय् थुकिया अभ्यास आपालं बिइगु याइ । पर्यटक न्हूगु थासय् वनाः न्हूगु अनुभव कायेत चाहे जुइ उकिं पर्यटकया नितिं चट्टान गयेत मेगु नौलो आकर्षण जुइफु वय्कलं धयादी - पर्यटन व्यवसायी सुदर्शन श्रेष्ठ । वय्कःयाकथं पर्वतारोहण यायेमफूपिं तर साहसिक ज्या यायेमास्तेवःपिनिगु नितिं चट्टान गयेत तःधंगु विकल्पयारुपं जुइफु थुकिया नितिं सरकारं प्रचार प्रसार यानाः माःगु सामग्री उपलब्ध यायेमाः । सरकारं पर्यटन दँ सन् २०११ यात ताःलाकेगु खःसा चट्टान गयेत पर्यटकया नितिं बांलाःगु गन्तव्य जुइफूगु धयादिसें श्रेष्ठं पर्यटकया बसाइ ताःहाकयेकेत व मनोरञ्जन बिइत चट्टान गयेगु नितिं अप्वः फोकस यायेमाःगु धयादिल । नेपालय् प्राकृतिकरुपं रानीवन, ककनी, पोखरा, मुस्ताङ, मनाङ लगायतया थासय् ततःधंगु प्राकृतिक चट्टान दुसा थीथी थासय् पर्वतारोहण सङ्घं कृत्रिम चट्टान नापं दयेकूगु दु । पर्वतारोहण यायेमास्ते वःपिं पर्यटकं आधारभूत कोर्षया नितिं झिद्वः व विशेष कोर्षया नितिं झिंच्याद्वः तका धेबा पुलेमाःगु प्रावधान दुगु नेपाल पर्वतारोहण सङ्घं जानकारी ब्यूगु दु । सरकारं थुकियात खेलकुदयारुपं विकास यायेत नं धयाः वयाच्वंगु राईं  चट्टान गइपिंत व्यवस्थित यायेत कुतः यायेगु खःसा थुकिं पर्यटक प्रबर्द्धनय् तसकं तःधंगु भूमिका म्हितीगु बिचाः तयादिल ।",http://www.nepalmandal.com/content/11991.html
व्यावसायिक स्वांपाखे आकषिर्त मिसात ,"Fri Jan 7, 2011  11:43 am","दोलखाया सदरमुकाम चरिकोटया मिसातय्गु छगू पुचलं व्यावसायिकरूपं स्वां खेती न्ह्याकूगु दु । चरिकोट जःखःया न्हय्म्ह मिसातय्गु पुचलं करुणामय पुष्प नर्सरीया पलिस्था यानाः थुकिया व्यावसायिक खेती न्ह्याकूगु खः । तःदँनिसें थःगु करेसाबारीयात क्यबया रूपं विकास यानाः वयाच्वंम्ह शान्ताकुमारी ठकुरीया न्ह्यलुवाय् मिसात स्वांखेतीइ न्ह्यज्याःगु खः । जिल्लाय् माग जुइगु स्वांया आपूर्ति पूवंकेगु व पुष्प व्यवसायलय् आबद्ध याकाः मिसातय्गु जीविकोपार्जनय् ग्वाहालि यायेगु उद्देश्यं स्वां नर्सरीया पलिस्था याःगु नर्सरीया नकिं ठकुरीं धयादिल । चरिकोटस्थित लम्पतेय् दच्छिया स्वीच्याद्वः तका धेबां झिंगुंगू जग्गा बालं कयाः मिसातय्सं थ्व व्यवसाय न्ह्याकूगु खः । मिसातय्गु थ्व कुतलय् मेपिं स्वम्ह मिजं दुजःतय्सं नं शेयर दुजःयारुपं ब्वति कयाः ग्वाहालि यानाः वयाच्वंगु दु । समूहया दाँभरि दुर्गा श्रेष्ठं नर्सरी पलिस्थाय् न्यागू त्या लाख खर्च जूगु व लगानी अप्वयेकाः झिंन्यागू लाख तका थ्यंकेगु लक्ष्य दुगु धयादिल । नर्सरी पलिस्थाया नितिं लघु उद्यम विकास, दोलखां खुम्ह मिसा दुजःया नामय् न्यय्द्वः तका धेबा ग्वाहालि उपलब्ध याःगु खः । स्वां व्यवसाय यायेगु नितिं येँनिसें वःपिं प्रशिक्षकतय्सं मिसातय्त माःगु तालिम ब्यूगु खः । 'स्वां व्यवसाय यायेत उलि थाकू मजुल' - समूहया दुजः स्वस्थानी चौलागाईं धयादिल - 'थ्व ला फुक्क मिसातय्सं यायेफइगु जुयाच्वन ।' वंगु दँ माघनिसें मिसातय्सं न्ह्याकूगु स्वांया नर्सरीइ आः करिब ख्वीगू जातया स्वांया पुसा दुगु नकिं ठकुरीं जानकारी बियादिल । आपालं जातया पुसा व ढकमक्क ह्वयाच्वंगु स्वांया कारण थ्व नर्सरी थःहे छगू नमूना जूगु दु । संस्थाय् आबद्ध दुजःतय्सं नर्सरीइ उत्पादन जूगु स्वांया पुसा व स्वां मियाः छुं आर्थिक लाभ नापं काःगु दु । थनं उत्पादित पुसा व स्वां स्थानीय बजारय् हे खपत जुइगु यानाच्वंगु दु । देशय् आपालं मिसा बेरोजगारया शिकार जुयाच्वंगु अवस्थाय् दोलखाया थुपिं मिसातय्सं न्ह्याकूगु ब्यागलं लिसे आकर्षक पुष्प व्यवसाययात नमूनाकथं कयातःगु दु ।",http://www.nepalmandal.com/content/11992.html
निक्वःगु विराट नेवाः महोत्सव न्ह्यात ,"Sun Jan 9, 2011  11:42 am","नेवाः भाय् व संस्कृतियात ल्यंकेगु लिसे संरक्षण सम्बर्द्धन यायेगु मू उद्देश्यलिसे विराटनगरय् निक्वःगु विराट नेवाः महोत्सव न्ह्याःगु दु । 'नेवाः संस्कृति नेपाःया गौरब' धइगु मू नारालिसे न्ह्याःगु उगु महोत्सव पुस २३, २४ व २५ गतेतक्क अर्थात थौंतक्क न्ह्याइगु ग्वसाः खलकं जानकारी ब्यूगु दु । महोत्सवय् नेवाः भाषा, संस्कृति व परम्परा झः झः धाइगु वसः, नसा त्वंसा यानाः स्वीनिगू स्टल तयातःगु दु । महोत्सवया उलेज्या यानादिसें उपप्रधानमन्त्री लिसे भौतिक योजना लिसे निर्माणमन्त्री विजयकुमार गच्छदारं भाषा व संस्कृतिया विकास व जगेर्ना बिना छु नं राष्ट्रया म्हसीका मदइगु जूगुलिं उकिया जर्गेना यायेगु राज्यया प्रमुख दायित्व दुगु धयादिल । नेपाःया भाषा व संस्कृति पर्यटन क्षेत्रलिसे स्वानाच्वंगु न्ह्यथनादिसें वय्कलं  वि.सं. २०४८ य् सञ्चार राज्यमन्त्री दुगु इलय् सञ्चार नीतिइ सुधार यानाः च्यागू भाषाय् छक्वलं समाचार वाचनया ज्या न्ह्याकूगु जानकारी बियादीगु दु । मधेशी जनअधिकार फोरम -लोकतान्त्रिक) या नायः नापं जुयाच्वनादीम्ह उपप्रधानमन्त्री गच्छदारं विकासया नितिं राजनीति यायेमाः, तर विकासय् राजनीति जूगु कारण नेपाःया राजनीति स्यंगु दु, व स्वंगू दलपाखें जूगु द्वपं बियादिल । संविधान निर्माण यायेत आः न्याला जक ल्यं दनीसां नं स्वंगू तःधंगु दल सहमत जूसा क्वःछ्यूगु इलय् संविधान दयेकेगु दाबी यासें वय्कलं तर सरकारया नेतृत्वया नितिं स्वंगुलिं दल सत्तालिप्साय् दुगु कारण संविधान मदयेकीगु दाबी यानादिल । वय्कलं क्वःछ्यूगु इलय् संविधान मदयेकूसा देय् गम्भीर दलदलय् लाःवनीगु जुयाः देय्यात गम्भीर सङ्कटपाखें पार यायेत थःगु पार्टीयात सरकारया नेतृत्व यायेगु ह्वःताः चूलाःसा ल्यं दुगु इलय् हे  संविधान दयेकाः क्यनाः बिइगु प्रतिबद्धता प्वंकादिल । महोत्सव ग्वसाः खलः समितिया नायः राजन श्रेष्ठया नायःसुइ जूगु समारोहलय् सभासद् मोती दुगड, नेपाल पर्यटन बोर्डया दुजः रेवतबहादुर थापा लगायतं महोत्सवया सफलताया भिंतुना नापं वय्कलं बियादीगु खः ।",http://www.nepalmandal.com/content/12030.html
सुन्तला व्यापारपाखें प्रशस्त आम्दानी ,"Sun Jan 9, 2011  11:45 am","सुन्तला उत्पादनया दृष्टिं उपयुक्त कथं काइगु दोलखाया थीथी गां विकास समितिया किसानतय्सं थ्व दँ सुन्तलाया व्यापार यानाः बांलाःगु आम्दानी यायेत ताःलाःगु दु । दोलखाया पवटी, फस्कु, गैरीमुदी, सुनखानी लगायत गाविसया किसानतय्सं सुन्तला जक मियाः मनग्य आम्दानी याःगु जानकारी ब्यूगु दु । दोलखा पवटी - ७ या सुन्तला किसान रामशरण भुजेलं थ्व दँ पीद्वः तका धेबा बराबरया सुन्तला म्यूगु दुसा पवटी - ६ या वीरबहादुर भुजेलं सुन्तला मियाः ख्वीद्वः तका धेबा आम्दानी याःगु जानकारी ब्यूगु दु । भुजेलद्वय जक मखु, सुन्तलाखेती याइपिं पवटीया किसानतय्सं म्होनिं झिद्वः तका धेबानिसें छगू लाख न्यय्द्वः तका धेबातक्क आम्दानी याःगु दु । पवटी - ५ या रघुनाथ उप्रेतीं थ्व दँ सुन्तला व्यापारपाखें छगू लाख न्यय्द्वः तका धेबा आम्दानी याःगु दु । 'जिं थुगुसी करिब छगू त्या लाख तका धेबा आम्दानी यायेधुनागु दु, अझ नं छुं छुं सुन्तला मिइ ल्यं हे दनि ।' -  उप्रेतीं धयादिल - 'व्यापारीत क्यबय् हे वयेगु यानाच्वंगुलिं बजार प्रबर्द्धनय् नापं छु नं समस्या मदु ।' छुं दँ न्ह्यःतक्क जिल्लापिनेपाखें सुन्तला हयाः मिइपिं दोलखाया व्यापारीपिनिगु माग आः वयाः स्थानीय किसानतय्सं पूरा यानाः वयाच्वंगु दु । दोलखाया सुन्तला चरिकोट, तामाकोसी फलफूल बजार, जिरी लगायत बजार बाहेक जःलाखःला जिल्ला व स्वनिगलय् तक्कं थ्यंकेगु यानाच्वंगु दु । सुन्तलापाखें प्रशस्त आम्दानी जुयाः वयेवं जिल्लाया मेमेगु गाविसया किसानतय्सं नं व्यावसायिक सुन्तलाखेतीपाखे आकषिर्त जूगु दु । पवटी व फस्कु गाविसयात ल्यूने लाकूसें सुनखानी, गैरीमुदी व मिर्गे गाविसया किसानतय्सं नं छुं दँ न्ह्यः सुन्तलाया व्यावसायिक खेती यानाः वयाच्वंगु दु । जिल्ला कृषि विकास ज्याकूया प्रमुख टङ्कबहादुर कार्कीयाकथं जिल्लाया स्वसः म्ह स्वयाः आपालं किसानतय्सं व्यावसायिक रुपं सुन्तला खेती यानाः वयाच्वंगु दु ।",http://www.nepalmandal.com/content/12031.html
पर्यटकतय्त लसकुस ,"Fri Nov 19, 2010  11:22 am",उत्तरी रसुवाया वृद्धिमया सर्वसाधारण पर्यटकतय्गु लसकुसया निितं व्यग्र प्रतिक्षाय् च्वनाच्वंगु दु । नेपाल पर्यटन दँया झ्वलय् वईपं पर्यटकतय्त गामय् सुविधायुक्त होमस्टे या व्यवस्थाया लिसलिसे थीथी साँस्कृतिक ज्याझ्वः ग्वसाः ग्वयेत थःिपं तयार दुगु पर्यटन व्यवसायी तेन्जेन शेर्पां धयादिल । तामाङ संस्कृति भेषभुषा व जैविक विविधताया स्थल वृद्धिम व खाम्जिङय् दँय्दँसं पर्यटकतय्गु हूल मुनेगु यानाच्वंगु दु । थ्वहे दथुइ जिल्लाया शान्ति सुरक्षाया स्थितिइ क्रमिकरुपं सुधार जुयाः वयाच्वंगु सुरक्षा निकायया अधिकारीतय्सं धयाः वयाच्वंगु दु । द्वन्द्वकालय् स्थानान्तरण जूगु प्रहरी चौकीया पलिस्थाया लिसलिसे सुरक्षास्थिति सुदृढ जूगु खः । लाङटाङ टिमुरे स्याप्रुबेसी थुमन चिलिमे हाकू डाँडागाउँ वेत्रावती धैबुङ व पाच्र्याङय् चौकी पुनःस्थापना याःगु खः ।,http://www.nepalmandal.com/content/10927.html
पर्यटन दँया लसताय् गुफा अवलोकन ,"Mon Jan 10, 2011  8:37 am",पर्यटन दँ २०११ या लसताय् लाकाः किपू क्षेत्रपाखें सञ्चालित छगू जक टेलिभिजन च्यानल किपू च्यानलं किपू लागाय् अवस्थित ऐतिहासिक गुफाया अवलोकन भ्रमण याकीगु जूगु दु । थ्वहे वइगु माघ महिनाया निगूगु वालय् याकेत्यंगु उगु अवलोकन भ्रमण न्हापांगु चरणय् किपू क्षेत्रय् अवस्थित सरकारी लिसे गैरसरकारी संस्थाया प्रमुखतय्त याकीगु किपू च्यानलया ज्याझ्वः संयोजक वीरेन्द्र शाक्यं जानकारी बियादिल । किपू क्षेत्रय् ऐतिहासिक महत्व क्वःबुयाः च्वंगु प्रशस्त पर्यटकीय सम्भाब्यता क्वःबुयाः च्वंगु जूसां नं समस्याय् लानाच्वंगु अवस्थायात दृष्टिगत यासें उकिया सम्बन्धय् माःगु जानकारी बिइगु नितिं अवलोकन भ्रमणया ज्याझ्वःया ग्वसाः ग्वयागु किपू च्यानल नेटवर्कं जानकारी ब्यूगु दु । किपू नगरपालिका - १४ चोभारय् अवस्थित मञ्जुश्री गुफा एशियाया हे निगूगु तःधंगु गुफाकथं कायेगु याः ।,http://www.nepalmandal.com/content/12066.html
सिताके च्याउको उत्पादन सुरु ,"Fri Nov 19, 2010  11:21 am",जापानय् तसकं बय्बय् जुयाच्वंगु सिताके च्याउ नेपालय् नं उत्पादन जुया वयाच्वंगु दु । अनुसन्धादाता डा. केशरीलक्ष्मी मानन्धरया झिदँया ताःहाकःगु कुतःलिपा थौंकन्हय् नेपालय् थुकिया उत्पादन जुयाः वयाच्वंगु खः । विशेष यानाः पहाडी क्षेत्रया ख्वाउँसे च्वंगु थासय् उत्पादन बांलाक्क जुइगु उगु च्याउ स्वास्थ्यया दृष्टिकोणं नं तसकं बांलाःगु कथं कयातःगु दु । उगु च्याउया सेवनं ब्लडप्रेसर सुगर थेंज्याःगु ल्वय्यात नियन्त्रण यायेत ग्वाहालि जुइगुया लिसलिसे उगु च्याउलय् थीथी कथंया भिटामिन नापं दुगु जानकारी बियादिल । उत्तिस कटुस लिसे ओखर थेंज्याःगु उत्तम किसिमया सिमाय् खेती यायेफइगु उगु च्याउ तयार जुयाः बजाः तक्क वयेत न्हय्लानिसें च्याला तक्क बिइगु नापं वय्कलं धयादिल । म्हो जक लगानीपाखें उत्पादन न्ह्याकेफइगु थुगु सिताके च्याउ व्यापारया दृष्टिकोणं तसकं लाभदायक दुगु कृषकतय्सं धायेगु याः । नेपाल कृषि अनुसन्धान परिषद्य् ज्या यानादी धुंकूम्ह डा। मानन्धर २०४९ सालय् अवकास कायेधुंकाः छुं छुं पासापिनिगु ग्वाहालिइ इमाडोलय् कृषि प्रविधि तालिम केन्द्रया पलिस्था यानाः कृषकतय्त तालिम बियाः च्याउया उत्पादनय् ग्वाहालि यानाः वयाच्वनादीगु दु । उगु केन्द्रय् च्याउया थीथी जातया पुसा बिजन उत्पादनया लिसलिसे कृषकतय्त थुकियाबारे तालिम बिइगु यानाच्वंगु दु । नेपालय् नं च्याउया बांलाःगु उत्पादन जुइमाः धइगु उद्देश्यं उगु केन्द्रया पलिस्था याःगु धयादीम्ह डा। मानन्धर नेपालय् प्रविधि जुयाः नं उकिया सही सदुपयोग यायेमफुगु नापं धयादीगु दु । स्वनिगः बाहेकया मेमेगु जिल्लाय् नं च्याउखेतीया माग दुगु कारण थीथी इलय् पिनेया जिल्लाय् नापं वनाः तालिम बिइगु यानाच्वंगु वय्कलं जानकारी बियादिल । आःतक्क लाखौं कृषकतय्सं थनंपाखें तालिम कयाः च्याउया खेती ताःलाक्क यानाः वयाच्वंगु वय्कःया दाबी दु । नेपाःिमं युवातय्सं च्याउ खेतीपाखें जुइगु फाइदायात थुइके मफुगु धयादिसें वय्कलं धयादी - च्याउ खेती यानाः कृषकतय्सं महिनाया लाखौं कमय् यानाः वयाच्वंगु दु तर युवावर्ग देशय् हे छुं यायेगु स्वयाः नं विदेश पलायन जुइगु यात तःधंगु तायेकी । विदेश पलायन जुयाच्वंिपं युवा जनशक्तियात च्याउ खेतीपाखे आकर्षित यायेफुसा देय्या अर्थतन्त्रय् नापं तःधंगु तिबः जुइगु वय्कःया धापू दु । न्या ला थें हे पौष्टिक तत्व दइगु च्याउया माग नेपाली बजारय् आपालं दु । तर युवावर्ग परम्परागत शैलीइ स्वयाः न्हूगु प्रविधिसहित उत्पादन यायेमास्ते वःगु कारण युवा वर्गतय्त लक्षित यानाः ईकथं थीथी तालिमया प्रबन्ध यायेगु यानाच्वंगु डा. मानन्धरं धयादिल । नेपालय् कन्ये गोब्रे व सिताके याना स्वंगू कथंया च्याउ नये ज्यूगु कथं कायेगु याः ।,http://www.nepalmandal.com/content/10926.html
कृषिया व्यावसायिक विकासया नितिं अभियान ,"Mon Jan 10, 2011  8:36 am","येँया दक्षिणभेगया किसानतय्त व्यावसायीकरणपाखे उन्मुख यायेगु उद्देश्यं सेतीदेवी गाविस - ६ स्थित कामधेनु मावियात कृषि शिक्षालययारूपं विकास यायेगु योजना न्ह्यःने न्ह्याकूगु दु । थुगु क्षेत्रय् कृषिया प्रचुर सम्भाव्यता दुगु जूसां नं व्यावसायीकरण जुइमफूगु अवस्थायात मनन् यासें स्थानीय सङ्घसंस्था लिसे स्थानीयबासीया कुतलय् कृषि शिक्षालय पलिस्था यायेगु लक्ष्य लिसे अभियानया शुरुवात याःगु खः । देय्या अप्वःगु बेरोजगारीया समस्यायात व्यावसायिक शीप विकासया माध्यमं स्थानीयस्तरपाखें समाधान यायेफु धइगु खँय् विश्वास तइपिं थनया स्थानीयबासी थ्व इलय् कृषि शिक्षालयया पलिस्थाया नितिं न्ह्यज्याःगु दु । थुगु क्षेत्रय् पुष्प व्यवसायनिसें फलफूल, तरकारी, पशुपालन, मत्स्यपालन लगायतया थीथी सम्भाव्यता दुगु धयादीम्ह कृषि शिक्षालय अभियानय् सक्रिय कामधेनु माविया प्रधानाध्यापक आनन्द पुरी कृषिया सम्बन्धय् जनस्तरय् नवीनतम प्रविधिया सम्बन्धय् सैद्धान्तिक लिसे प्रयोगात्मक जानकारी बिइगु नितिं नं कृषि शिक्षालय अभियान न्ह्याकूगु जानकारी बियादीगु खः । कामधेनु माविया दर्तालिसेया जग्गा २६ रोपनी लिसे दर्ता प्रक्रियाय् दुगु १४ रोपनी जग्गाया लिसलिसे मेमेगु सार्वजनिक पूर्ति जग्गायात कृषि शिक्षालयया नितिं उपयोग यायेफइगु  अवस्था नापनापं मध्यनजर यासें थुगु माविइ कृषि शिक्षालय पलिस्था यायेत्यंगु वय्कलं धयादिल । कृषिया व्यावसायिक विकास जुइफूसा रोजगारीया नितिं युवात उखेंथुखें जुयाः च्वनेमाःगु अवस्थायात सहजरुपं समाधान यायेफइगु धयादिसें वय्कलं येँया दक्षिण भेगय् कृषि शिक्षालय निर्माणया थुगु अभियानयात शिखरापुर शीप विकास केन्द्रयापाखें महत्पूर्ण ग्वाहालि यायेगु प्रतिबद्धता नापं प्वंकादिल । शीप विकासया नितिं सञ्चालन याइगु तालिमया प्रयोगात्मक पक्षयात ध्यान मब्यूसा तालिमत उपलब्धि विहीन जुइफूगु खँय् बहः बिइगु येँया दक्षिण भेकय् वंगु छुं दँ न्ह्यःनिसें क्रियाशील संस्था समुदायया नितिं विद्यालय अभियानया मू छ्याञ्जे निरज श्रेष्ठ कामधेनु माविइ कृषि शिक्षालय पलिस्था यायेफूसा थुगु भेकया सर्वसाधारण तसकं लाभाम्वित जुइगु धयादिल । कृषि शिक्षालय अभियानया योजनायात ताःलाकेत सेतीदेवी गाविस ज्याकूपाखें न्यागू लाख च्यय्न्याद्वः विनियोजन जुइधुंकूगु जानकारी बियादिसें कामधेनु माविया प्रधानाध्यापक आनन्द पुरीं अभियानया सफलताया नितिं स्थानीय राजनीतिक दल, स्थानीय समाजसेवी लिसे सरोकारवालाया सकारात्मक कुतः जुयाच्वंगु नापं वय्कलं धयादिल । शुरुइ सिटिइभिटीपाखें कृषि विषयक ज्याझ्वः लिसे तालिम सञ्चालन यायेगु योजना याःगु जानकारी बियादिसें वय्कलं ज्याझ्वःयात स्थानीय मागकथं थप यानाः यंकेगु लक्ष्य तयातःगु नापं न्ह्यथनादिल ।",http://www.nepalmandal.com/content/12065.html
अप्पा भट्टाया विरोध ,"Fri Nov 19, 2010  11:23 am",बस्ती व विद्यालयलिक्क अप्पा भट्टा साचालन यानाः वयाच्वंगुिलं स्थानीय छालिङ गाँ विकास समितिया सर्वसाधारणतय्सं विरोध याःगु दु । वातावरण लिसे प्राकृतिक स्रोतया संरक्षणया निितं पलिस्था जूगु कालिटार टोल सुधार समितिया न्ह्यलुवाय् विरोधया ज्याझ्वः न्ह्यःने न्ह्याकूगु खः । समिितं अप्पा भट्टा साचालकतय्त बस्ती जःखः व्यवसाय साचालन मयायेत छक्वःपतिकं इनाप याःसां नं उकिया सुनुवाइ मजूगुिलं विरोधय् कुहाँ वयेमाःगु जानकारी ब्यूगु दु । समिितं स्थानीय प्रशासन लगायत सम्बन्धित निकायलय् अप्पा भट्टा साचालन दिकेत पत्राचार नापं याःगु दु ।,http://www.nepalmandal.com/content/10928.html
कष्टकर जुयाच्वंगु दु सतक मस्तय्गु जीवन ,"Wed Dec 1, 2010  11:06 am",बालअधिकारया विषयसं न्ह्यात्थे हे ज्याःगु तच्वःगु नारा थ्वयेकूसां नं न्हिच्छिइ सतकपेटीइ उखेंथुखें जुयाः च्वनीिपं लाखौं सतक मिसा मचा व मिजं मचातय्गु जीवन कष्टकर जुया वनाच्वंगु दु । फोहरयापाखें कबाडी सामानत मालाः थःगु दिनचर्या शुरुवात याईपं सतक मिसा मचा व मिजं मचातय्गु गुनाच्वंगु भ्वाथःगु लं नयेमखंक प्वाः द्यांलानाः फोहर बोराय् गुटमुटय् जुयाः चा छ्यायेत बाध्य दु । सतक मस्तय्गु निति पर्याप्त पूर्वाधार व स्पष्ट नीति मदुगुिलं नं मस्तय्गु भविष्य जक मजुसे वर्तमान समेत खतराय् लानाः वनाच्वंगु दु । उकिसनं गुलिखय् मस्त गजि अय्लाः चुरोट गम नतुनेगु आदि दुव्र्यसनपाखें गलत लँपुइ उन्मुख जूगु दु । सतक मस्तय्गु अवस्थाप्रति सरकारं ठोस संरक्षण नीति हयेमपुूगु व मस्तय्गु संरक्षणया निितं ज्या यायेगु थीथी सङ्घ संस्थात थःगु स्वार्थ पूरा यायेगुपाखे केन्द्रित जुयाः वनेवं उगु असहाय मस्तय्गु उद्दार जुइमपुूगु जिल्ला बालकल्याण समिति ख्वपया नायः कृष्णेश्वरी हाडां जानकारी बियादीगु दु । सतक मस्तय्गु निितं ज्या याइगु गुलिखय् सङ्घसंस्थातय्सं खाते मस्तय्गु तथ्याङ्क क्यनाः दँय्दँसं विदेश लिसे स्वदेशपाखें डलर कमय् याःसां नं उमिगु भलाईया निितं छु नं ज्या धाःसा जूगु मदु । उिपं ला केबल सङ्घ संस्थातय्त डलर खेती याकेगु ज्यापाखे जक सीमित जुयाच्वंगु खनेदु । निदँ न्ह्यः मां मदुम्ह ख्वप सूर्यविनायकया िझंप्यदँया कान्छा लामां धाइ थः मां मदयेधुंकाः बौ नं लिथु मां हल । नकी मखु त्वंकी मखु आखः ब्वंके छ्वइमखु छेँय्या हे ज्या यायेमाः चिरमांया आपालं ल्हाः नयाः छेँय् त्वःताः बिस्युं वयाः सतकय् वयागु खः । लामां चिरमांया ब्व नयेगु व ल्हाः नयाः च्वनेगु स्वयाः बहनी बहनी आनन्दं शहर बजाः चाःहिला छगू बोरा प्लास्टिक जम्मा यानाः उिकं वःगु धेबां नसा नयाः प्वाः जायेकेगु हे आनन्द जूगु बिचाः लामां प्वंकल । ख्वप बसपार्कस्थित फोहर थासय् छपाः ल्हातय् हाकुसे च्वंगु छगू बोरा व मेगु ल्हातय् चीहाकःगु छपु कत्थि ज्वनाः नयेगु नसा मालाः जुयाच्वंम्ह राम तामाङं नं थः मचा तिनिबलय् हे थः मां नं त्वःताः वंगुिलं केहेँ व थः निम्हं सतकय् उखेंथुखें ब्वाँय् जुयाः च्वनेमाःगु दुःखया खँ प्वंकल । देशय् न्ह्याक्वः हे सतक मस्तय्गु हितया विषयलय् नीतित लागू यायेगु धयातःसां नं आःतक्क छु नं सम्बन्धित निकायत गैरसरकारी संस्थां लागू यायेफयाच्वंगु मदु छुं पलाः न्ह्याकूगु नं खनेमदु । न्हूगु संविधानय् नं सतक मस्तय्गु हकहितया विषयलय् विशेष व्यवस्था यायेमाःगु खनेदु ।,http://www.nepalmandal.com/content/11211.html
सहकारी लगानीइ बहः ,"Wed Dec 1, 2010  11:06 am",नेपाःया स्वीन्या किसानत व्यावसायिक रुपय् कफी खेतीइ आपालं आबद्ध जुयाच्वंगु दु । थुगु खेतीइ आबद्ध जुईपं किसान व जिल्लाया ल्याः विस्तार जुइगु क्रम न्ह्यानाच्वंसां नं सङ्गठित रुपं िझंन्यागू जिल्लाया छि व खुसः व स्वीगू हेक्टर क्षेत्रफलय् कफीखेती यानातःगु राष्टिय च्या लिसे कफी विकास बोर्डं जानकारी ब्यूगु दु । कफीया खेती मध्यपहाडया पीगू स्वयाः आपालं जिल्लाय् यानातःगु दु । थुगु खेतीपाखें आर्थिक दँ २०६६/०६७  सं प्यसः व नीगुंगू टन कफी उत्पादन जूगु खः । थ्व उत्पादन वंगु न्यादँ न्ह्यःनिसेंया तुलनाय् करिब प्यंगू गुणां अप्वः खः । आर्थिक दँ २०६१/६२ सं सच्छि व िझंप्यंगू मेिटरक टन कफी  उत्पादन जूगु खः । उगु इलय् धाःसा िझ किसानत जक थ्व खेतीइ आबद्ध दु । न्हापाया आथिर्क दँय् स्याङ्जा  जिल्लाय् दकले अप्वः अर्थात् पीन्हय्गू टन  कफी उत्पादन जूगु खः । बोर्डयाकथं वंगु आर्थिक दँ नेपालपाखें सच्छि व नीगू टन गि्रनविन कफी निर्यात जूगु खः । नेपाली  कफी  जापान कोरिया अमेरिका मध्यपूर्व लिसे युरोपेली मुलुकय् निर्यात जुयाः वयाच्वंगु खः । आर्थिक दँ २०६०/६१ सं नीप्यंगू करोड निगू लख गुइन्यातकाया कफी निर्यात जूगुलिइ वंगु आर्थिक दँतक्क उकिइ उच्च वृद्धि जुयाः िझंनिगू करोड निगू लख गुइन्यातकाया कफी निर्यात जूगुलिइ वंगु आथिर्क दँतक्क उकिइ उच्च वृद्धि जुयाः िझंनिगू करोड तकाया निर्यात जूगु जानकारी बोर्डं ब्यूगु दु । वंगु दँ दकले अप्वः कफी निर्यात  याःगुलिइ गुल्मी सहकारी लाःगु दु । थुिकं पीगू टन निर्यात याःगुलिइ गुल्मी सहकारी लाःगु दु । थुिकं पीगू टन  निर्यात याःगु खः । थ्वहे दथुइ दक्षिण यलया ग्रामीण क्षेत्रयात कार्यक्षेत्र दयेकाः कारोबार न्ह्याकाः वयाच्वंगु शुभकामना बचत तथा ऋण सहकारी संस्था लिमिटेड गोटिखेल २ यलं थःगु िझंप्यदँया साधारण सभा क्वचायेकूगु दु । वि.सं. २०५३ निसें थःगु सेवा  सुभारम्भ याःगु थुगु संस्थां आर्थिक दँ २०६६/०६७ सं छगू करोड िझंन्यागू लखया कारोबार याःगु संस्थाया नायः उद्धवप्रसाद पराजुलीं धयादिल । ज्याड्ढवलय् राष्टिय सहकारी सङ्घया निवर्तमान नायः दिपक प्रकाश बास्कोटां अर्गानिक खेतीया उत्पादनया माग बजारय् प्रसस्त दुगु व मूल्य नं बांलाक्क हे दइगु जूगुिलं आर्थिक व सामाजिक विकासया निितं अर्गानिक खेती सहकारीं यायेमाःगुलिइ बहः नापं ब्यूसें शान्ति शिक्षा व आर्थिक विकास कृषिपाखें हे मालेमाःगु धयादिल । संस्थां संस्थाया जेष्ठ दुजः बुद्धिमाया  थोकरयात सम्मान यायेगुया लिसलिसे २०६६ सालया एसएलसी परीक्षाय् उत्तीर्ण जुयाः सर्वोकृष्ट अङ्क हःम्ह सामुदायिक विद्यालययापाखें गोटिखेलया सुवास बजगाँई गोटिखेलया हे सुसिला तिमिल्सना लिसे निजी विद्यालययापाखें गोटिखेलया  विजयराज तिमिल्सना व बुखेलया सबुना घिमिरेयात सम्मान नापं याःगु दु । अथेहे कफी व्यवसायी सङ्घ डिसीपीएया प्यक्वःगु अधिवेशन लिसे न्हय्क्वःगु दँ मुँज्यायां ओमनाथ अधिकारीया नायःसुइ न्हूगु कार्यसमिति नं ल्यःगु दु ।,http://www.nepalmandal.com/content/11212.html
युवातय् आकर्षण खा लहीगुलिइ ,"Wed Dec 1, 2010  11:07 am",रोगजारीया निितं शहर वनेगु व विदेशय् वनेगु प्रवृत्ति अप्वयाः च्वंगु इलय् जिल्लाया बेथान व हिलेदेवी गाँ विकास समितिया युवातय् खा लहीगुलिइ आकर्षित जूगु दु । शहरय् यानागु जागिरं छेँ धानय् यायेत मुस्किल जूसां नं खा लहीनाः प्रशस्त आम्दानी जूगु बेथान ५ या राकेश लामां धयादी - झीिपं रोजगारी मदु धकाः उखेंथुखें ब्वाँय् जुयाच्वनी म्हो पूँजीइ खा लहीगु खःसा विदेशय् वनेम्वाः थःगु हे चाय् खुलायादुने पी तका धेबा आम्दानी यायेफु । लामां बोइलर खा लहीनातःगु दु । म्वाःम्ह खा प्रतिकेजी निसः व नीन्यातका धेबां मीगु यानाः वयाच्वंगु दु । येँनिसें चल्ला व दाना ढुवानी यायेत छुं छुं समस्या वःसां नं बजाःया निितं मेमेगु थासय् ब्वाँय् जुयाः च्वनेम्वाःगु लामा धयादिल । सार्वजनिक यातायातया साधन साचालन लिसे बजाः विस्तारया क्रम नं अप्वयाः वःगु दु । बजाःया माग फयेफयाच्वंगु मदु लामा धयादिल जिमिसं लहीना तयागु खा गामय् हे ठिक्क जुयाच्वंगु दु । बेथानय् लहीना तयागु खा हिलेदेवी खनियापानी दिमीपोखरी खाडाँदेवी लगायत गाविसय् मीगु यानाच्वनाःगु नापं लामां धयादिल ।,http://www.nepalmandal.com/content/11213.html
थौंनिसें छ्यंगूया सामान प्रदर्शनी ,"Mon Dec 20, 2010  12:44 pm",येँया राष्ट्रिय सभागृहय् थौं सोमबाःनिसें छ्यंगूया सामान प्रदर्शनी यायेत्यंगु दु । प्रदर्शनी छाला जुत्ता तथा बस्तु उत्पादक संघ नेपाःया ग्वसालय् जुइत्यंगु खः । उगु प्रदर्शनीइ नेपाली ब्राण्डया प्रयोग हे स्वदेशी उद्योगया सम्मान धइगु नारा ज्वनाः छवाःतक जुइत्यंगु खः । प्रदर्शनीइ ५० स्वयाः अप्वः स्टल दइगु छाला जुत्ता तथा बस्तु उत्पादन संघया नायः बिरमणी बज्राचार्यं जानकारी ब्यूगु दु । उपाभोक्तातय्त स्वदेशी उत्पादन छ्यलेगु निति अभिप्रेरित यायेगु साना उद्यमी व्यवसायीतय्त बजाः पहुँच बृद्धि यायेगु व लाकां उत्पादनय् देय्यात आत्मनिर्भर यायेगु आज्जु ज्वनाः उगु प्रदर्शनी जूगु बज्राचार्यया धापू खः । वय्कःयाकथं प्रदर्शनीं नेपाःया फुक्क नेपाःमितय्त नेपालय् उत्पादन जूगु लाकां थ्यंकेत ग्वाहालि जुइगु विश्वास प्वंकादिल । प्रतिस्पर्धी उद्यमीतय्गु उत्पादनयात स्वयाः मूल्याङ्कन याइगु अवसर नापं विइगु प्रदर्शनी उपलब्धिमूलक जुइगु संंघं धाःगु दु । थुकिया लिसलिसे संघं थ्व प्रदर्शनीयात बजाः विस्तार व विकास यायेत विक्रेतात नापं सहलह यायेगु व उकियात उपयोग नापं याइगु धाःगु दु । आःतक्क नेपालय् स्वंगू करोडया ल्याखय् लाकां रेगजिन इभा रबर कापः व चप्पलया माग जुइगु जूसां तिवं स्वदेशी उत्पादनया पीगू प्रतिशत जक आपूर्ति जुइगु यानाच्वंगु संघया धापू दु । संघया जानकारीकथं आःतक्क स्वदेशी उद्योगं छगू करोड न्यय्गू लख जोर लाकां उत्पादन यानाः वयाच्वंगु धाःगु दु । प्रदर्शनीइ शिखर शुज प्रा.लि. बेस फुड वेयर प्रा.लि. किरण शु म्यानुफ्याक्चर व सुरभी पोलिमरं प्रायोजन याःगु खः । संघं न्हापा खुदँ न्ह्योनिसें छ्यंगूया बस्तु प्रदर्शनी यानाः वयाच्वंगु व वंगु दँय् यायेमफूगु नं जानकारी वियादिल । प्रदर्शनीइ छगू लखं मल्याक मनूतय्गु ब्वति दइगु संघं धुकुमाः याःगु दु ।,http://www.nepalmandal.com/content/11484.html
पेट्रोलय् ७ व डिजेलय् ४ तका थकायेत प्रस्ताव ,"Mon Dec 6, 2010  12:23 pm",नेपाल आयल निगमं पेट्रोल व डिजेलया मू थकायेत सरकार दथुइ प्रस्ताव याःगु दु । सरकारं बजेटपाखें अप्वयेकूगु सतक दस्तुरं घाटा जुयाः वयाच्वंगु धासें निगमं पेट्रोलय् प्रतिलिटर न्हय्तका व डिजेलय् प्यतका थकायेगु निति प्रस्ताव याःगु खः । बजेटं सतक सुधारया निितं धासें पेट्रोलय् प्रतिलिटर प्यतका व डिजेलय् प्रतिलिटर नितका कर कायेगु व्यवस्था याःगु दु । अन्तर्राष्ट्रिय बजारय् कच्चा चिकंया मू थकयाः समस्या जुयाच्वंगु इलय् सतक दस्तुर अप्वयेवं थप घाटा जूगुिलं निगमं वाणिज्य लिसे आपूर्ति मन्त्रालयसं मू थकायेगु निति प्रस्ताव याःगु खः । निगमया प्रस्तावकथं मू अप्वयेकल धाःसा पेट्रोलय् खुतका व ७५ पैसा नाफा व डिजेलय् ८० पैसा अझ नं घाटा जुइगु जानकारी ब्यूगु दु ।,http://www.nepalmandal.com/content/11252.html
पर्यटन दँ वःसां नं पशुपतिदुने उलि हे फोहर ,"Tue Dec 21, 2010  1:12 pm",पर्यटन दँ सन् २०११ न्ह्यायेत छुं दि जक ल्यं दनीबलय् नेपाःया हे प्रमुख धार्मिक पर्यटनस्थल पशुपति क्षेत्र धाःसा फोहरया कारण कुरुप खनेदुगु दु । ताःहाकःगु इलंनिसें पशुपति क्षेत्र परिसरय् द्वःचिनाच्वंगु फोहरया कारण उगु क्षेत्र दुर्गन्धित जुइगुया लिसलिसे कुरुप खनेदुगु खः । पर्यटन दँयात ध्यानय् तयाः सरसफाइ लगायतया विकासया ज्या यायेमाःगुलिइ झन् पर्यटन दँ न्ह्यायेधुंकाः नं अझ सरसफाइया अवस्थाय् सुधार जुइगु छाँटकाँट पशुपति क्षेत्र विकास कोषं क्यंगु मदुनी । दँया हे दकले अप्वः फोहर जुइगु पर्वया रुपं दुगु बालाचतुर्दशीइ पशुपति परिसर तसकं फोहर जुइगु यानाच्वंगु तर थुकियात व्यवस्थित यायेमफइगु धासें फोहर जुइधुंकाः नं सरसफाइ जुइत अझ छुं ई बिइगु कोषया दुजः छ्यान्जे सुशील नाहटां धयादिल । दच्छियंक मदुपि थःथितिपिनिगु लुमन्तिइ सत्बिज ह्वलेगु ज्या यायेगु निति स्वनिगः पिनेयाःपि नापं करिब निगू लाख भक्तजन पशुपति क्षेत्रय् वयेगु यानाच्वंगु दु । पर्वया लसताय् जुइगु फोहरमैलायात ध्यानय् तयाः कोषं पशुपति क्षेत्रय् प्यंगू शौचालयया व्यवस्था याःगु जूसां नं शौचालयया छ्यलाः धाःसा उचित मात्राय् जूगु खनेमदु । छन्हु जक च्वनेगु जूसां नं निगू लाख मनुखं न्ह्यःनेलाःथे फोहर यानाः बिइगु जूगुलि अनया सरसफाइया निति नगरपालिकां सच्छिम्ह कामदार पशुपति क्षेत्रय् छ्यलाःतःगु खः । तर नं उगु क्षेत्रया फोहर व्यवस्थित जुइमफुत । कैलाशडाँडाय् वंगु खुदँनिसें हासा व्यापार यानाः च्वनाच्वंम्ह निर्मला मगरयाकथं उगु क्षेत्रय् असारनिसें हे सरसफाइ जूगु मदुनि । थीथी इलय् सप्ताह लिसे महायज्ञ यायेगु थाय्यारुपं दुगु कैलाशडाँडाय् असारनिसें हे सरसफाइ जूगु मदुनि । कैलाशडाँडा क्षेत्रय् थुकथं हासा व्यापार याइपिनिगु ल्या झिगू दु । उपि न्हिच्छि व्यापार यायेगु व सनिलय् जुइवं उगु क्षेत्रय् जूगु फोहरयात सफा यायेगु ज्या नापं यायेगु यानाच्वंगु दाबी मेम्ह हासा व्यापारी सुमन तामाङया दु । तर बालाचतुर्दशी लिसे थीथी यलय् जुइगु धार्मिक ज्याया निति कोषं धेबा काइसा उकियापाखें फोहर सफा यायेगु नं कोषया हे जिम्मेवारी जूगु धासें थौंकन्हय् थःपिसं सरसफाइ यायेगु हे त्वःताःगु उम्ह व्यापारीं जानकारी बियादिल । यक्वः ईलिपा थः पासापिलिसे छुं ई दुःख सुखया खँ ल्हानाः ई छ्यायेगु बिचारं कैलाशडाँडाय् वःम्ह कल्पना गुरुङ फोहर खनाः हे अनं च्वनेमफुत । थ्व समस्या कैलाशडाँडाया जक मजुसे पशुपति परिसरदुने दुगु राममन्दिर लगायतया थासय् नं दु । थुकियापाखें दर्शनार्थीया लिसलिसे दृश्यावलोकनया निति वःपि मनूत नापं न्हाय् त्वःपुइत बाध्य जुइगु यानाच्वंगु दु । नकतिनि विदेशपाखें नेपाः लिहाँवःम्ह दोलखा निवासी मानबहादुर दर्लामीं नेपाः वयेधुंकाः पशुपतिया दर्शन यानाः जक छेँय् वनेधइगु बिचाः ज्वनाः वःगु तर थनया फोहर खनाः दिक्क जूगु धयादिल । नेपाःयात विदेशलिसे लनेगु लाः फइमखु तर छुं मात्राय् जूसां नं सफा जुइ धइगु बिचाः यानाःगु खः तर धार्मिक तीर्थस्थल उकिसनं पशुपति थेंज्याःगु क्षेत्र नापं फोहर जूगु खनाः तसकं म्हाइपुस्से च्वंगु दु वय्कलं धयादिल । नेपालं पर्यटन दँ हनेगु धकाः घोषणा ला यात तर थनया फोहरमैला खनाः छु नं ठोस योजना हे मदयेकूसे घोषणा याःथें महशूस जुल जितः । पर्यटकत मन्दिर स्वयाः नं बागमती स्वयेत वइगु धासें थःगु जिम्मेवारी बागमती सफा यायेगु ज्या मखु धासें सरसफाइया विषयपाखें कोषया दुजः छ्यान्जे नाहटा लिचिलादिल । कोषं सरसफाइया निति धकाः ब्यागलं बजेट मफ्याःगु व विशेष कार्ययोजना नं मदयेकूगु व नियमित ज्या अन्तर्गत बुलुहुँ सरसफाइ यायेगु धइगु झारा टारय् यायेगु नीति व कार्यशैलीं पशुपति क्षेत्र अपेक्षितरुपं सफा खनेदयेकेत गुलि ई बिइगु खँ धायेत तसकं थाकुनि ।,http://www.nepalmandal.com/content/11522.html
न्यागू लाख कित्ता शेयरया आवेदन ,"Mon Dec 6, 2010  12:33 pm",चिलिमे जलविद्युत कम्पनीं निष्कासन याःगु शेयर न्यायेगु निितं रसुवा जिल्लाबासीं थ्यंमथ्यं न्यागू लाख कित्ता शेयर न्यायेगु निति आवेदन ब्यूगु दु । कम्पनीं इनाप याःगु शेयर आवेदन बिइगु लिपांगु तिथि गुन्हु जक ल्यं दनीबलय् शेयर आवेदन सङ्कलन केन्द्रय् हूल मूंगु दु । धुन्चे सङ्कलन केन्द्र झिप्यद्वः व न्यय्न्यागू कालिकास्थान सङ्कलन केन्द्रय् छगू लाख ख्वीस्वद्वः व न्यासः व स्याप्रुबेसी सङ्कलन केन्द्रय् स्वंगू लाख प्यद्वः व पीन्याकु कित्ता शेयरया निति आवेदन दर्ता जूगु दु । कम्पनीं रसुवा जिल्लाया निति गुंगू लाख ख्वीद्वः कित्ता शेयर सुरक्षित याःगु दु । थुकि मध्ये योजनापाखें तसकं प्रभावित स्वंगू गाविसयात स्वंगू लाख स्वीखुद्वः कित्ता शेयर प्रतिकित्ता सच्छिं व ल्यं दुगु शेयर झिन्यागू गाँबासीपित स्वसः व नीस्वतका ७० पैसां न्यायेफइ कथं सुरक्षित याःगु दु । कम्पनीं कात्तिक स्वंगूगु वालंनिसें न्ह्याकूगु शेयर सङ्कलन थ्वहे २८ गतेतक्क खुल्ला जुइगु नापं जानकारी ब्यूगु खः ।,http://www.nepalmandal.com/content/11254.html
बीमा संस्थानय् धर्ना ,"Wed Nov 10, 2010  10:07 am",राष्ट्रिय बीमा संस्थानया कर्मचारीतय्सं न्हापा कयाः नयाः वयाच्वंगु प्रोत्साहन भत्ता कटौतीया विरोधया म्हिगः ज्याकू परिसरय् छघौ धर्ना ब्यूगु दु । संस्थानं थुगु दँया मोहनि खुन्हु उगु भत्ता कटौती यायेवं कर्मचारीतय्सं भत्ताया माग तयाः असोजया २७ गतेनिसें ज्याकूया प्रशासनय् तालाबन्दी यानाः वःगु जूसां नं छु नं सुनुवाइ मजुइवं विरोधकथं धर्नाय् कुहाँवःगु खः । धर्नालिपा कर्मचारीं कोणसभा यानाः संस्थाया अरबौंया लगानी छानबिन यायेत कर्मचारीं नयाः कयाः वयाच्वंगु प्रोत्साहन भत्ता कटौती मयायेत माग याःगु खः । संस्थान अन्तर्गत राष्ट्रिय कर्मचारी सङ्गठनया नायः पद्मबहादुर श्रेष्ठं कर्मचारीया िझंखुदँनिसें कयाः वयाच्वंगु प्रोत्साहन भत्ता थुगुसी कटौती याःगुिलं आन्दोलनय् कुहाँ वयेमाःगु धाःगु दु । वय्कलं न्हापा कर्मचारीया सेवा स्तर वृद्धिया सम्बन्धय् प्रशासनलिसे जूगु आन्तरिक पदोन्नतिया व्यवस्थापन पारदर्शी लगानी विभाग गठन तहविहीन कर्मचारीया स्तर समायोजन यायेगु लगायतया न्यागू बुँदे सम्झौता नं प्रशासनपाखें कार्यान्वयन मजूगु जानकारी बियादिल । संस्थानया प्रशासक विनोद अर्यालं अख्तियार दुरुपयोग अनुसन्धान दुरुपयोग आयोगं प्रोत्साहन भत्ता अवैध जूगु पौ छ्वयेवं उकियात कटौती याःगु धासें थीथी कर्मचारीं गुदँनिसें काःगु पेश्कीया बेरुजु गुंगू करोड दुगुिलं उकियात फर्छ्यौट याकेगु ज्या जुयाच्वंगु धयादिल । वय्कलं नीस्वदँनिसें कर्मचारीया नियुक्ति जुइमफुगुिलं आः खुगू तहया नीखुम्ह कर्मचारीया बिज्ञापन यानाः प्रशासनं परीक्षा काःगुिलं उिपं आन्दोलनय् कुहाँ वयेमाःगु जानकारी बियादीगु दु ।,http://www.nepalmandal.com/content/10645.html
महासङ्घ प्रतिनिधि मण्डल मनिलापाखे वन ,"Wed Nov 10, 2010  10:07 am",नेपाल निर्माण व्यवसायी महासङ्घया नायः यक्षध्वज कार्कीया नेतृत्वय् प्यम्ह दुजः दुगु प्रतिनिधिमण्डल फिलिपिन्सया मनिलाय् थ्वहे नोभेम्बर १० य् जुइगु एशियाली विकास बैंक व एशिया लिसे पश्चिमी प्रशान्त तटीय निर्माण व्यवसायी सङ्घतय्गु अन्तर्राष्ट्रिय महासङ्घया संयुक्त ग्वसालय् जुइगु बैठकय् ब्वति कायेत म्हिगः उखेपाखें वंगु दु । उगु बैठकय् नेपाः लगायत मेमेगु िझंन्हय्गू दुजः राष्ट्रतय्गु नापं ब्वति दइगु महासङ्घं जानकारी ब्यूगु दु । उगु बैठकय् ब्वति कायेत महासङ्घयापाखें नायः कार्की कार्यसमिति दुजःिपं एडी लामा लिसे हुमनाथ कोइराला व नेपाल इन्जिनियरिङ कलेज ख्वपया नायः लिसे प्राविधिक विज्ञ प्रा. डा. दीपक भट्टराई लगायतिपं उखे पाखे झायादीगु महासंघपाखें जानकारी ब्यूगु दु ।,http://www.nepalmandal.com/content/10646.html
अप्पाया मूल्य वृद्धि जुइगु ,"Wed Nov 10, 2010  10:08 am",पत्थर कोइलाया ढुवानीइ भारतया आसाम सरकारं कडाई यायेधुंकाः अप्पाया मूल्यय् प्रतिहजार निद्वः तका तक वृद्धि जुइगु जूगु दु । आःतक्क १० पाङ्ग्रे ट्रकपाखें ४५ टनतक्क पत्थर कोइला क्वबुयाः हयाःच्वंगुलिइ आसाम सरकारं कडाई यानाः प्रति ट्रक १५ टनतक्क क्वबुके बिइवं कोइलाया ढुवानी लागतय् प्रतिटन रु ५०० तका वृद्धि जूगु दु । कोसी अप्पा व्यवसायी सङ्घयाकथं कोइला भारतया आसमस्थित मोघाइ गाँ व जोगी गुप्पापाखें नेपाःया मेची भन्सारतक्क ढुवानी लागत तसकं हे थिके जुइवं अप्पाया मूल्य वृद्धि यायेत व्यवसायीत बाध्य जूगु दु । अरुण अप्पा उद्योगया साचालक ज्ञानेन्द्र खत्रीं ४५ टनतक्क क्वबुयाः वइगु ट्रकय् ढुवानी लागतय् म्हो खर्च जुइगु यानाच्वंगुलिइ १५ टन क्वबुयाः रु. सात हजार तका स्वयाः अप्वः लागत बृद्धि जूगु धाःगु दु । अथेहे कचिगु अप्पा दयेकीगु मजदुर ज्याला नं २५ प्रतिशततक्क वृद्धि जूगु कारण अप्पाया मूल्य वंगु दँ स्वयाः थुगु दँ प्रति हजारय् रु दुई हजारतक्क वृद्धि यायेगु तयारी जुयाच्वंगु वय्कलं जानकारी बियादिल । नेपालय् कचिगु अप्पा दयेकीिपं मजदुरतय्गु अभावया कारण पूर्व क्षेत्रय् साचालित ५० स्वयाः आपालं अप्पा भट्टां भारतया पश्चिम बङ्गालया कुचबिहारपाखें मजदुर हयेगु यानाच्वंगु दुसा उिपं मजदुरत स्वलातक्क भट्टाय् ज्या यानाः लाखौं कचिगु अप्पा उत्पादन याइ । कोसी अप्पा व्यवसायी सङ्घया दुजः मुरारी रेग्मीं कोइलाया ढुवानी मूल्य व मजदुरया ज्याला वृद्धिलिसे अप्पाया मूल्य वृद्धि यायेत व्यवसायीतय्सं दबाब बियाच्वंगु जानकारी बियादिल ।,http://www.nepalmandal.com/content/10647.html
प्यंगू शहरयात मेट्रोसिटीया कथं विकास ,"Thu Nov 11, 2010  8:07 am",नेपाल नगरपालिका सङ्घं देय्या मुख्य प्यंगू शहरयात मेट्रोसिटीया रुपं विकास यायेमाःगु प्रस्ताव बहसय् हःगु दु । सहरीकरणया व्यवस्थापन यानाः दिगो विकासया लिसलिसे आर्थिक व पर्यटन प्रवद्र्धनया नितिं नापं मेट्रोसिटीया अवधारणा उपयुक्त जूगु धासें सङ्घं थज्याःगु अवधारणा न्ह्यःने न्ह्याकूगु खः । सङ्घया प्रस्तावय् स्वायत्त प्रदेशया मातहतय् च्वनीगु कथं मेट्रोसिटी दयेकेगु व उकिइ नगरपालिका गाविस लिसे वडाया अस्तित्व न्हापा थें हे जुइकथं न्ह्यथनातःगु दु । मेट्रोसिटीया संवैधानिक व्यवस्था जुइमाःगु विषय प्रस्तावय् न्ह्यःथनातःगु दु । शहर लिसे सहरोन्मुख क्षेत्रयात कःघानाः मेट्रोसिटीया रुपं विकास यायेबलय् निश्चित स्थानया सहरीकरणया विकास व व्यवस्थापन एकीकृत ढङ्गं प्रभावकारी व उदाहरणीय जुइगु जूगुलिं थज्याःगु प्रस्ताव न्ह्यःने हःगु नेपाल नगरपालिका सङ्घया दुजः लिसे बुटवल नगरपालिकाया पूर्व प्रमुख भोजप्रसाद श्रेष्ठं धयादिल । नेपालय् मेट्रोसिटीया आवश्यकता सम्भावना व हाथ्याया विषयलय् बुद्धिजीवी कल्याण रोक्कां यानादीगु अध्ययन प्रतिवेदनय् सहलह यायेत म्हिगः रुपन्देहीया मणिग्रामय् ग्वसाः ग्वःगु अन्तकिर््रया ज्याभुवलय् वक्तां मेट्रोसिटीया अवधारणा तसकं हे सकारात्मक दुगु धयादिसें नगर लिसे नगरोन्मुख क्षेत्रया एकीकृत विकासया नितलं थ्व प्रस्ताव प्रभावकारी जुइगु बिचाः तयादिल । उमिसं राज्यया पुनःसंरचनाया भुवलय् स्वायत्त राज्यया विस्तृत घोषणालिसे मेट्रोसिटीया नं घोषणा यायेमाःगु धयादिल । रुपन्देहीया राजनीतिक दलया प्रतिनिधि बुद्धिजीवी पूर्व नगर प्रमुख पूर्व नगर लिसे जिविसया पदाधिकारी लिसे विज्ञ प्राविधिक लिसेया ब्वति दुगु छगू अन्तक्रिया ज्याझ्वलय् वक्तां जनसङ्ख्याया मापदण्डया आधारय् जक नगरपालिका दयेकेगु प्रकि्रया क्वःचायेकेमाःगु जानकारी नापं उगु हे ज्याझ्वलय् धयादिल । ज्याभुवलय् थःगु अध्ययन प्रतिवेदन न्ह्यःब्वयादिसें बुद्धिजीवी रोक्कां फुक्क गाँयात शहर दयेकाः विकास सम्भव मदुगुिलं गाँयात गाँया हे रुपं व शहरयात शहरया हे रुपं विकास यानाः यंकेमाःगु बिचाः तयादिल । येँ किपू यल ख्वप लिसे छुं छुं गाविसयात स्वाकाः स्वनिगः स्वायत्त मेट्रोसिटी विराटनगर धरान इटहरी लिसे दथुया लागायात नापं स्वाकाः विराट स्वायत्त मेट्रोसिटी सिद्धार्थनगर बुटवल लिसे दथुइ लाःगु गाविसयात स्वाकाः सिद्धार्थ स्वायत्त मेट्रोसिटी लिसे पोखरा लेखनाथ व जःखःया गाविसयात स्वाकाः पोखरा स्वायत्त मेट्रोसिटी दयेकेमाःगु प्रस्ताव वय्कलं तयादिल । अथेहे मेट्रो उन्मुखय् काभ्रे भ्याली भरतपुर घोराही व नेपालगाजयात नं प्रस्ताव यानातःगु दु । संसारया गुलिखय् देशय् मेट्रोसिटी व स्वायत्त प्रदेश समानान्तर सङ्घयारुपं नापं विकास जूगु कारण सम्भावित स्थलयात आः थुकिया आधारय् न्ह्यःने न्ह्याकेत ज्याभुवलय्  सुझाव ब्यूगु खः । नेपालय् थज्याःगु सिटी सङ्घीय राज्यया मातहतय् च्वनेगु उकिया मातहतय् गाविस लिसे नगरपालिका नं च्वनीगु कथं स्वायत्त मेट्रोसिटी दयेकेत उपयुक्त जुइगु सुझाव ज्याभुवलय् ब्यूगु दु । ज्याभुवलय् सभासद् नेत्र पन्थीं संसारय् मेट्रोसिटीया नामं आपालं विकास जूगु कारण झीगु देशय् नं विस्तृत व गम्भीर अध्ययन यानाः मेट्रोसिटीया अवधारणालिसे हे न्हूगु संविधानय् थुकिया व्यवस्था यायेमाःगु धयादिल । एकीकृत नेकपा माओवादीया वसन्त श्रेष्ठ नेपाली कांग्रेसया सूर्यप्रसाद प्रधान नेकपा एमालेया शिव सुवेदी मधेशी जनअधिकार फोरमया दयाशङ्कर गुप्ता उद्योगीत महेन्द्रनारायण श्रेष्ठ शङ्कर श्रेष्ठ बुद्धिजीवी कपिलदेव लामिछाने विमलबहादुर शाक्य लगायतं मेट्रोसिटीया अवधारणा सकारात्मक जूसां नं भौतिक पूर्वाधार कःघाइगु क्षेत्र सार्वजनिक व खाली जग्गा चिडियाखाना पार्क दयेके फइगु थाय् आर्थिक श्रोत लगायतया विषयलय् गम्भीर अध्ययन यानाः जक न्ह्यःने न्ह्यायेत सुझाव ब्यूगु खः । थ्वहे दथुइ रुपन्देहीइ बुटवल लिसे सिद्धार्थनगर नगरपालिका लिसेया िझंखुगू गाविसयात कःघानाः सिद्धार्थ मेट्रोसिटी दयेकेगु सङ्घया प्रस्तावयात संशोधन यायेत ब्वति दुिपंसं इनाप नापं यानादिल ।,http://www.nepalmandal.com/content/10668.html
डलर कारोबार याःम्ह जेल चलान ,"Fri Nov 12, 2010  11:11 am",सिन्धुपाल्चोक जिल्ला अदालतं रामेछाप जिल्ला ठॊसे गाविस - २ या स्वीछदँया पूर्णबहादुर मगरयात पुर्पक्षया निितं थुनाय् तयेगु उजं ब्यूगु दु । अभियुक्त मगरयात बिगो बराबरया निगू करोड निगू लाख खुइस्वद्वः तका धेबा ६३१।९० धरौटी बुझय् यायेमफयेवं सिन्धुपाल्चोक जिल्ला अदालतया न्यायाधीश वीरबहादुर डागीया इजलाशं उगु उजं ब्यूगु खः । नीजयात २ लाख ७० हजार ३६२ अमेरिकी डलर अवैध रुपं खासा यंकेत स्वःगु द्वपनय् ज्वंगु जानकारी ब्यूगु दु । नीजं उगु डलर तिब्बत यंकेत स्वःगु स्वीकार नापं याःगु दु । अभियुक्त मगरयात बा। १ च ६११२ ल्याःया कारय् येँय्पाखें तातोपानीपाखें वनाच्वंगु इलाका प्रहरी ज्याकू बार् हबिसें भदौ २ गते ज्वंगु खः ।,http://www.nepalmandal.com/content/10690.html
पर्यटकतय्त न्यान्हुया प्याकेज ,"Thu Nov 11, 2010  8:07 am",पर्यटन दँ २०११ य् काचनपुरया भ्रमणय् वईपं पर्यटकतय्त चाःहिलेगु व च्वनेगु प्रबन्धया उचित व्यवस्था दुगु व्यवसायीतय्सं धाःगु दु । काचनपुर उद्योग वाणिज्य सङ्घं पर्यटन दँ २०११ य् पश्चिमी सीमानाय् गड्डाचौकीपाखें नेपाः दुहाँवइगु भारत लगायत स्वंगूगु देय्या पर्यटकतय्त न्यान्हु काचनपुरया प्राकृतिक लिसे धार्मिक क्षेत्रय् चाःहीके फइगु नापं जानकारी ब्यूगु दु । पर्यटकतय्त थनया पर्यटकीय स्थलयारुपं दुगु एशियाया हे ताःहाकःगु ताँ साकेत धाम शुक्लाफाँटा वन्यजन्तु आरक्ष ब्रम्हदेव झिलमिला वेदकोट व राणा संस्कृति दुगु पुलांगु गाँ शङ्करपुर चाःहीके फइगु सङ्घया कार्यकारी अधिकृत प्रेमिसंह भाटं धयादिल । निला लिपा न्ह्याइगु पर्यटन दँ २०११ या काचनपुरय् औपचारिक रुपं घोषणा जुइ ल्यं दिन । व्यवसायीतय्सं पर्यटन दँ हनेत स्थानीय विकास अधिकारीया नायःसुइ नीस्वंगु कार्यदलं पर्यटन दँ घोषणाया नितिं काचनपुरयात बेवास्ता याःगु नुगः खँ प्वंकुगु दु ।,http://www.nepalmandal.com/content/10669.html
करोडांया मिसन अस्पताल बन्द अवस्थाय् ,"Fri Nov 12, 2010  11:10 am",करिब छगू दशकनिसें बन्द मिसन अस्पताल आःतक्क नं साचालनय् वयेपुूगु मदुिन । तत्कालिन माओवादी सशस्त्र द्वन्द्वया भुवलय् असुरक्षाया कारण बन्द जूगु थनया मिसन अस्पताल साचालनय् मवयाः सर्वसाधारणं सास्ती फयावयाच्वंगु दु । वि.सं. २०५० सालय् पलिस्था जूगु अस्पताल बन्द जुइधुंकाः गामय् च्वंिपंसं वासः यायेगुलिइ सास्ती फयेमाःगु खः । िझंन्यागू शैया उगु अस्पताल बन्द जूगु छगू दशक बिइधुंकाः नं साचालनय् हयेत सुनां नं च्यूताः मब्यूगु स्थानीय मनूतय्सं जानकारी ब्यूगु दु । पलिस्था जूगु न्हय्दँतक्क अस्पताल साचालनय् वःसां नं माओवादी जनयुद्ध लिसे अस्पताल बन्द जूगु खः । अस्पतालय् निम्ह अमेरिकन व प्यम्ह नेपाःमि चिकित्सकिपंसं ज्या यानाच्वंगु दु । अस्पतालपाखें पर्वत स्याङ्जा व गुल्मी यानाः निगू दर्जन स्वयाः आपालं गाँ विकास समितिया सर्वसाधारण लाभान्वित जुयाः वयाच्वंगु नं जानकारी ब्यूगु दु । मनूया िझंन्यागू रोपनी जग्ग्ााय् ुएड भान्टिस्ट फन्ट मिसरु नांया अमेरिकन संस्थां छगू करोड तका लगानी यानाः निर्माण याःगु उगु अस्पतालया भवन व फर्निचर थौंकन्हय् बेवारिसे जूगु दु । अस्पताल भवन व आवासगृहसं छ्यलातःगु टायल तज्याना वयेवं लः नापं ज्वयाः वःगु दु । इलय् हे मर्मत मयाःसा भवन दुनावइगु उगु अस्पतालया पुलांम्ह रजिस्ट्रार गङ्गा न्यौपानें जानकारी बियादीगु दु । अस्पताल बन्द जुइधुंकाः सर्वसाधारण वासः यायेगु निितं पोखरा स्याङ्जा बुटवल पाल्पा भैरहवा वनेगु निितं बाध्य जुयाच्वंगु दु । फुक्कं कथंया ल्वगिया जाँच यायेगु यानाच्वंगु अस्पतालय् न्हियान्हिथं न्यय्म्ह निसें न्यासःम्ह तक्क ल्वगि वासः याकेगु निितं वयेगु यानाच्वंगु खः । हुवासबजार जिल्लाया प्रमुख व्यापारिक नाका जूसां नं उगु थासय् सुविधा सम्पन्न स्वास्थ्य चौकी पलिस्था नापं याःगु जानकारी बियादिल । अस्पतालयात सरकारं साचालनय् हयेफुसा थःिपंसं थिकयेक धेबा पुलाः वासः यायेगु निितं मेमेथाय् वनेमाःगु समस्या चिलाः वनीगु भुषालं धयादिल । गामय् च्वंिपंसं स्थानीय प्रशासन राजनीतिक दलया प्रतिनिधिलिसे अस्पताल साचालनया निितं कुतः यानाबीत इनाप याःसां नं सुनां नं च्यूताः मब्यूगु धयादिल । कोइराला व विश्व बैंकया निर्देशक नापलायेज्या बजेट हयेमफयाः खनेदुगु समस्या व नेपालय् विश्व बैंकया लगानी लगायतया विषयलय् विश्व बैंकया दक्षिण एशिया निर्देशक सलमान जाहिर व नेपाली कांग्रेसया सभापति सुशिल कोइरालादथुइ कोइराला निवास महाराजगाजय् विहीवाः नापलाये ज्या जूगु दु । उगु नापलाये ज्याय् इलय् हे बजेट मवःसा नेपाल विश्व बैंकया आर्थिक समस्याग्रस्त देय्या सूचीइ लाइगु जूगुिलं उकियाप्रति गम्भीर जुइत जाहिरं इनाप यानादीगु कोइरालाया ग्वाहालिमि अनुप आचार्यं जानकारी बियादिल । वार्ताया भुवलय् कांग्रेस सभापति कोइरालां राजनीतिक दलतदथुइ सहमति दयेकेत व बजेट याकनं स्वयाः याकनं हयेत कुतः जुयाच्वंगु जानकारी बियादीगु खः ।,http://www.nepalmandal.com/content/10689.html
चिनी मिल साचालनया तयारी ,"Sun Nov 14, 2010  10:16 am",काचनपुरय् न्हापांगु खुसिइ निजी क्षेत्रया स्वीगू करोड स्वयाः अप्वःया लगानीइ चिनी कारखाना साचालनया तयारी जुयाच्वंगु दु । रामपुर विलासीपुर - ३ या शिवनगरय् १४ बिघा क्षेत्रफलय् दुगु महाकाली सुगर मिल साचालनय् हयेत्यंगु जानकारी ब्यूगु खः । चिनी मिल साचालकयाकथं उगु मिलं प्रतिदिन एकहजार २०० टन तु पेलय् यायेगु क्षमता दु । वैशाख महिनानिसें चिनी मिलया निर्माण न्ह्याकाः थौंकन्हय् मेसिन जडानया ज्या जुयाच्वंगु दु । मिल जडान व निर्माणया निितं स्वसःम्ह मजदुरतय्सं रोजगारी प्राप्त जूगु दु । मिल साचालनय् वयेधुंकाः ५०० स्वयाः आपालं मजदुरतय्सं प्रत्यक्षरुपं रोजगारी दइगु उगु मिलया कर्मचारी पारस बरालं धयादिल । कर्णाली डिस्टिलरी नेपालगाजया साचालक शिखर श्रेष्ठया निजी लगानीइ सुदूरपश्चिम क्षेत्रय् हे न्हापांगु खुसिइ निजी क्षेत्रया आपालं लगानीया चिनी मिल साचालनय् वयेत्यंगु खः । माघ फागुन महिनानिसें मिलं व्यवसायीकरुपं चिनी उत्पादन न्ह्याकेगु जानकारी बियादिल । चिनी मिल पलिस्था जुइधुंकाः थनया तुया खेती यानाः वयाच्वंिपं किसानतय्सं तु मीत न्हापा फयावयाच्वंगु झन्झटपाखें उन्मुक्ति दइगु आशा याःगु दु ।,http://www.nepalmandal.com/content/10714.html
राष्ट्रिय सफू कुथि सङ्कटय् ,"Sun Nov 14, 2010  10:15 am",पर्याप्त भौतिक पूर्वाधार मदयाः राष्ट्रिय सफू कुथि सङ्कटय् लानाः वयाच्वंगु दु । सफू कुथिया नितिं व्यवस्थित भवन व पर्याप्त सफू चूलाके मफूगु कारण अन्तर्राष्ट्रियस्तरया उगु सफू कुथि सङ्कटय् लाःगु खः । छगू इलय् विदेशी ब्वमिपिनिगु नितिं नापं आकर्षणया केन्द्रविन्दु दुगु उगु सफू कुथिइ ब्वमिपिनिगु नितिं च्वनेगु पर्याप्त थाय् मदुसा उमिसं ययेकूगु सफू चूलाके फइगु  अवस्था नं मदु । वि. सं. २०१८ सालंनिसें पूच्वनिसें हरिहर भवनया चिब्याःगु थासय् कात्तुकाकाः च्वनेमाःगु सफू कुथिया बाध्यता नं उलि हे दु । सफू कुथिइ ययेकूगु सफू ब्वने मदइगु व दुगु सफू नं गबलें गबलें सहजरुपं ब्वने मदइगु यानाच्वंगु सफू कुथिया नियमित ब्वमि राजु श्रेष्ठं धयादिल । थाय् अभाव व पर्याप्त सफू मदुसां नं छेँय् थ्यंक यंकाः ब्वनेगु वातावरण सफू कुथिं दयेकाः ब्यूसा राहत जुइगु वय्कःया धापू दु । सरोकारवालाया बेवास्ताया कारण उचित व्यवस्थापन यायेमफुगुलिं सफू कुथि सङ्कटय् लानाः वनाच्वंगु राष्ट्रिय सफू कुथिया नितिं प्रमुख दशरथ थापां धयादिल । वय्कःया कथं सफू कुथिइ ब्वनामिं सहजरुपं च्वनाः ब्वनेगु अवस्था मदु गबले गबलें र्‍याकय् च्वनाः वा बँय्  चकटी लानाः ब्वनेमाःगु बाध्यता दु । देय्या हे राष्ट्रिय सफू कुथि जूसां नं नेपाःया बारे फुक्क कथंया सफू दयेमाःगु खः व मदु बजेट मदयाः सफू न्यायेफयाच्वंगु मदु सरोकारवालाया बेवास्ताया कारण सफू कुथि हे सङ्कटय् लाइगु अवस्था दु प्रमुख थापां धयादिल । राष्ट्रिय सफू कुथिइ स्वदेशी लिसे विदेशी विद्यार्थीया नापनापं ब्विमं सफू व पत्रपत्रिकाया धलः स्वयाः सफू कुथिइ उपलब्ध सफू ब्वने दइ । थीथी देय्या पाठकं अनलाइनमार्फत् सफूया धलः स्वयेदइगु  व्यवस्था नं यानातःगु दु । याकनं हे सन्दर्भ सामग्री तइगु उगु सफू कुथिं जानकारी ब्यूगु दु । थ्वहे आर्थिक दँदुने विद्यावारिधीया एक हजार शोधपत्र व अनुसन्धान याईपं विद्यार्थीपिनिगु नितिं मदयेकं मगाःगु सामग्री तइगु सफू कुथिया तयारी दु । राष्ट्रिय सफू कुथिइ थौंकन्हय् स्वदेशी लिसे विदेशी च्वमि व प्रकाशनया च्यय्गुंगू सफूत दु ।,http://www.nepalmandal.com/content/10713.html
