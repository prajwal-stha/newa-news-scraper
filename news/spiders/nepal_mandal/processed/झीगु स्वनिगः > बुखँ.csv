headline,date,final_news,url
कर्मचारीं न्ह्याकल भ्रष्टाचार विरुद्ध सचेतना अभियान ,"Tue Jan 20, 2009  7:25 pm",'भ्रष्टाचार यायेगु व घुस नयेगु राष्ट्रिय अपराध खः' धइगु मू नारायालिसे एकिकृत नेकपा माओवादी निकट नेपाल राष्ट्रिय कर्मचारी महासंघ उदयपुरं जिल्लाय् भ्रष्टाचार विरुद्धया सचेतना अभियान न्ह्याकूगु दु । भ्रष्टाचार विरुद्धया सचेतना अभियान -२०६५ नां दुगु अभियान थ्वहे पौष २५ गतेनिसें स्वलाः तक न्ह्याइगु महासंघया उदयपुर नायः मधुकर थापां धयादीगु दु । महासंघं जिल्लाय् दुगु फुक्क सरकारी ज्याक गैर सरकारी ज्याकु चोक सार्वजनिक स्थल लगायतया थासय् भ्रष्टाचारविरुद्ध तुल ब्यानर व पोस्टरपाखें सर्वसाधारण सेवाग्राहीयात सचेत दयेकूगु दु । अभियानया मू उद्देश्य अनियमितता व घुस्या प्रवृत्तीया विरुद्ध फुक्क कर्मचारीतय्त संगठीत दयेकाः जनमुखी प्रशासनया निर्माण यायेगु महासंघं जानकारी ब्यूगु दु । अभियानकथं महासंघं सेवाग्राही जनतायात थःम्हं प्राप्त यायेत्यनागु सेवाया निितं माःगु भ्वँ व उकियात माःगु दस्तुरया सम्बन्धय् जानकारी कायेत नापं इनाप याःगु दु । अभियानया अवधीयंकं महासंघ मेमेिपं कर्मचारी संगठन ज्याकु प्रमुख व राजनितिक दलया प्रमुखलिसे भ्रष्टाचारया विषयसं बृहत अन्तरकि्रयानापं ग्वसाः ग्वयेगु ज्याझ्वः दुगु महासंघया दाँभरि कृष्णप्रसाद वाग्लें कनादीगु दु ।,http://www.nepalmandal.com/content/695.html
संगठन विभागया बैठक क्वचाल ,"Sun Feb 15, 2009  6:30 pm",एकीकृत नेकपा मायोवादी संगठन विभागया बैठक क्वचाल सग७न िवभागआ ५ु ‌छअफ ्रवचाफगु बै७क पू०र्ाकालीन कार्अकर्ता व वाईिसअलआ भ०ा पोषा०ा व ंअवःथापनआ िनित ‌हूगु ओजना दअेकेत के‌दीअ सिमितआत सुभराव िबइगु िन०र्ाअ आफगु दु । पा६र्ी  आकु वु४नगअ ठवगु बै७क ा अ सिमितइ ्रवअेआ किमि६पाखे दुजफत थप आअेत पःताव आअेगु न िन०र्ाअ जूगु के‌दीअ सिचवालअ दुजफ नेघ िवकम च‌द िव़लव जानकाी िबआदीगु दु । यथेहे जनवर्गीअ सग७नआत आकन पुनर्ग७न आअेगु िवषाअस सुभराव िबइगु िन०र्ाअ न वअsल कनादीगु दु । सग७न िवभागआ पमुख मोहन वैज्ञ िक०ाआ नाअफसुइ ठवगु खफ ।,http://www.nepalmandal.com/content/770.html
जनमुक्ति सेना दिवस थौं क्वचाल ,"Wed Feb 18, 2009  6:40 pm",च्याक्वःगु जनमुक्ति सेना दिवसया लसताय् नवलपरासीइ ग्वसाः ग्वःगु सप्ताहव्यापी ज्याझ्वः थौं क्वचाःगु दु । शान्ति मन्त्री जनार्दन शर्मा प्रभाकरया प्रमुख आतिथ्यय् न्ह्याःगु समापन ज्याझ्वलय् थीथी कासा धेंधेंबल्लाय् त्याःिपं कासामितय्त सिरपा इनेगु ज्या नं जूगु खः । थुगुसी जनमुक्ति सेनाया प्यंगूगु डिभिजनं दकले अप्वः ल्याः हयाः न्हाप लाकूगु दुसा खुक्वःगु व स्वक्वःगु डिभिजनं छसिकथं निक्वःगु व स्वक्वःगु थाय् काःगु दु ।,http://www.nepalmandal.com/content/794.html
राष्ट्रपति कार्यकारी जूसा अधिनायकवादया जन्म जुइफु ,"Tue Feb 24, 2009  6:39 pm",नेपाली कांग्रेसया सभापति गिरीजाप्रसाद कोइरालां राष्ट्रपति कार्यकारी जूसा देशय् अधिनायकवादया जन्म जुइफुगु धयादीगु दु । वय्कलं थौं विराटनगरय् ग्वसाः ग्वःगु प्रेस युनियनया पूर्वााचल क्षेत्रीय भेला व नोना कोइराला स्मृति पत्रकारिता पुरस्कार वितरण समारोहसं सम्बोधन यानादिसें थज्याःगु शंका यानादीगु खः । वय्कलं संविधान धिसिलाकेत स्वतन्त्र न्यायपालिका प्रेस व संसदीय प्रणाली माःगु धयादीगु दु । अधिनायकवाद जन्म जुल धाःसा देय् न्हापाया हे स्थितिइ थ्यनीगु जूगुिलं संसदीय प्रणालीइ वनेमाःगु वय्कःया धापू दु । अथेहे वय्कलं थुकिया निितं अध्यादेश मखु इलय् हे संविधान दयेकेमाः धयादीगु दु ।,http://www.nepalmandal.com/content/807.html
माओवादी प्रशिक्षण ,"Tue Feb 3, 2009  7:30 pm",निगू पार्टीदथुइया एकतालिपा एकीकृत नेकपा माओवादीया नेवाः राज्य समितिया राजनीतिक प्रशिक्षण ज्याझ्वः थौं न्ह्याःगु दु । यलया खन्ना गार्मेन्टय् न्ह्याःगु प्रशिक्षणय् निगू पार्टी एकतालिपाया अवस्था आःया वर्तमानस्थिति पार्टीं म्हितेमाःगु भूमिकाया विषयसं नेतातय्सं प्रशिक्षण बियादीगु खः । उगु हे ज्याझ्वलय् न्वंवानादिसें एकीकृत माओवादीया नेता नारायणकाजी श्रेष्ठं देय् थ्व इलय् विखण्डनया खतराय् दुगु धयादीगु दु । नेता श्रेष्ठं विखण्डनकारी तत्वतपाखें संविधान दयेके मब्यूसे देय्यात असफल यानाः साम्राज्यवादी विस्तारवादीतय्सं थःगु हस्तक्षेप अप्वयेकेत स्वःगु धयादीगु दु । अथेहे वय्कलं आः एकीकृत माओवादीं जनताया संघीय लोकतान्त्रिक राष्ट्रिय गणतन्त्रया नाराया आधारय् संविधानया खाका दयेकाः वनेगु धयादीगु दु । संविधानसभापाखें जनताया संविधान दयेके मब्यूसा जनविद्रोहपाखें सत्ता कब्जा यायेगु श्रेष्ठया धापू दु । वय्कलं सरकार सदन व सतकपाखें जनताया पक्षय् प्रभावकारी ज्या यायेत थःपिं न्ह्यज्यनाच्वनेगु धयादीगु दु । ज्याझ्वलय् एकीकृत माओवादीया मेम्ह नेता वर्षमान पुन अनन्त नेवाः राज्य समितिया ईन्चार्ज हितमान शाक्य लगायतया मेमेपिं आपालं नेतातय्गु ब्वति दुगु खः । प्रशिक्षणय् येँ यल ख्वप व थीथी मोर्चा जनवर्गीय संगठन व विभागया जिल्लास्तरीय नेतात यानाः िझंन्यासः म्ह कार्यकर्तातय्गु ब्वति दुगु खः ।,http://www.nepalmandal.com/content/729.html
सरकारया ज्यायात प्रभावकारी दयेकेगु - अर्थमन्त्री ,"Tue Feb 24, 2009  6:39 pm",एकीकृत नेकपा माओवादीया सरकार परिचालन विभागया थौं च्वंगु बैठकं वर्तमान सरकारया काम-कारबाहीयात थप प्रभावकारी दयेकेगु निर्णय याःगु दु । विभागं माओवादीया नेतृत्वय् दुगु मन्त्रालयया काम-कारबाहीया संयोजन व उकियात माःगु निर्देशन यायेगु निर्णय याःगु विभागया प्रमुख व अर्थमन्त्री डा।बाबुराम भट्टराईं जानकारी बियादीगु दु । विभागं मेमेगु दलया नेतृत्वय् दुगु मन्त्रालयतदथुइ नं पार्टीयापाखें निगरानी यायेगु धयादिसें अर्थमन्त्री भट्टराईं धयादी -ूप्रधानमन्त्री ज्याकुयात ग्वाहालि यायेत व धिसिलाकेत थुकिया गठन जूगु खः । थ्व संयुक्त सरकारअन्तर्गतया संरचना स्वयां नं पार्टीया आन्तरिक विभाग खः ।ु वय्कलं सरकार परिचालन विभाग प्रधानमन्त्री ज्याकुया समानान्तर मजूसे ग्वाहालि जक जूगु नं स्पष्ट यानादीगु दु । बैठकय् सरकारय् च्वनाः फुक्क सत्ताया प्रगतिशील रुपान्तरणयात गुकथं प्रभावकारी दयेकेगु जनतादथुइ तत्काल राहत लगायत सुधारया ज्याझ्वः गुकथं याकनं यंकेगु व झिदँया जनयुद्ध व िझंगुन्हुया जनआन्दोलनं ल्ह्वंगु राष्ट्रियता जनजीविका व जनतन्त्रया मुद्दायात गुकथं सम्बोधन यायेगु लगायतया विषयसं सहलह जूगु खः ।,http://www.nepalmandal.com/content/808.html
मन्त्री शाहया तर्क ,"Fri Feb 6, 2009  6:49 pm",वातावरण विज्ञान तथा प्रविधिमन्त्री गणेश साहं विज्ञान व प्रविधिया विकास व विस्तारय् सरकारं विशेष बः ब्यूगु धयादीगु दु । भीएस निकेतन कलेजपाखें ग्वसाः ग्वःगु बिज्ञान प्रविधि व संस्कृति प्रदर्शनीया थौं उलेज्या यानादिसें वय्कलं विद्यालयस्तरनिसे हे बिज्ञान प्रविधिबारे बः बिइमाःगु व अप्वयाः च्वंगु प्रतिभा पलायनयात दिकेत स्वदेशय् हे अनुसन्धानय् न्ह्यायेगु वातावरणया विकास जुइमाःगु बिचाः तयादीगु दु । कलेजया संस्थापक पि्र_िन्सपल डा।बाबुराम पोखरेलं प्रदर्शनीया ग्वसाः ग्वयाः विद्यार्थीतदथुइ विज्ञान प्रविधिप्रतिया अभिरुचि अभिवृद्धि यायेत स्वयाच्वनागु धयादीगु दु । निन्हुतक न्ह्याइगु उगु प्रदर्शनी विद्यार्थीतपाखें तयार याःगु थीथी ज्वलंत न्ह्यब्वयातःगु दु ।,http://www.nepalmandal.com/content/746.html
युरोप भ्रमण तसकं सफल : प्रम ,"Sat Apr 4, 2009  8:29 pm","प्रधानमन्त्री पुष्पकमल दाहाल प्रचण्डं थःगु युरोप भ्रमण तसकं सफल जूगु खँ धयादीगु दु । छवाःयंकया युरोप भ्रमण सिधयेकाः शनिवाः देय् लिहां झायेवं अन्तरर्राष्ट्रिय विमानस्थलय् पत्रकारतनाप खँ ल्हानादिसें प्रम प्रचण्डं अपेक्षाकथं हे भ्रमण सफल जूगु दाबी यानादिल । वयेकलं नर्वे व फिनल्यान्ड निगूलिं देय्या प्रधानमन्त्री, मन्त्रीलगायत उच्च अधिकारीतनाप सहलह यानागु व नेपाःया शान्ति प्रक्रियायात ग्वहालि यायेत सकारात्मक आश्वासन व:गु जानकारी बियादिल । भ्रमणया झ्वलय् प्रधानमन्त्रीं नेर्वेलय् स्वन्हु व फिनल्यान्डय् निन्हु च्वनादीगु खः । वयेकलं निगू पक्षया ग्वहालिया ख्यः अप्वयेकीगु समझदारी पतिइ हस्ताक्षर तकं याना वयागु जानकारी बियादिल । वयेकलं नेपाःया परिवर्तनयात आत्मसात् यासें नर्वे व फिनल्यान्डं हाइड्रोपावर, विद्युतीय ट्रान्समिटर, पोलिटेक्निकल इन्ष्टिच्युट थंज्याःगु ख्यलय् ग्वहालि यायेगु प्रस्ताव यानाःगु जानकारी बियादिल । नर्वें पोलिटेक्निकल च्याकेगु खँय् ग्वहालि यायेगु प्रतिबद्धता प्वंकूगु खँ कनादिल । प्रधानमन्त्री दाहाल झिंगुम्हेसिया पुचःया नेतृत्व यानाः शनिवाः नर्वे व फिनल्याण्डया भ्रमणया निंतिं उखेपाखे झायादीगु खः । अथेहे प्रम दाहालं थीथी संचार माध्यमं चर्चा यानाच्वंगु 'बेबी किङया' खँ वाहियात व असम्भव धयादिल । वयेकलं धयादिल, 'बेबी किङया खँ गंगा अःकथं बाः वंगु थें हे खः ।'",http://www.nepalmandal.com/content/882.html
'स्वता कारणं दीपेन्द्रं वीरेन्द्रयात स्याःगु खः' ,"Mon Mar 30, 2009  12:57 pm","पुलांम्ह युवराज पारसं राजदरवार हत्याकण्डया ल्यूने छता जक कारण मखसें स्वता कारण दुगु खँ धाःगु दु । सिङ्गापुरया न्यू पेपरयात ब्यूगु अन्तरर्वार्ताय् पारसं थ्व खँ कंगु खः । दरवार हत्याकाण्डया बारे न्हापांगु खुशी म्हुतु चायेकूसें पारसं हत्यार खरिद सम्बन्धि मल्टि मिलियन डलरया असफल सम्झौता, अस्वीकृत जूगु मतिना व २०४६ साल लिपा पूर्ण राजतन्त्रया अन्त्यप्रति असहमति प्वंकूसें दीपेन्द्रं थः अबुयात स्याःगु खँ धाःगु दु । 'नेपाली सेनां बेलिजयन एसएलआरयात विस्थापित यानाः न्हूगु हतियार न्यायेत स्वल । दीपेन्द्रं जर्मन हेकलर व को जी ३६यात ययेकू खः । वं कोल्ट जी ३६यात माययेकू' । पारसं अन्तरर्वार्ताया झ्वलय् धाल, 'तर विरेन्द्रयात थ्व खँ यः मताल । जीं स्यू थ्वहे कारण याना अबु व काय् दथुइ विवाद नं जूगु खः । दीपेन्द्र थ्वहे कारणं यानाः निरासा जुयाच्वंगु खः ।' 'नेपाली सेनां ५० हजार न्हूगु जर्मन असल्ट राइफलया ल्यःगु खः गु न्हापा हे बजारय् उपलब्ध दुगु खः ।' पारसं धाल, 'दीपेन्द्रया सल्लाहकार सम्झौताया तयारी यानाच्वंगु खः । वकीं छपू हतियारया ३०० डलरया ल्याखँ १५ मिलियन डलर लवः जुइफूगु खः ।' पारसया अन्तर्वार्ता नकतिनि प्रधानमन्त्री पुष्पकमल दाहलं याःगु दरवार हत्याकाण्डयात पुनः छानबिन यायेगु घोषणाया प्रतिक्रिया लिपा वःगु खः । परसं धाःगु दु, 'दीपेन्द्रयात ध्यबा माचाच्वंगु खः । थः धाः थें मजूसाः देय् हे त्वता वनेगु योजना तकं दयेके धुंकूगु खः ।' परसं राजदरवार विवादया निंतिं उर्वर थाय् खः धये नं त्वमफीकू । '२०४६ सालया तत्कलीन जुजु वीरेन्द्रं स्वीदँया पाचायाती शासनयात चीका न्हूगु संविधान लागू याःगु खः ।' पारसं धाल, '२०४६ सालय् अबुं प्रत्यक्ष शासन त्वतेगु निर्णय लिपा दीपेन्द्र हिलावंगु खः । देशय् शासन याये चाहे जूगुलिं गुवलें अबुया निर्णयलय् सहमति मप्वंकू । जीत लगेजू दीपेन्द्रं उवले लिसें हे योजना देयेकेत शुरु याःगु खः ।' 'दरवार हत्याकाण्ड याकेगु निगूगु कारण वया थः यज्जू देवयानी राणा खः । देवयानी शत्रु खलकया सदस्य जूगुिलं राजपरिवर दीपेन्द्रया इहिपा वनाप याकेगु पक्ष मदगु खः ।' दीपेन्द्रं तच्वयेक नशा सेवन याना थः छेँजःया हत्या याःगु धापूयात पारसं अन्तर्वार्ता खण्डन याःगु दु । अन्तर्वार्ताया झ्वलय् पारसं धाल, 'जीं तसकं बांलाक लुमं सन् २०००य् थःगु जरमनीवय् दीपेन्द्रं झी सकसितं धाःगु खः जीं आइभोरी टावर क्वथले तर झीसं वया खँयात गम्भिर रुपं मकयाः । वय्क उबलये युवराज खः सु जुजु जुइत्यंम्ह खः । वं थः अबुया हत्या याइ धका सुनां बीचा याःगु जुइ ?' पारसया कथं, 'थः घटनास्थलय् थ्यंवलय् दीपेन्दं असाधारण पह क्यानाच्वंगु व नशाय् दुबे जुयाच्वंम्ह थॆं ज्या यानाच्वंगु खः ।' तर दीपेन्द्र व सनिलय् नशाय् मदुगु ठोकूवा पारसया दु । पारसं धाःगु दु, 'जीं वयात तसकं बहांलाक्क म्हस्यू वं अप्व जुइक त्वनेधुनः जीं न्हिने निसिं त्वनाच्वनाःगु धाःगु खः । तर वया म्हं भतिचा नं गन्ध वःगु मदु ।'",http://www.nepalmandal.com/content/859.html
गृहमन्त्री नाप स्पष्टीकरण ,"Thu Apr 2, 2009  7:22 pm","यलया प्युटारय् बोक्सीया द्वपं बीया खी नकूगु व दोषीयात कारवाही मजूगु घटनायातकया संसदीय समितिं गृहमन्त्री वामदेव गौतमनाप बिहिवाः स्वष्टीकरण काःगु दु । व्यवस्थापिका संसद्या महिला बालबालिका व समाज कल्याण समितिं वामदेव गौतनाप घटनाया प्रगतिया बारे स्पष्टीकरण काःगु खः । सभासद्तय्सं येँय् नापसं जूगु घटनाया निवाः लिपा नं दोषीतय्त मज्वंगुलिं गृहनन्त्रीया आलोचना यात । सभासद्तय्सं दोषीतयात सुरक्षाकर्मीतय्सं हे बीस्कूगु द्वपं ब्यूगु दु । स्पष्टीकरण बीया पिहांवयेधुंका गृहमन्त्री गौतमं सुरक्षाकर्मीतय्त छानबिन यायोगु प्रतिबद्धता प्वंकादिल । वयेकलं धयादिल, 'छानबिन जुइ प्रहरीत दुगुय् इलय् व घटना जूगु खसाः आन्तरिक कारबाही जुइ ।' प्युटारय् कल्लुकुमारी विकयात बोक्सीया द्वपंनय् वंगु चैत ७ गते प्रधानाध्यापक विमला गोले लगायतया न्ह्य्म्ह स्थानीयबासीं कुटपित यासें र्दुव्यवहार याःगु ख: ।",http://www.nepalmandal.com/content/870.html
सरकार-तामसालिङ दथुइ झिंगुंगू बुदेँ सहमति ,"Sun Apr 12, 2009  6:38 pm","संयुक्त तामसालिङ संघर्ष समिति व सरकार दथुइ तामङ समुदाय्या माग संबोधन यायेगु झिंगुंगू बुदेँ सहमति जूगु दु । सहमति लिपा संयुक्त संघर्ष समितिं स्वनिगः नापं स्वनिग नापसंया झिगू जिल्लाय् पूर्व घोषित बन्द लितकाःगु दु । अथेहे संघर्ष समितिं ग्वसाःग्वःयातःगु थीथी विरोद्धया ज्याझ्व नं लितकाःगु दु । शनिवाः बहनि शान्ति मन्त्रालय् निगू पुचः दथुइ जूगु वार्ताय् सरकारयापाखें शान्तिमन्त्री जनार्दन शर्मा प्रभाकरं ब्वति काःगु खसाः संघर्ष समितिया पाखें सूर्यमान डोङ्ग, वीरबहादुर लामा तामाङ, दिलमान पाखरिङ तामाङ, परशुराम तामाङ व कमानसिहं लामापिसं ब्वति कयादीगु खः । सहमतिइ उत्पीडित जाति, आदिवासी-जनजनति व थीथी क्षेत्र व वर्गया प्रतिनिधित्व याकाः तत्काल अन्तरिम संविधान बमोजिम राज्य पुर्नसंरचना आयोग गठन यायेगु सहमति जूगु दु । सरकार व संघर्ष समिति दथुइ राष्ट्रिय जनावर साया विषय पुर्नविचाः यायेत सहमति जूगु दु । संघर्ष समितिं सायात राष्ट्रिय जनावर देके मज्यूगु माग तःगु खः । अथेहे सरकारं सांस्कृतिक विभेदया अन्त्य यानाः दक्व जातजातिया संस्कृति स्थापित यायेगु व मान्यता बीत सम्बघ पक्ष नापाःया सहमतिइ साझा सांस्कृतिक नीति तय यायेगु सहमति जूगु दु । नापं सारकारं आदिवासी-जनजातिया ऐतिहासिक व सांस्कृतिया महत्व दुगु थासय् वःहे जातिया भाषाय् थीथी थाय्या नामाकरण यायेगु प्रतिबद्धता प्वंकूगु दु । नेपाली सेनाया बन्दोबस्ती गण 'पिपा गोश्वारा'य् तामाङ जातियात अपहेलना याइ कथंया संरचनाया अन्त्य यानाः नेपाली राष्ट्रिय सेनायात समावेशी देयेकीगु नीति प्रभावकारी रुपं कार्यान्वयन यायेमाःगु सहमति जूगु दु । अन्तराष्ट्रिय श्रम संगठन १६९ अभिसन्धिया भावन कथं खुसीलगायत प्राकृतिक स्रोत-साधनय् आदिवासी जनजाति व स्थानीयवासीया स्वामित्व कायम यायेत आवश्यक कानुन देयेका न्ह्याः वनेगु सहमति निगू पुचः दथुइ जूगु दु । सहमति कथं मां भासं शिक्षा बीगु ज्या प्रभावकरी रुपं कार्यान्वयन यायेत सरकारं आः न्हूगु बजेट अप्वयेकीगु जूगु दु । झिंगुंगू बुँदे सहमति कार्यान्वयन जू मजूगु अनुगमन यायेत छवाः दुने निगूिलं पक्ष दुथ्याःगु न्याम्ह दुजः दुगु समिति गठन याइगु जूगु दु ।",http://www.nepalmandal.com/content/921.html
थैवया हत्या बारे छानबिन यायेगु सहमति ,"Mon Mar 30, 2009  1:40 pm","वंगु वाःलय् रुपन्देही हत्या जुम्ह एमाले कार्यकर्ता प्रचण्ड थैवया हत्या बारे छानबिन यायेत सतरुद्ध दलत एकिकृत नेकपा (माओवादी) व नेकपा (एमाले) दथुइ सहमति जूगु दु । सोमवाः सुथय् एमाले ज्याकू बल्खुइ च्वंगु निगू दलया बैठकय् निगू दल दुथ्याःगु छगू छानबिन समिति गठन यायेग सहमति जूगु खः । बैठकय् एमालें थैवाया हत्या बारे छानबिन यायेत इनाप याःगु खसाः माओवादीं उकी सहमति प्वंकूगु खः । बैठकय् माओवादीयापाखें अर्थमन्त्री डा‍‍ बाबुराम भट्टराई, माओवादी प्रवक्ता दिनानाथ शर्मा, नारायणकजि क्षेष्ठ लगायतया नेतापिंसं ब्वति काःगु खसाः एमालेपाखें अध्यक्ष झलनाथ खनाल, गृह मन्त्री बामदेव गौतम, उपाध्यक्ष अशोक राई, महसचिव ईश्वर पोखरेल लगायतया नेतातय्सं ब्वति काःगु खः । बैठकय् केन्द्रिय क्याम्पस कीपू लगायत देया थीथी थासय् जूगु स्वतन्त्र विद्यार्थी युनियन निर्वाचनया दिनाच्वंगु मतगनणा सुचारु यायेगु नं सहमति जूगु दु ।",http://www.nepalmandal.com/content/860.html
बेपत्ता नागरिक मालेत सरकारयात सर्वोच्चया आदेश ,"Thu Apr 2, 2009  8:39 pm","सर्वोच्च अदालतं सशस्त्र द्वन्द्वया इलय् राज्यं बेपत्तायापिं नागरिकत मालेत सरकारयात आदेश ब्यूगु दु । बेपत्ता नागरिक मालेमाःगु माग तयाः न्यादँ न्ह्यः दायर याःगु निगू रिटया निर्णय न्यंकूसें न्यायाधस्शद्वय अनुपराज शर्मा व प्रकाश वस्तीया मंका इजलासं बिहिवाः आदेश ब्यूगु खः । इजलासं बेपत्ता नागरिकत मालेगु राज्यया कर्तव्य जूगु खँ न्ह्यथंसें निवेदकया माग बमोजिम बेपत्तात मालेत सरकारया नामय् निर्देशनात्मक आदेश जारी याःगु खः । थ्वस्वयां न्ह्यः अधिवत्ता राजेन्द्र ढकालयात बेपत्ता याःगु धासें दायर याःगु रिटया निर्णय यासें सर्वोच्चं बेपत्ता नागरिक मालेत आयोग गठन, दोषीयात कारबाही व पीडित छेँजः यात राहत बीत सरकारया आदेश ब्यूगु खः । मानव अधिकार संगठनया पाखें महासचिव बाबुराम गिरीं २०६१ भदौ व माघय् निगू रिट दायर याःगु खः । रिटय् विपिन भण्डारी, जितेन्द्र महासेठ, संचारकर्मी पीबी दियाली, सुदर्शन पाण्डे, सभासद् खिमलाल देवकोटालगायत प्यसः व स्वीनिम्हेसित बेपत्ता याःगु धासें स्थिति सार्वजनिक यायेत माग याःगु खः । सरकारं सभासद् देवकोटालगायत यक्वः थें नागरिकया अवस्था सार्वजनिक यायेधुंकूगु जानकारी अदालतयात ब्यूगु दुसा रिटय् दुथ्याकातम्ह भण्डारीलगायत गुलिखे नागरिकतय्ता ज्वंहे मज्वंगु दाबी यासें लिसः छ्वःगु खः । मानव अधिकार संस्था अनौपचारिक क्षेत्र सेव केन्द्र (इन्सेक) या कथं झिदँया द्वन्द्वया इलय् राज्यपाखें च्यासः व नीच्याम्ह व माओवादीपाखें सच्छि व न्ह्यम्हेसित बेपत्ता याःगु खः ।",http://www.nepalmandal.com/content/871.html
हङकङय् नेपाली स्या:गु विरुद्ध प्रदर्शन ,"Mon Mar 30, 2009  11:49 am","प्रहरीया गोलि लाना छम्ह नेपाःमि सीगु विरुद्ध हङकङ च्वनाच्विपं द्वलंद्व नेपाःमितय्सं आइतवाः हत्याया विरोद्धय् प्रदर्शन याःगु दु । वंगु चैत ४ गते नेपाःमि दिलबहादुर लिम्बुं प्रहरीयात मेचं केकूगु धासें प्रहरीं वयात गोलिं केकूगु खः । लिम्बु उपचार जुयाच्वंगु इलय् मदुगु खः । प्रदर्शनकारीतय्सं मू सतक जुया बजाः चाहिले धुंकाः सेन्ट्रलस्थित कार्यकारी प्रमुख अधिकारी समक्ष थीथी माग तया विरोध पौ लःल्हाःगु खः । थीथी नारा च्वयातःगु प्लेकार्ड व ब्यानर ज्वना न्याद्वंया ल्याख्य् नेपाःमितय्सं प्रदर्शन याःगु खः । प्रर्दशनय् स्थानीय चिनियाँ, भारतीय, पाकिस्तानी व बगंलादेशीतय्सं तकं ऐक्बद्धता प्वंकूसें ब्वति काःगु खः । हङकङ सुरक्षा विभागं घटनायात तसकं गम्भीरतापूर्वक काःगु धासें घटनाया निष्पक्ष अनुसन्धान न्ह्याःकाःगु खँ धाःगु दु ।",http://www.nepalmandal.com/content/858.html
माओवादी लडाकूतय् निंतिं आचारसंहिता लागू याइगु ,"Thu Apr 16, 2009  10:08 pm",सेना समायोजन विषेश समितिं माओवादी लडाकूतय् निंतिं आचार संहिता लागू याइगु जूगु दु । बिहिवाः सिंहदरवारय् च्वंगु सेना समायोजन विषेश समितिया बैठकं देय्यंकया नीछगू सिविरय् च्वनांच्वंपिं लडाकूतय् निंतिं आचारसंहिता लागू यायेगु निर्णय याःगु खः । बैठकं सेना समायोजन विषेश समितिया सहायक प्राविधिक समितियात मागू जनशक्ति अप्वयेकेगु निर्णय याःगु दु । नापं लाडाकूतय् सिविर निरिक्षणया सोमवाः निसें यायेगु निर्णय नं याःगु दु । बैठकय् अनिमिनं अयोग्य ठहरयापिं लडाकूतय्त लितछ्वेगु बारे नं सहलह जूगु खः ।,http://www.nepalmandal.com/content/948.html
भुटानय् नं परिवर्तन याकनं हे वइ : कोइराला ,"Thu Apr 16, 2009  8:27 pm",नेपाली कांग्रेसया सभापति व पुलांम्ह प्रधानमन्त्री गिरिजाप्रसाद कोइरालां विश्वयंक परिवर्तनया फेय् वयाच्वंगु व थुकीं झी नापं च्वंगु हिमाली देय् भुटानयात नं याकनं हे थीगु खँ धयादीगु दु । बिहिवाः येँय् भुटानी शरर्णार्थी अधिकारकर्मी नेता टेकनाथ रिजालं च्वयादीगु सफू बिमोचन यायेगु ज्याझ्वलय् न्ववानादिसें वयेकलं भुटानय् परिवर्तन याकनं वइगु व उकीं प्रजातन्त्र स्थापना याइ धयादिल । वयेकलं शरणार्थीतय्त स्वंगूगु देय् छ्वयाः समस्या समाधान मजुइगु धासें भुटानी शरणार्थीतय्सं देय् लिहांवनेत आन्दोलन न्ह्याकातुं च्वनेमा धयादिल । पुलांम्ह प्रधानमन्त्री कोइरालां भुटानी शरणार्थीतय्त देय् लिहांछ्वयेत भारतया ग्वहालि महत्वपूर्ण जुइगु खँ धासें भारतया ग्वहालि याइगु अपेक्षा यानादिल । ज्याझ्वलय् न्ववानादीसें एमालेया वरिष्ठ नेता माधवकुमार नेपालं अन्तराष्ट्रिय पहलया कमि व दये दुनेया दवाव मगागुलिं भुटानी शरणार्थी छेँय् लिहांवने मखंगु धयादिल । अथेहे नेकपा एकीकृत (माओवादी)या नेता सिपी गजुरेलं शरणार्थी समस्या समाधान यायेत भारतं ग्वहालि मयाःगु द्वपं बियादिल ।,http://www.nepalmandal.com/content/946.html
सेना समायोजन संविधान निमार्ण यायेत पूर्व सर्त : प्रम ,"Thu Apr 16, 2009  7:46 pm",प्रधानमन्त्री पुष्पकमल दाहाल प्रचण्डं सेना समायोजन व माओवादी सेना व्यवस्थापनलिपा जक संविधान निर्माण ज्या सरल तरिकां न्ह्याः वनीगु खँ धयादीगु दु । प्रधानमन्त्री प्रचण्डं धयादिल - 'थुकीया निंतिं सेना समायोजनयात सरकार प्रमुखता बीया न्ह्याः वनाच्वंगु दु ।' बिहिवाः महिला आधारशीला नांगु संस्थां ग्वसाःग्वःगु 'न्हूगु संविधानय् महिला व बालबालिकाया सरोकार' विषयक ज्याझ्वलय् न्ववानादिसें वयेकलं दक्वस्यां थःगु धायेफूगु संविधान निर्माण यायेगु ज्या सरकारया निंतिं प्रमुख हाथ्या जूगु खँ धयादिल । आः निर्माण जुइगु न्हूगु संविधान २०४७या थें मजुइगु धासें वयेकलं दक्विस्यां भावनाया कदरयासें थःगु धाये फइगु संविधान निर्माण जुइ धयादिल । वयेकलं जनताया संविधान निर्माण यायेत मिसाः व मस्तय् अधिकार दुथ्याकेमाःगु खँय् बः बियादिसें थुकीयात न्हूगु संविधानय् संस्थागत यायेमाःगु खँ कनादिल । देय् ऐतिहासि परिवर्तन पाखे न्ह्याः वनाच्वंसां छुं पक्षत देय्यात न्हापाया अवस्थाय् यंकेत स्वयाच्वंगु कनादिल । ज्याझ्वलय् न्ववानादिसें राष्ट्रिय महिला आयोगया नकीं नैनाकला राई नं न्हूगु संविधानय् छुं नं भेदभाव मयासें मिसत व मस्तय् अधिकार दुथ्यामाः धयादिल । अथेहे वयेकलं देशय् विध्यमान दक्वं पक्षपाति कानुन त खारेज यायेत माग यानादिल ।,http://www.nepalmandal.com/content/945.html
सहमति बिपरित न्वमवायेत सभासदतय् इनाप ,"Thu Apr 16, 2009  10:28 pm","बिहिवाः व्यवस्थापिका संसदया बैठकय् न्ववासें सभासदतय्सं दक्व दलतय् सहमतिया विकल्प मदुगु खँ धासें सहमति बिपरीत न्वमवायेत इनाप यानादिल । दलया शिर्षस्थ नेतातय्सं हे सहमति विपरित न्ववायेगु यानाच्वंगु दुखदपूर्ण जूगु धासें न्हूगु संविधान निर्माण मजुतल्ले दलत दथुइ आरोप-प्रत्यारो मयायेत इनाप याःगु दु । सभासदतय्सं बुधवाः प्रधानमन्त्री पुष्पकमल दाहाल प्रचण्डं संसदय् प्वंकादीगु प्रतिबद्धता कार्यान्वन याना दलत दथुइया स्वापू क्वातुके माःगु खँय् बः बियादिल । बैठकय् माओवादीया सभासद झक्कु प्रसाद सुवेदी, कांग्रेसया दीपकुमार उपाध्याय, एमालेया मोहमद अनसारी, मालेया जनककुमारी चालीसेलगायत सभासदतय्सं न्ववानादीगु खः । अथेहे जनककुमारी चालीसे, शान्ता चैधरी व लक्ष्मी परियारं ललितपुरया कलीकुमारी थापायात दुरव्यवहार याम्ह प्रध्यानाधापक विमला थापायात भविष्यतकं अयोग्य ठहर जुइ कथं जागीरं बरखास्त यायेत माग याःगु दु । बैठकय् विधायन समितिया सभापति यशोधा गुरुङ सुवेदीं घरेलु हिसां कसुर व सजाय विध्येक व स्वास्थ्यकर्मी व स्वास्थ्य संस्था सुरक्षा विध्येक २०६२ सम्बन्धि समितिया प्रतिवेदन सहितया विध्येक पेश यानादिल । अथेहे कानुन न्याय व संविधानसभा व्यवस्था मन्त्री देवप्रसाद गुरुङं लगानी बोर्ड नेपाल बिद्युत्त नियमण आयोग व विद्युत विध्येक २०६५ पेश यानादिल । व्यवस्थापिका संसदया मेगू बैठक ६गते स्वताः ईलय् सःतुगु दु ।",http://www.nepalmandal.com/content/949.html
ल्वाभ सहित निम्हेसित ज्वन ,"Sat Apr 18, 2009  2:47 pm",नवलपासीया कुश्मा वेलासपुरय् शनिवाः सुथय् अवैध ल्वाभ सहित निम्हेसित ज्वंगु दु । ज्वंपिं रामग्राम नगरपालिकाया मातीलाल केबट व रामजनम हरिजन जूगु खँ प्रहरी धाःगु दु । परासीया गस्ती पुचलं सुथय् न्ह्यःताः ईलय् निम्हेसित एम. एम. पेस्तोल छपू उकीया गुंगू गोलि व रेभुलेस्नरी लेफ्ट विङया रसीद सहित ज्वंगु खँ प्रहरी धाःगु दु ।,http://www.nepalmandal.com/content/956.html
शान्ति प्रक्रियाय् बेलायतं नेपाःयात ग्वहालि यायेगु प्रतिवद्धता ,"Sat Apr 18, 2009  2:51 pm","बेलायतं नेपाःया शान्ति प्रक्रिया व विकासय् ग्वहालि यायेगु प्रतिबद्धता प्वंकादीगु दु । नेपाःया न्यान्हुयंकया भ्रमण क्वचायेका शनिवा: लिहांझाये न्ह्यः छगू वक्तव्ब पिकानादिसें बेलायती रक्षा राज्यमन्त्री केभान जोन्सं बेलायतया थंज्याःगु प्रतिबद्धता प्वंकादीगु खः । शान्ति, स्थायित्व व लोकतन्त्र सुनिश्चित यायेत न्हूगु संविधान निर्माण व शान्ति प्रक्रियायात तार्किक निष्कर्षय् थ्यंकेत वयेकलं नेपाः सरकारयात इनाप यानादीगु दु । शान्ति प्रक्रियायत निष्कर्षय् थ्यंकेत सेना समायोजन प्रक्रिया महत्वपूर्ण जूगु न्ह्यथंसें वयेकलं उकी सम्भव जू कथंया ग्वहालि उपलब्ध यायेत बेलायत तयार जूगु खँ धायादीगु दु । वक्तव्यय् वयेकलं संक्रकमणकालय् कानुनी शासन व राज्यया निकाय विशेष याना स्वतन्त्र न्यायपालिकायात हस्तक्षेप मुक्त यायेत दकलय् महत्वपूर्ण जूगु धासें वयेकलं उखेपाखे नेपाली पक्षया ध्यानाकर्षण याःगु दु । वंगु मंगलवाः नेपाः झायादिम्ह जोन्स शनिवाः देय् लिहांझयादित्यंगु दु । अथेहे वयेकलं शनिवाः सुथय् प्रधानमन्त्री पुष्पकमल दाहाल प्रचण्डनाप प्रधानमन्त्री निवासय् खँल्हाबंला यानादिल । खँल्हाबंलाय् नेपाःया शान्ति प्रक्रिया, बेलायती विकास ग्वहालि विस्तार व गोरखा सैनिकया माग लगायतया विषयलय् खँ जूगु खः । माओवादीया पुलांगु लडाकूतय् पुनस्थापना समायोजन व भरणपोषणया बारे नं जोन्स व प्रधानमन्त्री दुथुइ खँल्हाबंला जूगु खः ।",http://www.nepalmandal.com/content/957.html
चीनं ग्वहालि अप्वेकीगु ,"Sat Apr 18, 2009  4:07 pm",चीनं नेपाःयात देँय्दसं बियावयाच्वंगु विकास ग्वहालि झिगू करोड युआन नं अप्वयेकाः झिंन्यागू करोड थ्यंकेगु जूगु दु । चीन भ्रमण नं शनिवाः देय् लिहांझायादिम्ह परराष्ट्रमन्त्री उपेन्द्र यादवं हिमाली व पहाडी क्षेत्रया विकासया निंतिं बियावयाच्वंगु ध्यबा अप्वयेका स्वीगू लाख युआन बीत चीन सहमत जूगु खँ धयादिल । नेपाः-चीन सीमा क्षेत्रय् व्यापारीक नाकाया पूर्वाधार विकास तथा थप व्यापारीक नाकाया पहिचान व संचालन यायेगु विषय्लय् चीननाप सहलह जूगु जानकारी बियादिल । अथेहे चीन सीमाया जनताया निंतिं खाद्यान्न लगायतया अत्यावश्यक वस्तुत चीनया भूमि जुया ढुवानी यायेगु नं निगू पक्ष दथुइ सहलह जूगु खँ परराष्ट्रमन्त्री यादवं कनादिल ।,http://www.nepalmandal.com/content/959.html
"माओवादी सहमति, सहकार्य  व एकताया विपरित : कोइराला ","Sat Apr 18, 2009  8:21 pm","नेपाली कांग्रेसया सभापति व पुलांम्ह प्रधानमन्त्री गिरिजाप्रसाद कोइरालां माओवादी सहमति, सहकार्य व एकताया विपरित वनाच्वंगु खँ धयादीगु दु । वयेकलं सहमति, सहकार्य व एकताया भावनायात प्रधानमन्त्रीं त्वतूगुलिं देशय् जटिल परिस्थिति श्रृजना जूगु द्वपं बियादिल । शनिवाः नेपाल टेड्र युनियन कांग्रेसया यलय् जूगु ज्याझ्वयात संबोधन यासें माओवादी नेतृत्वया सरकार गठन लिपा देशय् अराजकताया स्थिति अझ अप्वःगु धयादिल । सभापति कोइरालां देय् अराजकतापाखे वनाच्वंगु धासें अराजकता दिकेत दक्वं छप्पं जुइत इनाप यानादिल । थःगु कार्यकर्ताया ज्या नियन्त्रणय् तये मफया प्रधानमन्त्री पुष्पकमल दाहालं देय्यात गम्भीर अवस्थाय् थ्यंकूगु वयेकलं द्वपं बियादिल । अथेहे ज्याझ्वलय् कांग्रेसया वरिष्ठ नेता शेरबहादुर देउवां माओवादीया कारणं देशय् स्थायी शान्ति ह्येगु ज्या अझ थाकुगु धयादिल ।",http://www.nepalmandal.com/content/964.html
एमालेया पुचः चीनपाखे ,"Sat Apr 18, 2009  2:54 pm","नेकपा (एमाले)या अध्यक्ष झलनाथ खनालं नेतृत्व यानादीगु एमालेया छगू पुचः चिनियाँ कम्युनिष्ट पार्टीया ब्वनाये शनिवाः चीनपाखे वंगु दु । पुचलय् अध्यक्ष खनाल नापं उपाध्यक्ष अशोक राई, सचिव युवराज ज्ञवाली व केन्द्रीय दुजःत सुरेन्द्र पाण्डे व रघुजी पन्त दुथ्याः । छवाःयाः निंतिं चीन प्रस्थान याये स्वयांन्ह्यः त्रिभुवन अन्तराष्ट्रिय विमानस्थलय् पत्रकारतनाप न्ववानादिसें अध्यक्ष खनालं वर्तमान सरकार छुं नं हालतय् क्वदलीमखु धयादिल । वयेकलं आःया सरकारया विकल्प मदुगु धासें सरकार विघटनया पलेसाः सत्ता समिकरण तब्याका यंकेमाःगु खँय् बः बियादिल । वर्तमान सरकारय् समस्या खनेदुगु स्विकार यासें वयेकलं जटिलता निराकरणया निंतिं दलत नाप परामर्श व सहकार्यया आवश्यकक्ता जूगु धयादिल । निर्धारित ईलय् हे संविधान निर्माण जुइगु धासे संविधान निर्माण यायेत दलत दथुइ सहकार्यया विकल्प मदु धयादिल । चीनय् चिनियाँ कम्युनिष्ट पार्टीया वरिष्ठ नेतात नाप खँल्हाबंला यायेगु ज्याझ्व दुगु खँ अध्यक्ष खनालं कनादिल । चीन भ्रमणं देय् लिहांवयेवं अध्यक्ष खनाल भारत वनेगु ज्याझ्व दु ।",http://www.nepalmandal.com/content/958.html
कांग्रेस सहितया राष्ट्रिय सरकार आवश्यक : ओली ,"Sat Apr 18, 2009  4:27 pm",एमालेया वरिष्ठ नेता केपी शर्मा ओलीं कांग्रेस सहितया राष्ट्रिय सरकार देयेकेमाःगु खँ धयादीगु दु । वयेकलं माओवादीया कारणं संविधान लेखन ज्या लिछ्यनाच्वंगु धासें माओवादीया ज्यां देशय् अस्थीरता अप्वयाच्वंगु द्वपं बियादीगु दु । शनिवाः पोखराय् जूगु नेपाल किसान महासंघं याःगु ज्याझ्वलय् न्ववासें माओवादी शान्ति प्रकृयायात उपयोग जक यानाच्वंगु दावी यानादिल । वयेकलं संविधान सभा बनोट उपयुत्त मजूगुलिं धाः कथंया संविधान नं च्वयेमफइगु दावी यानादिल । वयेकलं धयादिल - 'संविधान सभाय् जनतायात दुःख बिपिनी बहुमत दुगुलिं जनतां चाहे जू कथंया संविधान निर्माण जूइ फइमखु ।' अथेहे वयेकलं माओवादीं संक्रकमणकालया ई तहाकः यायेत स्वयाच्वंगु द्वपं ब्यूसें प्रधानमन्त्री पुष्पकमल दाहाल प्रचण्डं अपराधीतय्त संरक्षण याःगु नं धयादिल । प्रधानमन्त्री व एमालेया अध्यक्ष झलनाथ खनाल दथुइ जूगु सम्झौता जूगु कन्ह्ये खुन्हु हे लमजुङय् एमालेया कार्यकर्ताया कुटपिट याःगु खँ न्ह्यथंसें वयेकलं प्रधानमन्त्रीं सरकार व कार्यकर्ता कघाये मफूगु धयादिल ।,http://www.nepalmandal.com/content/960.html
सुनसरी राजमार्ग क्षेत्रय् बन्द निषेध ,"Sat Apr 18, 2009  7:52 pm","बन्द व हड्तालपाखें तन्हूनिसें प्रभावित जूगु पूर्वपश्चिम राजमार्गया सुनसी खण्डय् स्थानीय प्रशासनं शनिवाः निसें बन्द, हड्ताल यायेत निषेध याःगु दु । लगातारया बन्द चीकेत जूगु वार्ता बिना निष्कर्ष क्वचायेवं प्रशासनं निषेधादेश जारी याःगु खः । थ्व आदेश मेगु आदेश जारी मजूतल्लेया निंतिं लागू जुइगु सुनसरी प्रशासनं धाःगु दु । काशीया खुशीबालं विस्थापित जुपिंसं वंगु झिन्हु न्ह्यः निसें राजमार्गया उगु खण्डय् यातायात चलेजूइ ब्यूगु मदु । सुनसरीया सहायक प्रमुख जिल्ला अधिकारी फणिन्द्रमणि पोखरेलया कथं शनिवाः सनिलय्या न्ह्यताः ईलं निसें पूर्वपश्चिम राजमार्गया काशी ब्यारेजं निसें सुनसरीया लौकहीतक बन्द, हडताल, धर्ना व प्रर्दशन याये मदइ कथं आदेश जारी याःगु खः । उगु क्षेत्रय् यातायात दिकेगु लगायत निषेध याःगु क्रियाकलाप याईपिंत आवश्यक कानुन कथं कारबाही याइगु प्रशासनं धाःगु दु । पोखरेलया कथं स्थानीय प्रशासन‌ं ऐन २०२८या दफा ३ नं ब्यूगु अधिकार छ्याला उक्त आदेश जारी याःगु खः । सरकारं गठन याःगु उच्चस्तरीय कार्यदलया प्रतिवेदन कार्यान्वयन यायेमाःगु लगायतया माग तयाः काशी खुशीबालं पीडित संघर्ष समितिं झिन्हुनिसें उगु क्षेत्रय् यातायात बन्द यानावयाच्वंगु दु । बन्द चीकेत शुक्रवाः आन्दोलनकारी व प्रशासन दथुइया बैठक बिना निष्कर्ष क्वचाःगु खः ।",http://www.nepalmandal.com/content/962.html
स्वन्हुया दुने निष्कर्ष बीत सभामुखया निर्देशन ,"Sat Apr 18, 2009  7:57 pm",संविधान सभाया अध्यक्ष सुवास नेम्वाङं जनमत मुंकेगु झ्वलय् प्राप्त जूगु राय सुझाव अध्यन याना क्वछीनातःगु ईलय् निष्कर्ष लःल्हायेत संविधान सभा समितिया सभापतितय्त निर्देशन ब्यूगु दु । शनिवाः थीथी झिंछगू समितिया सभापति व दलया सचेतकतय्त थःगु ज्याकूथी सःता नेम्वाङं थंज्याःगु निर्देशन बियादीगु खः । सुथय् च्याताः निसें सनिलय्या खुताः ईलय् तक जनतापाखें मुंकूगु सुझाव अध्यन याना स्वन्हुया दुने निष्कर्ष पेस यायेत वयेकलं निर्देशन बियादीगु खः । सुझाव अध्यन याइगु समितिया दक्व दुजःतय्त नं अनिवार्य उपस्थित जुइत सभाध्यक्षं निर्देशन बियादीगु दु । थ्वस्वयां न्ह्यः शनिवाः सुथय् संवैधानिक समितिं राय सुझाव अध्यनया निंतिं दुजः सभासदतय्सं मुंकूगु फारम वितरण याःगु खः । जनमत संकलनया झ्वलय् थ्यंमथ्यं न्यागू लाख राय सुझाव मुंकूगु खः ।,http://www.nepalmandal.com/content/963.html
बम मुया निम्ह मचा सित ,"Sun Apr 19, 2009  12:36 pm",गुल्मीइ बेवारीसे बम म्हितुवलय् निम्ह मचा सीगु दु । सीपिं दर्लिङ ७या झिंछदँया बमबहादुर विक व होमबहादुर विक जूगु खँ प्रहरीं धाःगु दु । छेँ नापसंया जंगलय् वनाच्वंगु ईलय् लूगु बम म्हितेत स्वःगु ईलय् मूगु खः । शनिवाः सुथय् जूगु घटनाया बारे छेँजः व थःथितितय्सं बहनी जक सीकूगु खः । घटनास्थल सदरमुकामं छन्हुया पैदल दुरी लाः ।,http://www.nepalmandal.com/content/966.html
लोडसेडिङया ई छुं सुधार ,"Fri Apr 17, 2009  11:32 am",नेपाल विद्युत प्राधिकरणं शुक्रवाः निसें लोडसेडिङया ई क्वकाःगु दु । प्राधिकरणया कथं आः वाः लय् च्ययेप्यघौ जकः लोडशेडिङ जुइ । विद्युत प्राधिकरणं सार्वजनिक याःगु न्हूगु तालिका कथं न्हि झिंनिगू घन्टाया औसतं लोडसेडिङ जुइ । थ्व स्वयां न्ह्यः न्हि झिंखुघौया औसतं लोडसेडिङ जुयावयाच्वंगु खः । न्हूगु तालिका कथं आः वाःलय् स्वन्हू झिंखुघौ स्वन्हू च्याघौ व छन्हू झिंनिघौ लोडसेडिङ जुइ । खुशीया लःया सतह थहां वयाः विद्युत उत्पादनय् छुं सुधार जुगुलिं लोडसेडिङया ई म्हो याःगु खँ प्राधिकरणं धाःगु दु ।,http://www.nepalmandal.com/content/950.html
ल्याय्म्हया हत्या लिपा इलाम तनावग्रस्त ,"Sun Apr 19, 2009  12:38 pm","इलाम सदरमुकामय् शनिवाः सनिलय् छम्ह ल्याम्हया हत्या जुइवं आइतवाः सुथंनिसें इलाम बजाः तनावग्रस्त जूगु दु । ल्याम्हतय् निगू पुचः दथुइ ल्वापू जुवलय् ल्वाभ नं कयेके स्थानीय रंजित देवान सीगु खः । घटनाय् मेपिं निम्ह सुरेन राई व दिनेश श्रेष्ठ गम्भिर घाःपाः जूगु दु । घाःपाःजुपिं धरान धोपा क्याम्पय् वसःयाकाच्वंगु दु । घटनालिपा आक्रोशित सीम्हेसिया छेँजः व स्थानीयवासीन्दातय्सं सुथंनिसें सदरमुकामया पसः, यातायात, स्कुल बन्द याकूगु दु । घटनाय् संलग्न जुपिं छुं ल्याम्हतय्त ज्वंगु खँ प्रहरीं धाःगु दु ।",http://www.nepalmandal.com/content/967.html
सभासद्तय्सं अतिक्रमित क्षेत्रया निरिक्षण याइगु ,"Fri Apr 17, 2009  3:04 pm",संसदीय समितिं भारतपाखें अतिक्रमण यानाच्वंगु नेपाःया क्षेत्र निरिक्षण याइगु जूगु दु । अन्तराष्ट्रिय सम्बन्ध व मानव अधिकार समितिया बैठकं अतिक्रमित क्षेत्रत कालापनी व सुस्ताया निरिक्षण वैशाष १६ बुधवाः निसें यायेगु क्वछीगु दु । निरिक्षण पुचःलं कालापानीया निरिक्षण बैशाष १६ निसें यायेगु व दक्षिणय् लागू क्षेत्रत सुस्ता व महेशपुरया निरिक्षण जेष्ठ १ गतेनिसें याइगु जूगु दु । बैठकं सभासद् राधा ज्ञवालीया संयोजत्वय् कालापानी निरिक्षण पुचः दयेकूगु दुसाः मेगू पुचःया नेतृत्वय् सभासद् नविन्द्रराज जोशी च्वनादीगु दु । निरिक्षण लिपा सभासदतय्सं हिउँदे अधिवेशन क्वचाये न्ह्य संसदय् प्रतिवेदन लःल्हाइगु खँ समितिया सभापति पदमलाल विश्वकर्मा धयादीगु दु । थ्व स्वयां न्ह्यः समितिं इलामया श्रआन्तु क्षेत्रया निरिक्षण याःगु खः ।,http://www.nepalmandal.com/content/951.html
राज्य पुनसंरचना आयोग कांग्रेसयात मान्य जुइमखु : पौडेल ,"Fri Apr 17, 2009  7:55 pm",नेपाली कांग्रेसया उपसभापति रमचन्द्र पौडेलं थःगु पार्टी नाप सहलह मयासें राज्य पुनसंरचना आयोग गठन जूगुलिं मान्य मजुइगु खँ धयादीगु दु । शुक्रवाः ख्वपय् प्राविधिक शिक्षा व व्यवसायिक तालिम परिषद् कर्मचारी संघया निक्वःगु महाधिवेशनया उल्लेज्या यानादिसें वयेकलं धयादिल - 'झीसं सी हे मसीकं चांचां सहमति याना आयोग गठन याःगु खनीं । थंज्याःगु आयोग झीगू पार्टीयात मान्य जुइमखु ।' वयेकलं सरकार व थःगु पार्टी दथुइ जूगु सहमति पालना मयासें एकलौटी ढंग निर्णय याःगु द्वपं बियादिल । सहमति कार्यान्वयन मायागुलिं पुनः संसदय् प्रधानमन्त्रीं प्रतिबद्धता प्वंकूसां उकीयात व्यवास्था याःगु धासें वयेकलं धयादिल - 'झीगू पार्टी नापलाः सहलह मयाः तर संसदय् लाः सहलह यायेमाःगु खः नि ।' प्रधानमन्त्री पुष्पकमल दाहाल प्रचण्डं सहमति याना उकीयात ल्वमांकातुं वनाच्वंगु द्वपं बियादिल । थंज्याःगु हे ज्या यासाः कांग्रेस सरकारय् मवनेगु धयादिसें थ्वस्वयां कांग्रेस प्रतिपक्षया सकारात्मक भूमिका  म्हितिगु धयादिल । नापं सहमति यानाः कार्यान्वयन मायासाः कांग्रेस आन्दोलनय् कुहांवनीगु ख्याच्वः बियादिल ।,http://www.nepalmandal.com/content/953.html
थरुहटं हाकनं आन्दोलनया घोषणा ,"Fri Apr 17, 2009  4:34 pm","सरकारनाप जूगु खुगू बुँदे सहमति कार्यान्वयन मजूगु धासें थरुहट संघर्ष समितिं आन्दोलनया ज्याझ्व घोषणा याःगु दु । शुक्रवाः येँय् पत्रकार सम्मेलन याना सहमति विपरीत प्रतिस्थापना विधेयक दर्ता याःगु धासें तराई लगायत लागाःय चरणबद्ध आन्दोलनया घोषणा याःगु दु । समितिया अध्यक्ष लक्ष्मण थारुं थारु विरुद्ध याःगु दक्वं निर्णय खारेज मयातल्ले आन्दोलन यानाच्वंनीगु खँ धाःगु दु । सरकारं विश्वासनिय वातावरण मदेयेकूलिं जल, जमीन व जंङरगल लगायतया सम्पूर्ण प्राकृतिक स्रोत कब्जा यायेगु वयेकलं दाबी यानादिल । थरुहट संघर्ष समितिं अन्तरिम संविधानय् मधेश धाःगु खँग्वः चीकाः तराई-थरुहट त्येमाःगु, थरुहट जिल्लाया दक्व सरकारी ज्याकूथी थारुयात नियुक्त यायेमाःगु माग तःगु दु ।",http://www.nepalmandal.com/content/952.html
सङ्घीयताया विरोध याइगु दलयात प्रतिबन्ध तयेमाः : मन्त्री किराँती ,"Fri Apr 17, 2009  8:17 pm","संस्कृति तथा राज्य पुनसंरचना मन्त्री गोपाल किराँतीं सङ्घीयताया विरोध याइगु दलतय्त प्रतिबन्ध तेयेमाःगु बिचाः प्वंकादीगु दु । शुक्रवाः संस्कृति तथा राज्य पुनसंरचना मन्त्रालयं याःगु छगू ज्याझ्वलय् वयेकलं सङ्घीयताया नामय् ०१७साल दोहरे जुइगु खतरा दगु धासें गणतन्त्रयात धरापय् लाकेत छुं दलत लगेजुयाच्वंगु द्वपं बियादिल । 'सङ्घीय स्वायत्तता गणतन्त्र - नेपा:या अपरिहार्य आवश्यकता' विषयक ज्याझ्वलय् मन्त्री किराँतीं आःया मू समस्या धइगु वर्गीय, जातीय व लिङ्गीय समस्या जूगुलिं उपेक्षित व उत्पीडित जनताया पक्षय् स्वतयत्त प्रदेश निर्माण जुइमाः धयादिल । ज्याझ्वलय् सभासद् सुरेश आले मागरं 'सङ्घीय स्वयत्तता गणतन्त्र - नेपाःया अपरिहार्य आवश्यकता' विषय्लय् कार्यपत्र न्ह्यब्वयादिसें सङ्घीयताया आधार धर्मया कथं मजूसें जाति, भाषा व संस्कृतिया आधारय् जुइमाःगु बिचाः प्वंकादिल । कार्यपत्रबारे सभासद् पदमलाल विश्वकर्मा, प्रा. माणिकलाल श्रेष्ठ, प्राध्यापक लालबाबु यादव लगायतं टिप्पणी यानादीगु खः । ज्याझ्वः  संस्कृति तथा राज्य पुनसंरचना मन्त्रालयया सचिव छविराज पन्तया सभापतित्व जूगु खः ।",http://www.nepalmandal.com/content/954.html
माओवादीं दम्भ त्वःतूसा  जक सहमतिय राजनीति : नेपाल ,"Tue Apr 14, 2009  6:57 pm","नेकपा एमालेया वरिष्ठ नेता माधवकुमार नेपालं एकीकृत नेकपा माओवादीं दम्भ त्वःतूसा जक सहमतिया राजनीति न्ह्याः वनेफइ धयादिल । प्रॆस चौतारीं मंगलवाः जकपुरय् ग्वसाःग्वःगु पत्रकार सम्मेलनं वयेकलं लोकतान्त्रिक पद्धतियात माओवादीं आत्साथ यायेमफूगु द्वपं बियादिसें दक्वसित सम्मान मब्यूसाः माओवादीनाप सुनां नं सहकार्य यायेमफइगु खँ धयादीगु दु । माओवादीयात सत्ता, बन्दुक व जनमतया दम्भ दुगु खँ न्ह्यथंसें वयेकलं दक्वसित लचकता क्यनाः राष्ट्रहितया निंतिं मिलन बिन्दू मालेमाःगु खँय् बः बियादिल । माओवादी सरकारं सम्झौता याइगु तर उकीया कार्यान्वयन मयाइगु अत्यन्त खतरनाक सुरुवात याःगु धासें वयेकलं तराईया सशस्त्र संगठन लगायत मेगु थीथी पक्षनाप याःगु सम्झौता अविलम्व कार्यान्वयन जुइमाः धयादिल । अथेहे वयेकलं संविधान निर्माण यायेत दक्व दलया सहकार्य व सहभागिता आवश्यक जूगु धासें निर्धारित ईलय् हे संविधान निर्माण जुइ धयादिल ।",http://www.nepalmandal.com/content/934.html
अध्यागमनय् कडाइ याइगु ,"Wed Apr 15, 2009  1:36 pm","सरकारं स्वदेशी व विदेशीतय् प्रस्थान व आगमन प्रक्रियायात कडाइ याइगु कथं 'अध्यागमन ऐन-२०४९' संशोधन याइगु जूगु दु । उकीया निंतिं गृह मन्त्रालयं संसदय् संशोधन विधेयक दर्ता यायेधुंकूगु दु । प्रस्तावित विधेयकाय् नेपामितय् नं विदेश प्रस्थान व आगमन अध्यागमन दुने लाइगु न्ह्यथंनातःगु दु । आः तक विदेशीत नेपाल प्रवेश, उपस्थिति व प्रस्थानयात जक अध्यागमन ऐनय् दुथ्याकातःगु दु । अध्यागमन नियम प्रक्रियायात प्रभावकारी दॆकेत नेपाल प्रहरी दुने अलग्ग हे 'अध्यागमन प्रहरी'या व्यवस्था यायेत्यंगू दु । नक्कली भिसा, राहदानी देकेगु वा छ्यलेगु ज्या याःसाः वयात न्यादँ तक कैद व निगू लाख तकाः व निगूलिं जरिवाना जुइफू । आः तक न्यादँ कैद व नीन्याद्वं तकाः जरिवानाया व्यवस्था दु ।",http://www.nepalmandal.com/content/937.html
२०६६ साल संविधान निर्माण व शान्ति प्रक्रिया निश्कर्षय् थ्यंकेगु दँ : प्रम प्रचण्ड ,"Tue Apr 14, 2009  7:01 pm",प्रधानमन्त्री पुष्पकमल दाहाल प्रचण्डं २०६६ साल संविधान निर्माण  यायेगु व शान्ति प्रक्रियायाता निश्कर्षय् थ्यंकेगु दँ जुइगु धयादीगु दु । प्रधानमन्त्री प्रचण्डं पुरातनवादी सोच दुगु दलतय्सं अग्रगमन व न्हूगु संविधान निर्माण प्रक्रिया स्यंकेगु कुत यानाच्वंगु द्वपं बियादिल । थः न्ह्यने यक्व हाथ्यात दुसां शान्ति प्रकि्रया सफल जुयां हे त्वःतिगु विश्वास प्वंकादिल । मंगलवाः येँय् चन्द्रप्रसाद न्यौपानें च्वःगु महाकाव्य 'चन्द्रयुग'या विमोचन यायेगु ज्याझ्वलय् न्ववासें वयेकलं शान्ति प्रक्रिया व न्हूगु संविधाने च्वयेगु ज्या जोरे जूगुलिं सुनां शान्ति प्रक्रिया क्वचायेके चाहे मजू उमिसं हे न्हूगु संविधान च्वये नं चाहेमजूगु खँ कनादिल ।,http://www.nepalmandal.com/content/935.html
कांग्रेसया माग पूवंकेत माओवादी सहमत ,"Wed Apr 15, 2009  3:13 pm","सत्तारुढ नेकपा एकीकृत (माओवादी) व प्रमुख प्रतिपक्ष दल नेपाली कांग्रस जूगु बैठक सहमतिइ क्वचाःगु दु । बुधवाः कांग्रेसया संसदीय कार्यलय सिंहदरवारय् च्वंगु बैठकय् सरकारं माओवादी जनयुद्धवलय् सिपिं दक्वं झिंप्यद्वं मनूतय्त सहिद घोषणा यायेगु सहमति जूगु दु । न्हापा सरकारं न्ह्यद्व‌ं माओवादी कार्यकर्तातय्त जक सहिद घोषणा यायेगु निर्णय याःगु खः । अथेहे सहमतिइ पुलांगु समझौतात तुरुन्त पालना यायेगु निर्णय याःगु दु । कांग्रेसं माओवादीं कब्जा यानातःगु जग्गा लितबीमाः,गु वाइसिअलया अर्धसैनिक संरचना भंग यायेमाःगु लगायतया माग तया वयाच्वंगु खः । सत्तासाझेदार दलतनाप व्यवस्थापिका संसदया बैठक सुचारु यायेत सहमति याये धुंकाः माओवादीं प्रतिपक्ष दल नाप थ्व सहमति याःगु खः । बैठकय् माओवादीपाखें नेतत नारायणकाजी श्रेष्ठ व देव गुरुङं ब्वति काःगु खसाः कांग्रेसयापाखें डा. रामसरण महत प्रकाशसरण महत व सोभाकर पराजुलिं ब्वति काःगु खः ।",http://www.nepalmandal.com/content/939.html
संक्रमणकालय् सुनां नं क्षेत्रीय व जातीय खँ ल्ह्वने मज्यू : राष्ट्रपति यादव ,"Wed Apr 15, 2009  2:23 pm",राष्ट्रपति डा रामवरण यादवं देय् संक्रमणकालीन अवस्थाय् दुगुलिं थुगु ईलय् सुनां नं क्षेत्रीय व जातीय खँ ल्ह्वने मज्यूगु खँ धयादीगु दु । बुधवाः येँय् अखिल नेपाल चिकित्सक संघया २४औं सम्मेलनया उल्लेज्याः यानादीसें राष्ट्रपति यादवं देशय् अतिवाद खनेदुगुलिं चिन्ता प्वंकादिल । लोकतन्त्र संस्थागत यानाः न्ह्याः वनेमाःगु हाथ्याः दुगु धासें वयेकलं सहमति व सहमार्यय् बः बियादिल । देय् तरल अवस्थाय् दुगुलिं आवेगं मखसें विवेकं ज्या यायेत दक्व सितं राष्ट्रपति यादवं इनाप यानादिल । येँय् सुरु जूगु स्वन्हुयंकया सम्मेलनय् नेपाः लगायत विदेशया नापं याना झिंछद्वं चिकित्सकय्सं ब्वति काःगु खँ संघया अध्यक्ष केदारनरिसंह केसी कनादीगु दु । सम्मेलनं संघया नकतिनि क्वचाःगु अधिवेशनं निर्वाचित कार्य समितियात नेतृत्व हस्तान्तरण याइ ।,http://www.nepalmandal.com/content/938.html
सहमति व सहकार्यया विकल्प मदु : प्रधानमन्त्री ,"Wed Apr 15, 2009  8:48 pm","प्रधानमन्त्री पुष्पकमल दाहाल प्रचण्डं थीथी उतारचढाव जुसां दलत दुथुइया सहमति, सहकार्य व एकताया विकल्प मदुगु खँ धयादीगु दु । सत्ता साझेदार दल नेकपा एमाले नापं प्रतिपक्षी दलत नेपाली कांग्रेस व तराई-लोकतान्त्रिक पार्टीत नाप जूगु लिप्पांगु सहमतियात सरकारया पाखें व्यवस्थापिका संसदय् प्रतिबद्धता प्वंकूसें वयेकलं थाकूगु व हाथ्याया दथुइ संविधान निर्माण व शान्ति प्रकृयायात निष्कर्शय् थ्यंकेत थः अझ नं दृढ जूगु धयादिल । वयेकलं न्हूगु व पुलांगु तथा अग्रगामी व प्रतिगामी बिचाःया दथुइ मतभेद व टकराव खनेदइगु स्वभाविक जूगु धासें संक्रकमणकालय् जूगु थंज्याःगु थाकूगु ज्या खँयात थम्ह स्वभाविक ढंग कयाःगु खँ धयादिल । वयेकलं दलतय्सं ल्ह्वंगु विषय व जूगु सम्झौताया बारे जानकारी ब्यूसें दक्वसित सहमति व कानुन कथं हे हल यायेगु धयादिल । प्रम दाहालं अन्तरिम संविधानया धारा १३९या २ नं व्यवस्थाया कथं स्थानीय निकाय गठन यायेगु जानकारी ब्यूसें दलीय सहमतिइ स्पष्ट राष्ट्रिय नीति देयेका सहिद घोषणा यायेगु धयादिल । वयेकलं कांग्रेसं प्रमुख रुपं ल्ह्वना वयाच्वंगु छेँ बूँ कब्जा यानातःगु लित बीगु विवरण सार्वजनिक यायेगु नं धयादिल । वयेकलं वाईसीएलया नियन्त्रणय् दुगु सार्वजनिक व व्यक्तिगत सम्पत्ति अधिकांस लितबिधुंकूगु धासें ल्यंदनीगु नं याकनहे कार्यान्वन यायेगु धयादिल । वयेकलं बजेटया दुरुपयोग मजुइगु प्रतिबद्धता प्वंकूसें युवा स्वरोजगार ज्याझ्वयात नं दलीय सहमति कथं हे न्ह्याः यंकेगु खँ धयादिल । स्वतन्त्र न्यायपालिकाया सम्मान यायेगु प्रतिबद्धता प्वंकूसें वयेकलं निजामति कर्मचारी प्रशासनय् नं नियमावली व कानुन कथं हे सरुवा बढुवा यायेगु धयादिल । बुटवलय् हत्यायाम्ह एमाले कार्यकर्ता प्रचण्ड थैव व कोटेश्वरया व्यवसायी रामहरी श्रेष्ठ, संचारकर्मी उमा सिंहया हत्याय् संलग्नयात कारवाही यायेगु धासें कानुनयात ल्हाते काईपिं न्ह्याम्ह जुसां कारवाही जुइगु धयादिल । दण्डहीनताया अन्त्य मजूगुलिं सरकार चिन्तित जूगु व शान्ति सुरक्षा सुदृढ यायेत राजनीतिक दल व नागरिक समाजया ग्वहालिया अपेक्षा यानादिल वयेकलं संसदय् फिनल्यान्ड व नर्वेया भ्रमणया उपलब्धि बारे नं जानकारी बियादीगु खः । प्रधानमन्त्रीया सम्बोधन लिपा व्यवस्थापिका संसदया बैठक सुचारु जूगु खः । प्रधानमन्त्रीया संम्बोधनया माग यासें प्रमुख प्रतिपक्षी कांग्रेस व सत्तारुढ दल एमालें थ्व स्वयां न्ह्यः सदन बहिष्कार यानावयाच्वंगु खः । संसदया मेगू बैठक बिहिवाः न्हिनय् स्वताः ईलय् च्वनी ।",http://www.nepalmandal.com/content/941.html
नेपाली सेनायात विकास निर्माण ज्याय् सक्रिय याकेमाः : अर्थमन्त्री ,"Thu Apr 16, 2009  4:38 pm","अर्थमन्त्री व नेकपा माओवादीया वरिष्ठ नेता डा. बाबुराम भट्टराई नं नेपाली सेनायात विकास निर्माण ज्याय् सक्रिय याकेमाःगु खँ धयादीगु दु । सेनां निर्माण याःगु कालिकोट-जुम्ला खण्ड सतक निरीक्षण याः वनेगु झ्वलय् सुर्खेत विमानस्थलय् संचारकर्मीतनाप खँल्हानादीसें वयेकलं नेपाली सेना नापं जनसेनायात नं नापं विकास निर्माणया ज्याय् लगे यासाः सेना समायोजनया ज्या अपूइगु बिचाः प्वंकादिल । नेपाली सेनां निर्माण याःगु सतकया सरहाना यासें मन्त्री भट्टराईं अधिकाशं सेनाया जवानत इमान्दार जूगु व सेनायात ब्यूगु जिम्मेवारी पूरा यायेत सक्षम जूगु खँ कनादिल । वयेकलं छुं उच्च सैनिक अधिकारीतय्सं यानाः सेना बदनाम जूगु धासें छुं भचाः सेनां यानाः दक्वसितं वहे मिखां स्वये मज्यूगु खँ धयादिल । रक्षामन्त्री रामबहादुर थापा 'बादल' व भौतिक योजना मन्त्री विजयकुमा गच्छेदार नापं निरीक्षणय् झायादिम्ह अर्थमन्त्री भट्टराई नं नेपाली सेनां निर्माण याःगु कालिकोट-जुम्ला सतक, छिन्चु-जाजरकोट सतक नापं प्रस्तावित बाजुरा मार्तडीभारी-रारा-गमगढी सतक, कोरेली-नाग्म सतक व रिम्ना-डोल्पा यानाः पोखरा सतकया निरीक्षण यानादी ।",http://www.nepalmandal.com/content/943.html
सरकारय् एमालेया नेतृत्व परिवर्तन जुइगु सम्भावना मदु : उपप्रम गौतम ,"Wed Apr 15, 2009  8:11 pm",उपप्रधानमन्त्री व नेकपा एमालेया उपाध्यक्ष बामदेव गौतमं सरकारय् एमालेया नेतृत्व परिवर्तन जुइगु सम्भावना मदुगु खँ कनादीगु दु । एमालेया छुं सभासदतय्सं थःगु पार्टीया मन्त्रीतय्सं प्रभावकारी ज्या मयागुलिं सरकारय् एमालेया नेतृत्व परिवर्तन यायेमाः धाःगु धापूया प्रतिवाद यासें मन्त्री गौतमं सरकारय् दुथ्यापिं मन्त्रीतय्सं ज्या मयासें अथें च्वनाच्वंगु प्रमाणित यायेत थःगु हे पार्टीया सभासदतय्त हाथ्याः बियादीगु दु । बुधवाः पोखराय् जुइत्यंगु अखिल नेपाल किसान महासंघया छगू ज्याझ्वलय् ब्वतिकायेत झायादिम्ह मन्त्री गौतमं ज्याझ्व न्ह्य: पत्रकारत नाप खँल्हानादिसें धयादिल - 'सुयां निगाहा व चाकडिं मन्त्री जुयागु मखु । मन्त्री हिलेगु खँ म्हगसया लडडु जक खः ।' मन्त्री गौतमं जनभावना कथं ज्या यायेमफूगु खँ धाःसाः स्वीकार यानादिल । वयेकलं माओवादीं सत्ताया दुरुपयोग याःगु व निरन्तरता बियाच्वंसाः भिंमजुइगु चेतावनी बियादिल । वयेकलं एमाले सरकारय् वनेधुंका ८० निसें ८५ प्रतिशत अपराधित कानुनी दायराय् ह्येधुनागु तर राजनीतिक संरक्षण दुगुलिं १५ निसें २० प्रतिशतया ज्वने मफूगु दाबी यानादिल । बुटवलय् युथफोस्रया दुजः प्रचण्ड थैवया हत्यारायात कानुनी दायराय् ह्येगु लक्ष्य पू वनीगु वयेकलं विश्वास प्वंकादिल । मंगलवाः एमाले संसदीय दलया बैठकय् पार्टीया मन्त्रीत लित सःतेत सभासदतय्सं माग याःगु खः ।,http://www.nepalmandal.com/content/940.html
सशस्त्र प्रहरी महानिरीक्षक व राष्ट्रिय अनुसन्धान विभागया प्रमुख नापं स्वीम्ह अधिकारीतय्त अवकास ,"Thu Apr 16, 2009  4:33 pm",सरकारं सशस्त्र प्रहरी व राष्ट्रिय अनुसन्धान विभागय् स्वीदँ सेवा अवधि लागू यानाः स्वीम्ह वरिष्ठ अधिकारीतय्त बुधवाःनिसें अवकास ब्यूगु दु । सरकारं सशस्त्र प्रहरी नियमावली ३०६५यात न्याक्वःगु खुशी संशोधन याःगु खसाः राष्ट्रिय अनुसन्धान विभाग सम्बन्धी नियमावली नं संशोधन याःगु दु । गृहमन्त्रालयं संशोधित नियमावली कथं स्वीदँ अवधि पूवंकूम्ह सहस्त्र प्रहरी महानिरीक्षक वासुदेव ओली नापं झिम्ह उच्च प्रहरी अधिकारीतय्त अवकास ब्यूगु खः । अथेहे अनुसन्धानया निर्देशक धनिसंह कार्कीनापं नीम्ह अधिकारीतय्त अवकास ब्यूगु दु । गृहमन्त्रालयं बुधवाः हे सशस्त्रय् वरिष्ठ एआईजी सनतकुमार बस्नेत व अनुसन्धानय् मुख्य अनुसन्धान निर्देशक अशोकदेव भट्टयात निमित्त प्रमुखया जिम्मेवारी ब्यूगु दु ।,http://www.nepalmandal.com/content/942.html
सेनाया शैली पंचायती शैली थें ज्वः लाःगु रक्षामन्त्रीया धापू ,"Sun Apr 12, 2009  9:09 pm","रक्षामन्त्री रामबहादुर थापा बादलं नेपाली सेना पंचायती शैलीइ न्ह्यावनाच्वंगु द्वपं बियादीगु दु । वयेकलं पंचायति शैलीं सेनां ख्यायेवं सरकार मग्याइगु खँ धयादीगु दु । वयेकलं धयादिल - 'सेनाया ज्या ब्यारेकय् च्वनेगु खः सरकारयात ख्यायेगु मखु ।' आइतवाः गुल्मीइ पत्रकारतनाप खँ ल्हानादीसें रक्षामन्त्री थापां सेना अझ नं लोकतान्त्रिक जुइमफूगु टिप्पणी यानादिल । राष्ट्रिय पंचायतया दसू ब्यूसें वयेकलं - 'सेनां अझ नं अज्याःगु हे पहः क्यनाच्वंगु दु तर जी ल्यूने वनेमखु ।' राष्ट्रिय पंचायतय् सेनां जनप्रतिनिधितय्त ख्याइगु व आः नं सेनां अथेहे यायेत स्वयाच्वंगुलिं सरकार व सेनाया दथुइ दूरी तापाःगु दाबी यानादिल । 'सेनापति वा सुंनं सेनां ख्यायेवं आः रक्षा मन्त्रालय्, सरकार व सदन ग्याइमखु  ।' वयेकलं धयादिल - 'न्हापा राष्ट्रिय पंचायतयात सेनां ख्याइगु व सेनाया बारे न्ववायेत राष्ट्रिय पंचायत ग्याः ।' रक्षामन्त्री तम्घासय् थ्यंगु ईलय् धासाः गुल्मीइ च्वंगु भैरप्रसाद गणया सैनितय्सं धासाः रक्षामन्त्रीयात लसकुस याःगु खः । रक्षा मन्त्रालय् व सेना दथुइया विवाद लोकतान्त्रिक प्रक्रियापाखें मालेगु धासें रक्षामन्त्री थापां सेनया जर्नेलतय् अवकास दिकेत सर्वोच्चं ब्यूगु आदेश गलत जूगु दाबी यानादिल । सेना समायोजन व पुनःस्थापना प्रक्रिया अन्तिक चरणय् थ्यंगु व असार मसान्त तकः सेना समायोजन जुइगु दावी यानादिल । थ्वहे दथुइ सरकार व सेना दथुइया स्वापू ख्वाँउगु ईलय् आइतवाः निसें येँय् पृतनापतितय् सम्मलेन शुरु जूगु दु । अज्याःगु सम्मेलनय् रक्षामन्त्री व रक्षा सचिव सहभागि जुइगु परम्परा दुसां थुसी रक्षामन्त्री सहभागि जुयामदी । रक्षामन्त्री थ्व सम्मेलन नियमित जूगु प्रतिक्रिया बियादीगु दु ।",http://www.nepalmandal.com/content/923.html
संविधान देयेकेत माओवादी नेतृत्वयात दवाब बीमाः कोइराला ,"Sun Apr 12, 2009  6:59 pm",नेपाली कांग्रेसया सभापति व पुलांम्ह प्रधानमन्त्री गिरिजाप्रसाद कोइरालां संविधान देयेकेगु ज्या ईलय् हे क्वच्याकेत मोओवादी नेतृत्वयात दवाब बीमाःगु खँ धयादीगु दु । आइतवाः सुथय् नागरिक समाजया प्रतिनिधितनाप खँ ल्हासें देशय् दण्डहीनताया अवस्था अन्त्य यायेत माओवादी नेतृत्वयात दबाव बीत नागरिक समाजया प्रतिनिधियात इनाप यानादीगु दु । वयेकलं जनताया जीवन थप कष्टकर जुयावनाच्वंसां माओवादी नेतृत्वया सरकारं छुं पहल मायाःगुलि कूंखिनादिल । कोइरालां थः संविधान निर्माणय् पूर्ण प्रतिबद्ध जूगु खँ धासें लोकतन्त्र व नागरिक अधिकार कुण्ठित याइगु संविधान निर्माण यायेगु पाखे सुं न्ह्याः वनीसाः उकीया विरोद्ध यायेगु धयादिल । देशय् खनेदुगु अन्योल व संवादहीनतां संविधान निर्माण यायेगु ज्याय् पंगः थनीगु निष्कर्ष पिकासें नागरिक समाजया प्रतिनिधिं प्रमुख राजनीतिक दलया नेतातय्त नापलाय्गु झ्वलय् आइतवाः कोइरालायात नपलाःगु खः । खँल्हाबंला लिपा पत्रकारत लिसे खँल्हानादिसें नागरिक समाजया प्रतिनिधि देवेन्द्रराज पाण्डें - 'न्हापा शान्ति प्रकृयाया नेतृत्व गिरिजाबाबु नं हे यानादीगुलिं आः संवादहीनतया अन्त्य यायेत नं वयेकलं हे पहल यायेत झिसं इनाप यानाः ।' कोइरालां माओवादीं देशय् दण्डहीनतायात प्रश्रय ब्यूगु धासें उकीया नागरिक समाजं नं विरोद्ध यायेमाःगु खँ धयादिल ।,http://www.nepalmandal.com/content/922.html
एमाले-माओवादी दथुइ गुंगू बुँदे सहमति ,"Sun Apr 12, 2009  9:13 pm",सत्ता सझेदार दलत नेकपा एकीकृत माओवादी व नेकपा एमाले दथुइ व्यवस्थापिका संसद सुचारु यायेत गुंगू बुँदे सहकति जूगु दु । आइतवाः न्हिनय् निगू दल दुथ्याःगु कार्यदलया बैठकं गुंगू बुँदा तयार याःगु खः । सहमति कथं प्रधानमन्त्री पुष्पकमल दाहाल प्रचण्डं सोमवाःया व्यवस्थापिका संसदय् एमालें ल्ह्वंगु बुँदात बारे न्ववानादी । थ्व सहमति लिपाः न्याक्व तकः संसद बैठक बिहष्कार याःगु एमालें सोमवाः निसें बैठक बहिष्कार मयाइगु जूगु दु । सहमतिइ निगू दलया शिर्षस्थ नेतातय्सं सहि याःगु दु । थ्वस्वयां न्ह्य: शनिवाः च्वंगु निगू दलया शिर्षस्थ नेतातय् बैठकं बुटवलय् हत्या जुम्ह एमालेया कार्यकर्ता प्रचण्ड थैवया हत्याया बारे छानबीन यायेत निगुलिं दलया स्वम्ह-स्वम्ह नेतात दुथ्याःगु छगू कार्यदल गठन याःगु खः । सहमति कथं थैवया हत्यारा सुजित विकयात ज्वनेत सरकारं सम्बन्धित निकाय यात निर्देशन बीगु जूगु दु । अथेहे थैवयात सहिद घोषण यायेगु व छेँजःयात आर्थीक ग्वहालि यायेगु सहमति जूगु दु । थैवयात हत्यारायात माओवादी कार्यकर्ता स्याःगु द्वपं ब्यूसें माओवादी आत्माआलोचना व हत्याया जिम्मा कायेमाःगु माग यासें एमालें लगातार न्याक तकः सदन अवरुद्ध यायेधुंकूगु दु । सदन सुचारु यायेत प्रधानमन्त्री प्रचण्डं प्रमुख प्रतिपक्ष दल नेपाली कांग्रेस व तमलोपा नाप नं सहलह याइगु खँ सीदुगु दु ।,http://www.nepalmandal.com/content/924.html
कांग्रेसया गुंगू बुँदे माग बारे प्रधानमन्त्रीया लिखित प्रतिबद्धता वइगु ,"Mon Apr 13, 2009  1:21 pm",प्रधानमन्त्री पुष्पकमल दाहाल प्रचण्डं सोमवाः च्वनीगु व्यवस्थापिका बैठकय् कांग्रेसं तःगु गुंगू बुँदे माग बारे लिखित प्रतिबद्धता प्वंकीगु जूगु दु । सोमवाः प्रधानमन्त्री प्रचण्ड व कांग्रेस नेतात दथुइ जूगु खँल्हाबंला लिपा प्रधानमन्त्रीं लिखित प्रतिबद्धता प्वंकीगु सहमति जूगु खः । सहमति लिपाः सोमवाः च्वनीगु व्यवस्थापिका संसदया बैठक बिना अवरोध सुचारु जुइगु संकेत खनेदुगु दु । कांग्रेसं प्रधानमन्त्री लिखित प्रतिबद्धता प्वंकूसाः संसद बहिष्कार मयायेगु खँ धाःगु दु । थ्वस्वयां न्ह्यः सोमवाः सुथय् नेपाली कांग्रेसया सभापति गिरिजाप्रसाद कोइराल निवासय् च्वंगु नेपाली कांग्रेसया बैठकं थःपिंसं तःगु माग बारे प्रधानमन्त्रीं संसदय् लिखित प्रतिबद्धता प्वंकेमाःगु नापं देशय् अप्वया वनाच्वंगु दण्डहिनताया अन्त्य यायेमाःगु माग याःगु खः । सोमवाः हे प्रधानमन्त्री प्रचण्डं तराई-लोकतान्त्रीक पार्टीया नेतात नापलासें तमलोपां तःगु झिंस्वंगु बुँदे माग पूवंकेगु प्रतिबद्धता प्वंकूगु खः । प्रधानमन्त्रीया प्रतिबद्धता लिपाः तमलोपां सोमवाः च्वनीगु बैठक बहिष्कार मयायेगु निर्णय याःगु खः । अथेहे एमाले नाप नं आइतवाः गुंगू बुँदे सहमति पत्र हस्ताक्षर यानाः संसद सुचारु यायेगु सहमति जूगु खः । लगातर न्याक्वः तकः एमाले व कांग्रेसं संसद बहिष्कार यायेवं प्रधानमन्त्री संसद सुचारु यायेत थीथी दल नाप सहलह यानादीगु खः । व्यवस्थापिका संसदया बैठक सोमवाः स्वताः ईलय् च्वनेत्यंगु दु ।,http://www.nepalmandal.com/content/926.html
व्यवस्थापिका संसदया बैठक लच्छिया निंतिं ता:न्ह्याकल ,"Mon Apr 13, 2009  6:16 pm",सोमवाः च्वंगु संविधानसभाया बैठकं व्यवस्थापिका संसदया न्याक्वःगु अधिवेशन लच्छिया निंतिं ता: न्ह्याकेगु कथंया कार्यतालिका हेरफेर याःगु दु । थ्वस्वयां न्ह्यःया कार्यतालिकाय् चैत मसान्त दुने न्याक्वःगु अधिवेशन क्वचायेकीगु धासां निर्धारित ईया बैठक तक कार्यसूचीलय् दुहांवनेफूगु मखुत । २०६७ साल जेष्ठ १४ गते तक न्हूगु संविधान घोषणा यायेगु कथं देयेकूगु कार्यतालिकाय् थ्व निक्वःगु खुशी हेरफेर याःगु खः । सोमवाः च्वंगु बैठकं कार्यव्यवस्था परामर्श समितिइ दुथ्याःगु थीथी दलया पीप्यम्ह सभासदतय् नामावली हेरफेर व थप घट याःगु दु । बैठकय् अध्यक्ष सुवासचन्द्र नेम्वाङं दुर्घटनाय् लानाः मदुम्ह नेपाली कांग्रेसया सभासद बोधनारायण सरदारया संविधानसभाय् दुगु सित रिक्त जूगु जानकारी बियादीगु खः । संविधानसभाया मेगु बैठक अनिश्चितकालया निंतिं स्थगित जूगु दु ।,http://www.nepalmandal.com/content/927.html
निजी विद्यालयं २५ प्रतिशत शुल्क बृद्धि ,"Mon Apr 13, 2009  12:38 pm",निजी विद्यालयं थः यथ्थे नीन्याःगू प्रतिशत शुल्क अप्वयेकूगु दु । थ्व शुल्क वैशाख २ गतेनिसें शुरु जुइगु न्हूगु शैक्षिक सत्रनिसें लागू जुइ । निजी विद्यालयं नियामावली विपरीत एकतर्फी शुल्क अप्वयेकूगु खः । शिक्षा नियमावलीलय् अप्वयेके माःगु शुल्क निलाः न्ह्यः जिल्ला शिक्षा कार्यलयलय् पेस यायेमाःगु व्यवस्था दु । जिल्ला शिक्षा कार्यलयया स्वीकृति काय् धुंका तिनि जकः प्रस्तावित शुल्क लागू जुइगु कानुनी प्रावधान दु । अथेहे अज्याःगु प्रस्ताव यायेवलय् विद्यालय व्यवस्थापन समितिं अभिभावकया भेलापाखें स्वीकृति कायेमाः । सरकारी विद्यालयया शिक्षकयात बीगु तलव सुविधासरह बीगु शुल्क अप्वयेकाःगु दाबी विद्यालय संचालकतय्सं याःगु दु । थ्व निर्णयपाखें देय्या च्याद्वं निजी विद्यालय् अध्यन यानाच्वंपिं झिंन्याःगू लाख मस्त प्रभानित जुइगु जूगु दु । निजी तथा आवसिय विद्यालयतय् संगठन प्याबसन परिपत्र जारी यानाः अधिकतम नीन्याःगू प्रतिशततकः शुल्क अप्वयेकेत व उकीया न्ययेगू प्रतिशत शिक्षकतय् तलब वृद्धि यानाःगु खँ न्ह्यथंनातःगु दु । ल्यं दनीगु न्ययेगू प्रतिशत विद्यालय विकास व प्रशासनिक खर्चय् छ्यलिगू जूगु दु ।,http://www.nepalmandal.com/content/925.html
नेपालगन्ज शिक्षण अस्पतालय् तोडफोड ,"Tue Apr 14, 2009  2:31 pm","मोटरसाईकल दुर्घटनाय् घाःपाः जुम्ह छम्ह ल्याम्हया उपचारया झ्वलये सीवं आक्रोशित छेँजलं नेपालगन्जस्थित शिक्षण अस्पतालय् तोडफोड याःगु दु । अस्पतालय् तोडफोड व कर्मचारीतय्त हातपात याःगु धासें चिकित्सक व कर्मचारीतय्सं शिक्षण अस्पतालया आपतकालीन व ओपिडी सेवा बन्द याःगु दु । बुधवाः चान्हेय् भे २ प ४०८ नम्बरया मोटरसाईकल नेपालगन्जया सुर्खेत सतकय् दुर्घटना जुवलय् बागेश्वरी २लय् च्वनिम्ह नीनिदँया हरी श्रेष्ठ घाःपाः जूगु खः । तत्काल अस्पताल थ्यंकूम्ह श्रेष्ठ अस्पतालय् मदुगु खः । छेँजःपिंसं धाःसाः ईलय् हे चिकित्सक मवःगुलिं श्रेष्ठ सीगु धासें अस्पताल परिसर दुनेच्वंगु बस, एम्बुलेन्स व भ्यान तोडफोड याःगु खः । अस्पताल कर्मचारीतय्सं धाःसाः प्रहरी अस्पतालयं थ्यंक वसां तोडफोड व कर्मचारीतय् हातपात याःगु ईलय् स्वया जकः च्वंगु द्वपं ब्यूगु दु । अस्पतालय् चान्हे निताः ईलय् तोडफोड जूगु खः । अस्पताल बन्द जुइवं वासः याकविपं बिरामीत समस्याय् लाःगु दु ।",http://www.nepalmandal.com/content/930.html
बेलायती मन्त्री येँय् ,"Tue Apr 14, 2009  2:32 pm","बेलायती रक्षा राज्यमन्त्री केभान जोन्स नेपाःया न्यान्हूयंकया भ्रमणया निंतिं मंगलवाः सुथय् येँय् थ्यंकादीगु दु । भ्रमणया झ्वलय् राज्यमन्त्री जोन्सं नेपाःया शान्ति प्रक्रियाय् बेलायतया ग्वहालि बारे जानकारी कयादीगु व निगू देय् दथुइया स्वापू सुदृढ यायेगु खँय् सहलह यानादीगु ज्याझ्व दु । राज्यमन्त्री जोन्सं राष्ट्रपति रामवरण यादव, प्रधानमन्त्री पुष्पकलम दाहाल, परराष्ट्रमन्त्री उपन्द्र यादव, रक्षामन्त्री रामबहादुर थापा व प्रधानसेनापति रुकमङ्ग कटुवालनाप नापलाना द्विपक्षीय हितया विषयलय् खँल्हानादीगु खँ बेलायती दूतावसपाखें जारी याःगु प्रेस विज्ञप्ति न्ह्यथंनातःगु दु । न्यान्हूयंकया भ्रमणय् वयेकलं गोर्खा कल्याणकारी कोषपाखें संचालित थीथी विकास परियोजनाया अवलोकन यानादीगु नापं गोर्खा सैनिकत नाप नं खँल्हाबंला यानादीगु ज्याझ्व दु ।",http://www.nepalmandal.com/content/931.html
राष्ट्रपति-प्रधानमन्त्री खँल्हाबँल्हा ,"Fri Apr 10, 2009  4:32 pm",प्रधानमन्त्री पुष्पकमल दाहाल प्रचण्डं शुक्रवाः न्हिनय् राष्ट्रपति रामवरण यादवयात नापलाना खँल्हाबँल्हा यानादीगु दु । राष्ट्रपति भवन शितल निवासय् जूगु खँल्हाबँल्हाय् देय् या समसामयीक विषय खँ जूगु खः । घौच्छि जूगु खँल्हाबंलाय् राष्ट्रपतियात संविधान सभा उपनिर्वाचनया बारे जानकारी बियागु खँ प्रधानमन्त्री दाहालं संचारकर्मीतय्त कनादिल । अथेहे सेना संमायोजन निर्धारित ईलय् हे क्वचायेकेगु निंतिं ज्या जुयाच्वंगु जानकारी राष्ट्रपतियात बियादीगु खः । नापं संसद सुचारु यायेगु बारे नं राष्ट्रपति यादव व प्रधानमन्त्री प्रचण्ड दथुइ खँ जूगु खः । प्रधानमन्त्री प्रचण्डं यानादीगु नर्वे व फिनल्याण्ड भ्रमण बारे नं जानकारी बियाःगु खँ प्रम प्रचण्ड पत्रकारतय् कनादिल ।,http://www.nepalmandal.com/content/910.html
स्वंगू आयोग गठन यायेगु संयन्त्रया निर्णय ,"Tue Apr 14, 2009  2:46 pm","सरकार संचालनया नितिं गठन जूगु उच्चस्तरीय संयन्त्रं राज्य पुर्नसंरचना बेपत्ता नागरिक छानविन व सत्य निरुपण मेलमिलाप आयोग गठन यायेगु निर्णय याःगु दु । मंगलवाः प्रधानमन्त्री निवास बालुवाटारय् च्वंगु संयन्त्रया बैठकं उगु निर्णय याःगु खः । बैठकं सरकारया पाखें शान्ति प्रक्रियायात निष्कर्षय् थ्यंकेगु व संविधान निर्माणय् ग्वहालि यायेत सकसितं अपील यायेगु निर्णय याःगु दु । देशय् अप्वयाच्वंगु राजनीतिक गतिरोध अन्त्य यायेत प्रधानमन्त्रीं पुष्पकमल दाहाल प्रचण्डं सतादीगु उच्चस्तरीय संयन्त्रया बैठकय् सत्तासाझेदार दलतय्सं संयन्त्र क्रियाशिल मजूगुलिं सरकार संचालन व देशय् गतिरोध अप्वःगु धासें उच्चस्तरीय संयन्त्रयात प्रभावकारी ढंग क्रियाशिल यायेत सहमत जूगु दु । संयुक्त सरकार संचालनया निंतिं तयार याःगु आचारसंहिताया दक्वं पक्षं उल्लंघन जुयाच्वंगु समिक्षा यासें बैठकय् संयन्त्रयात सक्रिय देकेगु सहमति जूगु दु । महत्वपूर्ण राजनीतिक निर्णय यायेस्वयां न्ह्यः सरकारं दलतय् सहमति कायेत संयन्त्रयात प्रभावकारी ढंग संचालन यायेत सिंहदरबार दुने ज्याकू चायेकेगु सहमति नं जूगु दु । बैठकय् प्रधानमन्त्री पुष्पकमल दाहाल प्रचण्डं संसद गतिरोध अन्तय यायेत कांग्रेस, एमाले व तराई मधेश लोकतान्त्रिक पार्टीनाप जूगु सहलहबारे जानकारी यानादीगु खः ।",http://www.nepalmandal.com/content/932.html
उपनिर्वाचनं देय्यात न्हूगु लँपू क्यनीगु : कोइराला ,"Fri Apr 10, 2009  4:17 pm",नेपाली कांग्रेस व पुलांम्ह प्रधानमन्त्री गिरिजाप्रसाद कोइरालां संविधान सभा उपनिर्वाचनं देय्यात न्हूगु लँपू क्यनीगु खँ धयादीगु दु । वयेकलं उपनिर्वाचनया तधंगु महत्तव दगु व थ्व निर्वाचनं देय्यात न्हूगु राजनीतिक लँपू क्यानी धयादिल । उपनिर्वाचनय् मतदान यायेधुंकाः पत्रकारतलिसे खँल्हानादिसें सभापति कोइरालां धयादिल - 'निर्वाचन चिधंगु जुसां थुकी देय्यात न्हूगु राजनीतिक लँपू क्यनीगुलिं थुकीया तःधंगु महत्तव दु ।' तर वयेकलं गज्याःगु लँपू धासाः धयामदी । अथेहे वयेकलं उपनिर्वाचनं पार्टीतय् गतिविधिया मुल्याङकन याइ धयादिल । पुलांम्ह प्रधानमन्त्री कोइरालां मोरङ्ग क्षेत्र नं ७या आदर्श उच्च मावि मतदान केन्द्रय् वनाः मतदान यानादीगु खः ।,http://www.nepalmandal.com/content/909.html
धमलायात तारेखय् त्व:तेत आदेश ,"Sat Apr 11, 2009  7:07 am","पुनरावेदन अदालत यलं रिपोटर्स क्लबया अध्यक्ष ऋषि धमलायात साधारण तारेखय् त्व:तेत जिल्ला प्रशासन कार्यलययात आदेश ब्यूगु दु । शुक्रवाः न्यायाधीशत आनन्दमोहन भट्टराई व मोहनप्रसाद घिमिरेया मंका इजलासं धमलायात कुनात्येमाःगु आधार मदुगु धासें साधारण तारेखय् त्वतेत आदेश ब्यूगु खः । जिल्ला प्रशासन ज्याकू येँय् नं फागुनय् हात हतियार खरखजना ऐन अन्तर्गत धमलायात कुनेत आदेश ब्यूगु खः । पुनरावेदन अदालतं उकीयात बदर याःगु दु । येँय् प्रशासनं याःगु निर्णय बदर यायेमाःगु माग यासें धमलां चैत २ गते यल अदालतय् निवेदन त:गु खः । धमलाया पाखें अधिवक्तत विश्वकान्त मैनाली, शम्भु थापा, भिमार्जुन आचार्य, माधव बाँस्कोटा, विष्णु भट्टराई लगायत छगू दर्जन वकिलतय्सं बहस याःगु खः । अथेहे सरकारया पाखें सरकारी वकिलत चन्द्र प्रकाश सापकोटा, ऋषिराम दवाडी व बज्रेश कुमार प्याकुरेलं बहस याःगु खः । धमला नापं ज्वंपिं पत्रकारत रामशुभक महतो, वीरेन्द्र केएम व मनोज महतोयात धासाः अदालतं जिल्ला अदालतया हे निर्णय ठीक जू धाःगु दु ।",http://www.nepalmandal.com/content/911.html
संसद न्ह्याकेत च्वंगु बैठक निष्कर्षविहिन ,"Sat Apr 11, 2009  7:10 am",व्यवस्थापिका संसद बैठकया गतिरोध चीकेत प्रमुख राजनीतिक दलतय् दथुइ जूगु सहलह निष्कर्षविहीन जूगु दु । शुक्रवाः सभामुख सुवास नेम्वाङया कार्यकक्षय् जूगु प्रमुख दलतय् सचेतकतय् बैठकं छुं निष्कर्ष पिहां वये मफुत । माओवादीया प्रमुख सचेतक पोष्टबहादुर बोगटीं संसदया गतिरोध चीकेत सहलह जुयाच्वंगु तर माक्व सहलह जुइ मफूगु खँ धयादीगु दु । उखे प्रमुख प्रतिपक्षि दल नेपाली कांग्रेसया प्रमुख सचेतक लक्ष्मण घिमिरें शनिवाः च्वनीगु बैठक सरकार व माओवादीइ निर्भर जुइगु खँ धयादीगु दु । बुटवल घटनाया बारे प्रधानमन्त्रीं संसदय् लिसः मब्यूतले संसद चलेजुइ मफइगु खँ नं प्रमुख सचेतक घिमिरे कनादिल । युथफोस्रया कार्यकर्ता प्रचण्ड थैवया हत्यारायात ज्वने माःगु माग यासें एमालें संसद बैठक बहिष्कार यानावयाच्वंगु दुसा प्रमुख विपक्षि नेपाली कांग्रेसं नं गुंगू बुँदे सहमति कार्यन्वयन मजूगु धासें बैठक बहिष्कार यानाच्वंगु दु । निगू दलं लगातार न्याक्वः तकः बैठक बहिष्कार यायेधुंकूगु दु । अथेहे एमाले स्थायी समितिया शुक्रवाः च्वंगु बैठकं प्रचण्ड थैवया हत्यारायात मज्वंतल्ले संसद बहिष्कार यायेगु व मन्त्रीपरिषदया बैठक नं बहिष्कार यायेगु निर्णय याःगु दु । नापं बैठकं थैवया हत्यारायात माओवादीं आश्रय बियातःगु द्वपं ब्यूगु दु ।,http://www.nepalmandal.com/content/912.html
प्रधानमन्त्री नापं खुम्ह माओवादी नेतातय्त लिखित जवाफ पेश यायेत सर्वोच्चया आदेश ,"Sat Apr 11, 2009  7:35 am","सर्वोच्च अदालतं ब्यूगु आदेशयात सरकारया नेतृत्व यानाच्वंपिं एकीकृत नेकपा (माओवादी)या नेतातय्सं अवहेलना याःगु ठहर यासें झिंन्यान्हू दुने लिखित जवाफ पेश यायेत प्रधानमन्त्री पुष्पकमल दाहाल 'प्रचण्ड' नापं खुम्ह माओवादी नेतातय्त आदेश ब्यूगु दु । सरकारया नेतृत्व यानाच्वंपिं नेकपा माओवादीया नेतातय्सं अदालत विरुद्ध प्रचलित कानुन विपरित अदालतया अवहेलना जुइ कथंया ज्या याःगु धासें दायर याःगु रिटया सुनुवाइ यासें अदालतं शुक्रवा: थंज्याःगु आदेश ब्यूगु खः । न्यायाधीश राजेन्द्रप्रसाद कोइरालाया इजलासं माओवादी अध्यक्ष नापं प्रधानमन्त्री प्रचण्ड, माओवादी नेता व अर्थमन्त्री डा. बाबुराम भट्टराई, सचिवालय् दुजः नारायणकाजी श्रेष्ठ, सभासदत शालिकराम जमकट्टेल, चन्द्रबहादुर थापा व एकराज भण्डारीया नांमय् जवाफ पेश यायेत आदेश ब्यूगु खः । नेपाली सेनाया च्याम्ह जर्नेलतय् म्याद मतनेगु रक्षा मन्त्रालयया निर्णय कार्यान्वयन मयायेत सर्वोच्च अदालतं सरकारयात आदेश बिवं सर्वोच्चया आदेशप्रति असन्तुष्टि प्वंकूसें न्यायालयया अवहेलना जुइकथं ज्या याःगु धासें पत्रकार मुरारीरान शर्मां अदालत् मुद्दा दायर याःगु खः ।",http://www.nepalmandal.com/content/913.html
"कास्की-१य् माओवादी उम्मेदवार त्यात,  धनुषाय्  एमाले त्यात ","Sat Apr 11, 2009  2:35 pm",संविधानसभाया उपनिर्वाचनया धनुषा क्षेत्र नम्बर-५य् एमालेया उम्मेदवार रघुवीर महासेठ त्याःगु दु । महासेठं १३२३०मत त्याकादीगु खसाः वयेकया निकतम प्रपतद्वन्दी तराई मधेश लोकतान्त्रिक पार्टीया श्रीकृष्ण यादवं १२१८९मत हयादीगु खः । राष्ट्रपति रामवरण यादव त्याःगु थ्व निर्वाचन क्षेत्रय् राष्ट्रपतिया काय् चन्द्रमोहन यादव धासा ६०२९मत हयाः स्वंगूगु थासय् लाःगु दु । अथहे कास्की क्षेत्र नम्बर १या माओवादी उम्मेदवार कृष्ण गुरुङं नेपाली कांग्रेसया उम्मेदवार दीपक गुरुङ स्वयां स्वीनिगू अप्वः मत हयाः त्यानादीगु दु । कृष्णं १२२५७मत त्याकादीगु खसाः दीपकं १२२२५मत हयाःदीगु ख: । अथेहे एमालेया शालिमराम पौडेलं १११८मत हयादीगु खः । कास्कीया लेखनाथ नगरपालिका-१३या जनपाया चौतारोय् च्वंगु व्रम्हरुपा मावी केन्द्रया मेसिनं नेपाली कांग्रेसया शुन्य मत क्यनेवं अन विवाद जूगु खः । विवादया कारणं अन मतगणना निघौ तकःया निंतिं स्थगित जूगु खः । निर्वाचन आयोगया प्राविधिकतय्सं मेसिनं मखुगु खँ मक्यनीगु खँ कन्भिन्स याःगुलिं हाकनं मतगणना यायेत सहतम जूगु कास्की कांग्रेसया सभापति यज्ञबहादुर थापां धयादीगु दु ।,http://www.nepalmandal.com/content/916.html
सेना समायोजन निर्धारित इलय् जुइ : रक्षामन्त्री ,"Fri Apr 3, 2009  9:18 pm",रक्षामन्त्री रामबहादुर थापा 'बादलं' सने समायोजन निर्धारित ई दुने हे जुइगु खँ धयादीगु दु । शुक्रवाः विराटनगरया एयरपोर्टय् संचारकर्मीतलिसे खँल्हानादीसें वयेकलं सेना समायोजन समितिं निर्धारित ईलय् थःगु ज्या सिधेकीगु निंतिं गृहकार्य यानाच्वंगु खँ कनादिल । सेना समायोजन विशेष समितिया दुजः नापं जुयादीम्ह थापाया धापू सेना समायोजन विशेष समितिया प्रवधिक समितिं स्वलाया दुने सेना समायोजन याये फइमखु धा:गु लिसलय् वःगु खः । अथेहे रक्षामन्त्री बादलं नकतिनि च्याम्ह सैनिक जनरलतय्गु समयावधी बढे मयाःगु ज्या पाय्छि व कानुनी दायरादुने हे लाःगु खँ धयादिल ।,http://www.nepalmandal.com/content/875.html
प्रजातान्त्रिक शक्तित छप्पं जुइत कोइरालाया आह्वान ,"Fri Apr 3, 2009  9:45 pm","नेपाली कांग्रेसया सभापति गिरिजाप्रसाद कोइरालां दक्व प्रजातान्त्रिक शक्तित छप्पं जुइत आह्वान यानादीगु दु । शुक्रवाः वीरगन्जय् शुरु जूगु नेपाल ट्रेड युनियन कंग्रेसया एकता महाधिवेशनय् संवोधन यासें प्रजातन्त्रया नामय् प्रजातन्त्र हे सिधेकीग कुत जुयाच्वंगुलिं प्रजातन्त्रवादी शक्तित छप्पं जुइमाः धयादिल । वयेकलं धयादिल, 'तरल अवस्थाया फाइदा कया थीथी नामय् प्रजातान्त्रीक संरचना स्यंकेगु कुत  जुयाच्वंगु दु । थ्वपाखें देय्यात बचे यायेत दक्वं प्रजातान्त्री शक्ति मिलेजुया वनेमाः ।' हस्तक्षेप मजदुरतय् क्षेत्रय् नं जुइफुगु धासें थुकी सचेत जुइत इनाप यानादिल । कोइरालां संवैधानिक निकायय् तकं हस्तक्षेप जुइगु बांलाःगु संकेत मखु धयादिल । संवोधनया झ्वलय् कोइरालां थः ब्वनाः मखसें मजदुर आन्दोलनं थौं तकया स्थितिइ थ्यंगु खः धयादिल । मजदुरतय् हरेक मागय् थःगु नं सहमति दइ धयादिल । वयेकलं धयादिल, 'छिकिपंसं न्ह्याःगु प्रस्ताव पारित यासां जिं मिखाः तिसिना सहकति प्वंके ।' 'ट्रेड युनियन कांग्रेस' व 'डिकोन्ट' दथुइ जुइत्यंगु न्हापांगु अधिवेशन यात 'एकता महाधिवेशन' नां बियातःगु दु । महाधिवेशन उल्लेज्याया झ्वलय् अखिल नेपाल ट्रेड युनियन महासंघया अध्यक्षा सालिकराम जमकटेल व जिफन्टया अध्यक्ष मकुन्द न्यौपाने नं भिंतुना ब्यूगु खः । अधिवेशन आइतवाः तकः जुइ ।",http://www.nepalmandal.com/content/876.html
न्युयोर्कय् बन्दुकधारीया गोलीं झिंस्वम्ह मन्त ,"Sat Apr 4, 2009  9:49 am",अमेरीकाया न्युयोर्क राज्यय् छम्ह बन्दुधारीं शनिवाः सुथय् झिंस्वम्हसित गोलीं क्येकाः स्याःगु दु । करिब पीम्ह मनूतय्त बन्धक देयेकूगु खसां प्रहरीं उमित सकुशल रिहा यायेत सफल जूगु खँ अन्तराष्ट्रिय समाचार संस्थातय्सं धाःगु दु । प्रहरीं हमलाकारी बन्दुकधारीया नं शव प्राप्त जूगु खँ धाःगु दु । छुं मनूतय्त स्याये धुंकाः बन्धुकधारीं थम्ह थःम्हेसित गोली कयेकूगु खः । न्युयोर्क गभर्नर डेविड पेटरसनं घटनाया बारे जानकारी ब्यूसें गोलीप्रहारं झिंस्वम्हसिया ज्यान वंगु पुष्टि याःगु दु । घटनाय् प्यम्ह मनूत गम्भिर घाःपाः जूगु जानकारी नं गभर्नर पेटरसनं ब्यूगु दु । आप्रवारीतय्त अंग्रेजी भाय् अध्ययन याकीगु अमेरिकन सिविक एसोसिएसनया भवनय् गोली प्रहार जूगु खः । हमला जुइवं सेना व प्रहरीं भवन घेरे यासां घौच्छि लिपा तिनि बन्धक देयेकुपिंत भवनं उद्दार यायेफूगु खँ प्रहरी धाःगु दु । हमलाकारी नाप उच्च क्षमताया राइफल दुगु खः । घटनाया कारण व मनूया बारे धाःसाः प्रहरीं छुं धाःगु मदुनि ।,http://www.nepalmandal.com/content/877.html
धनुषाय् स्वम्हसिया हत्या ,"Sat Apr 4, 2009  2:27 pm",धुनाषाया हरिहरपुरस्थित जलाद खुशी स्वम्ह ल्याम्हतय् सीम्ह लुइकूगु दु । हरिहरपुर ८या झिंखुदँ दुम्ह सुकुना महतो व नीखुदँया विहारी महतोयात गपःकिया स्यानातःगु अवस्थाय् लुइकूगु खसाः हरिहरपुर ७या मेघा बम्जन लामायात ज १ प १५५४ नम्बरया ट्याक्टय् चिनाः स्यानातःगु अवस्थाय् प्रहरीं लुइकूगु खः । उमित शुक्रवाः सनिलय् हत्या याःगु खसां शनिवाः सुथसिया च्यातः ईलय् तिनि सीम्ह लुइकूगु खः । घटना स्थलय् प्रहरीं अनुसन्धान न्ह्याकूगु दु । सीपिं माओवादी गाँ स्तरीय कार्यकर्ता जूगु खँ धाःगु दु । लामा स्थानीय विद्यालया प्राधानाध्यापक खः । स्थानीय संचारकर्मीतय्त फोन याना घटनाया जिम्मा भाइरस किलस्र नांया भुमिगत संस्थां काःगु दु । घटनाया विरोधय् स्थानीय जनता व सीपिनि छेँजःपिंसं ढल्केवर-जनकपु सतकय् चक्काजाम याःगु दु ।,http://www.nepalmandal.com/content/878.html
पेट्रोलियम पदार्थया ढुवानी शनिवाः निसें शुरु जुइगु ,"Sat Apr 4, 2009  2:36 pm","नेपाल पेट्रोलियम ढुवानी महासंघ व सरकार दथुइ शुक्रवाः जूगु वार्तालिपा महासंघं वंगु आइतवाः निसें दिनाच्वंगु पेट्रोलियम पदार्थया ढुवानी शनिवाः निसें सुचारु यायेगु सहमति जूगु दु । नीदँ न्ह्यःया ट्याङ्कर हटेयायेगु नेपाल आयल निगमया निर्णय सरकारी स्तरपाखें पूवने माःगु व न्हूगु ट्याङ्कर न्यायेगु सम्झौत रद्द यायेमाःगु महासंघया माग वार्ताय् पूवनेवं व्यवसायी पेट्रोलियम पदार्थ ढुवानी यायेत सहमत जूगु खः । ट्याङ्कर थप यायेगु विषयलय् निर्णय यायेत धासाः निगम, महासंघ व पेट्रोलियम डिलस्र एसोसिएसनया प्रतिनिधि दुथ्याःगु समिति गठन यायेगु निर्णय जूगु दु । औद्योगिक क्षेत्रया निंतिं झितका छुत बिया डिजेल मीगु बन्द यायेमाःगु लगायतया पेट्रोलियम डिलस्र एसोसिएसनया मागत बारे शुक्रवाः बहनि लिबाक्क तक वार्ता जूगु खः । थ्वस्वयां न्ह्यः आन्दोलनरत पेट्रोलियम व्यवसायी व सरकारी वार्ता पुच दथुइ शुक्रवाः सुथय् च्याताः ईलय् जुइगु धाःगु वार्ता न्हिनय् झिंनिताः ईलय् तिनि सुरु जूगु खः । बिहिवाः जकः सरकारं आन्दोलनरत् पेट्रोलियम व्यवसायीत नाप वार्ता यायेत वाणिज्य व आपूर्ति मन्त्रालयया सचिव पुरुषोत्तम ओझाया कजिसुइ न्याम्ह दुजः दुगु वार्ता पुचः गठन याःगु खः ।",http://www.nepalmandal.com/content/879.html
माओवादी क्रियाकलापं अराजकता अप्वल : कोइराला ,"Sat Apr 4, 2009  3:15 pm","विपक्षी दलया नेता नेपाली कांग्रसया सभापति गिरिजाप्रसाद कोइरालां अप्वयाच्वंगु अराजकताया हुनिं देश असफल राष्ट्र जुइत्यंगु खँ धयादीगु दु । प्रेस युनियन पर्सा शाखं शनिवाः सुथय् वीरगन्जय् याःगु पत्रकार सम्मेलनय् कोइरोलां माओवादी क्रियाकलापं अराजकत अप्वःगु द्वपं बियादीगु दु । दक्व ख्यलय् अराजकता अप्वया वंगु व थुकीयात याकन हे नियन्त्रण यायेमफुसा देय् असफल राष्ट्र जुइ धयादिल । देय्यात थौं तकःया स्थिति थ्यंकेत माओवादीया ल्हा दुगु द्वपं बियादीगु दु । पशुपतिनाथया पुजारीया खँयात कया धार्मिक आस्थाय् आक्रमण यायेगु, सर्वोच्चया आदेशया विरोध यायेगु व नेपाली सेनाय् हस्तक्षेप नापं पत्रकारयात ज्वनेगु थंज्याःगु क्रियाकलापं प्रजातन्त्र कमजोर यायेगु माओवादीया कुतः प्रष्ट जूगु कोइरालाया धापू दु । रिपोर्टस क्लबया अध्यक्ष ऋषि धमलायात ज्वनाः दक्व पत्रकारतय्त ख्यायेत माओवादीं स्वयाच्वंगु खँ धासें कोइरालां धमलायात अविलम्ब रिहा यायेत इनाप यानादिल । कोइरालां धयादिल, 'धमलानाप जिगु तःहाकःगु सम्बन्ध दु । धमलां ल्वाभ तइथें व अज्याःगु गतिविधि याइ धाइगु विश्वास मदु ।' वय्कलं वनाप हे ज्वंपिं मेपिं निम्ह पत्रकारतय्त नं त्वत्येत इनाप यानादिल । अथेहे कोइरालां पुलांम्ह युवराजं पार्टी च्यायेकीगु बारे थम्ह महत्व मबियाःगु खँ कनादिल । वीरगन्जय् कोइरालां धयादिल, 'जीं वयाः धापूयात इमपोट्यान्स बिमखु ।'",http://www.nepalmandal.com/content/880.html
धमलासहित स्वम्ह पत्रकारयात ज्वंगु नियोजित : पत्रकार महासंघ ,"Sat Apr 4, 2009  8:20 pm","नेपाल पत्रकार महासंघं रिपोर्टस क्लबया अध्यक्ष ऋषि धमला नापं स्वम्ह पत्रकारयात सरकारं नियोजित रुपं ज्वंगु निष्कर्ष पिकाःगु दु । महासंघया अध्ययन समितिं धमला, रामशुभक महतो व वीरॆन्द्र केएमयात राज्यं द्वपं बियातःगु अभियोगयात पुष्टि यायेगु छुं नं प्रमाण मदुगु खँ धाःगु दु । 'राज्यं उमित कुनेगु छुं नं प्रमाण बीफुगु मदु । आः तकः प्रमाण धयातःगु दक्व नियोजित खँगु दु ।' समितिं शनिवाः सार्वजनिक याःगु प्रतिवेदनय् न्ह्यथनातःगु दु । महतो व केएमयात प्रहरीं शारीरिक यातना ब्यूगु प्रतिवेदनय् न्ह्यथनातःगु दु । दांभरीं रमेश बिष्टया कजिसुइ गठित महासंघया अध्ययन समितिया केन्द्रीय दुजः उजिर मगर व प्रमोद दाहाल दुथ्याःगु खः ।",http://www.nepalmandal.com/content/881.html
सुजित विक माओवादीपाखें निस्कासित ,"Wed Apr 8, 2009  3:02 pm",बुधवाः च्वंगु एकीकृत माओवादीया सचिवालय बैठकं बुटवलया युथफोस्र दुजः प्रचण्ड थैवया हत्याया द्वपं बियातम्ह सुजित विकयात पार्टीया साधारण दुजःलं चीकाछ्वःगु दु । बैठकलिपा पत्रकारतय्त जानकारी ब्यूसें सचिवालय दुजः नारायणकाजी श्रेष्ठं - 'विक बिस्यूवनेवं शंका यायेगु थाय् दत । थौंया सचिवालय बैठकं वयात साधरण दुजलं तकं चीकूगु दु ।' राष्ट्रिय मानवअधिकार आयोगय्यंका पत्रकारतय् न्ह्यने सार्वजनिक यायेगु तयारी यानाच्वंगु इलय् विक बिस्यूवंगु खँ श्रेष्ठं कनादिल । माओवादीं विकयात ज्वनेत सरकारया इनाप नापं पार्टीं हत्यारायात ज्वनेत ग्वहालि यायेगु प्रतिबध्दता प्वंकूगु दु । अथेहे थः स्थानीय कार्यकर्तातय्त नं हत्यारा ज्वनेत ग्वहालि यायेत इनाप या:गु दु । नापं बैठकं सदन सुचारु यायेत एमाले व कांग्रेसनाप थप सहलह यायेगु निर्णय याःगु दु  ।,http://www.nepalmandal.com/content/896.html
जनरलतय् म्याद तनेगु अधिकार सरकारया : महान्यायाधिवक्ता ,"Wed Apr 8, 2009  8:00 pm","महान्यायाधिवक्ता राघवलाल वैद्यं नेपाली सेनाया जनरलतय् म्याद तनेगु व मतनेगु अधिकार सरकारय् दुगु खँ धयादीगु दु । सर्वोच्च अदालतय् बुधवाः जूगु सुनुवाइलय् बहसयासें वयेकलं थ्व सरकारया तजबिजी अधिकार खः धकाः जिकिर यानादीगु दु । थंज्याःगु अवस्थाय् जनरलतय् दावी निश्प्रभावी जूगु वयेकया दाबी दु । सेनाया च्याम्ह ब्रिगेडियर जनरतय्त अवकाश बीगु सरकारया निर्णय कार्यन्वयन मयायेत ब्यूगु अन्तरिम आदेश बदर यायेगु वा मयायेगु बारे बुधवाःनिसें न्यायाधीश अनुपराज शर्मा व प्रेम शर्माया इजलाशं सुनुवाई न्ह्याकूगु दु । संविधान व ऐनय् मदुगु पुलांगु नियमावलीयात कया जूगु अन्तरिम आदेश असंवैधानिक जूगु धासें महान्यायाधिवक्ता वैद्यं पदावघि सिधेका अदालत वयेगु हक सैनिक अधिकृतत नाप मदु धयादिल । बुधवाः जूगु बहसय् सरकारया पाखें सरकारी वकिलं जकः बहस यात । मेगु बहस बैशाख ६ गते जुइ । रक्षा मन्त्रालयं थःगु पाखें बहस याये वरिष्ठ अधिवक्तात कृष्णप्रसाद भण्डमरी, व रामनाथ मैनाली, नेपाल बार एशोसिएसनया महासचिव रमण श्रेष्ठ, कोषाध्यक्ष सविता भण्डारीलगायत झिंनिम्ह कानुन व्यावसायीत नियुक्त यानात:गु दु । चैत १० गतेया सर्वोच्चया अन्तरिम आदेश बदर यायेत माग यासें तत्कालीन रक्षासचिव वामनप्रसाद न्यौपानें निवेदन ब्यूगु खः ।",http://www.nepalmandal.com/content/897.html
एमालें हाकन संसद बहिष्कार ,"Wed Apr 8, 2009  8:57 pm","सत्तारुढ नेकपा एमालें बुटवलय् हत्या जुम्ह युथफोर्सया कार्यकर्ता प्रचण्ड थैवया हत्यारायात सरकारं मज्वंगु धासें बुधवाः नं व्यवस्थापिका संसदया बैठक बहिष्कार याःगु दु । एमालें संसद बहिष्कार याःगु थ्व प्यक्वःगु खुशी खः । एमालेया सभासद् रामजी शर्मां हत्यारा सुजित विकयात ज्वनेगु पलेसाः माओवादीं उल्टां बिस्का छ्वःगु धासें संसद बहिष्कारया घोषणा याःगु खसाः उकीयात कांग्रेसया सभासदतय्सं सर्मथन याःगु खः । बुधवाः पोखराय् जूगु छगू ज्याझ्वलय् एमाले अध्यक्ष झलनाथ खनालं बुधवाःया संसद बहिष्कार मयायेगु धयादीगु खः । बहिषकार लिपाः बुधवाः नं कार्यसूची हे दुहांमवंकं संसद शनिवाः तकःया निंतिं स्थगित याःगु दु । संसद बैठकय् देशय् अप्वयाच्वंगु हत्या, हिंसा दिकेमफुगुलिं सरकार पूर्णरुपं असफल जूगु व एमाले कार्यकर्ता प्रचण्ड थैवया हत्यारायात मज्वंगुलिं सत्ता साझेदार एमाले, प्रमुख प्रतिपक्षि दल कांग्रेस लगायत मेमेगु दलतय्सं सरकारया त्वच्वयेक विरोद्ध याःगु दु । बुधवाःया बैठकय् न्ववासें कांग्रेस नेता प्रकाश शरण महतं थैवया हत्यारायात माओवादीं संरक्षण बियातःगु द्वपं बियादिल । अथेहे वयेकलं विधिया शासनयात संरक्षण याये त्वःता उल्टां संसदीय व्यवस्था ज्यालकेमजू धाकाः धाइगु माओवादीया अभिव्यक्ति प्रति अपत्ति प्वंकादिल । नापं वयेकलं प्रधानमन्त्री थःपिनिगु गुंगू बुँदे माग पूमवंकूगु व थंज्याःगु अवस्थाय् संसदय् मुकदर्शक जुया च्वनाच्वनेगु छुं अर्थ मदु धयादिल । एमालेया सभासद सावित्रा भुसालं वाइसीएलया गतिविधि न्ह्यावलें विवादास्पद जूगु व बुटवलया घटनाय् नं वाइसीएलया ल्हाः दुगु खँ धयादिल । संयुक्त सरकारया बांलाःगु ज्याया जस दक्वं माओवादीं काइगु व बांमलाःगु ज्याया अपजस दक्वं एमालेयात बीगु धयादिल । थंज्याःगु हे अवस्था खसाः संविधान च्वयेगु ज्या अवरुद्ध जूइगु ख्याच्वः नं वयेकलं बियादिल । माओवादी सभासद सीपि गजुरेलं सत्ता साझेदार एमालेया आलोचना यानादिल । गजुरेलं एमालेया निगू ख्वाःपाः दुगु धासें सुविधा कायेगु इलय् सरकारया दुजःथें जुइगु व मेगु इलय् प्रतिपक्षया थें व्यवहार याइगु द्वपं बियादिल । अथेहे वयेकलं प्रचण्ड थैवया हत्यारा सुजित विकयात सर्वजनीक यायेत्यंवलय् फरार जूगु व अपराधी ज्वनेत माओवादीं सरकारयात ग्वहालि याइ धयादिल । अथेहे कांग्रेस सभासद महतया गज्याःगु कथंया गणतन्त्र माःगु धकाः न्यंगु न्ह्यसःया लिसः ब्यूसें नेता गजुरेलं धयादिल - 'झीसं धइगु गणतन्त्र नेपाःया थंज्याःगु गणतन्त्र खः ।' वयेकयलं नेपाःया थंज्याःगु गणतन्त्र धकाः बहुदली प्रतिस्पर्धा दुगु जनगणतन्त्र प्रति इंगित यानादिल । व्यवस्थापिका बैठकय् मधेशी जनअधिकार फोरमया आत्मराम प्रसाद शहा, तमलोपाया वृजेशकुमार गुप्ता, नेपाल सद्धभावनाया अनिल कुमार झा व नेकपा मालेया सीपि मैनालिं माओवादी व वया भातृ संगठनया ज्याया आचोलना याःगु खः । अथेहे राष्ट्रिय प्रजातन्त्र पार्टीपाखें सभासद जुयादिम्ह पुलाम्ह प्रधानमन्त्री लोकेन्द्र बहादुर चन्दं राज्य पुर्नसंरचना आयोग गठन यायेत माग यानादीगु खः ।",http://www.nepalmandal.com/content/899.html
सरकार असफल यायेगु षडयन्त्र जुयाच्वंगु दु : प्रम प्रचण्ड ,"Thu Apr 9, 2009  2:43 pm",प्रधानमन्त्री पुष्पकमल दाहाल प्रचण्डं सरकारयात असफल यायेत थीथी कथंया षडयन्त्र जुयाच्वंगु खँ धयादीगु दु । बिहिवाः सुथय् प्रधानमन्त्री निवास बालुवाटारय् नागरिक समाजया प्रतिनिधित नापलाय्गु झ्वलय् वयेकलं सरकारं सकारात्मक ज्या यासां सत्ता साझेदर दल एमालें हे उकीया विरोध याना सरकार संचालन यायेत थाकूइका बीगू खँ धयादीगु दु । नागरिक आन्दोलनया प्रतिनिधितय्सं प्रधानमन्त्रीयात संविधान च्वयेगु ज्या ईलय् हे मसिधसाः दुर्घटना जुइफगु पाखे ध्यानाकर्षन याःगु खसाः लिसलय् प्रम प्रचण्डं शान्ति प्रकि्रयात व संविधान च्वयेगु ज्याय् थः अतिकं चिन्तित व प्रतिवद्ध दुगु खँ कनादिल । अथेहे नागरिक समाजया प्रतिनिधितय्सं प्रधानमन्त्रीं सोमवाः खुल्लमंचय् न्ववानादीगु बारे नं न्ह्सः तयादीगु खः । नागरिक समाजं न्हूगु संविधान मच्वःतल्ले देया जिम्मेवार नेतातय्सं अज्याःगु न्ववाये मज्यू धाःगु खँयात प्रधानमन्त्री दाहालं गवलें गवलें अज्याःगु खँ न्ववायेगु मं मदुसां न्ववायेत बाध्य जुइगु खँ धयादिल । नापं गुलेखें खँत मिडियां नं ब्यक्वयेका च्वयेय धयादिल ।,http://www.nepalmandal.com/content/904.html
संविधान सभा उपनिर्वाचनया उम्मेदवार साह अपहरित ,"Thu Apr 9, 2009  3:19 pm",संविधान सभा उपनिर्वाचनय् नेकपा मालेया उम्मेदवार सन्तोष साह अपहरित जूगु दु । मालेपाखें धनुषा क्षेत्र नं ५य् उम्मेदवारी ब्यूम्ह साहयात बिहिवाः सुथय् धनुषाया बिन्धीं अपहरण या:गु खः । अपहरणया जिम्मा भुमिगत पुच: तराई राष्ट्रिय मुक्ति सेनां काःगु दु । उगु भुमिगत पुचया संयोजक आकाश त्यागीं स्थानीय संचार माध्यमयात फोन यानाः अपहरणया जिम्मेवारी काःगु खः । तर प्रहरीं धाःसाः थ्व घटनाया बारे छुं जानकारी मदुगु खँ धाःगु दु । धनुषाय् शुक्रवाः उपनिर्वाचन जुइत्यंगु दु ।,http://www.nepalmandal.com/content/905.html
प्रस्तावित न्याम्ह राजदूततय् नां सर्वसम्मत जुइमफुत ,"Thu Apr 9, 2009  3:52 pm","मन्त्रीपरिषदं प्रस्ताव यापिं न्याम्ह राजदुतत संसदीय सुनुवाइया विषेश समितिइ सर्वसम्मति जुइमफुत । संसदीय सुनुवाइ विषेश समितिया बिहिवाः च्वंगु बैठकय् प्रस्तावित न्याम्ह राजदुतत सर्वसम्मत जुइमफुसां बैठकं न्याम्हेसिया नां अनुमोदन याःगु दु । संसदीय सुनुवाइ विशेष समितिं अनुमोदन याःगुलिं राजदुत नियुक्तिया निंतिं सरकारया लँपू चाःगु दु । मन्त्रीपरिषदं जर्मनीय् सुरेश प्रधान, अमेरीकाय् सुकदेश शाह, बेलायतय् रामस्वार्थ राय, भारतय् चन्द्रकान्त पौडेल व फ्रान्सय् सुरेन्द्र कार्कीया नां सिफरिस याःगु खः । बैठकय् राजदूततय् नां सर्वसम्मत जुइ मफुसां गुलिखें सभासदतय्सं समर्थन याःगुलिं प्रस्तावित नां त अनुमोदन जूगु खः । न्ह्यछम्ह दुजः दुगु थुगु समिति छम्ह जकः सभासदं समर्थन याःसां नां अनुमोदन जुइगु प्रावधान दु । अमेरीकाया निंतिं सिफारिस याम्ह शाहयाके ग्रीनकार्ड दुगुलिं अधिकांश सभासदतय्सं अनुमोदन यायेमज्यूगु बीचाः तःगु खः । अथेहे जर्मनया निंतिं सिफरिस याम्ह प्रधानया नांमय् प्रधानमन्त्रीया सल्लाहकारं हे उजुरी तःगुलिं विशेष छानविन यायेमाःगु माग सभासदतय्सं याःगु खः । अथेहे फ्रान्स, बेलायत व भारत कुटनीतिक हिसावं नेपाःया 'क श्रेणी' लाःगु देत जुगुलिं आः प्रस्तावित राजदूतत स्वयां योग्य राजदूतत छ्वयेमाःगु माग सभासदतय्सं याःगु खः । तर दक्व प्रस्तावित राजदूतयात समर्थन याईपं सभासदत नं दुगुलिं न्यागुलिं नांया बैठकं अनुमोदन याःगु दु ।",http://www.nepalmandal.com/content/906.html
संविनाध सभा उपनिर्वाचनया मतदान जुयाच्वन ,"Fri Apr 10, 2009  2:37 pm","संविनाध सभा उपनिर्वाचनया मतदान शुक्रवाः सुथय् निसें न्ह्याःगु दु । न्याःगु जिल्लाया खुगू निर्वाचन क्षेत्रय् मतदान जुयाच्वंगु दु । सुथय् च्याताः  ईलंनिसें मनूत ल्हा:ति नागरिकता प्रमाण पत्र ज्वना भोत र्कूकेत पाः च्वनाच्वंगु दु । मतदान सनिलया न्याताः ईलय् तक जुइ । मोरङ्ग क्षेत्र नं ५ व ७, धनुषा ५, कास्की १, रोल्पा २ व कन्चनपुर ७य् उप निर्वाचनया मतदान जुयाच्वंगु दु । सच्छि व स्वीगुम्ह स्वतन्त्र व पार्टीया उम्मेदवारतय्सं खुगू निर्वाचन क्षेत्रय् थःगु उम्मेदवारी ब्यूगु दु गुकी झिम्ह मिसात दु । उपनिर्वाचन जूगु थासय् शुक्रवाः सरकारं सार्वजनिक बिदा ब्यूगु दु । नेपाली कांग्रेसया सभापति गिरिजाप्रसाद कोइरालां मोरङ्ग क्षेत्र नं ७या आदर्श उच्च मावि वनाः थःगु भोट र्कुकूगु खः । अथेहे कास्कीया क्षेत्र नं १या झिंछगू मतदान केन्द्रया मेशिन स्यंगुलिं छुं ईया निंतिं मतदान लिछ्याःगु खः । लिपाः येँय् नं हेलिकप्टरय् तायाः मेशिनं अनः थ्यंकेवं मतदान न्ह्याःगु खः ।",http://www.nepalmandal.com/content/908.html
यलया बंगलामुखी देगः मिं नल ,"Mon Mar 16, 2009  3:50 pm",यलःया बंगलामुखी देगलय् वंगु बहनी मि च्या:गु दु । मिं नया: बंगलामुखीया मू द्यःगया दुने च्वंगु फुक्क सामान च्यागु दु । विद्युतया सर्किटया गडबडीं द्यःगलय्  मिं च्यागु प्रारम्भिक अनुमान यलःया प्रहरीं धा:गु दु । चान्हय् झिनिता १२ ई निसें च्यागु मी यलः व येँया वारुणयन्त्र व स्थानीयबासिन्दाया ग्वाहिलं घौछि लिपा जक नियन्त्रणय् काःगु प्रहरीं धाःगु दु । चान्हय् झिनिता इलय् देगलं कुँ पिहाँवयेवं स्थानियबासिन्दां दमकल सःतुगु खः । द्यःगलय् मीं च्यायेवं सुथय् द्यःपुज्यायेगु निितं वपि भक्तजन अथेहे लिहाँवंगु खः । पुजाया निितं द्यःगलय् थौं रोक लगे याःगु दु । विहिवाः विशेष भिड जुइगु थुगु देगल् सरस्वती पूजा व गुन्हपुन्हिया िदं मेला जुइ ।,http://www.nepalmandal.com/content/842.html
धनकुटाय्  देय् दबूया तःमुँज्या न्ह्यात ,"Sun Mar 22, 2009  2:53 pm",राजनीति आन्दोलननिसें कयाः जातिय व भाषिक आन्दोलनया शुरुवात व नेतृत्व नेवाःतय्सं याना वयाच्वंगु खँ प्रधानमन्त्री पुष्पकमल दाहाल प्रचण्डं धयादीगु दु । वय्कलं उगु खँ म्हिगः धनकुटाय् नेवाः देय् दबूया न्याक्वःगु तःमुँज्याया उलेज्या यासें उगु खँ धयादीगु खः । लिसें वय्कलं वर्तमान सरकारया नेतृत्व थःिपंसं कायेधुंकाः दकलय् मध्यय् न्ह्यथनेबहःगु ज्या मन्त्रिपरिषदया न्हापांगु बैठकं नेपाल संवत्यात सर्वसम्मितं राष्ट्रिय संवत् घोषण यायेदुगुिलं थः गौरन्वान्वित जूगु व थम्हं गर्वया अनुभूति यानागु खँ नं वय्कलं कनादीगु दु । नेपालभाषाया आन्दोलन जनयुद्धलिसें नं अन्तरसम्बन्ध दुगु खँ कनादिसें वय्कलं नेपालभाषाया न्ह्यलुवातलिसें जूगु छगू अन्तर्त्रिुया ज्याझ्वलय् सरकारी संचार माध्यमय् भाषिक रुपं उपेक्षित जुयाच्वंगुयात चीकेत सरकारी न्हिपौ गोरखापत्रयात समावेशी रुपय् प्रकाशन यायेत थम्हं निर्देशन बियागु खँ नं वय्कलं कनादीगु दु । उगु ज्याझ्वलय् न्ववायेगु झ्वलय् वय्कलं आः च्वइगु न्हूगु संविधानया प्रस्तावनाय् हे देय्या न्हय्न्यागुिलं जिल्लाया मांभासं शिक्षा बीगु शिक्षालय चायेकेगु खँ दुथ्याकेगु बचं नं वय्कलं बियादीगु दु । वर्तमान सरकारं राजतन्त्र चीकाः गणतन्त्र पलिस्था यायेगु जुजुया एकल अधिनायकवादयात क्वःथलाः संघात्मक राज्य प्रणाली वनेफुसा थ्व सरकारं देशय् दिगो शान्ति कायम यायेगु ज्या नं याये फइगु बिचाः नं वय्कलं प्वंकादिल । उगु ज्याझ्वलय् नेपालभाषा आन्दोलनया न्ह्यलुवाः व नेवाः देय् दबूया सल्लाहकार पद्मरत्न तुलाधरं प्रचण्ड क्रान्तिकारी जुयाः सरकारय् वयेफुसा नेवाःतय्सं नं थःगु हक अधिकार व थःगु स्वायत्त राज्य कायेगु िनंितं नेवाःतय्सं नं ल्वाभः ज्वनाः आन्दोलनय् कुहां वये मालेफुगु ख्याच्वः बियादीगु दु । तःमुँज्याया झ्वलय् नेपालभाषा आन्दोलनया न्ह्यलुवा व्यक्तित्विपंत हनेगु झ्वलय् नेपालभाषा मंकाः खलःया नायः पद्मरत्न तुलाधर नेपालभाषा खलः हेटौंडाया रुद्रहरी जोशी नेवाः पुच धनकुटाया रामनारायण श्रेष्ठ व पाल्पाया छत्रराज शँक्यिपंत ख्येँ सगं बियाः बेतािलं चिकाः नापं लुमन्ति िचं व हनापौ देछाःगु खः । नेवाः देय् दबूया नायः मल्ल के. सुन्दरया अध्यक्षताय् न्ह्याःगु उगु उलेज्या ज्याझ्वलय् पर्यटन तथा नागरिक उड्डयन मन्त्री हिसिला यमि नेपाल उद्योग वाणिज्य महासंघया नायः कुशकुमार जोशी किराँत राई यायोक्खा नेपाली कांग्रेस एमालेया प्रतिनिधििपंसं नं िभंतुना देछाःगु खः । ज्याझ्वलय् नेवाः पुचः धनकुटाया नायः नविन किशोर शाक्यं लसकुस यानादीगु खः । उलेज्या ज्याझ्वः न्ह्यः देय्न्यंकंया तःमुँज्याय् ब्वति कायेत वःिपं थीथी खलः पुचःया प्रतिनिधििपं लगायत आपालं धनकुटाया नेवाःतय्सं थःपिनि परम्परागत नेवाः वसः पुनाः र् याली ब्वति काःगु खःसा धनकुटा बजाः छगुिलं हे तःमुँज्याया िनंितं हे झःझः धायेकः थीथी थासय् घः व लसकुस यायेत तयातःगु तूल व्यानरं छायेपिया तःगुिलं नेवाःमय जुयाच्वंगु दु । तःमुँज्याया कारणं धनकुटा बजाः शून्य थें जुयाच्वंगु दुसा तःमुँज्याया छन्हु न्ह्यः मोटरसाइकल र् याली व बहनी सुकुन्दा र् याली नं जूगु खः । उद्घाटन लिपा न्ह्याःगु बन्द शत्र थौं नं न्ह्यानाच्वंगु दुसा थौं हे देय् दबूया न्हूगु ज्यासना पुचःया नं ल्यज्या जुइ ।,http://www.nepalmandal.com/content/847.html
प्रधानमन्त्री युरोप प्रस्थान ,"Sat Mar 28, 2009  1:19 pm","प्रधानमन्त्री पुष्पकमल दहाल 'प्रचण्ड' छवाःया निंतिं शनिवाः युरोप भ्रमणय् झायादीगु दु । सनिलय् न्याताः ईलय् वय्क त्रिभुवन अन्तराष्ट्रिय विमानस्थलं प्रस्थान यानादीगु खः । युरोप भ्रमणया झ्वलय् प्रम प्रचण्डं नर्वे व फिनल्याण्डया भ्रमण यानादी । विमानस्थलय् पत्रकारतलिसे खँल्हानादीसें वयेकलं फिनल्याण्ड सरकारनाप वन व नर्वे सरकार नाप विद्युतया बिषयलय् छलफल जुइगु खँ कनादिल । बिदाइ समारोहलय् मन्त्री, एकीकृत (माओवादी) पार्टीया नेता, सुरक्षा अङ्गया प्रमुख, कुटनीतिक नियोगया पदाधिकारी नापं सरकारी कर्मचारीतय् उपस्थिति दुगु खः । वय्कया भ्रमण पुचलय् सरकारी कर्मचारी व व्यापारीत नापं याना झिंगुम्ह दुथ्या । प्रतिनिधिमण्डलय् वय्कया जहान मय्जू सीता पौडेल, काय् प्रकाश दहाल, प्रधानमन्त्रीया सल्हाकार हरि बहादुर थापा, मुख्य सचिव भोजराज घिमिरे, नेपाल उद्योग वाणिज्य महासंघया अध्यक्ष कुश कुमार जोशी, उद्योगपति चण्डिराज ढकाल, अन आर अनया उपेन्द्र महत्तो आदि दुथ्या । प्रधानमन्त्रीं नर्वेय्लय् अनया जुजु व वय्कया समकक्षियात नापलानादीगु ग्वसाः दुसाः फिनल्याण्डय् अनया राष्ट्रपतियात नापलय्गु ग्वसाः दु । अथेहे वय्कलं थःगु युरोप भ्रमणया झ्वलय् अनया थीथी कथंया उर्जा शक्तिया बारे जानकारी कयादीगु योजन दु । थःगु छवाःयंकया भ्रमण क्वचाय्का वय्क ४ अप्रिलय् नेपाः लिहांझायादी ।",http://www.nepalmandal.com/content/849.html
थैवया हत्या विरुद्ध थीथी थासय् प्रदर्शन ,"Sat Mar 28, 2009  8:35 pm","बुधवाः बुटवलय् हत्या जुम्ह एमाले समर्थित युथ फोस्रया कार्यकर्ता प्रचण्ड थैवया हत्यारायात ज्वनेमाःगु व हत्याया निष्पक्ष छानविन यायेमाःगु माग यासें एमालें शनिवाः देया थीथी थास् विरोध प्रदर्शन व सभा यात । रुपन्देहीलय् जूगु शवयात्रायात संवोधन यासें एमाले महासचिव झलनाथ खनालं थःगु पार्टीं हत्याराया नां तकं सार्वजनिक यायेधुंकूगुलिं सरकारं हत्यारायात कारबाही मयासाः एमालें सरकार त्वतिगु चेतावनी बियादिल । वय्कलं जनमुक्ति सेनाया शिविर अपराधीतय् आश्रय स्थाल मखु धकाः पुष्टि यायेत माओवादीयात चुनौति तकं बियादीगु दु । वय्कलं एमाले लोकतान्त्रिक शक्तित नाप सहकार्य यायेत तयार दुगु खँ कनादिल । शवयात्राय् एमालेया अध्यक्ष झलनाथ खनाल, महासचिव ईश्वर पोखरेल, सचिव बिष्णु पौडेल नापं द्वलंद्व मनूतय्सं ब्वति काःगु खः । शवयात्राया झ्वलय् एमाले व माओवादी कार्यकर्ता दथुइ आप्पां कायेकीगु ज्याः जुया स्थिति तनावपूर्ण जूगु खः । अन्त्येष्टि सिधेवं जिल्ला प्रशासनं अन हाकनं कफ्यू आदेश जारी याःगु दु । अथेहे थैवया हत्याया विरोधय् येँ नं विरोध जुलुस व सभा जुल । रत्नपार्कं शुरु जूगु विरोध जुलुस न्हू सतक जुया हाकनं रत्नपार्कय् तुं वयाः सभाय् हिउगु खः । रुपन्देहीया थैव बुधवाः बहनी छेँ वनाच्वंगु इलय् मोटरसाइकलय् विपिं अज्ञात पुलचं गोलिं कायेका हत्या याःगु खः । एमालें धासाः हत्या माओवादीया रुपन्देही जिल्ला अध्यक्ष सुजीत विक व वया पुचलं याःगु द्वपं बियाच्वंगु दु ।",http://www.nepalmandal.com/content/851.html
हिउँदे अधिवेशन थौं शुरु जुइगु ,"Sun Mar 29, 2009  10:22 am","व्यवस्थापिका संसदया हिउँदे अधिवेशन आइतवाः शुरु जुइत्यंगु दु । आइतवाः न्हिनेसिया स्वताः ईलय् बानेश्वरय् च्वंगु अन्तराष्ट्रिय सम्मेलन केन्द्रय् थ्व अधिवेशन च्वनेत्यंगु दु । अन्तरिम संसद्या थ्व न्याक्वःगु अधिवॆशन खसाः एकीकृत नेकपा (माओवादी) सरकारय् वयेधुंकालिंया निक्वःगु अधिवेशन खः । थुगु संसदयात विधेयक अधिवेशनया कथं नं स्वयेगु याः । थुगु अधिवेशनय् सरकार पाखें दर्जनौ विधेयक ह्येगु ग्वासाः ग्वयातसां आः तक निगू जकः विधेयक दर्ता यानातःगु दु । सरकारय् सामेल नेकपा (एमाले), मधेशी जनअधिकार फोरम व सद्भावना नापं प्रमुख विपक्षी दल कांग्रेस व तमलोपां सरकार संचालनप्रति असहमति प्वंकाः च्वंगु ईलय् जुइत्यंगु थ्व अधिवेशन सरकारया निंतिं तसकं चुनौतिपूर्ण जुइगु खनेदु ।",http://www.nepalmandal.com/content/852.html
किपूलि स्वतन्त्र विद्यार्थी युनियनया मतगणना हाकनं स्थगित ,"Sun Mar 29, 2009  6:39 pm",किपू क्याम्पसय् स्वतन्त्र विद्यार्थी युनियनया मतगणना हाकनं छक्व स्थगित जूगु दु । एमाले समर्थीत अखिलं पोखराया पृथ्वीनारायण क्याम्पस व बुटवल बहुमुखी क्याम्पसय् नं स्थगित जुयाच्वंगु मतगणना शुरु यायेमाःगु माग यासें किपूलिया मतगनणा अवरुद्ध यानाब्यूगु दु । च्यान्हू न्ह्यः निसें स्थगित जुयाच्वंगु किपूलिया मतगणना शनिवाः सनिलय् निंसें जकः शरु जूगु खः । अखिल क्रान्तिकारीं मतगणनाया विरोध यानाच्वंसां आः तकःयाः मतगणनाया लिच्वः कथं अखिल क्रान्तिकारी हे न्ह्यने लानाच्वंगु दु । स्वतन्त्र विद्यार्थी युनियनया निर्वाचन चैत ६ गते जूगु खः ।,http://www.nepalmandal.com/content/854.html
एमालें संसद अवरुद्ध याइगु ,"Sun Mar 29, 2009  2:12 pm",आइतवाः सुथय् सिंहदरवारय् च्वंगु एमालेया संसदीय बैठकं थौं शुरु जुइत्यंगु हिउँदे अधिवेशनया संसदीय बैठक अवरुद्ध यायेगु निर्णय याःगु दु । बुधवाः रुपन्देही हत्या जुम्ह युथ फोस्रया कार्यकर्ता प्रचण्ड थैवया हत्या मओवादीया जिल्ला अध्यक्ष सुजीत विक व वयाः पुचःलं याःगु द्वपं बिसें एमालें थः माओवादी विरुद्व संसदय् सशक्त रुपं प्रस्तुत जुइगु निर्णय याःगु दु । बैठकय् पार्टी अध्यक्ष व संसदीय दलया नेता झलनाथ खनालं थःगु पार्टीया सभासद्तय्त निर्देशन बिसें माओवादी ज्यादतीया विरुद्ध सशक्त ढङ्गं प्रस्तुत जुइत निर्देशन बियादीगु दु । संसदय् सशक्त प्रतिवाद यासां तत्काल सरकार त्वतिगु पक्ष धासाः मदुगु खँ नं अध्यक्ष खनालं कनादिल ।,http://www.nepalmandal.com/content/853.html
'स्वलाःया दुने सेना समायोजन याये मफइगु' ,"Sun Mar 29, 2009  6:46 pm","सेना समायोजन विशेष समितियात ग्वहालि जुइ कथं देयेकूगु प्राविधिक समितिं स्वालाःया दुने सेना समायोजन याये मफइगु खँ धाःगु दु । आइतवाः सिंहदरवारय् च्वंगु समितिया न्हापांगु बैठकय् कार्यतालिका व विशेष समितिं ब्यूगु कार्यक्षेत्र विभाजन बारे सहलह जूगु दु । अनिमनया अवधि आसर तक जक: जूगुलिं सेना समायोजन विशेष समितिं वहे ई दुने समायोजन प्रक्रिया पूवंकेगु निर्णय याःगु खः । बैठकय् भाग काःपिं दुजतय्सें थःपिं मन्त्री या राज्यमन्त्री सरह सुविधाया माग याःगु दु । प्राविधिक समितिइ पुलांम्ह जनरल, स्वम्ह माननीयत दुगुलिं राज्यमन्त्री स्वयां क्वयेया सुविधा मकायेगु निर्णय याःगु दु । प्राविधिक समितियात नं विशेष समिति सरहया सुविधा बीमाःगु माग नं बैठकं याःगु दु । बैठकय् जूगु निर्णय प्रधानमन्त्री प्रचण्ड युरोप भ्रमणं लिहांझ्येधुंका खँ ल्हायेगु सहमति जूगु दु ।",http://www.nepalmandal.com/content/855.html
हिउँदे अधिवेशन शुरु ,"Sun Mar 29, 2009  9:15 pm",व्यवस्थापिका संसदया हिउँदे अधिवेशन आइतवाः शुरु जूगु दु । संविधान सभाया अध्यक्ष सुभाषचन्द्र नेम्वाङ्गं राष्ट्रपति रामवरण यादवया पौ ब्वनाः आइतवाः हिउँदे अधिवेशन शुरु यानादीगु खः । च्यागु मिनेट जकः न्ह्याःगु व्यवस्थापिका संसदया बैठकया न्हापांगु न्हि नकतिनि सिम्ह सभासद् बोधनारायण यादव व पुलांम्ह कानून मन्त्री महेश्वर प्रसाद सिंहया लुंमन्ति शोक प्रस्ताव पारित यानाः बैठक स्थगन याःगु खः । यादव सुनसरी सवारी दुर्घटनाय् लाना मदुगु खसाः सिंह हृदयघातया कारण मदुगु खः । संसद मंगलवाः न्हिनेसिया स्वताः ई तकया निंतिं स्थगित याःगु दु । विधेयक अधिवेशनया कथं नं काइगु हिउँदे अधिवेशनय् सरकारं स्वंगु अध्याधेश व झिंस्वंगु विधेयक ह्येगु तयारी यानाच्वंगु दु ।,http://www.nepalmandal.com/content/856.html
न्यू जर्सीइ छम्ह नेपाली विद्यार्थी मन्त ,"Mon Mar 30, 2009  11:28 am",अमेरीकाया न्यू जर्सीइ उच्च अध्ययन यानाच्वंम्ह नेपाली विद्यार्थी राहुल हमाल वंगु शुक्रवाः उपचार याकूयाकूं मन्त । स्वःवाः न्ह्यः निसें न्यू जर्सीया माउन्टेनसाइद अस्पतालय् उपचार याकाच्वंम्ह हमालयात छू जूगु खः धकाः अन वासः यानाच्विपं चिकित्सकतय्सं तकं धाये मफु । हमालया मां अबु थः काय्या अवस्था नाजुक जूगुलिं निवाः न्ह्यः अन थ्यंक व:गु खः । मदुम्ह हमाल न्यू जर्सीया काल्दवेल कजेलय् अध्यन यानाच्वंम्ह खः । आः अन ब्वनाच्वंपिं हमालया नेपाली पासाःपिंसं हामलया सीम्ह व वयाः मांआबु छेँ लिहां छ्वयेत आर्थीक ग्वहालि मुंकेगु ज्या यानच्वंगु दु । ग्वहालि याये इच्छु सुनां नं www.helprahul.com य् वनाः ग्वहालि याये फइ ।,http://www.nepalmandal.com/content/857.html
सहकार्य व सहमतिया राजनीति त्वःधुला वनाच्वन : गृहमन्त्री ,"Wed Apr 1, 2009  7:46 pm",कार्यवहाक प्रधानमन्त्री व गृहमन्त्री बामदेव गौतमं सहकार्य व सहमतिया राजनीति त्वःधुला वनाच्वंगु व स्थिति गम्भीर जुया वनाच्वंगु खँ कनादीगु दु । बुधवाः यलय् जूगु छगू ज्याझ्वलय् न्ववासें मन्त्री गौतमं सत्ता साझेदार दलत दथुइ नं सहमति तनावनाच्वंगु खँ कनादिल । वय्कलं नकतिनि रुपन्देही हत्या जुम्ह एमाले कार्यकर्ता प्रचण्ड थैवया हत्यां आः जुयाच्वंगु असमझदारीयात अझ तच्वयेका ब्यूगु दु धयादिल । वयेकलं थ्व हत्याया बारे सरकार नाप छुं नं प्रमाण मदुगु तर एमालेया कन्द्रीय कमिटिं हत्यारा नां तकं सार्वजनीक यायेधुंकूगुलिं दुविधाय लानाच्वंगु खँ धयादिल । अथेहे वयेकलं नेपाली कांग्रेसं सरकारय् ब्वति मकाःगुलिं दुःख प्वंकादिल ।,http://www.nepalmandal.com/content/863.html
कीर्तिपुर क्याम्पसय् क्रान्तिकारी त्यात ,"Wed Apr 1, 2009  1:11 am",नकतिनि क्वचाःगु त्रिविविया स्ववियू निर्वाचन अन्तर्गत कीर्तिपुर केन्द्रीय क्याम्पसय् नेकपा माओवादी समर्थित अखिल क्रान्तिकारीया उम्मेदवार हिमाल शर्मा सभापतिया पदय् त्याःगु दु । थः निकटतम प्रतिद्वन्दियात प्यसःत्या भोटया फरकय् शर्मा चुनाव त्याकूगु खः । कीर्तिपुर क्याम्पसय् सभापतिलिसें अप्वः धयाथें पदय् क्रान्तिकारीया हे वर्चस्व खनेदुगु दु । स्वनिगःया रत्नराज्य लक्ष्मी क्यामपसय् एमाले निकट अनेरास्ववियुया राजकुमार राईया प्यानाल त्याःगु दुसा नेपाल ल क्याम्पसय् नं एमाले निकट अनेरास्ववियुया हे प्यानल सहित सभापति गुणराज आचार्य त्याःगु दु । उखे पद्मकन्या क्याम्पसय् धाःसा नेविसंघया प्यानल त्याःगु दु ।,http://www.nepalmandal.com/content/861.html
सेना समायॊजन प्राविधिक समितिपाखें आचारसंहिता व कार्यविधि तयार ,"Wed Apr 1, 2009  8:07 pm","माओवादीया सेनाया लडाकुतय् रेखदेख, समायोजन व पुनः स्थापनाया निंतिं गठन जूगु विशेष समिति अन्तर्गतया प्राविधिक समितिं थःगु आचारसंहिता व कार्यविधि तयार याःगु दु । बुधवाः सनिलय् सिंहदरवारय् च्वंगु प्रावधिक समितिया बैठकं खुगू बुँदे आचारसंहिता तयार याःगु दु । आचारसंहिताय् समितिया दुजतय्सं राजनीतिक दलया शीर्ष नेतातनाप परामर्श यायेफइगु तर नेतातपाखें प्राप्त जानकारी सार्वजनिक याये मदइगु खँ न्ह्यथंनातःगु दु । समितिया दुजःतय्सं नेपाली सेना वा माओवादी सेनाया लडकुतय्त भड्के यायेगु वा उत्तेजित यायेगु कथंया मन्तव्य अन्तर्वार्ता व सार्वजनिक रुपं थःगु बिचाः प्वंके दइमखु । प्रावधिक समितियात स्वलाःया दुने सेना समायोजा सम्बन्धि प्रारुप तयार यायेमाःगु जिम्मेवारी बियातःगु दु । प्राविधिक समितिया मेगु बैठक बिहावाः च्वनी ।",http://www.nepalmandal.com/content/864.html
किपुलिइ शहिद दिवस हन ,"Thu Apr 2, 2009  1:41 pm","२०४६ सालय् तात्कालिन पंचायती व्यवस्थाया विरुद्धय् न्ह्याःगु आन्दोलनया झ्वलय् शहादत जूपिनिगु लुमन्तिइ थौं किपुलइ शहिद दिवस हन । स्थानिय खाःसि बजारय् पलिस्था यानातःगु शहिदया झ्वाताय् स्वांमा क्वखायेका न्ह्याःगु र् यालीं किपू दे चाःहिउगु खः । २०४६ चैत्र २० गते थौंया दिनस किपूया जनतां पंचायती व्यवस्थाया बिरोधय् खाःसि च्वंगु प्रहरी चौकि न्ह्ःने आन्दोलन याःबलय् प्रशासनं गोिलं कयेकूगु खः । गोिलं लानां आन्दोलनकारीिपं लन बहादुर महर्जन, राजमान माली, हिराकाजी महर्जन व राजेन्द्र महर्जनिपं शहिद जूगु खः।",http://www.nepalmandal.com/content/866.html
माओवादी सरकार न्हूगु संविधान दयेकेत अनइच्छुक : कोइराला ,"Thu Apr 2, 2009  2:47 pm",नेपाली कांग्रेसया सभापति गिरिजाप्रसाद कोइरालां माओवादी नेतृत्वया सरकार न्हूगु संविधान दयेकेत अनइच्छुक दुगु खँ कनादीगु दु । बिहिवाः सुथय् अन्तर्राष्ट्रिय समाज सहयोग विकास मन्त्री माइक फोस्टर नापया खँल्हाबंलाया झ्वलय् वयेकलं माओवादी सरकार न्हूगु संविधान च्वयेगु सिवें मेमेगु गतिविधि अप्व ध्यान वियाच्वंगु खँ धयादीगु दु । वयेकलं अदालतया ज्याया नापं देया प्रमुख अङ्गया विरोध यासें माओवादीं अप्वयेका च्व‌ंगु अपराधीक गतिविधि प्रति चिन्ता प्वंकादिल । कोइरालानापया खँल्हाबंलालिपा बेलायती मन्त्री  फोस्टरं संविधान निमार्ण ज्याय् व शान्ति प्रकृयाय् नेपाली कांग्रेसया भुमिकाबारे जिज्ञासा तयादीगु खँ कनादिल । वयेकलं अनमिनया समायावधी तनेगु वा मतनेगु बारे नेपाली कांग्रेसया बिचाः न‌ न्यनादिल । अथेहे मन्त्री फोस्टरं बिहिवाः हे गृहमन्त्री बामदेव गौतमयात नं नापलाना सुरक्षा स्थितिबारे जानकारी कयादीगु दु ।,http://www.nepalmandal.com/content/867.html
"माओवादी भातृ संगठनं राष्ट्रपति, प्रधानमन्त्री व सभामुखयात ज्ञापनपत्र लःल्हाइगु ","Thu Apr 2, 2009  6:11 pm","एकीकृत नेकपा माओवादी निकट गणतान्त्रिक मांच समन्वय समितिं जनयुद्ध, जनआन्दोलन व मधेश आन्दोलनय् हत्या यापिं व बेपत्ता देयेकूपिं दोषीतय्त कारवाहीया मागयासें राष्ट्रपति, प्रधानमन्त्री व सभामुखयात ज्ञापनपत्र लःल्हाइगु जूगु दु । येँया बुद्धनगरस्थित माओवादी केन्द्रीय ज्याकूलय् छगू पत्रकार सम्मेलनया ग्वसाःगवःया आः वकइगु आइतवाः ज्ञापनपत्र लःल्हाइगु जानकारी ब्यूगु खः । अथेहे समितिया संयोजक कृष्ण केसीपाखें जारी विज्ञप्तिइ जनभावनायात संविधानय् दुथ्याकेत लखौं नेपामितय् हस्ताक्षर यानाः राष्ट्रपति, प्रधानमन्त्री व सभामुखयात ज्ञापनपत्र लःल्हाइगुलःल्हाइगुखँ न्ह्यथनातःगु दु ।",http://www.nepalmandal.com/content/869.html
विद्यार्थी हत्यालिपा विराटनगर बन्द ,"Thu Apr 2, 2009  3:03 pm","वाइसियलं थः विद्यार्थी कार्यकर्ताया स्याःगु द्वपं ब्यूसें युथफोस्रं बिहिवाः विराटनगरय् प्रदर्शन याःगु दु । प्रदर्शशनया कारणं निन्ह्य निसें बजाः बन्द जूगु दु । गोग्राहा उच्च माध्यमिक विद्यालय, पोखरियाय् न्ह्य्गु तगिमय् ब्वनाच्वंम्ह झिंन्ह्यदँया अनुज थापायात बिहिवाः सुथय् स्याःगु खः । युथफोस्रया कार्यकर्तातय्सं थापाया हत्या वाइसिएलं याःगु द्वप ब्यूस्गु दु । उखे पर्वतय् मनू स्यायेगु अपराध याःगु धासें एकीकृत माओवादीया कार्यकर्तायात ज्वंगु दु । पर्वतया रुपक भट्टराईयात प्रहरीं बुधवाः बहनी ज्वंगु खः । स्ववियु निर्वाचनया इलय् एमालेया जिल्ला सचिव विकास लम्सालया स्यायेगु ताः तया दाःगुलिं भट्टराईयात ज्वंग खः ।",http://www.nepalmandal.com/content/868.html
थौं जर्नेल अवकास मुद्दाया सुनुवाइ जुइगु ,"Sun Apr 5, 2009  11:31 am",सरकारी निर्णय विरुद्ध सर्वोच्च अदलातं ब्यूगु अन्तरिम आदेश खारेजीया माग यासें रक्षा मन्त्रालयं दायर याःगु मुद्दाय् आइतवाः सर्वोच्चय् सुनुवाइ जुइत्यंगु दु । थ्वस्वयां न्ह्यः सरकारं च्याम्ह जर्नेलतय्त अवकाश बीगू निर्णयया विरुद्ध सर्वोच्चयं ब्यूगु अन्तरिम आदेश उचित मजूगु धासें रक्ष मन्त्रालयं सर्वेच्चय् रिट दायर याःगु खः । न्यायाधीश रणबहादुर बम व सुशील कार्कीया संयुक्त इजलसं याइगु सुनुवाइलय् रक्षा मन्त्रालय व विपक्षीयात सहलह यायेत सःतुगु दु । अथेहे आइतवाः हे प्रधानमन्त्री पुष्पकमल दाहाल प्रचण्ड व प्रधानन्यायाधीश केदारप्रसाद गिरी दथुइ खँल्हाबंला जूगु दु । बालवाटारय् जूगु खँल्हाबंलाय् अवकास ब्यूपिं च्याम्ह जर्नेलतय् बारे खँ जूगु सिदुगु दु ।,http://www.nepalmandal.com/content/884.html
स्थानीय निकाय मनोनयनया झिंन्हय्गू  दलपाखें विरोध ,"Sun Apr 5, 2009  7:40 pm","स्थानीय निकाय पदाधिकारी मनोनयन यायेगु सरकारी तयारीया संविधानसभाय् प्रतिनिधित्व दुपिं झिंन्हय्गू चीचीधंगु दलतय्सं विरोध याःगु दु । झिंन्ह्यगु दलतय्सं स्थानीय निकाय निर्वाचनं गठन याइगु व निर्वाचन मजुतलेतकया निंतिं सर्वदलीय संयन्त्रमार्फत ज्या चले यायेमाःगु माग याःगु दु । राष्ट्रिय जनशक्ति, राष्ट्रिय जनमोर्चा, नेकपा एकीकृतनाप झिंन्ह्यगू दलतय्सं सरकारया निर्णय खारेजीया माग यासें आइतवाः सभामुख सुभाष नेम्वाङयात ज्ञापनपौ लःल्हात । प्रमुख प्रतिपक्षी दल कांग्रेसं मनोनयायात 'भागबण्डा प्रथा' धासें विरोध यानाच्वंगु दु । कांग्रेसं स्थानीय तहल् सर्वदलीय संयन्त्र देयेका संचालन यायेमाःगु अडान कयाच्वंगु दु । एमालें धासाः दक्वसिया सहमतिइ सर्वदलीय संयन्त्र देयेका स्थानीय निकाय गठनया पक्षय् दु । माओवादी नेतृत्वया सरकारं माघय् स्थानीय निकाय गठनया निंतिं गृहकार्य यायेत स्थानीय विकास मन्त्री रामचन्द्र झाया अध्यक्षताय् दुगु कार्यदलयात निर्देशन ब्यूगु खः । कार्यदलं जिल्ला विकास समिति नगरपालिका व गाविसय् दलया प्रतिनिधियात समानुपातिकरुपं स्थानीय निकायलय् मनोनयनया तयारी यायेवं चीचीधंगु दलतय्सं विरोधय् कुहांवःगु खः । २०५४सालया निर्वाचित प्रतिनिधिया म्याद सिधेवं स्थानीय निकाय कर्मचारीया भरय् साचालन जुया वयाच्वंगु दु । झिंन्ह्यगू दलतय्त प्रधानमन्त्री पुष्पकमल दाहाल प्रचण्डं चैत २५गते माओवादीया संसदीय दलया ज्याकूथी नापलायेगु ज्याझ्व क्व:छिगु दु ।",http://www.nepalmandal.com/content/885.html
थौं नेपाल बन्दया आंशिक लिच्वः ,"Mon Apr 6, 2009  9:14 am",एकिकृत नेकपा माओवादी विरुद्ध लक्षित याना रिभोलुसनरी लेफ्ट विङ्ग नेकपा एकिकृत जनमोर्चा आदि पार्टीं घोषणा याःगु नेपाल बन्दं थौं जनजीवनय् लिच्वः लाकूगु खनेदु । बन्दं याना सवारी साधनत कम जक लँय् चले जूगु खनेदुसा पसःत धाःसा उलि बन्द जूगु मदु । बन्दकर्तातय्सं एबिसि टि.भिया गाडि छगः तछ्याये धुंकूगु दुसा कलंकी सवारी साधनय् अवरोध थनाच्वंगु दु । २०४६ सालय् जूगु जनआन्दोलनय् दक्कले तःधंक आन्दोलन जूगु दिं लुमंके कथं थौं चैत्र २४ गते थ्व बन्दया घोषणा याःगु खः । जन आन्दोलनया म्याण्डेट कथं सरकार चलेमजू धकाः एकिकृत माओवादी लिसे विद्रोह यानां वंपिं व माओवादि लिसे जनमोर्चां याःगु एकिकरण मयःपिंसं थ्व बन्द याःगु खः। लुमंकेबहःजू २०४६ सालय् जूगु दक्कले तःधंगु आन्दोलन चैत्र २४ गते खःसा तात्कालिन राजा विरेन्द्रं चैत्र २६ गते बहुदलया घोषणा यानां कृष्ण प्रसाद भट्टराईयात प्रधानमन्त्री दयेका अन्तरीम सरकारया मन्त्रिमण्डल गठन याःगु खः ।,http://www.nepalmandal.com/content/886.html
बबन सिंह तमलोपाय् प्रवेश याइगु् ,"Tue Apr 7, 2009  3:28 pm",स्वतन्त्र सभासद् बबन सिंह तराई मधेश लोकतान्त्रिक पार्टी प्रवेश याइगु जूगु दु । संविधानसभाया उपनिर्वाचन प्रचार प्रसारया निंतिं धनुषा वनेगु झ्वलय् सभासद् सिंहं जनकपुर विमानस्थलय् पत्रकारतनाप खँल्हासें तमलोपा प्रवेश यायेगु खँ धाःगु दु । येँय् बम विस्फोट याकूगु द्वपं बियातम्ह व विरगाजय् उद्योपति राजेश क्यालया हत्याया द्वपंबियातम्ह सिंह बैशाष २ गते औपचारिक ज्याझ्व मार्फत तमलोपा प्रवेश यायेत्यंगु दु । सिंह संविधान सभाया निर्वाचनय् रौतहटं निर्वाचित जुम्ह खः ।,http://www.nepalmandal.com/content/890.html
शान्ति प्रकृयायात तार्किक निश्कर्षय् थ्यंकेगु प्रमया प्रतिबद्धता ,"Tue Apr 7, 2009  7:44 am","पुष्पकमल दाहाल प्रचण्डं संविधान च्वयेगु ज्या व शान्ति प्रकृयायात तार्किक निश्कर्षय् थ्यंकेगु प्रतिबद्धता हाकनं प्वंकादीगु दु । नेकपा एकीकृत (माओवादीं) सोमवाः २०४६सालया जनआन्दोलन उत्तकर्शय् थ्यंगु दिँया सम्मानय् खुल्लामंचय् याःगु ज्याझ्वयात संवोधन यानादीसें प्रम प्रचण्डं शान्ति प्रकृयायात तार्किक निशकर्षय् थ्यंकेगु निंतिं सेना संमायोजन व जनसेनाया पुर्नस्थापना प्रमुख आवस्यक्ता खः धयादिल । वय्कलं सेना संमायोजनया विरोद्ध याइपिं 'सच्चा प्रजातन्त्रवादीत' मखु धयादिल । प्रमुख विपक्षी दल नेपाली कांग्रेस व प्रमुख सत्ता साझेदार दलतय्सं सेना संमायोजन देय्या हित विरुद्ध मजुइगु व समायोजन जुसाः देय् गृहयुद्ध पाखे वनेफु धयाच्वंगु इलय् प्रम प्रचण्डया थ्व धापू सार्वजनीक जूगु खः । संबोधन यायेगुझ्वलय् प्रम प्रचण्डं संसदय् गतिरोध जुयाच्वंसाः थुकीं संविधान च्वयेगु ज्याय् लिच्व लाकीगुलिं संसद् सुचारु यायेत दक्वसितं इनाप यानादिल । वयेकलं 'छुं शक्ति केन्द्र' माओवादी नेतृवय् संविधान च्वकेगु पक्ष मदुगुलिं थुकीपाखे सचेत जुइत दक्वसित आह्वान यानादिल । माओवादीं येयँ नापं पोखरा, विराटनगर, जनकपुर, नेपालगंज, दाङ, कलैया व कन्चनपुरय् जुलुस व सभातयाःगु खः । येँय् जूगु सभाय् माओवादीया केन्द्रय दुजःतय्सं नं संवोधन यानादीगु खः । अथेहे पाखराय् जूगु सभाय् माओवादी संसदीय दलया उपनेता नारणकाजी श्रेष्ठं संवोधन यानादीगु खसाः विराटनगरय् जूगु सभाय् लिलामणि पोखरेलं संबोधन यानादीगु खः । माओवादीं चैत २४गते पाचायति व्यवस्थाया विरुद्ध २०४६सालया जनआनदोलन उत्तर्कशय् थ्यंगु लसताय् देँय्दसं हनेगु यानाच्वंगु दु ।",http://www.nepalmandal.com/content/888.html
बुटवल घटना छानबिनया निंतिं माओवादीपाखें समिति गठन ,"Tue Apr 7, 2009  3:31 pm",नेकपा एकीकृत माओवादीं केन्द्रीय सचिवालय दुजः वर्षमान पुन अनन्तया संमयोजकत्वय् बुटवल घटना छानबिन यायेत छगू समिति गठन याःगु दु । मंगलवाः च्वंगु माओवादीया बैठकं पुनया संयोजकत्वय् स्वम्ह दुजः दुथ्याःगु समिति गठन याःगु खः । समिति पुननापं अधिवक्ता एकराज भण्डारी व लिला मरासैनी नं दुथ्याः । सुथय् प्रधानमन्त्री निवास बालुवाटारय् च्वंगु बैठकं बुटवल घटनाया छानबिन याकनं स्वयां यानाः छानबिन प्रतिवेदन पार्टीयात लःल्हायेत निर्देश ब्यूगु दु । अथेहे बैठकं बुटवल घटनाय् ल्हाः दु धकाः नेकपा एमालें द्वपं बियाच्वम्ह वाइसिलया रुपन्देही इन्चार्ज सुजीत विकयात कानुनी दायरा दुने वयेत निर्देशन ब्यूगु दु । बैठकलिपा जानकारी ब्यूसें समितिया संयोजक पुनं द्वपंबियातम्ह विक पार्टी सम्पर्कय् मदुगु खँ कनादिल । वंगु मार्च २६ तारिक खुन्हु एमाले समर्थीत युथफोर्सया कार्यकर्ता प्रचण्ड थैवयात बुटवलय् गोलिं कायॆकाः स्याःगु खः । एमालें हत्याया अपराधीयात मज्वंतलय् संसद् सुचारु याकेमबीगु व मन्त्री परिषदया बैठक बहिष्कार यायेगु ख्याच्वः लिपाः माओवादीं एमाले नापया स्वापू सुधार यायेत थ्व पलाः ल्ह्वंगु खः ।,http://www.nepalmandal.com/content/891.html
तःधंगु मिडियात सामन्तवादीतय् ल्हातय् : प्रम प्रचण्ड ,"Tue Apr 7, 2009  4:56 pm","प्रधानमन्त्री पुष्पकमल दाहालं हाक्वन छकः नेपाःया मिडिया ख्यः सामन्तवादी, पुँजीवादी व प्रतिकृयावादी शक्तिय् ल्हाते लानाच्वंगु द्वपं बियादिल । रेडियो मिरमिरे दच्छि क्यंगु लसताय् येँय् मंगलवाः याःगु ज्याझ्वलय् प्रम प्रचण्डं तस्कर हैकमय् दुगु संचार ख्यःत विश्वया  निंतिं हाथ्य खः धयादिल । वयेकलं छुंछुं तधंगु संचार माध्यमत तस्करतय् ल्हाते दुगु व अज्याःगु संचार माध्यमं जनताया भ्रम सृजना जुइ कथंया बुखँत बियाच्वंगु कनादिल । वयेकलं धयादिल, 'संचार माध्यमय् तधंगु लगानी जुयाच्वंगु दु तर तस्करतपाखें संचालित संचार माध्यमं दयेया जनतायात भ्रम सृजना यानाच्वंगु दु ।' प्रम प्रचण्डं संचार माध्यम तस्करत व पुँजीवादीतय् ल्हाते दुगुलिं संचार ख्य नियन्त्रणय् तयेगु युद्ध थाकूइगु खँ कनादिल ।",http://www.nepalmandal.com/content/893.html
एमाले व कांग्रेसं सदन बहिष्कार ,"Tue Apr 7, 2009  7:24 pm","बुटवलय् हत्या जुम्ह एमाले समर्थीत युथ फोस्रया नेता प्रचण्ड थैवया हत्यारायात गिरफ्तार मयाःगु विरोधय् नेकपा एमालें व्यवस्थापिका संसद्या मंगवलाःया बैठक बहिस्कार याःगु दु । थैवया हत्यारायात मज्वंतल्ले सदन बहिष्कार यायेगु धासें एमालेया सचेतक भीम आचार्यं पार्टीया पाखें सदन बहिष्कारया घोषणा यानाः पिहांवंगु खः । थ्वस्वयां न्ह्यः सभासद्तय्सं हत्यारायात प्रधानमन्त्रीया ज्याकूथीं हे संरक्षण बियातःगु धासॆं आलोचना याःगु खः । निर्धारित ई स्वयां निघौ च्वंगु बैठकय् न्ववापिंसं सत्ता नेतृत्व यानाच्वंगु दलया कारणं हे हत्या, हिंसा लगायतया अराजक ज्याखँ त अप्वया वनाच्वंगु धासें सरकारया विरोध याःगु खः । एमालेया सभासद्तय्सं सदन बहिष्कार याना पिहांवनेवं कांग्रेसं नं सदन बहिष्कार याःगु खः । सदन बहिष्कारया कारणं मंगलवाः नं कार्यसूची दुहांय् मवंसें बुधवाःतकःया निंतिं बैठक स्थगित याःगु दु ।",http://www.nepalmandal.com/content/894.html
अदालतया आदेश अवज्ञा ,"Sat Feb 14, 2009  9:01 am",मेडिकल कलेज भरतपुरं सर्बोच्च अदालतया आदेश अटेरी यासें चितवनया देवघाट क्षेत्रदुने दुगु थःगु कजेज तथा आवासिय भवन अझं मचीकुगुनीगु सीदुगु दु । देवघाट क्षेत्र बिकाश समिति तथा थीथी संघ संस्थां छक्वःपतिक चिकेत दवाव ब्युसां नं थीथी  राजनितिक दलया आडय मेडिकल कलेजं अटेरी यानाः वःगु स्थानिय बासीया द्धपं दु । सर्बोच्च अदालतं मंसिर २६ गते धार्मिक स्थलय नकारात्मक असर लाःगु धासें अनं चीकेत मेडिकल कलेजयात आदेश ब्युगु दु ।,http://www.nepalmandal.com/content/754.html
सशस्त्र संघर्षरत समुहयात ल्वाभः मज्वनेत इनाप ,"Sat Feb 14, 2009  7:34 pm",कृषि तथा सहकारी मन्त्री व मधेशी जनाधिकार फोरमया ल्यू नायः जयप्रकाश गुप्तां सरकारय् च्वनाः नं मधेशया एजेन्डा पूवंकेमफुसा थःिपं ल्वाभः ज्वनेत तयार दुगु धयादीगु दु । सशस्त्र संगठनत मधेशया हे अधिकारया निितं संघर्षरत दुगुिलं मधेशवादी दलतय्सं उिपंलिसे समझदारी यायेमाःगु धयादीगु दु । तराईलय् सशस्त्र संघर्षरत समुहयात छुं ई ल्वाभः मछ्यलेत इनाप यानादीगु दु । सप्तरीया राजविराजय् ग्वसाः ग्वःगु छगू ज्याझ्वलय् न्वंवानादिसें वय्कलं मधेशयात दच्छियादुने अधिकार सम्पन्न दयेकेगु जानकारी बियादिसें मधेशया विकास प्रकि्रयाय् पंगः मजुइत सशस्त्र समूततय्त इनाप यानादीगु दु । वय्कं राजनीतिक मुद्दाया समाधान राजनीतिक ढंगपाखें मालेमाःगु खँय् बह बियादिसें राजनीतिक मुद्दाया नामय् विकास प्रकि्रयायात ल्यूने घ्वायेमज्यूगु धयादीगु दु ।,http://www.nepalmandal.com/content/756.html
गल्ती याइपिं सरकारं पिहांवनी : खनाल ,"Wed Apr 8, 2009  2:40 pm","सत्ता साझेदार नेकपा एमालेया अध्यक्ष झलनाथ खनालं सरकारय् च्वना गल्तीयाइपिं सरकारं पिहांवनीगु खँ धयादीगु दु । एमालें छुं गल्ती मयागुलिं सरकारं पिहांवनीगु खँ मदु धासें बरु सरकारय् च्वना गल्तीयाइपिं हे पिहांवनी धयादिल । बुधवाः प्रेस चौतारी कस्कीं पोखराय् याःगु पत्रकार भेटघाट ज्याझ्वलय् अध्यक्ष खनालं धयादिल - 'सरकारय् च्वना एमालें छुं नं गल्ती मयाःगुलिं पिहांवनेमाःगु आवश्यकता मदु ।' वयेकलं धयादिल - 'सुनां गल्तीयाइ वहे पिंहावनी ।' सरकारया नेतृत्व यासें हत्या, हिंसा न्ह्याकातुं च्वंगुलिं वयेकलं माओवादी नेतृत्वयात सुधार यायेत इनाप यानादिल । खनालं माओवादीया अराजक व अपराधिक गतिविधि विरुद्ध सचेत जुया संघर्ष यायेमा धयादिल । माओवादीं अपराध ल्वाभ व शक्तिया भरय् जनतायात ख्यायेत स्वःगु धासें खनालं आः अज्याःगु खँ एमालें सहःयाइमखु धयादिल । बुटवलय् हत्यायाम्ह एमाले कार्यकर्ता प्रचण्ड थैवया हत्यारायात माओवादीं संरक्षण याःगु खनालं द्वपं बियादिल । प्रधानमन्त्रीं थैवया हत्यारायात ज्वनेगु आश्वासन ब्यूगुलिं थःपिं उगु ई पियाच्वना:गु खँ कनादिल । अथेहे खनालं न्याक्वःगु राष्ट्रिय खेलकुद धेंधेंबल्लाय् माओवादीया जनमुक्ति सेनायात दुथ्याका अनावश्क विवाद सृजना याःगु खँ धयादिल ।",http://www.nepalmandal.com/content/895.html
सशस्त्र प्रहरी बलया पुचः शान्तिस्थापनार्थ लाइवेरियापाखे ,"Sat Feb 14, 2009  7:35 pm",संयुक्त राष्ट्रसंघया लाइबेरी दुगु मिसनकथं फम्र्ड पुलिस युनिटयारुपं ज्या यायेत जुयाच्वंगु सशस्त्र प्रहरी बलया सच्छि व नीम्ह दुजः दुगु पचुः वंगु बहनि उखेपाखे वंगु दु । सशस्त्र प्रहरी महानिरीक्षक बासुदेव वलीं सशस्त्र प्रहरी बलया मू ज्याकुथिइ ग्वसाः ग्वःगु छगू समारोहदथुइ उगु पुचःयात िभंतुना लिसे बिदा बियादीगु खः । सशस्त्र प्रहरी महानिरीक्षक बासुदेव वलीं उगु हे झ्वलय् मानवअधिकारया उच्चसम्मान व रक्षा यासें कुशलतापूर्वक जिम्मेवारी निर्वाह यानाः स्वदेश लिहाँवयेत पुचःतय्त निर्देशन बियादीगु दु ।,http://www.nepalmandal.com/content/758.html
मजदुरतय्गु वैठक ,"Sat Feb 14, 2009  7:34 pm",प्रधानमन्त्री पुष्पकमल दाहाल प्रचण्डं प्रतिवि्रुयावादीतय्सं प्रतिक्रान्तिया लिपांगु तयारी यानाच्वंगुिलं क्रान्तिकारीतय्सं नं क्रान्तिया लिपांगु तयारी याइगु ई जूगु धयादीगु दु । अखिल नेपाल ट्रेड युनियन महासंघया संघीय परिषद्या बैठकय् थौं न्वंवानादिसें वय्कलं उकिया निितं तयार जुयाच्वनेत मजदुरतय्त इनाप यानादिसे वय्कलं लिपांगु व्रुान्तिया निितं आः यक्वः ई ल्यं मदुगु वय्कःया धापू दु । वय्कलं आः याकनं हे मेगु कम्युनिष्ट केन्द्रलिसे एकीकरण जुइत्यंगु खँया नं जानकारी बियादीगु दु । चांचां ज्या यानाः हाकुगु धन मुंकाः अर्बपति जूिपं भ्रष्टाचारीतविरुद्ध सरकारं आः निशाना तप्यंकेगु प्रधानमन्त्री पं्रचण्डं घोषणा यानादीगु दु । तर वय्कलं सरकारं भ्रष्टाचारीतय्त कारवाही यायेत गज्याःगु ज्याझ्वः हयेत्यंगु खः उकिया विषयसं ध्वाथुइका मदी । शान्तिया आःया मोर्चा त्याकाः जक क्रान्ति ताःलाइगु धयादिसें वय्कलं लिपांगु चरणय् माओवादीविरुद्ध जुयाच्वंगु कुप्रचार फायेमाःगु धयादीगु दु । माओवादीया लिपांगु लक्ष्य मजदुरवर्गया मुक्ति जूगु धयादिसें वय्कलं पार्टी गबलें मजदुरया हीत विपरीत मवनीगु धयादीगु दु । आः दयेकीगु न्हूगु संविधान मजदुर किसान वर्गया हीतयात प्राथमिकताय् तयाः दयेकेगु खँ न्ह्यथनादीगु दु । संविधान निर्माण याकेमबीत म्हिगःया प्रतिकि्रयावादीत आः नं षडयन्त्र यानाच्वंगु व वहे झ्वलय् प्युठानय् चौकी व पार्टी पोलिटब्युरो दुजः शक्तिबहादुर बस्नेतयात आव्रुमण जूगु धयादीगु दु । अथेहे वय्कलं प्रधानमन्त्रीया निितं धयातःगु छगू करोड तकाया गाडी पुलांम्ह प्रधानमन्त्री गिरिजाप्रसाद कोइरालां धयातःगु खँ उलादिसें वय्कलं उगु गाडी थम्हं मगयेगु स्पष्ट यानादीगु दु । अथेहे नेकपा एमालेया बुटवलय् जुइगु च्याक्वःगु महाधिवेशनय् थः पाहाँयाकथं ब्वति कायेगु नं प्रधानमन्त्री प्रचण्डं जानकारी बियादीगु दु ।,http://www.nepalmandal.com/content/757.html
थिमि नगरपालिकायात बालश्रममुक्त क्षेत्र दयेकीगु ,"Sun Feb 15, 2009  4:06 pm",ख्वपया थिमी नगरपालिका व सिबिसं थिमि नगरपालिकायात बालश्रममुक्त क्षेत्र दयेकेगु अभियान न्ह्याकूगु दु । थुगु अभियान अन्तर्गत थिमी नगरपालिका व सिविसं थौं नागरिक समाज स्थानीय राजनितिक दल व साचारकर्मीया उपस्थिति बालश्रममुक्त क्षेत्र घोषणा यायेत झिगू बँुदे ज्याभुवः न्ह्यःने हःगु दु । ज्याभुवलय् थिमी नगरपालिकाया कार्यकारी अधिकूत रामप्रसाद पाठकं बालश्रम शोषणं मुक्त यायेत फुक्कसिया समान भूमिका आवश्यक जूगु धयादिल । ज्याभुवलय् ब्वतिकाःपिन्सं घरेलू बालश्रम शोषणविरुद्द जनचेतना शिक्षा प्रभाकारी रुपं लागू यायेत नीतिगत ह्यूपाः आवश्यक जूगु धाःगु दु ।,http://www.nepalmandal.com/content/767.html
महाधिवेशन प्रतिनिधि हिरेन्द्र कुँवर दुर्घटना सीत ,"Sun Feb 15, 2009  4:04 pm",एमालेया च्याक्वगु राष्ट्रिय महाधिवेशनया निितं अछामं बुटवल वयाच्वंगु जिप डडेल्धुराय् दुर्घटना जुया महाधिवेशन प्रतिनिधि हिरेन्द्र कुँवर सीगु दु । बा १ च १९५ नम्बरया जिप डडेल्धुराया गणेशपुर रुडुवा गाँउ विकास समितिई दुर्घटना जूगु खः । दुर्घटनाय् लाना स्वम्ह तच्वय्कं घाःपाः जूगु दु । घाःपाः जुिपं फुक्कसित डडेल्धुराया टिम अस्पतालय् वासः याकाच्वंगु दु ।,http://www.nepalmandal.com/content/766.html
सेना समायोजन मजूतले जनताया अपेक्षा पूमवनीगु ,"Tue Feb 24, 2009  6:41 pm",सूचना तथा साचारमन्त्री व सरकारया प्रवक्ता कृष्णबहादुर महरां सेना समायोजन मजूतले जनताया अपेक्षा पूमवनीगु धयादीगु दु । दाङया ढिकपुर गाविसयात फोहोर मुक्त गाविस घोषणा ज्याझ्वलय् न्वंवानादिसें मन्त्री महरां धयादीगु दु 'निगू सेनायात समायोजन यानाः राष्ट्रिय सेना दयेकेगु ज्या गुलिफु उलि याकनं पूवनी उलि हे याकनं जनताया आशा पूरा यायेगु ल्वःखा चाइ ।' मन्त्री महरां राष्ट्रिय राजनीतिइ सहमति व सहकार्य माला न्ह्यःने न्ह्यायेगु झ्वलय् खनेदुगु छुं समस्यात याकनं हे समाधान जुइगु नं धयादीगु दु । देश विशिष्ट स्थितिइ दुगु धयादिसें न्हूगु परिस्थिितं न्हूगु सहमति व न्हूगु एकता मालाच्वंगु व उकियापाखें मुलुक छगू निष्कर्षय् थ्यनीगु बिचाः तयादीगु दु । मन्त्री महरां हिउपाः स्वयेमास्ते मवःिपंसं लिपांगु इल्य् प्रहरी चौकी कब्जा व राजनीतिक व्यक्तितय्त आक्रमण यायेगु थेंज्याःगु घटना याःगु खँ धयादीगु दु । मन्त्री महरां खुला दिसामुक्त क्षेत्र च्वयातःगु वोर्ड अनावरण यानाः ढिकपुर गाबिसयात खुला दिसा मुक्त क्षेत्र घोषणा यानादीगु खः । ज्याझ्वः ताःलाकेगु निितं ढिकपुर गाबिसय् दुगु विद्यालयं थःगु छेँय् चबि दयेकीिपं विद्यार्थीतय्त स्वास्थ्य बिषयसं थप १० नम्वर बिइगु निर्णय नापं याःगु दु ।,http://www.nepalmandal.com/content/811.html
नेपाल पब्लीक युनिभर्सिटी स्वीकृत जुइमाःगु माग ,"Tue Feb 24, 2009  6:41 pm",२०६४ साल फागुनय् शिक्षा मन्त्रालयसं दर्ता जूगु नेपाल पब्लीक युनिभर्सिटी स्वीकृत मयाःगु धासें नेपाल पब्लीक क्याम्पस संघ तथा पब्लीक क्याम्पस प्राध्यापक संघं आन्दोलनया घोषणा याःगु दु । सामुदायिक क्याम्पसतय्गु छाता संगठन नेपाल पब्लीक क्याम्पस संघयापाखें उच्च शिक्षाय् समुदायपाखें जूगु लगानी व योगदानयात सरकारं कदर मयाःगु धासें आन्दोलनया घोषणा याःगु धाःगु दु । घोषित ज्याझ्वः अन्तरगत कन्हय् न्हिनय् छताः इलय् प्रमुख जिल्ला अधिकारीपाखें प्रधानमन्त्रीयात ज्ञापनपत्र लःल्हायेगु वइगु शुक्रबाः देय्न्यंकया सामुदायिक क्याम्पसय् प्राध्यापकतय्सं कलम बन्द यायेगु व आइतबाः शिक्षा मन्त्रालयसं शान्तिपूर्ण धर्ना बिइगु क्वःछ्यूगु दु ।,http://www.nepalmandal.com/content/812.html
ताम्सालिङ संयुक्त सघर्ष समितीया आन्दोलन ,"Tue Feb 24, 2009  6:42 pm",ताम्सालिङ स्वायत्त प्रदेश घोषणा यायेत सरकारयात दवाव बिइगु उद्देश्यं ताम्सालिङ संयुक्त संघर्ष समिितं थौं येँय् जन प्रर्दशन याःगु दु । ताम्सालिङ स्वायत्त प्रदेश घोषणाया माग यानावःिपं तामाङतय्सं बसन्तपुरपाखें न्ह्याःगु र् याली रत्नपार्क सुन्धारा जुयाः बसन्तपुर थ्यंकाः कोणसभाय् परिणत जूगु खः । कोणसभायात थीथी राजनैतिक दलतय्गु जातिय मोर्चाया नेतातय्सं संबोधन याःगु संघर्ष समिितं जानकारी ब्युगु दु ।,http://www.nepalmandal.com/content/813.html
नारायणहिटी दरवार जुल संग्रहालय ,"Fri Feb 27, 2009  2:07 pm",दशकौ निसें राजा महाराजातय्गु जक पहुँच दुगु नारायणहिटी दरवार संग्रहालय जुइवं आः सर्वसाधारणं नं स्वयेगु व चाःहिले दइगु जूगु दु । फागुण १६ गते सुथय् साढे १० बजे निसें ५ बजे तक नारायणहिटी दरवार सर्वसाधारणया निितं खुला जूगु दु । आ सर्वसाधारण उगु थासय् दुहाँवनेगु जक मखु चाःहिलेगु व अनया हरेक वस्तु बांलाक स्वयेदइगु तकं जूगु दु । दरबार संग्रहालय दुहाँवनेत ब्वनामितय्सं नीतका सर्वसाधारणं सच्छि तका चीन नापंया सार्क देय्या नागरिकतय्सं निसः व न्यय्तका अथेहे स्वंगूगु देय्या नागरिकतय्सं न्यासः तकाया टिकट कायेमाःगु ब्यवस्था याःगु दु । नारायणहिटी दरबार संग्रहालय फुक्कसिया निितं खुल्ला यायेवं सर्वसाधारण नं लय्ताःगु दु । पुलांम्ह जुजुया मूल दरबारया गौरीशंकर ध्वाखां दुहाँवना अन्नपूर्ण ध्वाखां पिहाँवयेवं संग्रहालयया भ्रमण क्वचाई । न्हापांगु चरणया जक ज्या क्वचागुिलं श्रीपेज व राजदण्ड धाःसा सर्वसाधारणं स्वयेत निषेध यानातःगु दु । राजदरबार संग्रहालय चाःहिलेत निघौ बिई । नरायणहिटी  दरबारया फुक्क क्षेत्रय् थ्यंके मपुूसां जुजुया नीजि सचिवालय दुनेया लू फोहोरा बगंैचाया आकर्षक लू धाःसा स्वयेफइ । पुलांम्ह जुज  खलःया दुजःतय्गु मंकाः स्यायेगु ज्या जूगु त्रिभुवन सद्नया निरीक्षण क्वचायेका अन्नपूर्ण ध्व्ााखां पिहाँवयेवं फोहोरा बगैंचाया निरीक्षण याकी । फोहरा बगैंचाय् तयातःगु फोहरा धाथें हे आकर्षक खनेदु । श्रीपेच आकारय् पिहाँवइगु लःया फोहरां न्ह्याम्हं मन्त्रमुग्ध जुइ । फोहरा बगैंचानापं च्वंगु खाःया छेँ नं उतिकं हे स्वयेबह जू । थ्वहे खाया छेँ च्वनाः पुलांिपं जुजुं मेपिनिगु खँ न्यनेगु याई । दरवार संग्रलय दुने पहाडं कुहाँवइगु झरना थेंया कृत्रिम झरना नं उतिकं हे आकर्षक खनेदु । प्रधानमन्त्री पुष्पकमल दाहालं फागुन १५ गते नारायणहिटी दरवार संग्रहालयया उलेज्या यानादिल । जेठ १५ गते च्वंगु संविधानसभाया न्हापांगु मुँज्यां नारायणहिटी दरबारयात संग्रहालय दयेकेगु घोषणा याःगु दु । संविधानसभाया न्हापांगु मुँज्यां पुलांम्ह जुजुयात नारायणहिटी दरबारं चीका प्यला दुने संग्रहालय दयेकेत सरकारयात निर्देश याःगु खः । जनताया बलं नारायणहिटी दरबारयात संग्रहालय दयेका जनताया निितं खुल्ला याःगु धैगु हे आः नारायणहिटी पूर्ण रुपं जनताया सम्पति जूगु दु ।,http://www.nepalmandal.com/content/819.html
लाइसेन्सया निंतिं  ७७६ क्वःगु कुतः ,"Sat Mar 7, 2009  2:45 pm",छिं गाडी मोटरसाइकलया लाइसेन्सया निंतिं जाँच बिल अले फेल जुल हं । हाकनं जाँच बिल हाकनं फेल जुल । आः बिचाः यानादिसँ छिं ग्वःकःतक जाँच बिइगु कुतः याइ जुइ छकः निकः वा प्यकः न्याकः? उत्तर कोरियाया छम्ह ६८ दँयाम्ह अजिं निदं स्वदँया दुने ७७५ क्वः जाँच बिइधुंकल अझ नं लाइसॆन्स काये फूगु मदुनि । वय्कः आः ७७६ क्वःगु कुतःया निंतिं  तैयारी यानाच्वंगु दु । सन् २००५ निसें सैद्धान्तिक जाँचय् पास जुइतः कुतः याना वयाच्वंम्ह वय्कःया इच्छा  चाहिं  थःगु ट्रक थःम्हेसियां चले याना ज्याय् वनेगु खः । वय्कलं आःतक २००० डलरं मयाक थ्व म्हगसया लािगं खर्च याये धुंकल तर जाँचय् धाःसा ५० अंकं च्वय् हयेफूगु मखु जबकि पास जुइतः कम्ती नं ६० अंक हयेमाः । अजू चायापुगु खँ ला वय्कः अझ नं निराश खनेमदु । वयकलं धयादिल थ्व कुतः यानाच्वनागु प्यदं दयेधुंकल अझ नं पास जुइ ला धैगु आश दनि । छकः निकः ज्या कुतः याना सफल मजुयाः निराश जुइपिनि लागिं  वयकलं धयादी निरन्तर कुतः यातकि अवश्य सफल जुइ । थःगु आज्जु निराश जुयाः त्वःतेमते ।,http://www.nepalmandal.com/content/832.html
थारू आन्दोलनयात समर्थन ,"Fri Mar 13, 2009  10:27 pm","नेपाः राष्ट्रिय पार्टी व संघीय लोकतान्त्रिक राष्ट्रिय मञ्चं नेपाःया तराई लागाय् थारूलगायत अनया आदिवासीतय्सं यानाच्वंगु आन्दोलनयात समर्थन यासें इमिगु मागयात नेपाल सरकारं तत्काल सम्बोधन यानाः माग पूरा मयात धाःसा राजधानी केन्द्रित आन्दोलन यायेगु ख्याच्वः बिउगु दु । नेपाः पार्टी व संघीय मञ्चं शुक्रबार छगू मंकाः पत्रकार सम्मेलन यानाः थथे ख्याच्वः बिउगु खः । सम्मेलनय् मंकाःकथं जारी याःगु प्रेस वक्तव्यय् अन्तरिम संविधानय् तराईयात मधेस नामाकरण यानातःगुयात निरन्तरता बीकथं हालय् नेपाः सरकारं समावेशीकरण अध्यादेशय् तराईया थीथी आदिवासी जनजातितय्त मधेसी धकाः सूचिकृत याःगु खँय् थःपिनिगु ध्यानाकर्षण जूगु धयातःगु दु । ‘सरकारया थ्व ज्याप्रति घोर भर्त्सना यासें आदिवासी जनजातिया जातीय राजनीतिक मुद्दायात वेवास्ता यानाः मूल आदिवासी थारूलगायत आदिवासी जनजातितय्गु अधिकार, पहिचान व अस्तित्त्व हे समाप्त जुइकथं सरकारं हःगु कुठाराघाती अध्यादेश तुरून्त लित कायेत जोडदार माग यानाच्वना’, वक्तव्यय् धयातःगु दु । अथे हे आन्दोलनरत थारूलगायत मेमेपिं आदिवासी, जनजाति, मिसा, मुस्मां, दलित फुक्क समुदायया अधिकार सुनिश्चित जुइकथं राज्यया हरेक संरचना व तहय् जातीय जनसंख्याया लिधंसाय् पूर्ण समानुपातिक प्रतिनिधित्त्वया संवैधानिक सुनिश्चितता यायेत व आन्दोलनरत थरूहट संघर्ष समितिया प्रतिनिधितय् दथुइ वार्ताया माध्यमं समस्याया समाधान यायेत नं वक्तव्यय् माग यानातःगु दु । अथे मयात धाःसा मुक्कं राष्ट्रिय आन्दोलनयात सशक्त यायेत आःयागु आन्दोलनया समर्थनय् लिम्बुवान, खम्बुवान, तामाङ्गसालिङ्ग, नेवाः, मगरात, तमुवान, खसान लगायतयात ऐक्यबद्ध यानाः मंकाः कथं राजधानी केन्द्रित आन्दोलन यायेत थःपिं बाध्य जुइगु ख्याच्वः नं वक्तव्यय् बियातःगु दु । सम्मेलनय् उगु पार्टीतय् नेतातय्सं राजधानी केन्द्रित आन्दोलन थानकोट नाका बन्द यानाः सुरू यायेगु जानकारी बिउगु खः ।",http://www.nepalmandal.com/content/841.html
संघर्ष समितिया प्रशिक्षण ज्याझ्वः ,"Wed Feb 18, 2009  9:23 pm","नेवाः स्वायत्त राज्य मंकाः  संघर्ष समितिपाखें नेवाः स्वायत्त स्थापनाया लागिं जनमत तयार यायेत माःगु जनशक्ति तयार यायेगु तातुनाः समितिं थःलिसे आबद्ध थीथी घटकया दुजःपिन्त थौं छगू प्रशिक्षण ज्याझ्वः यात । ज्याझ्वलय् समितिया दुजः नेवाः देय् गुथि नेपालमण्डलया नायः नरेन्द्रभक्त हाडां नेवाः स्वायत्त राज्यया अवधारणा न्ह्यब्वयादीगु खःसा मेम्ह दुजः नेवाः देय् दबूया नायः मल्ल के. सुन्दरं संघीय राज्य प्रणालीया बिषयलय् सहभागीपिन्त ध्वाथुइकादीगु खः । नापं सहभागीपिन्सं संघर्ष समितिपाखें न्ह्यब्वःगु नेवाः स्वायत्त राज्यया अवधारणा, नेवाः स्वायत्त राज्यया लागा, जातीय स्वायत्त राज्यया अाधार थेंज्याःगु बिषयलय् थःथःगु न्ह्यसः व जिज्ञासा तःगु खः । ज्याझ्वलय् समितिया छ्याञ्जे नेवाः देय् दबूया न्वकू नरेश ताम्राकारं संघर्ष समितिया अाःतकया गतिविधि न्ह्यब्वयादीगु खः ।",http://www.nepalmandal.com/content/795.html
होटलय् छम्ह मिसा सिनाच्वन ,"Thu Feb 19, 2009  3:31 pm",येँया ठमेलय् च्वंगु होटल युनिभस्रलय् थौं सुथय् छम्ह मिसाया सीम्ह लुयावगु दु । अर्धनग्न अवस्थाय् होटलया २०४ नम्वरया कोठाय् लुयावम्ह अन्दाजी नीदँं दुम्ह कविता पाठकयात स्यानाब्यूगु प्रहरीं आशंका याःगु दु । सीम्ह नियन्त्रणय् कायेवं हे प्रहरींं अनुसन्धानया निितं होटल संचालक रेशम पुलामीयात ज्वंगु दु । मिसायात वंगु बहनी स्यानाब्यूगु प्रहरीं अनुमान याःगु दु । प्रहरीं थ्व विषयसं थप अनुसन्धान यानाच्वंगु दु ।,http://www.nepalmandal.com/content/797.html
प्रम दाहालं सरकार असफल जूगु स्वीकार ,"Fri Feb 20, 2009  2:06 pm",सत्तारुढ दल दुनें सरकारया ज्याखँया कुँ खिनाच्वंगु इलय् प्रधानमन्त्री पुष्पकमल दाहालं हे सरकार असफल जूगु स्वीकार यानादीगु दु । मानवअधिकार सरोकार केन्द्रं थौं येँ याःगु ज्याभुवलय् प्रधानमन्त्री दाहालं सरकारं बिचाःया कथं जनताया पक्षय् ज्या याये मपुूगु स्वीकार यानादीगु दु । जनतां ह्यूपाःया अनुभूति यायेमखंगु स्वीकार यानादिसें वय्कलं सरकारया ज्या प्रति थः स्वयंम असन्तुष्ट जूगु स्पस्ट यानादिल । प्रधानमन्त्री दाहालं न्हूगु संविधान च्वयेगु व शान्ति प्रकि्रयायात निष्कर्षय् थ्यंके मबिइत थीथी ख्यलं कासा म्हिताच्वंगु दाबी नं वय्कलं यानादिल । वंगु दिनय् मानवअधिकारया सवालय् राज्य गबलें गम्भीर मजूगु धयादिसें प्रधानमन्त्री दाहालं आःया इलय िभंकेगु खँय् पहल जुयाच्वंगु धयादिल । ज्याभुवलय् नेपालय् मानवअधिकारया स्थिति सुधे्रमजूगु धयादिसें नेपालस्थित संयुक्त राष्ट्रसंघीय मानवअधिकार उच्चायुक्त ज्याकूया प्रमुख रिचर्ड बेनेटं संविधान निर्माणया भुवलय् मानवअधिकारया विषययात प्राथमिकताय् तयेत छ्याता बियादिल । उगु हे ज्याभुवलय् मानवअधिकारवादी नेता पद्मरत्न तुलाधायात सम्मान याःगु खः।,http://www.nepalmandal.com/content/798.html
कर मपूगु ब्वनेकुथियात कारवाही यायेगु अर्थमन्त्रीया ख्याच्वः ,"Fri Feb 20, 2009  2:27 pm",क्वःछिनातःगु कर मपूगु ब्वनेकुथियात सरकारं कडा कारवाही याइगु जूगु दु । अर्थमन्त्री डाक्टर बाबुराम भट्टराईं निगू कथंया शिक्षा प्रणाली अन्त्य जुइमाःगु धयादिसें क्वःछिनातःगु कर मपूगु ब्वनेकुथियात कडा कारवाही यायेगु ख्याच्वः बियादीगु खः । अमृत साइन्स क्याम्पसय् अखिल क्रान्तिकारीं याःगु लसकुस ज्याभुवलय् अर्थमन्त्री भट्टराईं नियतबस बैंकया ऋण मपूिपं विरुद्ध नं कडा पलाः न्ह्याकेगु धयादिल । विज्ञान व प्रविधियात सर्वसाधारणया पहुँचय् थ्यंकेगु सरकारया लक्ष्य दुगु धयादिसें वय्कलं तत्काल आर्थिक व सामाजिक रुपान्तरण मयात धाःसा राष्ट्रिय स्वतन्त्रता हे खतराय् लायेपुूगु अवस्था वःगु धयादिल । अग्रगमन व यथास्थितिवादी पश्चगमनया दथुइ द्वन्द्व जूगु धासें मन्त्री भट्टराईं यथास्थितिवादीं पंगः थनेत स्वलधाःसा हाकनं सतकय् कुहाँवयेत नं लिफ मस्वयेगु ख्याच्वः बियादिल । अर्थमन्त्री भट्टराईं सरकारं विज्ञान व प्रविधियात उच्च प्राथमिकता बियागु धासें अमृत साइन्स क्याम्पसयात फक्वः ग्वहालि यायेगु प्रतिवद्धता नं बियादिल । मन्त्री भट्टराईं जीर्ण अवस्थाय् लाःगु क्याम्पसया भवनया अवलोकन नं यानादीगु दु ।,http://www.nepalmandal.com/content/800.html
ग्वहालिया बचं बियाः बेलायती टोली लिहाँवन ,"Fri Feb 20, 2009  2:29 pm",नेपाल भ्रमणय् वयाच्वंगु बेलायती संसदीय टोली नेपालया लोकतन्त्र शान्ति व संविधान लेखनया नापं विकास-निमार्णय् ग्वहालि यायेगु प्रतिबद्धता प्वंकाः थःगु देय् लिहाँवंगु दु । थःगु देय् लिहाँवने न्ह्यः अन्तर्राष्ट्रिय विमानस्थलय् पत्रकार सम्मेलन यानाः संविधान लेखनया निितं फुक्क लोकतान्त्रवादीतय्त छप्पं जुइत छ्याता ब्यूगु दु । प्रधानमन्त्री पुष्पकमल दाहालं बहुदलीय लोकतन्त्र कानुनी शासन मानवअधिकार प्रेस स्वतन्त्रता व भ्रष्टाचार दिकेगु व गोर्खा भर्ती नियमित यायेगु प्रतिवद्वता प्वंकूगु टोलीं धाःगु दु । प्रेस स्वतन्त्रताबिना लोकतन्त्रं ज्या याये मफइगु धासें बेलायती टोलीं सरकारयात प्रेस स्वतन्त्रताया सम्मान यायेत इनाप तकं याःगु दु । बेलायत सरकारं यानाः वयाच्वंगु विकास ग्वहालियात निरन्तरता बिइगु स्पष्ट यासें टोलीं गोरखा वेल्फेयर स्किमअन्र्तगत दच्छिया छगू कोटी पाउण्ड निकासा यायेगु तयारी जुयाच्वंगु जानकारी नं ब्यूगु दु । बुखँ कायेत वंिपं पत्रकारतय्त विमानस्थलय् प्रहरीं दुव्र्यवहार यायेवं टोलीं विमानस्थल पिने पत्रकार सम्मेलन याःगु खः । पत्रकार सम्मेलनया निितं बेलायती टोली सुथय् च्यातात्या इलय् विमानस्थल थ्यंकूगु खःसां पत्रकारतय्त  दुव्र्यबहार यायेवं बाघौ लिपालाक्क विमानस्थल पिने पत्रकार सम्मेलन याःगु खः ।,http://www.nepalmandal.com/content/801.html
बस दुर्घटनाय् १२म्ह घाःपाः ,"Fri Feb 20, 2009  2:45 pm",दोलखाया िसंगटीं येँ वयाच्वंगु अरनिको यातायातया दुर्घटनाग्रस्त जूगु दु । ना ३ ख ११५९ नम्बरया बस सुन्द्रावती गाविसया वडा नम्बर ७ कटुवाचौरय् दुर्घटना जूगु खः । दुर्घटनाय् िझंनिम्ह स्वयां अप्वः यात्रु घाःपाः जूगु दु । घाःपाः जूिपं मध्ये निम्हेसिया अवस्था तच्वःगु दु ।,http://www.nepalmandal.com/content/802.html
संस्कृति मन्त्री थःम्हं हे निस्वंगु प्रज्ञा प्रतिष्ठान थःम्हं हे विघटन ,"Sun Feb 22, 2009  2:19 pm",तच्वयेक विरोध जुइवं संस्कृति व राज्य पुनस्रंरचनामन्त्री गोपाल किरातीं थःम्हं निस्वंगु प्रज्ञा प्रतिष्ठान विघटन यानादीगु दु । संस्कृतिमन्त्री किरातीं खाली जुयाच्वंगु प्रज्ञा प्रतिष्ठानय् प्रधानमन्त्रीया निर्देशनय् कुलपति ईश्वरचन्द्र ज्ञवाली व उपकुलपति भूपाल राई नियुक्त यानादीगु खः । तर प्रकि्रया पूमवंकूसें नियुक्त याःगु धासें प्राज्ञिक क्षेत्रं विरोध याःगु खः । नियुक्ती बदर यायेत माग यानाः निवन्धकार विष्णु प्रभातं सर्वोच्च अदालतय् रिट तकं दायर यानादीगु खः । तर मन्त्री किाराँतीं संक्रमणकालय् नियुक्ती प्रकि्रया जटिल जूगु धयादिसें विघटन यानागु धयादिल । प्रज्ञासभां सिफारिस मयासें पदाधिकारी नियुक्त याःगु धासें सर्वोच्च अदालतय् लाःगु रिटº् थौं सुनुवाई जुइत्यंगु दु । प्रज्ञासभा विघटन याःसां नं नेपाल संगीत तथा नाट्य प्रज्ञा प्रतिष्ठानया नियुक्ती धाःसा यथावत याःगु दु । नेपाल संगीत तथा नाट्य प्रज्ञा प्रतिष्ठानया कुलपति माईला लामा व सदस्यसचिवय् बालकृष्ण राईयात नियुक्त याःगु दु ।,http://www.nepalmandal.com/content/803.html
रिपोर्रटर्स  क्लवया नायः धमलायात मेगु स्वन्हू हिरासतय् तयेत आदेश ,"Sun Feb 22, 2009  2:31 pm",हिरासतय् तयातःम्ह रिपोर्रटर्स क्लवया नायः ऋषि धमला नापं ज्वंिपं स्वम्हेसित जिल्ला प्रशासन ज्याकू येँ नं थौं हाकनं स्वन्हू हिरासतय् तयेत आदेश ब्यूगु दु । प्रहरीं अनुसन्धानया निितं मेगु न्यान्हूया म्यात माग याःगुलिइ स्वन्हू जक म्यात थप यानागु प्रमुख जिल्ला अधिकारी भोलाप्रसाद शिवाकोटीं धयादिल । पत्रकार धमलां थःत राज्यं फसेयाःगु द्वपं बियादिसें थीथी राजनीतिक दल मानवअधिकारवादी नागरिक समाज व कानुन ब्यवसायीतय्त थःत त्वतकेत अपिल याःगु दु । धमलां थः शारीरिक रुपं अस्वस्थ्ा जूगु नं धयादीगु दु । अथेहे ज्वंिपं पत्रकारत रामशुभक महतो व वीरेन्द्र केएमं प्रहरीं स्यायेगु ख्याच्वः ब्यूगुिलं थःपिन्सं बाध्य जुयाः प्रहरीं ब्यूगु द्वपं कबुल यानागु धाःगु दु । पत्रकार धमलायात हिरासतय् तयाः हातहतियार तथा खरखजाना ऐनअन्तर्गत मुद्दा चलेयाःगु दु ।,http://www.nepalmandal.com/content/804.html
मालेया थःगु हे खँ संघीयताया वारे ,"Tue Feb 24, 2009  6:38 pm",संघीयताया विषयसं थीथी राजनीतिक दल व संघसंस्थातय्सं थःथःगु हे धारणात हयाच्वंगु इलय् नेकपा मालें नं भुगोलया आधारय् संघीय राज्य दयेकेमाःगु प्रस्ताव याःगु दु । थौं येँय् मालें सार्वजनिक याःगु प्रस्तावय् जनकपुर लुम्वीनी कर्णाली सेती महाकाली व वागमति केन्द्र शासित प्रदेश यानाः खुगू राज्य दयेकेमाःगु बिचाः न्ह्यःने तयादीगु दु । उगु पार्टीया अध्ययन कार्यदलं तयार याःगु उगु प्रस्तावय् जातिय आधारय् राज्य दयेके मज्युगु न्ह्यथनातःगु दु ।,http://www.nepalmandal.com/content/806.html
अध्यादेशया विरोध यायेगु छु नं खँ मदु ,"Tue Feb 3, 2009  7:39 pm",संचारमन्त्री कृष्णबहादुर महरां सरकारं हयेत्यंगु अध्यादेशया विरोध यायेगु छु नं खँ मदुगु धयादीगु दु । वय्कलं समसामयीक विषयसं अध्यादेश हयेत्यंगु नं जानकारी बियादीगु दु । क्रान्तिकारी पत्रकार संघ दाङं याःगु पत्रकार नापलाये ज्याय् ज्याझ्वलय् सरकारया प्रवक्ता जुयाच्वनादीम्ह मन्त्री महरां प्रधानमन्त्री पुष्पकमल दाहाल प्रचण्डया लिपांगु सम्वोधन कार्यान्वयनया प्रकि्रयाय् न्ह्यःने न्ह्यायेधुंकूगु धयादीगु दु । उगु हे झ्वलय् संचारमन्त्री महरां श्रमजिवि पत्रकार ऐन याकनं हे लागू जुइगु धयादिसें थुकिया नितिं मन्त्रालयसं प्रकि्रया न्ह्यःने न्ह्यानाच्वंगु धयादीगु दु । लिसें श्रमजिवि पत्रकार ऐन न्हापां तःधंगु मिडिया हाउसपाखें लागू यायेगु धयादिसें वय्कलं दच्छियादुने फुक्क मिडिया हाउसय् लागू यायेगु प्रतिबद्धता प्वंकादीगु दु ।,http://www.nepalmandal.com/content/732.html
मिसन टोलि व प्रधानमन्त्री ,"Fri Feb 6, 2009  6:44 pm",प्रधानमन्त्री पुष्पकमल दाहाल प्रचण्डं पत्रकारतय्गु सुरक्षा व प्रेस स्वतन्त्रताप्रति सरकार प्रतिबद्ध दुगु धयादीगु दु । नेपाःया प्रेस स्वतन्त्रताया अवस्थाबारे अध्ययन यायेत वःगु पत्रकारतय्गु अन्तर्राष्ट्रिय मिडिया मिसनलिसेया नापलाये ज्याय् प्रधानमन्त्री पुष्पकमल दाहाल प्रचण्डं लोकतन्त्रया आधारभूत सिद्धान्त हे स्वतन्त्र पत्रकारिता जूगुिलं उकिया संरक्षण व संबद्र्धन यायेत सरकार प्रतिबद्ध दुगु धयादीगु दु । मिसनं ल्ह्वंगु फुक्क खँ सकारात्मक जूगु प्रधानमन्त्रीया धापू दु । लिसलय् मिसनं प्रधानमन्त्रीं न्वंवानादीगु फुक्क खँ व्यवहारय् हयेत इनाप यानादिसें लिपा नं अनुगमन यानाच्वनेगु धयादीगु दु । थ्वहे झ्वलय् मिडिया मिसनं थौं हे पत्रकारतय्गु सुरक्षा अवस्थाबारे गृह छ्यााजे गोबिन्द कुसुम शसस्त्र प्रहरीया महानिरिक्षक बासुदेव ओली जनपथ प्रहरीया महानिरिक्षक हेमबहादुर गुरुङ्ग व अनुसन्धान विभागया प्रमुख धनबहादुर कार्कीलिसे नं जानकारी कयादीगु दु । थ्व स्वयां न्ह्यः मिसनया पुचलं नेपाली कांग्रेसया सभापति गिरिजाप्रसाद कोइरालालिसे सहलह यानादीगु खः ।,http://www.nepalmandal.com/content/738.html
मधेशी जनाधिकार ,"Fri Feb 6, 2009  6:45 pm",मधेशी जनाधिकार फोरमया बैठक न्ह्यानाच्वंगु महाधिवेशनलिपा पार्टीया भाबी रणनीतिया विषयसं सहलह यायेत च्वंगु मधेशी जनाधिकार फोरमया बैठकं स्वम्हसित केन्द्रीय समितिइ थप याःगु दु थ्व स्वयां न्ह्यः माघया न्हापांगु वाः वीरगंजय् क्वचाःगु महाधिवेशनं स्वीन्याम्ह दुजः दुगु केन्द्रीय समिति ल्यःगु दुसा नायःसं उपेन्द्र यादव सर्वसम्मत जूगु खः । फोरमया केन्द्रीय ज्याकु शंखमुलय् थौं च्वंगु बैठकं पार्टीया ल्यू नायःसं कृषि मन्त्री नापं जुयाच्वनादीम्ह जयप्रकाश प्रसाद गुप्तायात ल्यःगु दुसा मू छ्यााजे राम सहाय यादव व दाँभरिइ शिक्षा मन्त्री जुयाच्वनादीम्ह रेणुकुमारी यादवयात ल्यःगु दु । थीथी विभागया कजि नापं ल्यःया संगठनात्मक विषयत थौंया बैठकं क्वःछ्यूगु दलया प्रमुख चेतक राम जनम चौधरीं जानकारी बियादीगु दु । बैठकय् पार्टी नायः उपेन्द्र यादवं समसामयिक अवस्था व पार्टीया भावि रणनितिबारे प्रतिवेदन न्ह्यब्वयादीगु खः । राजनैतिक प्रतिवेदन व समसामयिक विषयसं कन्हय्या बैठकय् सहलह जुइगु जानकारी बियादीगु दुसा बैठक कन्हय् सुथय् िझंछताः इलय् हाकनं च्वनीगु जानकारी ब्यूगु दु ।,http://www.nepalmandal.com/content/739.html
नेपाली काँग्रेस सभापित ,"Fri Feb 6, 2009  6:45 pm",नेपाली काँग्रेसं सरकारं हःगु अध्यादेशयाबारे संबिधानसभाय् दुिपं राजनीतिक दललिसे सहलह यानाः सरकारी निर्णयया बिरोध यायेगु जानकारी ब्यूगु दु । काँग्रेसया सभापति गिरिजाप्रसाद कोईराला व छुं बरिष्ठ नेतातदथुइ थौं महाराजगाजया कोइराला निबासय् जूगु सहलहसं अध्यादेशया बिरोध यायेगु सहमति जूगु काँग्रेसं जानकारी ब्यूगु दु । सरकारं म्हिगः स्वंगू अध्यादेशत सार्वजनिक यायेवं हे थौं काँग्रेसया नेतातय्सं उकियाबारे सहलह याःगु खः । अध्यादेशया बिरोधय् काँग्रेसं मेगु थीथी दललिसेया सहलह व सहलहलिपा सदनया विशेष अधिवेशन सःतेत कुतः यायेगु जानकारी ब्यूगु दु ।,http://www.nepalmandal.com/content/740.html
नेकपा एमालेया अधिवेशन आमसभा ,"Fri Feb 6, 2009  6:46 pm",नेकपा एमालेया मू छ्यााजे झलनाथ खनालं सामन्तवादी व यथास्थितिवादीं मुलुकया अग्रगतियात दिकेत स्वयाच्वंगु धयादीगु दु । देय् बिखण्डन याकेत बिदेशी शक्तित न्ह्यज्यानाच्वंगु धयादिसें वय्कलं देय् व राष्ट्रियताया रक्षाया निितं न्ह्याथेंज्याःगु बलिदान यायेत नं एमाले तयार दुगु धयादीगु दु । च्याक्वःगु महाधिबेशनया तयारी व प्रचार प्रसारया निितं नेकपा एमालें थौं येँय् ग्वसाः ग्वःगु जनसभाय् न्वंवानादिसें मू छ्यााजे खनालें एमालेया महत्वपूर्ण भूमिकाया हे कारण देय्या शान्ति पलिस्था जूगु दाबी यानादीगु दु । न्हूगु संबिधान दयेकेगु निितं आर्थिक सामाजिक व आर्थिक बिभेदयात अन्त्य यायेगुया लिसलिसे शान्ति प्रकि्रयायात पूर्णता बिइमाःगु वय्कःया धापू दु । समृद्ध नेपाः निर्माणया निितं उग्र बामपन्थि व दक्षिणपन्थि अराजकता बाधक जूगु धयादिसें मू छ्यााजे खनालं उग्रबामपन्थि अराजकताबादीयात एमालें गाः म्हुयाः त्वःपुयाः बिइगु ख्याच्वः बियादीगु दु । वय्कलं न्हापा प्रतिकि्रयावादी व्यवस्थां यानाः पिदंगु संकट समाधान यासें न्ह्यःने न्ह्यायेगु थौंया आवश्यकता जूगु धयादीगु दु । अथेहे जनसभाय् वरिष्ठ नेता माधव कुमार नेपालं आःया मुख्य ज्या जनतां बिचाःया कथंया प्रगतिशील संविधान निर्माण यायेगु धयादिसें उकिया निितं दलतय्गु दथुइ बांलाःगु स्वापू दयेमाःगु खँय् बह बियादीगु दु । इतिहासया सम्म्ाान यायेमफुसा भबिष्यं थःिपंत सम्म्ाान मयाइगु धयादिसें वय्कलं पुर्खां बाहावंकूगु हि व चःतिया मुल्याङ्कन यायेमाःगु धयादीगु दु । अथेहे एमाले नेता व उपप्रधान व गृहमन्त्री बामदेव गौतमं एमाले मदुगु जूसा िझंनिगू बुँदाया समझदारी जुइमखु धयादीगु दु । अथेहे वय्कलं बन्दुक व ज्यादति मजुसे बिचाःया भरय् न्ह्यःने न्ह्यायेमाःगु खँ न्ह्यथनादीगु दुसा एमालेया थीथी नेतातय्सं थःथःगु नुगः खँ तयादीगु खः ।,http://www.nepalmandal.com/content/741.html
राष्ट्रिय हित सरक्षण समिति छलफल ,"Fri Feb 6, 2009  6:47 pm",संविधानसभा दुनेया राष्ट्रिय हित संरक्षण समिितं सुरक्षा प्रमुखत गृह छ्यााजे व नापी विभाग प्रमुखलिसे सीमा विवाद व सुरक्षाया विषयसं सहलह याःगु दु । िसंहदरबारय् थौं गृहछ्यााजे गोबिन्द कुसुम प्रहरी प्रमुख हेमबहादुर गुरुङ सशस्त्र प्रहरी प्रमुख बासुदेव वली राष्ट्रिय अनुसन्धानया धन िसंह कार्की रनापी विभागया प्रमुख राजाराम छत्कुलीलिसे सहलह समिितं न्ह्यानाच्वंगु सीमा विवादया विषयसं जानकारी कयादीगु खः । बैठकय् प्रहरी प्रमुख हेमबहादुर गुरुङं सीमा क्षेत्रया खुइप्यंगू थासय् चेक पोष्ट तयातःगु जूसां नं जनपथ प्रहरीयात सीमा सुरक्षा यायेगु अधिकार नियमावलीइ मदुगु धयादीगु दु । वय्कलं नियमावलीयात पुनपरिभाषित यायेमाःगु धयादीगु दु । अथेहे शशस्त्र प्रहरीया प्रमुख बासुदेव वलीं माघ १ गतेनिसें खुइप्यंगू थासय् बोर्डर चेकपोष्ट दुसां सीमा सुरक्षा यायेगु अधिकार मदुगु कारण अपराधीक कृयाकलाप व राजस्व छलय् याःगुलि जक प्रहरीं ज्या यायेमाःगु धयादीगु दु ।,http://www.nepalmandal.com/content/742.html
सविधान सभा अन्तर्गत विभिन्न सभासदतय्गु अन्तकृया ,"Fri Feb 6, 2009  6:47 pm",संविधानसभाकथं क्षमता अभिवृद्धि व श्रोत व्यवस्थापन समिितं संविधान निर्माणया अवधारणा पौया विषयसं सभासद्तलिसे अन्तरकृया याःगु दु । थीथी समितिया दुजःत दुथ्याःगु उगु अन्तरकृयाय् विज्ञत पुर्णमान शाक्य व काशीराज दाहालं निगू निगू कार्यपत्र न्ह्यब्वयादीगु दु । थीथी समिितं अवधारणा पत्र तयार यायेबलय् बिचाः यायेमाःगु विषयसं पुर्णमान शाक्यया कार्यपत्रय् व्याख्या याःगु दुसा समिितं संविधानया मस्यौदा तयार यायेबलय् ध्यान बिइमाःगु प्रकृयाया विषयसं काशीराज दाहालया कार्यपत्रय् न्ह्यथनातःगु दु । सहलहसं संवैधानिक समिति आर्थिक अधिकार व राजस्व बाँडफाँड समिति मौलिक अधिकार व निर्देशक सिद्धान्त समिति लगायत समितिया प्रतिनिधितय्गु ब्वति दुगु खःसा सहलह फुक्क समितितलिसे यायेमाःगुिलं स्वन्हुतक न्ह्याइगु क्षमता अभिवृद्धि तथा श्रोत व्यवस्थापन समिितं जानकारी ब्यूगु दु ।,http://www.nepalmandal.com/content/743.html
आयोगं घोषणा यात निर्वाचन कार्यक्रम ,"Fri Feb 6, 2009  6:48 pm",निर्वाचन आयोगं वइगु चैत्र २८ गते जुइगु उप-निर्वाचनया ज्याझ्वः सार्वजनिक याःगु दु । आयोग ज्याकुथिइ थौं दलतय्त सःताः आयोगं वइगु उप निर्वाचनया निितं चैत्र १ गते उमेदवार ल्ययेगु चैत्र ६ गते चुनाव िचं बिइगु व लिपांगु नां धलः पिथनेगु लगायतया ज्याझ्वःबारे सहलह यानाः सार्वजनिक याःगु खः । अथेहे दलतय्त चैत्र २५ गते तक जक दलतय्त प्रचार-प्रसार यायेगु ई ब्यूगु दु । अथेहे चैत्र २८ गते जुइगु निर्वाचनय् विद्युतीय प्रणालीपाखें मतदान यायेगु नं आयोगं जानकारी ब्यूगु दु । निर्वाचनया ई धाःसा सुथय् च्याताः इलंनिसें सनिलया न्याताः ईतक तयातःगु निर्वाचन आयोगया प्रमुख आयुक्त भोजराज पोखरेलं जानकारी बियादीगु दु । संविधानसभाया निर्वाचन जूगु दच्छिलिपा राष्ट्रपति डा.रामबरण यादव निर्वाचीत धनुषा ५ प्रधानमन्त्री पुष्पकमल दाहाल प्रचण्डया रोल्पा २ मन्त्री देब गुरुङया कास्की १ उपेन्द्र यादवया मोरङ ५ विजय कुमार गच्छेदारया मोरङ ७ व कांग्रेस नेता शेरबहादुर देउवािपंसं त्याकादीगु कन्चनपुर क्षेत्र ल्याः ४ सं चैत्र २८ सं उप-निर्वाचन यायेगु थ्व स्वयां न्ह्यः हे सरकारं निर्णय याःगु खः । मिश्रित निर्वाचन प्रणालीकथं हे जुइगु निर्वाचन विद्युतीय मतदान प्रणालीपाखे जुइगु जूगु दु ।,http://www.nepalmandal.com/content/744.html
मिसन पत्रकार टोली ,"Fri Feb 6, 2009  6:48 pm",नेपाली कांग्रेसया सभापति गिरीजाप्रसाद कोईरालां कांग्रेसं प्रेस स्वतन्त्रतायाबिरुद्ध सुं लिसे नं सम्झौता मयायेगु धयादीगु दु । नेपाःया प्रेस स्वतन्त्रताया विषयसं अध्ययन यायेत नेपाः वःगु अन्तर्राष्ट्रिय पत्रकार मिसन पुचःलिसे थौं थःगु हे निवास महाराजगंजय् जूगु नापलाये ज्याय् कोईरालां कांग्रेस न्ह्याबलें अभिव्यक्ति स्वतन्त्रताया पक्षय् दुगु धयादीगु दु । वय्कलं कांग्रेस न्ह्याबले नं प्रेस स्वतन्त्रता व अभिव्यक्ति स्वतन्त्रताया पक्षय् ल्वानाः वयाच्वंगु पार्टी जूगु धयादीगु दु । कोईरालां राज्यं न्हापांगु दमन संचारमाध्यमदथुइ याइगु द्धपं बियादीगु दु । पुचलं मेगु थीथी राजनीतिक दल व मन्त्रीतय्त नं नापलायेगु ज्याझ्वः क्वःछिनातःगु दु । मिसन पुलःया छगू पुचः धाःसा मदुम्ह पत्रकार उमा िसंहयाबारे जानकारी कायेत जनकपुर वंगु दु ।,http://www.nepalmandal.com/content/745.html
संवैधानिक समितिया बैठक ,"Tue Jan 20, 2009  7:41 pm",न्हूगु संविधान निर्माणया मुख्य जिम्मा दुगु संविधानसभा संबैधानिक समितिं थौं विज्ञतलिसे सुझाव काःगु दु । समितिं थौं न्यायाधिस तथा राजीतिक विश्लेषकतलिसे सुझाव काःगु खः । समितियात सुझाव बिइगु झ्वलय् विज्ञतय्सं मुलुकय् संघीय राज्यया पलिस्थाया विकल्प मदुगु धयादीगु दु । संविधान निर्माणया झ्वलय् संघीयताबारे स्पष्ट धारणा दयकेत आवश्यक जूगुिलं विज्ञतय्सं बह ब्यूगु समितिया दुजः जयपुरी घर्तीमगरं जानकारी बियादीगु खः । समितिया दुजःतय्सं न्हूगु संविधानय् कःघायेमाःगु विषयबारे न्यायाधीश तथा राजीतिक विश्लेषकतलिसे सुझाव कयादीगु खः थौं समितिं सर्वोच्च अदालतया न्यायाधीसत अनुपराज शर्मा व कल्याण श्रेष्ठ तथा राजनीतिशास्त्री डाक्टर लोकराज बराल व प्राध्यापक कृष्ण खनाललिसे सुझाव कयादीगु खः । थ्वहे झ्वलय् थौं हे संविधानसभा न्यायप्रणाली समितिया बैठक च्वंगु दु । संसद् सचिवालय िसंहदरबारय् च्वंगु बैठकय् न्यायप्रणाली न्यायाधीसतय्गु क्षेत्राधिकार व कर्तव्यया विषयसं सहलह जूगु दु ।,http://www.nepalmandal.com/content/696.html
ग्रामीण अर्थतन्त्रयात विकास ,"Tue Jan 20, 2009  8:22 pm",नेपाल राष्ट बैंकया गभर्नर दीपेन्द्रबहादुर क्षेत्रीं ग्रामीण अर्थतन्त्रयात विकास यानाः सरकारया आर्थिक लक्ष्य पूवंकेमाःगु धयादीगु दु । कृषि विकास बैंकया पीनिक्वःगु दँ मुँज्याया लसताय् न्वंवानादिसें गभर्नर क्षेत्रीं परिवर्तित परिस्थीइ देय्या समग्र अर्थतन्त्रयात ग्रामीण क्षेत्रय् यंकेमाःगु धयादीगु दु । सरकारं निगू ल्याःया आर्थिक बृद्धियात मुख्य लक्ष्य दयेकाःगु न्ह्यथनादिसें वय्कलं फुक्क कर्मचारीतय्त थःगु कर्तव्यय् वनेत इनाप यानादीगु दु । बैङ्कीङ्ग व वित्तिय क्षेत्रयात विकास यायेत राष्ट्र बैंकं फक्व ग्वाहालि यायेगु न्ह्यथनादिसें गभर्नर क्षेत्रीं देय्या राजनीतिक हिउपाः लिसलिसे आर्थिक हिउपाः नं यायेमाःगु खँ कुलादीगु दु । उगु हे झ्वलय् कृषि विकास बैंकया नायः बामदेव क्षेत्रीं धेधेंबल्लाःया बजारय् ग्रामीण विकास यायेगु बैंकया मुख्य हाथ्या जूगु धयादीगु दु ।,http://www.nepalmandal.com/content/697.html
मन्त्री यमीया तर्क ,"Fri Jan 23, 2009  7:30 pm",पर्यटन तथा नागरिक उड्डयनमन्त्री हिसिला यमीं आर्थिक क्रान्ति बिना मिसाया स्थितिइ हिउपाः मजुइगु जूगुिलं सहकारीया माध्यमपाखें आर्थिक क्रान्ति यायेमाःगु खँय् बः बियादीगु दु । न्हापांगु राष्ट्रिय महिला सहकारी दिवसया लसताय् थीथी महिला सहकारी संस्थापाखें थौं ग्वसाः ग्वःगु िभंतुना कालबिल ज्याझ्वलय् वय्कलं उगु खँय् बः बियादीगु खः । मन्त्री यमीं सहकारीया माध्यमपाखें आर्थिक जीवनस्तर सुधार यायेफइगु जूगुिलं गाँगामय् सहकारी संस्था पलिस्था यायेगु अभियान साचालन यायेमाःगु खँय् बह ब्यूसें थज्याःगु अभियान साचालनय् सरकारं ग्वाहालि यायेगु विश्वास प्वंकादीगु दु । वय्कलं सहकारी संस्था पलिस्था यायेबलय् व साचालन यायेबलय् मिसातय्गु ब्वतियात प्राथमिकता बिइमाःगु बिचाः नं तयादीगु दु ।,http://www.nepalmandal.com/content/704.html
अनमिनया म्याद थौं सिधइगु ,"Fri Jan 23, 2009  7:33 pm",नेपाःया शान्ति प्रकि्रयाय् ग्वाहालि यायेत कार्यरत राष्ट्रसंघीय नेपाल मिसन अनमिनया निक्वःगु खुसिइ थप याःगु म्याद थौं सिधःगु दु । थौं बहनि राष्ट्रसंघीय सुरक्षा परिषद्या बैठकं नेपालय् अनमिनया म्याद थप यायेगुबारे निर्णय याइगु जूगु दु । थ्व स्वयां न्ह्यः नेपाल सरकार व राजनीतिक दलतय्गु इनापय् अनमिनया म्याद थप यायेत अनमिन प्रमुख इयान मार्टिनं वंगु मंसीर २८ गते हे राष्ट्रसंघया मू छ्यााजे बान कि मुनदथुइ प्रस्ताव याःकथं अनमिनयात चीधंगु आकारय् नेपालय् तइगु जूगु दु । शान्ति प्रकि्रया अझं क्वःछुइ मफुनिगुिलं राष्ट्रसंघया भूमिका माःगु ठहर यासें दलतय्गु सहमतिइ स्वक्वःगु खुसिइ म्याद थप यायेत नेपाल सरकारं राष्ट्रसंघ सुरक्षा परिषद्य पौ छ्वयेधुंकूगु दु ।,http://www.nepalmandal.com/content/705.html
राजु नापितयात पितृशोक ,"Tue Jan 27, 2009  12:30 pm",संचार नेपाल प्रा।लि।या प्रबन्ध निर्देशक व संचार नेपाल डट कमया प्रमुख सम्पादक राजु नापितयात पितृशोक जूगु दु । राजु नापितया अबु शिवराम नापित ४८ दँया बैंशय् सोमवार मदुगु खः । छुं दँ न्ह्यःनिसें जँ स्याइगु ल्वचं कयाच्वंम्ह नापितया उसाँय् गम्भीर जुइवं आइतवाः बहनि अस्पताल यंकूगु खःसा चान्हय् १२ बजे मदुगु खः । दिवंगत नापितया कला निम्ह काय् व निम्ह म्ह्याय्िपं दी । संचार नेपाल परिवार दिवंगत आत्माया चीर शान्तिका कामना यासें शोकंकःिपं सकल परिवारिपंत धैर्य धारण याये फयेमा धकाः कामना याना ।,http://www.nepalmandal.com/content/711.html
राज्य व्यवस्था समिति ,"Tue Feb 3, 2009  7:21 pm",संविधानसभा व्यबस्थापिकादुनेया राज्य व्यवस्था समिितं सेना समायोजबारे रक्षामन्त्री व शान्ति सुरक्षाबारेया गृह मन्त्रीलिसे जानकारी कायेगु निर्णय याःगु दु । सेनाया भर्ना प्रकि्रया सेना समायोजन थेंज्याःगु विषयसं छुं दिं न्ह्यः ब्यागलं ब्यागलं बिचाः पिने वयाच्वंगु धासें समितिया दुजःतय्सं सः तयेवं समितिया सभापति रामनाथ ढकालं सम्बन्धीत मन्त्रीयात सःता निर्णय यानादीगु खः । अथेहे समिितं सरकारं पलिस्था यायेत्यंगु सेवा केन्द्र पलिस्थाया विवाद शान्ति सुरक्षा पत्रकार हत्या लगायतया विषयसं सहलह यायेत गृहमन्त्रीयात सःतेगु निर्णय याःगु दु । बैठकं निम्ह मन्त्रीयात वइगु २९ गते समितिइ सःताः जानकारी कायेत्यंगु खः । समितिया बैठकय् न्वंवानादिसें माओवादी प्रबक्ता दिनानाथ शर्मां सरकारं याःगु निर्णययात राजनीतिकरण जुयाच्वंगु धयादीगु दु ।,http://www.nepalmandal.com/content/723.html
फिनिसमन्त्री-नेपाल भ्रमणय् ,"Tue Feb 3, 2009  7:24 pm",फिनल्यान्डया बैदेशिक व्यापार तथा विकासमन्त्री डा।पाभो भेरिनेन स्वन्हुया नेपाः भ्रमणया निितं थौं नेपाः देय् झायादीगु दु । विकासमन्त्री भेरिनेन अर्थमन्त्री डा।बाबुराम भट्टराईया ब्वनाय् नेपाः भ्रमणय् झायादीगु खः । मन्त्री पाभोंे भ्रमणया झ्वलय् नेपाःप्रति फिनल्यान्डया विकास सहयोग तथा समसामयिक राजनीतिक अवस्थाया विषयसं सहलह यायेगु ज्याझ्वः दुगु खः । थीथी क्षेत्रय् लगानीया प्रबद्र्धन व संरक्षण विषयसं फिनल्याण्डलिसे सम्झौता जुइगु नापं जानकारी ब्यूगु दु । फिनिसमन्त्रीं प्रधानमन्त्री सभाध्यक्ष अर्थमन्त्री व मेमेिपं मन्त्रीलिसे नं नापलायेगु ज्याझ्वः क्वःछिनातःगु दु ।,http://www.nepalmandal.com/content/725.html
पर्यटन आगमनय् वृद्धि ,"Tue Feb 3, 2009  7:25 pm",नेपालय् सन् २००९ या जनवरीइ वंगु दँया उगु हे महिनाया तुलनाय् झिंन्यागू दशमलव च्यागू प्रतिशतं पर्यटन आगमनय् वृद्धि जूगु दु । त्रिभुवन अन्तर्राष्ट्रिय विमानस्थल अध्यागमन ज्याकुयाकथं जनवरी महिनाय् हवाई मार्ग जुयाः नीछद्धः व गुसः व पीप्यम्ह पर्यटक नेपाः दुहाँवःगु दु । दक्षिण एसियाया मुलुकत पाकिस्तान बङ्गलादेश व श्रीलंङ्का थ्व अवधिइ छसिकथं नीगूंगु दशमलव गुंगू प्रतिशत खुगू दशमलव खुगू प्रतिशत व झिंस्वंगू दशमलव स्वंगू प्रतिशतं पर्यटक आगमनय् वृद्धि जूगु तर भारतय् धाःसा न्हापाया महिनाय् झिंन्ह्येगू दशमलव खुगू प्रतिशतं म्हो जूगु दु । अथेहे मेमेगु एसियाली मुलुकत चीनपाखें पीच्यागू दशमलव च्यागू सिङ्गापुरपाखें स्वीगू दशमलव स्वंगू व थाइल्यान्डपाखें नीगूंगु दशमलव च्यागू प्रतिशतं पर्यटक आगमनय् वृद्धि जूगु दु । तर जापान व दक्षिण कोरियापाखें धाःसा पर्यटक आगमनय् म्हो जूगु पर्यटन बोर्डं जानकारी ब्यूगु दु ।,http://www.nepalmandal.com/content/726.html
राष्ट्रपतिया उपचार व भेटघाट ,"Tue Feb 3, 2009  7:29 pm",राष्ट्रपति डा।रामवरण यादव व उपराष्ट्रपति परमानन्द झा दथुइ थौं नापलाये ज्या जूगु दु । राष्ट्रपति ज्याकु शीतलनिवासय् जूगु नापलाये ज्याय् वर्तमान समसामयिक विषयसं सहलह केन्द्रीत जूगु राष्ट्रपति ज्याकुं जानकारी ब्यूगु दु । ज्याकुिथं बाछिइ छक्वः राष्ट्रपति व उपराष्ट्रपतिदथुइ नियमितरुपं जुइगु नापलाये ज्याकथं हे उपराष्ट्रपति झा राष्ट्रपति ज्याकु शीतल निवास झायादीगु जानकारी ब्यूगु दु । उगु नापलाये ज्याय् वर्तमान सरकारं हयेत्यंगु अध्यादेश संविधान निर्माणया प्रकि्रया व आःतकया उपलव्धी लगायतया विषयसं नं सहलह जूगु श्रोतं जानकारी ब्यूगु दु ।,http://www.nepalmandal.com/content/728.html
उपे‌द आदवआ धापू ,"Sun Feb 15, 2009  6:31 pm",पाष६« म‌घी उपे‌द आदव नेपाली कागेस सणाअ वनेमखना वाथावाथा कनाठवगु धआदीगु दु । दाªअ थौ नेपाल पघका महास३ झवसाफ झवफगु पघका स्मेलनअ ‌ववानािदसे वअsल कागेस सकािब४ आनाठवगु गितिविधआ कुिखनादीगु दु । वअsल याफआ सकाआ मुत्रअ हाञआ शाि‌त शुुऋाा ा अआ पुनस्रचना व सिवधान िनर्मा०ा दुगु धआिदसे थुिप खँत पूवकेत दिलअ सहमित माफगु धआदीगु दु । वअsल नेपाल भातआ सीमा िसमाकन आअेगु  आ िनगू थासअ बाहेक मेगु थासअ िलपागु च०ाअ ञअगु धआदीगु दु । दार्चुला व सुःताअ बाहेक मेगु थाअoा िसमाकन आअेगु  आ गुइठआगू पितशत ्रवफचाअेधुकूगु म‌घी आदव जानकाी िबआदीगु खफ । वअsल चीनिलसेआ िसमाना चाअेकेगु स्ब‌धअ सका याफतक ५ु न िन०र्ाअ मआफगु न जानकाी िबआदीगु दु । ञवहे ‰वलअ पघका स्मेलनअ ‌ववानािदसे िशऋाा म‌घी े०ाु कुमाि आदव याफ जुआठवगु पुर्रक िशऋाा नीित  आत्रअलअ मवफगु धआदीगु दु । दाªअ पघकातिलसे खँ ळहानािदसे म‌घी आदव ा अ कम महटव ऽअूगु का०ा िशऋाा ऋोघ ळअूने लाफगु कनािदसे िशऋाा नीितइ िहउपाफ मवतले नेपाफआ िशऋाा ५ु न पगित आअेमपरइगु धआदीगु दु । वअsल िनजामित कर्मचाि व िशऋाा ऋोघआ कर्मचािदथुइ नीितगत िवभेद दुगु धासे िशऋाा य‌र्तगतआ कर्मचाितअ; दुफख सीआठवगु धआदीगु दु ।,http://www.nepalmandal.com/content/771.html
निर्माण व्यवसायीतय् ध्यानाकर्षण पौ राष्ट्रपतियात ,"Mon Feb 16, 2009  2:12 pm",निर्माण व्यवसायीतय्सं राष्ट्रपति डाक्टर रामवरण यादवया न्ह्यःने व्यवसायिक हितया निितं ब्यागलं नीति हयेत पहल यानाबिइत माग याःगु दु । राष्ट्रपति निवासय् थौं सुथय् जूगु नापलायेगु ज्याभुवलय् व्यवसायीतय्सं नेपालय् विदेशी कम्पनीं ज्य ायाये फूगु खःसां नं नेपाली व्यवसायीं मेथाय् वनाः ज्या यायेफइगु अवस्था मदुगु धासें थुकथंया प्रावधान अन्त्य यायेगु निितं नीत हयेत माग याःगु खः । नापलायेगु भुवलय् राष्ट्रपति डाक्टर रामवरण यादवं आःया युग प्रविधिया युग जूगुिलं अन्तर्राष्ट्रियस्तरय् वनेफइगु कथंया लकस दयेकेत व विश्वास ब्वलंकेत सरकारं पहल यायेमाःगु धारणा तयादिल । राष्ट्रपति यादवं ध्यानाकर्षण पौ लः ल्हानाः कयादिसें थःम्हं औपचारिक रुपं प्रधानमन्त्रीयात पौ च्वयाः ध्यानाकर्षण याकेगु आश्वासन बियादिल ।,http://www.nepalmandal.com/content/775.html
थौं हाकनं मेम्ह चिुतवा नियन्त्रणय् ,"Mon Feb 16, 2009  2:13 pm",येँया चन्डोलय् थौं सुथय् स्थानीय मोहन वमया छेँ सुलाच्वंम्ह जंगली चितुवा वन विभागया कर्मचारी व प्रहरीं बेहोस यानाः नियन्त्रणय् काःगु दु । वमया छेँया छेरी सुलाच्वंगु अवस्थाय् चितुवायात नियन्त्रणय् कायेत निघौ ब्यूगु खः । मानव वस्ति खनेदयेवं सुथंनिसें उगु क्षेत्रय् चितुवा आतंक मचेजूगु खः । म्हिगः नं छम्ह चितुवां स्वम्हेसित हःता यायेवं नियन्त्रणय् कायेगु भुवलय् प्रहरीं कयेकूगु गोलीं चितुवा सीगु खःसा थौं धाःसा नियन्त्रणय् कायेत अःपूगु वन विभागया अधीकारीतय्सं धाःगु दु । म्हिगः चन्डोलय् स्थानीय मनूतय्त हःता याःम्ह चितुवायात प्रहरीं गोलीं कयेका स्यानाब्यूगु खः । हःता याःम्ह चितुवायात नियन्त्रणय् कायेगु भुवलय् प्रहरी व वन विभागया टोलीं चितुवायात गोलीं कयेका स्यानाब्यूगु खः । थ्वसिवें न्ह्यः चितुवाया हःतालं येँया चन्डोलय् स्वम्ह घाःपाः जूगु दु । घाःपाः जूिपं िसंगी शेर्पा व मनीष कार्कीया महाराजगाजय् च्वंगु शिक्षण अस्पतालय् वासः जुयाच्वंगु दु । घाःपाः जूम्ह शेर्पाया छ्यने चितुवां न्याःगु दुसा कार्कीया प्वाथय् कय्पूगु दु । शेर्पां इहिपाःया निितं पँ कायेत वनाच्वंगु इलय् चितुवां आकाझाकां हःता याःगु खः । चितुवायात नियन्त्रणय् कायेगु भुवलय् वन विभागया कर्मचारीयात तकं घाःपाः जुगु दु ।  येँ महानगरपालिकाया वडा न ४ य् लाःगु योगेश्वर मार्ग व सुमंगल मार्गया दथुइ लाःगु थ्यंमथ्यं स्वंगू स्वंगू रोपनी क्षेत्रफल कःघानाच्वंगु पँ झाः दुगु क्षेत्रय् म्हिगः बहनी निसें चितुवा खनेदुगु स्थानिय मनूतय्सं धाःगु दु । सुथय् च्यातात्या इलय् चितुवां हःता याःगु खःसां म्ह्वः ल्याखय् जक प्रहरी घटनास्थल वःगु खःसा बन बिभाग व चिडियाखानाया नियन्त्रण टोली न्याघौ लिपा जक घटनास्थल थ्यंकूगु खः । घटना लिपा यक्वः ल्याखय् मनूत चितुवा स्वयेत अन मूवःगु खः । स्थानिय मनूतय्सं प्रहरी व बन बिभागया टोलीं घटनायात सामन्य रुपं काःगु व व्यवास्ता यानाः लिवाक्क वःगु धासें तँ प्वंकूगु दु । चितुवा सुयागु छेँ लहिनातःगु व लिपा त्वःतूगु हुिनं झालय् सुचाच्वं वःगु स्थानिय मनूतय्गु अनुमान दु ।,http://www.nepalmandal.com/content/776.html
"नवलपरासी, दाङ व इलामय् जूगु दुर्घटना ९म्ह सित ","Mon Feb 16, 2009  3:41 pm",नवलपरासी दाङ व इलामय् जूगु ब्यागलं ब्यागलं दुर्घटनाय् गुम्ह सीगु दु । नवलपरासीया दाउन्ने व ज्यामिरे जूगु निगू ब्यागलं ब्यागलं दुर्घटनाय् जक प्यम्ह सीगु दु । नवलपरासीया दाउन्ने ट्रक पल्टेजुयाः चालक नापं प्यम्ह सीगु दु । सीिपं मध्ये निम्ह मिसा व निम्ह मिजं खः । अथेहे नवलपरासीया हे ज्यामिरे ट्रकया ठक्करं छम्ह मिसामचा सीगु दु । ट्रकं ठक्कर बिइवं ज्यामिरेया िझंस्वदँ दुम्ह रमिता चौधरी सीगु खः । दुर्घटना लिपा ट्रक चालक फरार जूगु दु । अथेहे दाङया घोराहीस्थित चौपट्टाय् बस दुर्घटना जुयाः निम्ह सीगु दु । येँ नं वनाच्वंगु ना। २ ख ४९५५ नम्बरया बस सडकं स्वसः मिटर क्वये कुतुंवनाः सिमाय् यगाःगू खः । दुर्घटनाय् झिम्ह घाःपाः जूगु दु । अथेहे जन्ती कयाः वनाच्वंगु ट्याक्सी इलामया चिहानडाँडाय् दुर्घटना जुया निम्ह सीगु दुसा च्याम्ह घाःपाः जूगु दु । मोरङया बयरवनं पाँचथरया थर्पुइ जन्ती कया वनाच्वंगु मे। १ ज ६४३ नम्बरया ट्याक्सी दुर्घटनाग्रस्त जूगु खः । दुर्घटनाय् मिजंया अबु खुइछदँ दुम्ह उमानाथ दाहाल व नीन्यादँ दुम्ह तता कल्पना दाहाल सीगु दु । घाःपाः जूिपं फुक्कसिया धरानय् च्वंगु बीपी कोइराला स्व्ाास्थ्य विज्ञान प्रतिष्ठानय् वासः जुयाच्वंगु दु ।,http://www.nepalmandal.com/content/777.html
आयोगय् नियुक्ती ,"Mon Feb 16, 2009  6:27 pm",राष्ट्रपति डा।रामवरण यादवं लोकसेवा आयोगया दुजः पदय् प्यम्हसित नियुक्त यानादीगु दु । राष्ट्रपति ज्याकुिथं ब्यूगु जानकारीकथं आयोगया दुजः पदय् कोटेश्वर येँया डा।sयोदेवी यमी विराटनगरया कृष्णप्रसाद पोखरेल उदयपुरया टिकादत्त निरौला व सप्तरीया राजेन्द्रप्रसाद साहयात राष्ट्रपितं नियुक्त यानादीगु खः । आयोगया दुजःतय्त नेपाल सरकार मन्त्री परिषद्या वैठकं नियुक्तीया निितं राष्ट्रपतिदथुइ सिफारिस यायेधुंकाः थौं नियुक्त याःगु राष्ट्रपति ज्याकुिथं जानकारी ब्यूगु दु । वय्कःिपंत थौं हे राष्ट्रपतिया ब्वतिइ लोक सेवा आयोगया नायःपाखें सपत ग्रहण याकादीगु दु । अथेहे वर्तमान समसामयीक विषयसं थौं राष्ट्रपति डा।रामवरण यादव व उपराष्ट्रपति परमानन्द झादथुइ नं थौं हे नापलाये ज्या जूगु दु ।,http://www.nepalmandal.com/content/779.html
एमालेया च्याक्वःगु राष्ट्रिय महाधिवेशन ,"Mon Feb 16, 2009  6:28 pm",प्रधानमन्त्री पुष्पकमल दाहाल प्रचण्डं प्रतिक्रान्तिकारीतय्सं देशय् दुर्घटना हयेत स्वःगुिलं राष्ट्रियता खतराय् लानाच्वंगु धयादीगु दु । नेकपा एमालेया थौंनिसें बुटवलय् न्ह्याःगु च्याक्वःगु राष्ट्रिय महाधिवेशनया उलेज्या ज्याझ्वलय् न्वंवानादिसें वय्कलं जनयुद्ध व जनआन्दोलनया समायोजनपाखें देशय् गणतन्त्र पलिस्था जुयाः दयेकूगु वर्तमान सरकार क्वःदःसा देशय् तःधंगु दुर्घटना वइगु धयादीगु दु । देय् थ्व इलय् गंभीर संकटय् दुगु इलय् नेकपा एमालेयात न्ह्याथें यानाःसां दक्षिणपन्थी दयेकेत प्रतिक्रान्तिकारीतय्सं कसरत यानाच्वंगु धयादिसें प्रधानमन्त्री प्रचण्डं उकिपाखें तापायेत एमालेयात सुझाव बियादीगु दु । आः एमाले व माओवादीदथुइ ल्वापुयायेत प्रतिगामीत न्ह्यज्यानाच्वंगु शंका यासें वय्कलं देशय् कम्युनिष्ट केन्द्र पलिस्था यायेगु लँपुइ आः माओवादी व एमालें सहकार्य यायेमाःगु धयादीगु दु । न्ह्यः वा लिपा जूसां देशय् छगू हे कम्युनिष्ट केन्द्र पलिस्था जुइगु प्रधानमन्त्री प्रचण्डया विश्वास दु । देशय् सहमतीय राजनीतियात बहुदलीय राजनीतिपाखें यंकेगु ज्या काँग्रेसं याःगु धयादिसें प्रधानमन्त्री प्रचण्डं काँग्रेस सभापति गिरिजाप्रसाद कोइरालायात म्हुतुं धाथें सहकार्यया कार्यशैली व्यवहारय् क्यनेत नापं इनाप यानादीगु दु । थथेहे स्वकीय छ्यााजे शक्तिबहादुर बस्नेतयात गोली कयेकलं नं तःधंगु राजनीतिक दलतय्सं छु नं प्रतिकि्रया मब्यूगु खँय् वय्कलं तःधंगु दलतय्गु ध्यानाकर्षण यानादीगु दु । अथेहे महाधिवेशनया उलेज्या समारोहसं न्वंवानादिसें नेपाली कांगे्रसया सभापति गिरिजाप्रसाद कोइरालां थौंनिसें देशय् सहमतिया राजनीति सहमति न्ह्याःगु घोषणा यानादीगु दु । एकता सहमति व सहकार्यया आः विकल्प मदुगु धयादिसें वय्कलं संविधानसभाया निर्वाचनलिपा दथुइ अन्यौलया स्थिति सिर्जना जूसां नं सहकार्य व सहमति न्ह्याबलें माःगु धयादीगु दु । छिमेकी राष्ट्रत सकारात्मक जूसा नेपाःया शान्ति व समृद्धियात सुनां नं छुं यायेमफइगु धयादिसें चीन व भारतयात नेपाःप्रति सकारात्मक दयेकेमाःगु बिचाः प्वंकादीगु दु । नेकपा एमालें थःगु महाधिबेशनय् फुक्क राजनीतिक दलया नेतातय्त सःताः सहमतिया राजनीतियात न्ह्यःने न्ह्याकूगु न्ह्यथनादिसें वय्कलं संविधान निर्माणय् फुक्क छप्पँ जुयाः न्ह्यायेमाःगु दु । थथेहे महाधिवेशनया उलेज्या समारोहसं सम्बोधन यानादिसें नेकपा एमालेया मू छ्यााजे झलनाथ खनालं नेकपा एमाले संविधानसभाया स्वंगूगु तःधंगु दल जूसां नं नेकपा एमालेया जनताया न्हापांगु दल जूगु दाबी यानादीगु दु । वय्कलं च्याक्वःगु महाधिवेशन एकता सहमति व विचाःया महाधिवेशन जुइगु धयादिसें आः देशय् सहमति व सहकार्यया विकल्प मदुगु धयादीगु दु । न्हापा जूगु सहमतिया पालनाय् बह बियादिसें वय्कलं प्रमुख राजनीतिक दलतदथुइया सहकार्यपाखें जक देय्यात अग्रगमनपाखे न्ह्यःने न्ह्याकेफइगु धयादीगु दु । अथेहे उपप्रधानमन्त्री व गृहमन्त्री नापं जुयाच्वनादीम्ह एमालेया वरिष्ठ नेता वामदेव गौतमं धाःसा नेकपा एमालेया नायः पदय् सु सु ल्वाइगु धइगु विवाद दुसा व जनतां एमालेप्रति याःगु विश्वासयात हे आघात जुइगु धयादीगु दु । बन्द सत्रय् नेतातय्त कुनाः जूसां सहमति याकाः च्वःतेगु वय्कलं धयादीगु दु । महाधिवेशनय् सम्बोधन यायेगु झ्वलय् नेपाल सद्भावना पार्टीया नायः व वाणिज्य मन्त्री राजेन्द्र महतों धाःसा हिन्दीं भाषण यायेवं एमाले कार्यकर्तातय्सं विरोध याःगु खः । विरोधलिपा वय्कलं नेपाली भाषां हे सम्बोधन यानादीगु खः ।,http://www.nepalmandal.com/content/780.html
न्ह्यनुतक विभाग बन्द ,"Mon Feb 16, 2009  6:28 pm",परीक्षाफलया अनियमितताविरुद्ध वंगु माघ २७ गते विद्यार्थीपाखें िमं तयेगु व तोडफोड यायेवं शिक्षाशास्त्र केन्द्रीय विभाग त्रिवि कीर्तिपुर न्ह्यक्वःगु िदंतक नं बन्द जूगु दु । स्नातकोत्तर तह न्हापांगु दँ एमएड या गणितलगायतया विषयसं प्रकाशित परीक्षाफल तसकं लापरवाही ढङ्गं पिकाःगु धासें विद्यार्थीतय्सं िमं तयेगु व तोडफोड यायेवं विभाग ताःहाकःगु ईतक बन्द जूवंगु खः । त्रिभुवन विश्वविद्यालयं स्नातकोत्तर तह न्हापांगु दँया आवेदन फारम खुला याःसां नं विभाग चायेकेमफुगु कारण फारम वितरण ज्या अवरुद्ध जूगु व मेमेगु नियमित ज्यानापं बन्द जूवंगु कारण विद्यार्थी सङ्गठन व पीडित विद्यार्थीतलिसे सहलह यानाः विभाग चायेकेगु तयारी जूगु विभागं जानकारी ब्यूगु दु ।,http://www.nepalmandal.com/content/781.html
प्रहरी महानिरीक्षक गुरुङया कार्यकाल थौं सिधल ,"Mon Feb 16, 2009  6:29 pm",प्रहरी महानिरीक्षक हेमबहादुर गुरुङया कार्यकाल थौंनिसें सिधःगु दु । वय्कःया कार्यकाल सिधये हे त्यंगु इलय् माघ २९ गते च्वंगु मन्त्रिपरिषद्या बैठकं प्रहरी प्रमुखय् रमेशचन्द ठकुरीयात नियुक्ति यायेगु निर्णय याःगु खः । ठकुरी थ्व स्वयां न्ह्यः अतिरिक्त महानिरीक्षक जुयाच्वनादीगु खः । प्रमुख गुरुङया विदाईया निितं प्रहरी प्रधान ज्याकुथिइ छगू विदाई समारोहया ग्वसाः ग्वःगु नं जानकारी ब्यूगु दु ।,http://www.nepalmandal.com/content/782.html
गिरिजाया खँ ,"Mon Feb 16, 2009  6:30 pm",नेपाली कांगे्रसया सभापति गिरिजाप्रसाद कोइरालां एकता सहमती व सहकार्यया विकल्प मदुगु धयादीगु दु । नेकपा एमालेया च्याक्वःगु महाधिबेशनया उलेज्या सत्रयात सम्बोधन यानादिसें कोइरालां दथुइ अन्यौलया स्थिती सिर्जना जूसां नं सहकार्य व सहमति न्ह्याबलें माःगु फुक्कसिनं बिचाः प्वंकादीगु दु । छिमेकी राष्ट्रत सकारात्मक जूसा नेपाःया शान्ती व समृद्धियात सुनां नं छुं यायेमफइगु धयादिसें वय्कलं चीन व भारतयात सकारात्मक दयेकेमाःगु बिचाः तयादीगु दु । एमालें थःगु महाधिबेशनय् फुक्क राजनितीक दलया नेतातय्त सःताः सहमतीया राजनितीयात प्रस्ट याःगु न्ह्यथनादिसें वय्कलं संविधान निर्माणय् फुक्क छधी जुयाः वनेमाःगु धयादीगु दु ।,http://www.nepalmandal.com/content/783.html
बेलायती पुचः व प्रम ,"Mon Feb 16, 2009  6:40 pm",नेपाल भ्रमणया झ्वलय् दुम्ह बेलायती संसदीय पुचलं थौं सुथय् प्रधानमन्त्री पुष्पकमल दाहाल प्रचण्डलिसे नापलानादीगु दु । थौं सुथय् प्रधानमन्त्री निवास बालुवाटारय् जूगु उगु नापलायेगु झ्वलय् उगु पुचलं नेपाःया संविधान निर्माण सेना समायोजन व निगू पक्षीय ग्वाहालिया विषयसं सहलह याःगु खः । उगु हे झ्वलय् प्रधानमन्त्री पुष्पकमल दाहाल प्रचण्डं क्वःछ्यूगु इलय् हे न्हूगु संविधान निर्माण जुइगु शान्ति प्रकि्रयायात निष्कर्षय् थ्यंकेत सरकार प्रतिबद्ध दुगु धयादीगु दु । नापं नेपाःया संविधान निर्माण व आर्थिक विकास थेंज्याःगु विषयसं गुकथं ग्वाहालि यायेफइ धकाः उगु पुचलं च्यूताः तःगु खः । थौं हे उगु प्रतिनिधि मण्डलया प्रमुख सर जोन स्टेनलें छगू विज्ञप्ती पिथना नेपाःया संविधान निर्माणय् बेलायतं महत्वपूर्ण ग्वाहालि यायेगु धयादीगु दु ।,http://www.nepalmandal.com/content/784.html
पुलांम्ह जुजु ज्ञानेन्द्र चाँगुइ ,"Tue Feb 17, 2009  4:37 pm",पुलाम्ह जुजु ज्ञानेन्द्र शाह थौं दर्शनया निितं ख्वपःया चाँगुनारायण देगलय् झाःगु दु । सुथय् गुतात्या इलय् चाँगुनायारण देगलय् थ्यंकादिम्ह पुलाम्ह जुजुं ज्ञानेन्द्रं बाघौं तक द्यःपुजा यानादीगु खः । पुलाम्ह जुजु चाँगुइ वःगु खँ सीवं अनया स्थानीय मनूत स्वांमा ज्वनाः जुजुयात लसकुस यायेत देगलय् थ्यंकूगु खः ।,http://www.nepalmandal.com/content/785.html
लोकतन्त्रया चरित्र हिलेमाः ,"Wed Feb 18, 2009  6:36 pm",प्रधानमन्त्री पुष्पकमल दाहाल प्रचण्डं लोकतन्त्रया जगयात अझ धिसिलाकेत व तःब्याकेत थुकिया चरित्रय् हिउपाः हयेमाःगु धयादीगु दु । लोकतन्त्रं फुक्क तह व तप्काया समुदाययात सार्वभौम व बहुपक्षीय विकासया निितं ह्वताः बिइत नं प्रधानमन्त्री प्रचण्डं धयादीगु दु । न्ययेगुक्वःगु राष्ट्रिय प्रजातन्त्र दिवसया लसताय् टुडिँखेलय् थौं ग्वसाः ग्वःगु छगू समारोहयात सम्बोधन यानादिसें प्रधानमन्त्री प्रचण्डं मानव अधिकार प्रेस स्वतन्त्रता आवधिक निर्वाचन कानुनी शासन थेंज्याःगु खँत लोकतन्त्रया विषेशता जूगु न्ह्यथनादीगु दु । प्रधानमन्त्री प्रचण्डं लोकतन्त्रया सुनिश्चिततां जक सुं नं नागरिकं राज्यपाखें उपेक्षित जूगु तायेकेम्वाःगु स्थितिया निर्माण जुइगु धयादीगु दु । वय्कलं राजनीतिक हिउपाः वःसां सामन्ती कार्यप्रणाली ल्यं दनीगु धयादिसें थुकियात िभंकेत सरकारया वइगु िदंसं केन्द्रीत जुइगु धयादीगु दु । मुलुकय् दुगु फुक्क प्रमुख सवालय् राजनीतिक दलतदथुइ बृहत सहमति दयेकाः न्हूगु संविधान निर्माण यायेत वर्तमान सरकार प्रतिबद्ध दुगु प्रधानमन्त्री प्रचण्डं धयादीगु दु । थ्वहे झ्वलय् जहानियाँ राणाशासन क्वचायेधुंकाः नेपालय् प्रजातन्त्रया पलिस्थाया घोषणा जूगु िदंया लुमन्तिइ थौं थीथी ज्याझ्वः यानाः हंगु दु । टुडिँखेलय् ग्वसाः ग्वःगु समारोहसं राष्ट्रपति डा।रामबरण यादव उपराष्ट्रपति परमानन्द झा प्रधानमन्त्री पुष्पकमल दाहाल प्रचण्ड मन्त्रीत संबैधानिक निकायया प्रमुख लगायतया ब्वति दुगु खः । उगु हे झ्वलय् सेनां राष्ट्रपति डा।रामवरण यादवयात सलामी बियादीगु खः । न्हापांगु दँय् राष्ट्र प्रमुखयाकथं गिरीजाप्रसाद कोईरालां सलामी कयादीगु खः । थ्व स्वयां न्ह्यः जुजुिपंसं सेनाया सलामी कयाः वयाच्वंगु खः । नापं ज्याझ्वलय् थीथी सांस्कृतिक ज्याझ्वः नं न्ह्यःब्वःगु खः । अथेहे राष्ट्रिय खेलकुद परिषदं थीथी गतिविधित नं न्ह्यःब्वःगु खः । देय्या थीथी थासय् नं थीथी ज्याझ्वः यानाः थुगु दिवस हंगु खः ।,http://www.nepalmandal.com/content/787.html
एमाले महाधिवेशन थौं शत्र ,"Wed Feb 18, 2009  6:37 pm",एमालेया च्याक्वःगु महाधिवेशन छन्हु लिबाक्क जूगु निवर्तमान मू छ्यााजे झलनाथ खनालया निसः व पीनिगू ताःहाकःगु राजनितिक व सांगठनिक प्रतिवेदनदथुइ सहलह जूगु दु । बन्द सत्रय् शंकर पोखरेल घनश्याम भुषाल लगायत राजनितिक प्रतिवेदनदथुइ एमालेया युवा कार्यकर्तातय्सं तयार याःगु पूरक प्रस्तावया लिसलिसे थीथी पुरक प्रस्तावतदथुइ नापं सहलह जूगु धाःगु दु । थ्वहे झ्वलय् एमाले नेता केपी शर्मा ओलीं एमालेया वइगु नेतृत्व केन्द्रीय दुजःपाखें मजूसे फुक्क महाधिवेशन प्रतिनिधितपाखें ल्ययेमाःगु धयादीगु दु । महाधिवेशनस्थलय् बन्द सत्र न्ह्यानाः झलनाथ खनालया प्रतिवेदन न्ह्यब्वःयाच्वंगु इलय् थौं बुटवलय् ओलीं पत्रकार सम्मेलन यानाः थज्याःगु खँ धयादीगु खः । पत्रकार नापलाये ज्याय् न्वंवानादिसें वय्कलं थः नायः पदय् दनेगु स्पष्ट संकेत नापं बियादीगु दु । नेतृत्वबारे पत्रकारं तःगु न्ह्यसलय् ओलीं नायलय् त्याकेगु निितं थःम्हं छु नं मनोवैज्ञानिक प्रभाव लाकेम्वाःगु दाबी यानादीगु दु ।,http://www.nepalmandal.com/content/789.html
साचारमन्त्री महरा ,"Wed Feb 18, 2009  6:37 pm",सूचना तथा साचारमन्त्री कृष्णबहादुर महरां क्वःछ्यूगु ई दुने हे न्हूगु संविधान निर्माणया निितं स्वच्छ बैचारिक बहस याकेगु दायित्वयात नेपाली साचारजगतं बिचाः यानाः न्ह्यःने न्ह्याःसा देशं निश्चित दिशा कायेफइगु बिचाः प्वंकादीगु दु । प्रेस काउ_िन्सल नेपाःया स्वीस्वक्वःगु दँया प्रतिवेदन न्ह्यब्वयेगु व पत्रकारिता सिरपा इनेज्या समारोहयात थौं सम्बोधन यानादिसें मन्त्री महरां प्रेसजगतय् खनेदुगु हाथ्यायात पाय्छि ढंगं प्रेस काउ_िन्सलं निरुपण यायेफइगु बिचाः प्वंकादीगु दु । हरेक क्षेत्रयात यथास्थितिइ हे तयेगु वा हिउपाःया सन्दर्भय् परिभाषित यासें वनेगु धइगु आःया मू बहसया विषय जूगु न्ह्यथनादिसें वय्कलं थुिपं मध्ये छु नं पक्षं त्याइगु धइगु लिच्वः संविधानसभां याइगु खँ धयादीगु दु । वय्कलं धयादी ुदेशं हिउपाः स्वयाच्वंगु दु । उिकं न्हूगु संविधानया निर्माण व शान्ति प्रकि्रयायात निस्कर्षय् थ्यंकेगु मूलभूत पक्षप्रति फुकसिया इमान्दार कुतः माःगु धयादीगु दु ।ु मन्त्री महरां देय् व जनताया दथुइ आधारित जुयाः स्वतन्त्रतायात छ्यलेगु हे थौंया आवश्यकता जूगु धयादिसें राष्ट्रिय आवश्यकतायात म्हसीके मफुसा दिशाहीन जुइफुगु धयादीगु दु । वय्कलं थुगु दँया प्रेस काउ_िन्सल गोपालदास पत्रकारिता सिरपा वरिष्ठ पत्रकार शक्ति लम्सालयात लःल्हानादीगु दु ।,http://www.nepalmandal.com/content/788.html
धमलायात याकनं त्वःती ,"Wed Feb 18, 2009  6:38 pm",थीथी संचार सम्बद्ध संस्थाया प्रतिनिधीतय्सं पत्रकार ऋषि धमलाया सुनुवाई प्रकि्रया गुलिफु उलि याकनं पूवंकेत सरकारलिसे इनाप याःगु दु । संचार सम्बद्ध संस्थाया प्रतिनिधीतय्सं थौं छगू मंकाः प्रेस विज्ञप्ती पिथंसें धमलादथुइया सुनुवाई प्रकि्रया याकनं पूवंकेत व अनुसन्धान प्रकृयाय् छु नं कचवं पिदनीगु ज्या मयायेत माग याःगु दु । नेपाल पत्रकार महासंघ नेपाल प्रेस युनियन प्रेस चौतारी संचारिका समुह लगाएतया संचार संस्थातय्सं ज्वंगु िझंखुन्हु दयेधुंकलं नं अनुसन्धान प्रकृया पूमवंकूगु खँय् च्यूताः प्वंकूगु दु ।,http://www.nepalmandal.com/content/791.html
कांग्रेसया सानेपाय् ज्याझ्वः ,"Wed Feb 18, 2009  6:38 pm",नेपाली कांगे्रसया कार्यबाहक सभापति शुसील कोइरालां माओबादीया सर्बसत्ताबादी चिन्तनया कारण प्रजातन्त्र अझं खतराय् दुगु दाबी यानादीगु दु । वय्कलं प्रजातन्त्र ल्यंकेगु निितं निर्णायक आन्दोलन यायेमाःगु बिचाः नं तयादीगु दु । थ्व स्वयां न्ह्यः आन्दोलन प्रजातन्त्र प्राप्तीया दिशाय् लिपांगु जुइगु आशा याःसां नं मजूगु धयादिसें वय्कलं फुक्कसित निर्णायक आन्दोलनया निितं तयार जुइत इनाप यानादीगु दु । न्ययेगुक्वःगु प्रजातन्त्र दिवसया लसताय् कांग्रेसं पार्टी ज्याकु सानेपाय् ग्वसाः ग्वःगु ज्याझ्वलय् कोइरालां थज्याःगु खँ धयादीगु खः ।,http://www.nepalmandal.com/content/790.html
युथफोस्रपाखें वाइसिएल यात गोलीं कयेकल ,"Wed Feb 18, 2009  6:39 pm",म्हिगः सनिलय् नयाँबजारय् वाइसिएल कार्यकर्तादथुइ गोली कयेकेगु ज्याय् युथफोस्रया ल्हाः दुगु स्पष्ट याःगु दु । गोली कयेकुम्ह मनू ताःहाकःगु इलंनिसें प्रहरीपाखें मालाच्वंम्ह चरिग्याङया प्रमुख नाइके दिनेश अधिकारी जूगु प्रहरीं जानकारी ब्यूगु दु । म्हिगः सनिलय् खुताः इलय् नयाँबजार टाउन प्लानिङ लिक्क दुगु भेटघाट रेष्ट्ररेन्टलिक्क मोटरसाइकलय् वःम्ह युथफोस्र कार्यकर्तां कयेकूगु गोली लानाः वाइसियल कार्यकर्ता रिाजत गम्भीर घाःपाः जूगु खः । घाःपाः जूम्ह रिाजतयात वासः यायेगु निितं शिक्षण अस्पताल महाराजगन्जय् यंकूगु खःसा वयागु अवस्था सुधार जुयाच्वंगु वाइसियलया केन्द्रीय दुजः दिपशिखां जानकारी ब्यूगु दु ।,http://www.nepalmandal.com/content/792.html
प्रतिगामी चलखेलया कारण दलदथुइ एकता ,"Wed Feb 18, 2009  6:39 pm",पर्यटन मन्त्री हिसिला यमीं संविधान च्वयेगु ल्यं दनीगुिलं देशय् जुयाच्वंगु राजनीतिक दलतदथुइ एकता सहमति व सहकार्य माःगु धयादीगु दु । न्ययेगुक्वःगु प्रजातन्त्र दिवसया लसताय् थौं पोखराय् याःगु ज्याझ्वलय् न्वंवानादिसें मन्त्री यमीं जनआन्दोलन व जनयुद्धया बलय् आःया लोकतन्त्र वःगु जूसां नं जनयुद्धया योगदानया उच्चारण यायेत गुलिखय् मनूत हिचकिचय् जुयाच्वंगु धयादीगु दु । २००७ सालया हिउपाःयात आत्मसात यायेमफइगु प्रतिगामी शक्तिं आःया हिउपाःयात नं स्वीकार यायेमफुसा मन्त्री यिमं धयादीगु दु ।,http://www.nepalmandal.com/content/793.html
विराटनगरय् निगू माओवादी पुचः दथुइ ल्वापु ,"Thu Apr 9, 2009  10:18 am",सत्तारुढ एकीकृत नेकपा माओवादी व उगु पार्टीं विद्रोह यानावंगु मातृका यादवया पुर्नगठित माओवादी दथुइ बुधवाः बहनी विराटनगरय् ल्वापु जूगु दु । संविधान सभा उप निर्वाचनया झ्वलय् एकीकृत माओवादीं आचार संहिता उल्लंघन याःगु धासें विद्रोही माओवादी पुचःलं आक्रमण याःगु खः । ल्वापू जुया विराटनगर बजारय् बिहिवाः सुथय्निसें तनाव जुयाच्वंगु दु । प्रहरीं आः अन कफ्र्यु तयेगु तयारी यानाच्वंगु दु । प्रहरी धाः कथं निगू पुचः दथुइ ल्वापू जुवलय् गोली तकं चले जूगु धाःगु दु । उखे एकीकृत माओवादीं धासाः मातृका पुचलं गोली चलेयाःगु दावी याःगु दु । बुधवाः बहनी निसें उप निर्वाचनया प्रचार प्रसार याये मदुसां एकीकृत माओवादीं प्रचार जारी याःगु द्वपं विद्रोही माओवादीं ब्यूगु दु । अथेहे थःगु प्यम्ह कार्यकर्तायात विद्रोही माओवादीं अपहरण याःगु द्वपं एकीकृत माओवादीं ब्यूगु दु । ल्वापूइ लानाः झिंगुम्ह घाःपाः जूगु दुसाः उकी मध्ये निम्हेसित गोलीं लाःगु दु ।,http://www.nepalmandal.com/content/903.html
कांग्रेस व एमालें माकः प्रवृत्ति क्यनाच्वंगु मन्त्री भट्टराईया द्वपं ,"Thu Apr 9, 2009  7:41 pm",एकीकृत नेकपा माओवादीया नेता व अर्थमन्त्री डा. बाबुराम भट्टराईं कांग्रेस व एमालें चीचीधंगु खँय् कांग्रेस व एमालें संसद अवरुद्ध याना माकः प्रवृत्ति क्यनाच्वंगु खँ धयादीगु दु । नेपाः थःपिंसं नं मदेकीगु व मेपिंतः नं देयेके मबीगु माकः प्रवृति क्यानाच्वंगु वयेकया धापू दु । कांग्रेस व एमालेया पहयात माओवादी नेता भट्टराईं महाफट्टा व माक प्रवृत्तिया संज्ञा बियादिल । सरकारं ज्याय याये चाहे जुसां ज्याय् पंग थनेगु संस्कृतिया कारणं अपेक्षा यानाः कथं ज्या याये मफयाच्वंगु खँ कनादिल । बिहिवाः नेपाल इन्जिनियरिङ पूर्वाधार विकास समाजं याःगु छगू कार्यशाला गोष्ठीइ न्ववानादीसें नेता भट्टराईं राज्यया पुर्नसंरचना बहस वस्तुवादी ढंग जुइमा धयादिल । 'इन्जिनियरिङ ढंगं व्याख्या जुइमाः ।' ज्याझ्वलय् वयेकलं धयादिल - 'इन्जिनियरिङय् जकः वस्तुवादी व वैज्ञानिक विश्लेषण जुइ । मेगु क्षेत्रय् भावनात्मक खँत अप्वः जुइ ।' मॆमेगु दलतय्सं आः तकः नं राज्य पुर्नसंरचनाया खाका न्ह्यब्वये मफयाच्वंगु धासें नेता भट्टराईं माओवादीं चुनाव न्ह्यः हे खाका न्ह्यब्वयाःगु खः धयादिल । राज्य पुर्नसंरचना यायेगु ईलय् भूगोल व आर्थिक सवलताया खँय् विशेष ध्यान बीमाःगु खँ बः बियादिल । अथेहे मेगु छगू ज्याझ्वलय् न्ववासें मन्त्री भट्टराईं बन्द व हडताल दिकेगु लागिं न्हूगु कानुन याकनं हे हेयेत्यनाःगु खँ धयादिल ।,http://www.nepalmandal.com/content/907.html
प्रधानमन्त्रीलिसें खुम्ह माओवादी नेतात विरुद्ध अदालतया अपहेलना मुद्दा ,"Wed Apr 8, 2009  8:04 pm","‍सर्वोच्च अदालतया विरोध याःगु धासें प्रधानमन्त्री पुष्पकमल दाहाल 'प्रचण्ड' नापं एकीकृत नेकपा (माओवादीया) खुम्ह नेतात विरुद्ध अदालतया अपहेलना सम्बन्धि मुद्दा दायर याःगु दु । बुधवाः पत्रकार मुरारीराज शर्मां प्रधानमन्त्री दाहाल नापं माओवादीया नेता नापं अर्थ मन्त्री डा. बाबुराम भट्टराई, माओवादी सचिवालय् दुजः नारायण काजि श्रेष्ठ, संविधान सभाया दुजःत सालिकराम जमकटेल, चन्द्र बहादुर थापा व एकराज भण्डारीया विरुद्ध मुद्दा दर्ता याःगु खः । शर्मां माओवादी नेतातय्सं सर्वोच्च अदालत विरुद्ध जुलुस, गोष्ठी व न्ववाःगु धासें मुद्दा दर्ता याःगु खः । माओवादी नेतातय्सं सरकारं च्याम्ह सैनिक जनरेलतय्त अवकाश ब्यूगु विरुद्ध सर्वोच्चं अन्तरिम आदेश जारी यायेवं सर्वोच्चया विरोध याःगु खः । सर्वोच्चं वंगु चैत १० गते सरकारया नांमय् अन्तरिम आदेश जारी याःगु खसाः वयाः कने खुन्हु हे सर्वोच्चया अन्तरिम आदेश बदर यायेत माग यासें तत्कालीन रक्षासचिव वामनप्रसाद न्यौपानें निवेदन ब्यूगु खः । बुधवाः निसें थ्व मुद्दा बसह न्ह्याःगु दु ।",http://www.nepalmandal.com/content/898.html
नेतृत्व यायेगु क्षमता एमालेनाप जक  दु : खनाल ,"Fri Apr 3, 2009  8:46 pm","संक्रमणकालीन ईलय् देशयात सहि लँपू पाखे न्ह्याकेगु क्षमता एमाले पार्टीनाप जक  दुगु खँ एमालेया अध्यक्ष झलनाथ खनालं धयादीगु दु । शक्रवाः येँय् जूगु छगू ज्याझ्लय् न्ववानादीसें अध्यक्ष खनालं सहि नेतृत्वया अभावं देय् अनिश्चित्ता पाखे वनाच्वंगु खँ कनादिल । अथेहे वयेकलं हिंसा, अस्थिरता व राजनीतिक असमझदारीया हुनी शान्ति प्रक्रिया संविधान च्वयेगु ज्या व विकासया ज्या ध्याकूने लानाच्वंगु खँ धयादिल । वयेकलं  एमालें संक्रमणकालया सहि नेतृत्व यानाः देय् विकास पाखे न्ह्याकेफूगु क्षमता दुगु दाबी यानादिल । खनालं थःगु ब्वलय् प्रजातान्त्रिक संविधान च्वयेगु, शान्ति प्रक्रियायात तारकिक निशकर्षय् थ्यंकेगु, देय्सय् आर्थिक-सामाजिक परिर्वतन ह्येगु, देय्या सर्वभौमिकता क्वतुकेगु व राज्यपूर्ण संरचनायाना न्याःगु महत्वपूर्ण जिम्मेवारी लाःगु खँ धयादिल । अथेह वयेकलं सहमतिया राजनीति यायेत दक्व राजनीतिक दलतय्त आहवान नं यानादिल ।",http://www.nepalmandal.com/content/874.html
"माओवादी स्वंगू, कांग्रेस, एमाले व फोरम छगू-छगू थासय् त्यात ","Sun Apr 12, 2009  1:19 am","न्यागू जिल्लाया खुगू निर्वाचन क्षेत्रय् जूगु संविधानसभा उपनिर्वाचनया स्वंगू थासय् माओवादीं त्याकूगु दुसाः कांग्रेस, एमाले व फोरमं छगू छगू निर्वाचन क्षेत्रय् त्याकूगु दु । माओवादीं रोल्पा-२, कास्की-१ व काचनपुर-४य् त्याकूगु दु । अथेहे कांग्रेसं मोरङ-७य्, एमालें धनुषा-५ व फोरमं मोरङ-५य् त्याकूगु दु । रोल्पा क्षेत्र नम्बर २या उपनिर्वाचनय् माओवादीया उम्मेदवार सन्तोष बुढामगरं १९९३३मत त्याकादीगु खः । अथेहे वयेकया निकटम प्रतिद्वन्द्वी नेकपा एमालेया हरिप्रसाद घर्तीं ६१३२मत हःगु दु । नेपाली कांग्रेसया गंगाराम डांगिं ४७९१मत हःगु खः । प्रधानमन्त्री पुष्पकमल दाहालं राजीनामा बीवं थ्व क्षेत्रय् उपनिर्वाचन जूगु खः । धनुषा क्षेत्र नम्बर-५य् एमालेया उम्मेदवार रघुवीर महासेठ त्याःगु दु । महासेठं १३२३०मत त्याकादीगु खसाः वयेकया निकतम प्रपतद्वन्दी तराई मधेश लोकतान्त्रिक पार्टीया श्रीकृष्ण यादवं १२१८९मत हयादीगु खः । राष्ट्रपति रामवरण यादव त्याःगु थ्व निर्वाचन क्षेत्रय् राष्ट्रपतिया काय् चन्द्रमोहन यादव धासा ६०२९मत हयाः स्वंगूगु थासय् लाःगु दु । अथहे कास्की क्षेत्र नम्बर १या माओवादी उम्मेदवार कृष्ण गुरुङं नेपाली कांग्रेसया उम्मेदवार दीपक गुरुङ स्वयां स्वीनिगू अप्वः मत हयाः त्यानादीगु दु । कृष्णं १२२५७मत त्याकादीगु खसाः दीपकं १२२२५मत हयाःदीगु ख: । अथेहे एमालेया शालिमराम पौडेलं १११८मत हयादीगु खः । कास्कीया लेखनाथ नगरपालिका-१३या जनपाया चौतारोय् च्वंगु व्रम्हरुपा मावी केन्द्रया मेसिनं नेपाली कांग्रेसया शुन्य मत क्यनेवं अन विवाद जूगु खः । विवादया कारणं अन मतगणना निघौ तकःया निंतिं स्थगित जूगु खः । निर्वाचन आयोगया प्राविधिकतय्सं मेसिनं मखुगु खँ मक्यनीगु खँ कन्भिन्स याःगुलिं हाकनं मतगणना यायेत सहतम जूगु कास्की कांग्रेसया सभापति यज्ञबहादुर थापां धयादीगु दु । संविधानसभाया उपनिर्वाचनया मोरङ-७य् जूगु मतदानय् नेपाली कांग्रेसया डा. शेखर कोइराला त्यानादीगु दु । मोरड क्षेत्र नम्बर ५य् मधेशी जनअधिकार फोरमया उम्मेदवार जयराम यादव त्याःगु दुसाः काचापुर-४य् माओवादीया उम्मेदवार हरिश ठकुल्ला कमल क्षेत्री त्याःगु दु । मोरङ ७य् कोइरालां १२०६१ मत हयाः त्यानादीगु खः । वयेकय सतिम्ह प्रतिद्वन्दी फोरमया उम्मेदवार चुमनारायण तवदारं ११३९० मत त्याकूगु खसाः एकीकृत माओवादीया विजय थारु स्वंगू थासय् लाःगु दुसाः एमालेया विनोद ढकाल प्यंगुगू थासय् लाःगु दु । कोइराला संविधानसभाया निर्वाचनय् वहे क्षेत्रं मधेशी जन अधिकार फोरमया विजय गच्छेदा नाप पराजित जुयादीगु खः । मोरड-५य् यादवं १३८११ मत हयाः त्याःगु खसाः वयेकया प्रतिद्वन्दी एकीकृत माओवादीया शिवकुमार मण्डलं ८३३१मत, कांग्रेसया जगन्नाथ सिंहं ५५४४मत, तमलोपाया उमेस गिरीं २८०१मत हःगु खसाः एमालेया जिवन घिमिरें ३५७०मत हःगु खः । थ्व क्षेत्रं फोरम अध्यक्ष उपेन्द्र यादवं संविधान सभाय् त्याकादीगु खः । अथेहे कञ्चनपुर-४य् एकीकृत माओवादीया ठकुल्लां १०७८२मत हयाः विजय जुयादीगु खः । शनिवाः सुथय् प्यताः ईलय् घोषणा याःगु मतपरिणामय् ठकुल्लाया प्रतिद्वन्दी नेपाली कांग्रेसया यज्ञरान जोशीं ९९९४मत व एमालें ५५३९ मत हःगु खः । थ्व निर्वाचन क्षेत्रं ठकुल्ला शेरबहादुर देउवा नाप संविधान सभा निर्वाचनय् बूगु खः ।",http://www.nepalmandal.com/content/920.html
थैवया हत्याया छानबीन यायेत माओवादी-एमालेया मंकाः कार्यदल ,"Sun Apr 12, 2009  1:19 am","बुटवलय् हत्या जुम्ह युथफोर्सया कार्यकर्ता प्रचण्ड थैवया हत्याया छानबीन यायेत एकीकृत नेकपा (माओवादी)व एमालें खुगू पुचः दुथ्या:गु कार्यदल देकूगु दु । एमाले संविधान सभा दलया ज्याकू सिंहदरवारय् शनिवाः जूगु निगू दलया शीर्ष नेतातय् बैठकं कार्यदल गठन याःगु खः । बैठकं थैवया हत्या लगायत देय्या थीथी थासय् निगू दलत दथुइ जुयाच्वंगु ल्वापू व आक्रमणया घटनाया बारे छानबीन यायॆत कार्यदल देकूगु खः । एमालें अध्यक्ष झलनाथ खनालं २४घण्टा दुने कार्यदलं प्रारम्भिक विवरण लःल्हाइगु खँ कनादिल । कार्यदलय् माओवादीयापाखें नारायणकाजी श्रेष्ठ, दिनानाथ शर्मा व पोष्टबहादुर बोगटी दुथ्याःगु दुसाः एमालेया पाखें अशोक राई, राजेन्द्र पाण्डे व शंकर पोखरेल दु ।",http://www.nepalmandal.com/content/919.html
"मोरङ-७य् शेखर कोइराला त्यात, मोरड-५य् फोरम व कञ्चनपुर-४य् माओवादी त्यात ","Sat Apr 11, 2009  8:35 am","संविधानसभाया उपनिर्वाचनया मोरङ-७य् जूगु मतदानय् नेपाली कांग्रेसया डा. शेखर कोइराला त्यानादीगु दु । मोरड क्षेत्र नम्बर ५य् मधेशी जनअधिकार फोरमया उम्मेदवार जयराम यादव त्याःगु दुसाः काचापुर-४य् माओवादीया उम्मेदवार हरिश ठकुल्ला कमल क्षेत्री त्याःगु दु । मोरङ ७य् कोइरालां १२०६१ मत हयाः त्यानादीगु खः । वयेकय सतिम्ह प्रतिद्वन्दी फोरमया उम्मेदवार चुमनारायण तवदारं ११३९० मत त्याकूगु खसाः एकीकृत माओवादीया विजय थारु स्वंगू थासय् लाःगु दुसाः एमालेया विनोद ढकाल प्यंगुगू थासय् लाःगु दु । कोइराला संविधानसभाया निर्वाचनय् वहे क्षेत्रं मधेशी जन अधिकार फोरमया विजय गच्छेदा नाप पराजित जुयादीगु खः । मोरड-५य् यादवं १३८११ मत हयाः त्याःगु खसाः वयेकया प्रतिद्वन्दी एकीकृत माओवादीया शिवकुमार मण्डलं ८३३१मत, कांग्रेसया जगन्नाथ सिंहं ५५४४मत, तमलोपाया उमेस गिरीं २८०१मत हःगु खसाः एमालेया जिवन घिमिरें ३५७०मत हःगु खः । थ्व क्षेत्रं फोरम अध्यक्ष उपेन्द्र यादवं संविधान सभाय् त्याकादीगु खः । अथेहे कञ्चनपुर-४य् एकीकृत माओवादीया ठकुल्लां १०७८२मत हयाः विजय जुयादीगु खः । शनिवाः सुथय् प्यताः ईलय् घोषणा याःगु मतपरिणामय् ठकुल्लाया प्रतिद्वन्दी नेपाली कांग्रेसया यज्ञरान जोशीं ९९९४मत व एमालें ५५३९ मत हःगु खः । थ्व निर्वाचन क्षेत्रं ठकुल्ला शेरबहादुर देउवा नाप संविधान सभा निर्वाचनय् बूगु खः ।",http://www.nepalmandal.com/content/914.html
'सदन व सरकार अवरुद्ध याःसा उकीया जिम्मेवार एमाले जुइगु' ,"Sat Apr 11, 2009  3:15 pm",बुटवलय् युथफोर्सया कार्यकर्ता प्रचण्ड थैवया हत्या याःगु खँयात कयाः एमालें सदन व सरकार अवरुद्ध यासाः उकीया जिम्मेवार एमाले हे जुइगु माओवादीं ठहर याःगु दु । प्रधानमन्त्री निवास बालुवाटारय् शनिवाः च्वंगु माओवादी सचिवालयया बैठकं कानुनी कारवाही यायेगु ज्या गृह प्रशासन व उकी जिम्मेवारी एमालें हे काःगु नं ठहर याःगु दु । माओवादीं कानुनी कारवाही यायेत ज्या अपूइमाः धकाः द्वपं ब्यूम्ह माओवादीया कार्यकर्ता सुजित विकयात माओवादीं कारवाही याःगु खँ बैठकलिपा माओवादी प्रवत्ता दिनानाथ शर्मा धयादिल । अथेहे सरकारय् च्वनाः छम्ह कार्यकर्ता सीगुलिं सरकार व सदन अवरुद्ध यानाः संविधान निर्माणय् पंगः थनाच्वंगु खँ शर्मां धयादिल । शुक्रवाः च्वंगु एमालेया स्थायी समितिया बैठकं थैवया हत्याया द्वपं बियातम्ह सुजित विकयात मज्वंतल्ले सदन न्ह्याकेमबीगु व मन्त्रीपरिषदया बैठक नं बहिष्कार यायेगु निर्णय याःगु खः । लगातार न्याक्वःगु खुशी तकः सदन अवरुद्ध जुइवं शनिवाः च्वनीगु व्यवस्थापिका संसदया बैठकस्वयां न्ह्यः माओवादीं मेमेगु दलत नापया सहलह तीव्र यायेगु निर्णय याःगु दु ।,http://www.nepalmandal.com/content/917.html
अप्वेकूगु शुल्क मपुलेत अभिभावक संघया आह्वान ,"Tue Apr 14, 2009  6:50 pm",नकतिनि निजी विद्यालयं नीन्याःगू प्रतिशत शुल्क अप्वयेकूगु खँया बिरोद्ध यासें अभिभावकतय्त अप्वयेकूगु शुल्क मपुलेत अभिभावक संघं आह्वान याःगु दु । छुं दिँ न्ह्यः जक निजी विद्यालयं सरकारी विद्यालयया शिक्षकयात बीगु तलव सुविधासरह बीत नीन्याःगु प्रतिशत शुल्क अप्वयेकेगु निर्णय याःगु खः । मंगलवाः अभिभावक संघं छगू विज्ञप्ति जारी यासें निजी विद्यालय्यसं नियामावली विपरीत एकतर्फी शुल्क अप्वयेकूगु खँ धाःगु दु । विज्ञप्तिइ शिक्षा नियमावली कथं अप्वयेके माःगु शुल्क जिल्ला शिक्षा कार्यलयलय् पेस यानाः प्रक्रिया पूवंकाः शुल्क अप्वयेकूसा जक शुल्क पुलेगु खँ न्ह्यथंनातःगु दु  । अथेहे विज्ञप्तिइ देय्सय् अप्वयाच्वंगु महंगीया ईलय् अप्वयेकूगु शुल्क अभिभावकतय्सं पुलेमफइगु खँ धाःगु दु ।,http://www.nepalmandal.com/content/933.html
मन्त्रीपरिषदया बैठकं राज्य पुर्नसंरचना आयोग गठन ,"Thu Apr 16, 2009  4:42 pm","मन्त्रीपरिषदया बिहिवाः च्वंगु बैठकं राज्य पुर्नसंरचना आयोग गठन याःगु दु । सिंहदरवारय् सुथय् च्वंगु बैठकं डा. गणेशमान गुरुङया अध्यक्षताय् राज्य पुर्नसंरचना आयोग गठन याःगु दु । आयोगय् मिसाः दुजः कथं सीता थेवे दुसाः सत्ता साझेदार दल पाखें छम्ह छम्ह दुजः दुथ्याइ । मेपिं दुजःतय् नां सम्बन्धित पार्टीतय्सं नां बीधुंका आयोगयात पूर्णता बीगू खँ सरकारया प्रवक्ता सूचना तथा संचारमन्त्री कृष्णबहादुर महरां कानदिल । राज्य पुर्नसंरचना आयोग गठन यायेमाःगु माग थीथी दल व जातिय पुचलं तःहाकगू ई न्ह्यः निसें यानावयाच्वंगु खः । बैठकं देय्या निस व पीगूलिं निर्वाचन क्षेत्रय् सेवाकेन्द्र स्थापना यायेगु निर्णय याःगु दु । थ्वस्वयां न्ह्यः छुं थासय् जकः सेवाकेन्द्र स्थापना यायेगु निर्णय बिवादय् लाःगु खः । सेवाकेन्द्र स्थापना यायेगु धासां थाय् धासाः स्थानीय तहया सहलह लिपा तिनि क्वछी । अथेहे बैठकं तराई-मधेश लोकतान्त्रिक पार्टी लगायतया माग सम्बोधन यायेगु निर्णय याःगु दु । नापं बैठकं तमलोपां ल्ह्वनाच्वंगु कपिलवस्तुय् हत्या जुम्ह मोहित खाँया हत्या सम्बन्धी मुद्दाय् गम्भीर प्रकृतिया बाहेक मेगू मुद्दा लितः कायेगु निर्णय याःगु दु । अथेहे संवैधानिक व कानुनी परामर्शलिपा मन्त्रिपरिषदया मेगू बैठकं मुख्य दलया परिभाषा याइगु खँ प्रवक्ता महरां कनादिल । अथेहे समाज कल्याण परिषदया उपाध्यक्षय् दाताराम खनाल, कोषाध्यक्षषय् रत्नगाहा मगर व दुजःलय् डा. शिवाङ शेर्पायात नियुक्त याःगु दु । नापं कानुन सुधार आयोगय् निलाउदासी खनाल, देवनारायण यादव व शान्तिकुमारी राईया मन्त्रिपरिषदं नियुक्त याःगु दु । बुटवलय् एमालेया कार्यकर्ता प्रचण्ड थैवया हत्यालिपा एमालेया मन्त्रीतय्सं मन्त्रिपरिषदया बैठक बहष्कार यानावयाच्वंगु खः । बिहिवाःया बैठक स्वाः लिपा च्वंगु खः ।",http://www.nepalmandal.com/content/944.html
राज्य पुनसंरचना आयोग अमान्य : कोइराला ,"Sun Apr 19, 2009  1:18 pm","नेपाली कांग्रेसया सभापति व पुलांम्ह प्रधानमन्त्री गिरिजाप्रसाद कोइरालां माओवादी नेतृत्वया सरकारं सहमति विपरीत गठन याःगु राज्य पुनसंरचना आयोग थःपिं मान्य मजुइगु खँ धाःगु दु । आइतवा: कोइराला निवास महाराजगंजय् जूगु कांग्रेस नेतातय् बैठकय् कोइरालां संसदय् प्रधानमन्त्रीं सहमतिया राजनीतियात निरन्तरता बीगु प्रतिबद्धता प्वंकूगु निप्यघौ मजुइवं सहमतिया विपरीत ज्या याःगु धासें आपत्ती प्वंकूदीगु दु । कोइरालां संविधानय् हे राजनीतिक सहमति कथं आयोग गठन यायेगु खँ न्ह्यथंनातसां थुकीयात बेवास्ता याःगुलि आश्चर्य प्वंकादिल । बैठकय् कांग्रेसया आगामी झिंनिक्वःगु महाधिवेशनया तयारी बारे नं सहलह जूगु खः । कोइरालां महाधिवेशनया निंतिं लगेजुइत पार्टी नेतातय्त निर्देशन बियादीगु दु । संविधानय् दुथ्याकेमाःगु महत्वपूर्ण विषयवस्तुया बारे नं स्पष्ट धारणा देयेकेत नेतातय्त बः बियादिल । अथेहे बैठकय् माओवादी लाडाकूतय् सेना समायोजन बारे नं सहलह जूगु खः । माओवादीं समायोजन प्रक्रिया तहाकेकाः संविधान निर्माण तकं प्रभावित यायेत स्वःगु द्वपं बैठकय् नेतातय्सं ब्यूगु खः । बैठकय् वरिष्ठ नेता शेरबहादुर देउवा, कार्यवहाक सभापति सुशिल कोइराला, महामन्त्री केबी गुरुङ व विमलेन्द्र निधी लगायत नेतातय् उपस्थिति दुगु खः । अथेहे आइतवाः कोइराला निवास महाराजगंजय् नेपाली कांग्रसया सभापति व एमालेया प्रभावशाली नेता केपी शर्मा ओलीया दथुइ खँल्हाबंला जूगु दु । खँल्हाबंलाय् समसामयीक राजनीतिक घटनाक्रमया विषयलय् खँ जूगु खः । खँल्हाबंला लिपा संचारकर्मीत नाप खँल्हानादिसें नेता ओलीं राष्ट्रिय सहमतिया सरकारया बाहेक आःया सरकारया औचित्य मदुगु धयादीगु दु । वयेकलं सहमतिया सरकार गठन जुइमफुसाः दलत दथुइया सहमति व सहकार्यया लँपू त्वधला राजनीतिक ध्रुवकरण जुइफुगु खँ धयादिल । 'सहमति व सहकार्यया लँपू त्वताः ध्रुवीकरणया लँपूपाखे वंसाः देय्यात सकारात्मक लँय् न्ह्याकीमखु ।' वयेकलं धयादिल, - 'थ्व सरकार चले हे मजू, दच्छि अथें वनः राष्ट्रिय सहमतिया सरकार आवश्यक दु ।' वयेकलं सहमतिया सरकार गठन जुइफुसाः जक ईलय् हे संविधान निर्माण व शान्ति प्रक्रियाया तार्किक निष्कर्षय् थ्यंकेत ग्वहालि जुइ धयादिल ।",http://www.nepalmandal.com/content/968.html
स्पष्टिकरणबारे कांग्रेसं राष्ट्रपतिया ध्यानाकर्षण ,"Tue Apr 21, 2009  1:04 pm","प्रधानसेनापति रुकमाङ्ग कटुवालयात  स्पष्टिकरण माग यासें चीकेगु सरकारी पलाखँ शान्ति प्रकृया स्यंकेफूगु धासें प्रमुख प्रतिपक्षी दल नेपाली कांग्रेसं चिन्ता प्वंकूगु दु । सेनया परमाधिपति नापं जुम्ह राष्ट्रपति डा. रामवरण यादवयात मंगलवाः सुथय् नापलानाः कांग्रेस नेतातय्सं राष्ट्रिय सेनाय् माओवादी हस्तक्षेप बारे ध्यानाकर्षण यासें चिन्ता प्वंकूगु दु । कांग्रेस कार्यवाहक सभापति सुशिल कोइराला सहितया पुचलं राष्ट्रपति निवास वनाः प्रधानमन्त्रीयात सेना चलॆ मयायेत इनाप यायॆत राष्ट्रपतियात सुझाव बियादिल । थ्वहे विषययात कयाः कांग्रेस केन्द्रीय दुजःतय् आपतकालिन बैठक च्वनाच्वंगु दु । सरकारया लिप्पांगु निर्णयपाखें सरकार व सेनाःया स्वापू अझ ख्वाँउइगु, सेनाया मानेबल कुहांवइगु व थुकीं समग्र शान्ति प्रक्रियायात हे प्रभाव लाकीगू निष्कर्ष पिकाःगु दु । केन्द्रीय दुजःतय् बैठक धुनेवं माओवादी बाहेकया दलत नाप कांग्रेसं सहलह याइगु जूगु दु । सेनां सरकारया आदेश अवज्ञा याःगु धासें रक्षामन्त्रालयं प्रधानसेनापति नाप नीप्यघौया दुने लिसः बीत स्पष्टिकरण फ्वंगु खः । स्पष्टिकरण सरकारयात चित्तबुझे मजूसाः प्रधानसेनापतियात अवकाश बीगू तयारी सरकारं यानाच्वंगु दु ।",http://www.nepalmandal.com/content/980.html
स्पष्टिकरण विवाद बारे राष्ट्रपति-प्रधानमन्त्री खँल्हाबंला ,"Wed Apr 22, 2009  1:41 pm",सरकारं प्रधानसेनापति याके काःगु स्पष्टिकरणया बारे राजनीतिक ख्यलय् विवाद अप्वेवं प्रधानमन्त्री पुष्पकमल दाहाल प्रचण्डं बुधावाः सुथय् राष्ट्रपति डा. रामवरण यादवनाप सहलह यानादीत राष्ट्रपति निवास थ्यंकादीगु खः । राष्ट्रपति यादवनाप सहलह यानादीधुकां संचारकर्मीत नाप खँल्हानादिसें प्रधानमन्त्री प्रचण्डं राष्ट्रपतिं दक्वं पार्टीया सहमति कथं ज्या यायेत सुझाव बियादीगु खँ कनादिल । लिसःलय् वयेकं थम्हं दक्व पार्टी नाप सहलह यायेगु बंचः बियाःगु जानकारी बियादिल । राष्ट्रपति नापलाना वयेवं प्रधानमन्त्रीं माओवादी पार्टी सचिवालयया बैठक सःतुगु दु । अथेहे छुं लिपाः मन्त्रीपरिषदया बैठकय् च्वनीगु जूगु दु । थ्वस्वयां न्ह्यः मंगलवाः राष्ट्रपति डा. रामवरण यादवं सैनिक ऐन संशोधन मयासें नेपाली सेनाया प्रमुखयात चीकेगु ज्या संविधान व कानुनसम्मत मजुइगु सुझाव प्रधानमन्त्रीयात ब्यूगु खः ।,http://www.nepalmandal.com/content/991.html
राजदूत सूद भारतपाखे ,"Thu Apr 23, 2009  4:59 pm",प्रधानसेनापतियात सरकारं काःग स्पष्टिकरणया विषयलय् प्रधानमन्त्रीनाप पटक पटक नापलानादीम्ह भारतीय राजदूत राकेश सूद बिहिवाः न्हिनय् न्हू दिल्ली प्रस्थान यानादीगु दु । वयेकल स्वताःत्या ईलय् दिल्ली झायादीगु खः । वयेकलं थौं सुथय् प्रधानमन्त्रीनाप च्यागू देय्या राजदूतनाप प्रधानसेनापतिया स्पष्टिकरण प्रकरणबारे सहलह यानादीगु खः । मेमेगू देय्या राजदूतस्वयां बाघौ अप्व कयाः प्रधानमन्त्रीनाप सहलह यानादिम्ह सूदं म्हिग नं प्रधानमन्त्रीयात नापलानादीगु खः । प्रधानसेनापतियात स्पष्टिकरण मागयाःगु बहानय् सरकारं अवकास बीत्यंगु धासें भारतीय राजदूतं अथे मयायेत ध्यानाकर्षण यानादीगु खः । सूदया भ्रमण राजनीतिक ख्यलय् अर्थपूर्ण रुपय् काःगु दु ।,http://www.nepalmandal.com/content/1011.html
शान्ति प्रकृया व जनसंविधान निर्माण ज्या तसकं थाकूगु मोडय् : प्रधानमन्त्री ,"Thu Apr 23, 2009  5:01 pm",प्रधानमन्त्री पुष्पकमल दाहाल प्रचण्डं शान्ति प्रकृया व जनसंविधान निर्माण ज्या तसकं थाकूगु मोडय् थ्यंगु खँ धयादीगु दु । बिहिवाः यलय् जूगु छगू ज्याझ्वलय् न्ववानादिसॆं प्रधानमन्त्री दाहालं निर्णायक लडाइया तयारी यायेत थः कार्यकर्तायात निर्देशन बियादिल । अखिल नेपाल जनकलाकार संघया राष्ट्रिय सम्मेलनया उल्लेज्या यानादिसें वयेकलं म्हिग संविधान सभाया विरोध याईपिं विदेशी दलालतय्सं आः शान्ति प्रकृया स्यंकेत स्वयाच्वंगु द्वपं बियादिल । वयेकलं धयादिल - 'म्हिग संविधानसभाया नां तकं न्यने मास्ती मविपिं आः जं कसेयानाः शान्ति प्रकृया स्यंकेत स्वयाच्वंगु दु ।' शान्ति प्रकृया निष्कर्षय् थ्यंका जनसंविधान निर्माण यायेत सरकारय् निर्णायक संघर्ष यानाच्वंगु धासें वयेकलं थ्व प्रकृया तसकं थाकूया वनाच्वंगु धयादिल ।,http://www.nepalmandal.com/content/1012.html
प्रधानसेनापति प्रकरणय् एमालेया धारणा मवल ,"Fri Apr 24, 2009  9:38 pm",सत्ता साझेदार नेकपा एमालें प्रधानसेनापति प्रकरणय् थःगु औपचारिक धारणा शुक्रवाः नं तय याये मफुत । पार्टी ज्याकू बल्खुइ थ्यंमथ्यं खुघौ न्ह्याःगु केन्द्रीय कमिटीया अनौपचारिक बैठकय् केन्द्रीय दुजःतय् बीचाः तेयेगु ज्या सिधःगु व एमाले स्थायी कमिटीया शनिवाः च्वनीगु बैठकं थःगु आधिकारीक धारणा क्वछीगु जूगु दु । प्रधानसेनापति प्रकरणय् केन्द्रीय दुजःतनापया परामर्श यायेत थौंया बैठक सःतुगु खः । बैठकय् अधिकाशं केन्द्रीय दुजःतय्सं सेनापितं स्पष्टिकरणय् लिसः बीधुंकूगुलिं कारवाही मयायेगु कथंया सुझाव ब्यूगु खः । अध्यक्ष झलनाथ खनाल पक्षधर नेतातय्सं थ्व खँय् पार्टीं विभाजित धारणा बीमजीगुलिं बः बियादिल । अथेहे केपी ओली पक्षधर नेतातय्सं धाःसाः रुकमांग कटवालं सरकारं माग याःगु स्पष्टिकरण बीधुंकूगुलिं थ्व खँ न्ह्यने मयंकेत इनाप यानादिल । अध्यक्ष खनालं संचारकर्मीतय्त संक्षिप्त प्रतिकृया बियादिसें स्थायी समितिं उपयुक्त निर्णय काइगु खँ धयादिल । खनाल पक्षधरया छुं नेतातय्सं सेनापतियात कारवाही यायेगु उपयुक्त मजूसां नागरिकया सर्वोच्चता जुइमागु पाखे पार्टीया धारण पिहांवयेमाःगु खँ बैठकय् धाःगु खः ।,http://www.nepalmandal.com/content/1021.html
भारतीय राजदूतं प्रधानमन्त्रीयात नापलात ,"Sun Apr 26, 2009  5:14 pm",भारतीय राजदूत राकेश सुदं आइतवाः न्हिनय् प्रधानमन्त्री पुष्पकमल दाहाल प्रचण्डयात सिंहदरवारय् नापलानादीगु दु । प्रधानसेनापतियात स्पष्टिकरण माग ययेधुंकाः राजदूत सुदं प्रधानमन्त्रीयात पटक पटक नापलयेधुंकूगु दु । थौं नं राजदूत सुद व प्रधानमन्त्री प्रचण्डया दथुइ प्रधानसेनापतिया स्पष्टिकरण विषयलय् खँ जुगु ख: । बिहिवाः आवशयक परामर्शया निंतिं न्हूगु दिल्ली झायादिम्ह सुद शनिवाः नेपाः लिहांझायादीगु खः । भारतं सेनापतियात चीकेमज्यूगु अडान राजदूत सुद मार्फत तया वइच्वंगु दु । थौं हे प्रधानमन्त्री प्रचण्डं लिप्पांगु राजनीतिक परिस्थितिया बारे सहलह यायेत राष्ट्रपति डा. रामवरण यादवयात नं नापलानादीगु खः । अथेहे राष्ट्रपति नाप सहलह यायेधुनेवं प्रधानमन्त्री प्रचण्डं सिंहदरवारय् थः पार्टीया वरिष्ठ नेतातनाप परामर्श यानादीगु खः ।,http://www.nepalmandal.com/content/1049.html
थौं नं सदन अवरुद्ध ,"Sun Apr 26, 2009  9:46 pm",नेपाली कांग्रेस व तराई मधेश लोकतान्त्रि पार्टीया सभासदतय्सं रोष्ट्रम घेराउ यासें नाराबाजी यायेवं आइतवाः नं व्यवस्थापिका संसदया बैठक अवरुद्ध जूगु दु । प्रधानसेनापति स्पष्टिकरण प्रकरण स्थगन मजूतल्ले संसद चाले जुइ मबीगु कांग्रेस लगायत दलतय्सं अडान तयावइच्वंगु दु । अवरोधलिपा सभामुख सुवाष नेम्वाङं सोमवाः स्वताः ई तकया निंतिं बैठक स्थगित याःगु दु । थ्वस्वयां न्ह्यः बैठक न्ह्यायेवं माओवादी सभासद दिनानाथ शर्मां प्रधानसेनापतियात कारवाही यायेगु निर्णयपाखें थःगु पार्टी ल्यूने मवनीगु खँ धयादिल । सेनापतिया कारवाही राष्ट्रिय स्वाभिमान व सार्वभौमिकताया सवाल जूगु दाबी यासें वयेकलं विदेशीतय् इशाराय् निर्णय लित जुइलाः धकाः आशा मयायेत दलतय्त इनाप यानादिल । माओवादी प्रवक्ता नापं जुयादिम्ह शर्मां राष्ट्रपतियात ल्ह्वनाः सेनाया समर्थनय् लोकतन्त्र सिधेकेगु कुतः जुयाच्वंगु द्वपं बियादिल । देशय् बंलादेशया शैली कु यायेगु स्वःगु दाबी यासें सेनायात ब्वलय् क्वमबुइत कांग्रेसयात इनाप यानादिल । कांग्रेस सभासद रामशरण महतं नागरिक सर्वोच्चताया नामय् सेनापतियात कारवाही याना देय्यात माओवादीकरण यायेत स्वःगु धासें झिंन्ह्यगू दलया सुझावया आधारय् निर्णय लितः कायेत माओवादीयात ध्यानाकर्षण यानादिल । एमाले सभासद शंकर पोखरेलं नागरिक सर्वोच्चताया अर्थ व्यक्तिगत स्वेच्छाचारिता मखु धयादिल । थःगु पार्टीं अझ नं सहमतिइ बः बियाच्वंगु धासें एकतर्फी ढंगं न्ह्या मवनेत इनाप यानादिल ।,http://www.nepalmandal.com/content/1063.html
स्पष्टिकरण लोकतान्त्रिक विधि व नागरिक सर्वोच्चताया सम्मान : नागरिक समाज ,"Mon Apr 27, 2009  9:55 pm","प्रधानसेनापति रुक्मांग कटवाल नाप सरकारं काःगु स्पष्टिकरण लोकतान्त्रिक विधि व नागरिक सर्वोच्चताया  सम्मान जूगु ठहर नागरिक समाजं याःगु दु । राइमाझी आयोगं दोषी ठहर याःम्ह, जननिर्वाचित सरकारया आदेश अवज्ञा याइम्ह, माओवादी लडाकूयात सेनाय् समायोजन यायेमज्यू धकाः शान्ति सम्झौताया मर्मय् प्रहार याइम्ह, सरकारनाप राजनीतिक नेताया थें व्यवहार याइम्ह प्रधानसेनापति रुक्मांग कटवालयात काःगु स्पष्टिकरण देशय् नागरिक सर्वोच्चता कायम यायेगु पलाः जूगु नागरिक समाजं सोमवाः जारी याःगु विज्ञप्ति न्ह्थंनातःगु दु । थौ येँय् छगू पत्रकार सम्मेलन मार्फत पितब्यूगु स्वंगू पृष्ठ तःहाकःगु प्रेस विज्ञप्ति माओवादी नेतृत्वया सरकारं लोकतान्त्रिक विधिया व्यवस्थाया यासें अपरिपक्व निर्णय याइगु व विरोध जुइसात लितकाइगु थंज्याःगु हाँस्यास्पद संस्कृति ब्वलंकाच्वंगु खँ नं न्ह्यथंनातःगु दु । थ्वस्वयां न्ह्यः नागरिक समाजया अगुवातय्सं राष्ट्रपति डा. रामवरण यादवनाप सहलह यानादीगु खः । सहलहया झ्वलय् देशय् खनेदयाच्वंगु राजनीतिक गतिरोधया बारे राष्ट्रपति यादवं प्वंकादीगु अभिव्यक्ति प्रति चिन्ता प्वंकूसें राष्ट्रपति यादवयात विवादय् फसेमजुइत नागरिग समाजं सुझाव ब्यूगु खः ।",http://www.nepalmandal.com/content/1084.html
माओवादी-कांग्रेस वार्ता बिना निष्कर्ष क्वचाल ,"Tue Apr 28, 2009  11:24 am","सत्तारुढ एकीकृत नेकपा (माओवादी) व प्रमुख विपक्षी दल नेपाली कांग्रेस दथुइ प्रधानसेनापति विवादया विषयलय् जूगु वार्ता बिना निष्कर्ष क्वचाःगु दु । कांग्रेस सभापति गिरिजाप्रसाद कोइरालाया निवास महाराजगंजय् निगू दल दथुइ जूगु वार्ताय् प्रधानमन्त्री पुष्पकमल दाहाल प्रचण्डं दलत दथुइ असमझदारी जुयाच्वंसाः देय्यात भिं मजुइगुलिं सेनापति विवादयात याकनं क्वचायेके माःगु खँ धयादिल । खँल्हाबंला लिपा प्रधानमन्त्री प्रचण्डं वार्ता सकारात्मक जूगु खँ धयादिसां नेपाली कांग्रेसया उपसभापति रामचन्द्र पौडेलं खँल्हाबंलाय् छुं सहमति मजूगु धयादिल । वयेकलं खँल्हाबंलाय् कांग्रेसं सनेपातियात कारवाही मयायेत इनाप यानादीगु खँ धयादिल । खँल्हाबंलाय् प्रधामन्त्री नापं माओवादीया अध्यक्ष प्रचण्ड, अर्थमन्त्री डा. बाबुराम भट्टराई, रक्षामन्त्री रामबहादुर थापा 'बादल' व माओवादी सचिवालय् दुजः नारायणकाजी श्रेष्ठ दुथ्याःगु खसाः नेपाली कांग्रेसया पाखें सभापति गिरिजाप्रसाद कोइराला, वरिष्ठ नेता शेरबहादुर देउवा, उपसभापति रामचन्द्र पौडेल, रामसरण महत लगायत नेतातय्सं ब्वति काःगु खः । थौं हे कांग्रेस व एमाले दथुइ खँल्हाबंला जुइत्यंगु दुसाः प्रमुख स्वंगू दलत माओवादी एमाले व कांग्रेस दथुइ नं खँल्हाबंला जुइगु ज्याझ्व दु ।",http://www.nepalmandal.com/content/1085.html
संविधानसभाया बैठकं कार्यतालीका हिल ,"Wed Apr 29, 2009  5:08 pm","संविधानसभाया थौं च्वंगु बैठकं संविधान निर्माण कार्यतालिका हिउगु दु । संविधानसभा कार्यव्यवस्था परमार्श समितिया मंगलवाः च्वंगु बैठकं संविधानसभा कार्यतालीका हिलेत सिफारिस याःगु खः । थ्व परिवर्तन लिपाः आः भदौ मसान्त तक संविधानया न्हापांगु मस्यौदा तयार यानाः राजपत्रय् सार्वजनिक यायेमाःगु यात असोज मसान्त तक थ्यंकूगु दु । विषयगत समितिं संविधानया प्रारम्भिक मस्यौदा आः जेष्ठ ८ तक तयार यायेमाःगु, विषयगत समितितय्सं पेश यायेमाःगु प्रतिवेदनय् सहलह जेष्ठ ९ गते निसें असार ३१ तक जुइगु जूगु दु । अथेहे संवैधानिक समिितं तयार याःगु प्रतिवेदनय् असोज १ गते निसें २५ गते तक सहलह याइगु जूगु दु ।",http://www.nepalmandal.com/content/1112.html
कांग्रेस सरकारय् वनीमखु : कोइराला ,"Fri May 1, 2009  12:35 pm",नेपाली कांग्रेसया कार्यवाहक सभापति सुशिल कोइरालां कांग्रेस छुं नं हालतं माओवादी नेतृत्वया सरकारय् सहभागी मजुइगु खँ धयादीगु दु । कांग्रेसया छुं नेतातय्सं सरकारय् सहभागी जुइगु बिचाः प्वंकाच्वंगु ईलय् कोइरालां आःया अवस्थाय् सरकारय् वंसाः पार्टी माओवादीइ विलय जूगु थें च्वनी धयादिल । शुक्रवाः सुथय् कांग्रेस सभापति गिरिजाप्रसाद कोइरालाया निवास महाराजगंज् अधिकारर्मीतय्त नापलायेगु झ्वलय् वयेकलं सरकारय् वनीगु बिचाः छुं नेतातय्गु व्यक्तिगत बिचाः जूगु व अज्याःगु बिचाः यात पार्टी‌ छुं महत्व मबीग‍ु धयादिल । अथेहे उपसभापति रामचन्द्र पौडेलं सेनापति प्रकरणय् निर्णय यायेत कांग्रेसं ई फ्वंगु धइगु माओवादीया धापू प्रति असहमति प्वंकादिल ।,http://www.nepalmandal.com/content/1138.html
स्पष्टिकरण कयाः सरकारं गल्ति यात : नेपाल ,"Fri May 1, 2009  4:22 pm",प्रधानसेनापति रुक्मांग कटवालयात सरकारं स्पष्टिकरण कयाः गल्ति याःगु खँ नेकपा एमालेया वरिष्ठ नेता माधवकुमार नेपालं धयादीगु दु । मजदुर दिवया लसताय् एमालेया भातृसंगठन अखिल नेपाल ट्रेड युनियन महासघं (जीफन्टं) येँय् याःगु छगू ज्याझ्वलय् न्ववासें नेता नेपालं स्पष्टिकरण कायेगु ज्या अनआवश्यक जूगु तर्क तयादिल । वयेकलं सेना सरकारया अधिनय् च्वनेमाःगु तर सरकारं नं सेनायात विधि संवत रुपं संचालन यायेमाः धयादिल । संवैधानिक समितिया अध्यक्ष नं जुयादिम्ह नेता नेपालं माओवादी कायकर्तातय्सं प्रधानसेनापितं राजीनामा बीमाःगु थंज्याःगु माग तसें विरोध याना परिस्थिति स्यंकेगू कुतः यानाच्वंगु द्वपं बियादिल । वयेकलं माओवादीं सत्ताया नेतृत्व यानाच्वंसां उमिसं विद्रोहीया थंज्या:गु स्वभाव क्यनाच्वंगुलिं चिन्ता प्वंकादिल ।,http://www.nepalmandal.com/content/1159.html
सत्ता समिकरणपाखें पीने च्वनेगु खनालया ख्याच्व ,"Fri May 1, 2009  8:05 pm","एमाले अध्यक्ष झलनाथ खनालं माओवादीं एकपक्षीय निर्णय यानाः न्ह्याः वंसाः सत्ता समीकरणं पीने च्वनेगु खँ धाःगु दु । सेनापति प्रकरण पाखे लक्ष्ति यासें वयेकलं धयादिल, - 'राष्ट्रिय मुद्दाय् माओवादी याकचाः न्ह्यावंसां झी सरकार त्वतेत तयार दु ।' शुक्रवाः येँय पेशागत महासंघया प्यक्वःगु महाघिवशया उल्लेज्या यासें थःपिसं संविधान निमार्ण व शान्ति प्रकृयाया निंतिं सरकारय् ब्वति कायागु खँ कनादिल । माओवादीया यकति निर्णय माने याना: सरकारय् थपिं च्वनेत तयार मदुगु बिचा: खनाल‌ं प्वंकादिल । अध्यक्ष खनालं संविधानसभाय् कांग्रेसया प्रतिपक्षी भूमिकां सरकारयात हाथ्यापूर्ण अवस्थाय् थ्यंकूगु खँ धासें संक्रमकालीन अवस्थाय् राष्ट्रिय सहमति, सहकार्य व एकताया विकल्प मदु धयादिल । देशय् प्रतिक्रियावादी, प्रतिक्रान्तिकारी व यथास्थितीवादी शक्तितय् चलखेल अप्वयावंगु खँय् चिन्ता प्वंकादिसें थुकी पाखे सचेत जुइत सकसितं इनाप यानादिल ।",http://www.nepalmandal.com/content/1160.html
सहमतिया अधारय् कारवाही यायेमाः : फोरम ,"Fri May 1, 2009  8:33 pm",सत्तारुढ मधेशी जनअधिकार फोरमं प्रधानसेनापति रुक्मांग कटवालयात कारवाही यायेगु खँय् सहमति यानाः जक न्ह्या वनेमाःगु निर्णय याःगु दु । शुक्रवाः सिंहदरवारय् फोरमया संसदीय दलया बैठकं दक्व दलत नाप सहमति यानाः जक कारवाही यायेमाःगु निर्णय याःगु दु । छगू दलं मेगू दलयात द्वपं बीगू ज्यां यानाः देय् दुर्घटनाय् लायेफूगु धासें सहमतिया आधारय् न्ह्यावनेमाःगु निष्कर्ष पिकयादीगु दु । बैठकय् अधिकासं शिर्षस्थ नेतातय्सं कारवाही यायेमज्यूगु पक्ष न्ववा:गु खः । अध्यक्ष उपेन्द्र यादव पक्षया नेतातय्सं प्रधानसेनापतियात कारवाही यायेमाःगु बिचाः प्वंकूगु खसाः संसदीय दलया नेता विजयकुमार गछेदार पक्षं प्रधानसेनापतिया कारवाही यायेमज्यू बिचाः प्वंकूगु खः ।,http://www.nepalmandal.com/content/1162.html
सरकार ल्यूने सरे जुइमखु : महरा ,"Fri May 1, 2009  8:09 pm",सूचना व संचारमन्त्री कृष्णबहादुर महरां प्रधानसेनापतियात कारवाही याइगु विषयलय् सरकार ल्यूने सरे मजूइगु खँ धयादीगु दु । मे दिवसया लसताय् अखिल नेपाल ट्रेड युनियन महासंघ भेरी-कणर्ली राज्य समितिपाखें वीरेन्द्रनगरय् शुक्रवाः याःगु मजदुर सभाय् न्वासें वयेकलं धयादिल - 'थपिं दनाच्वंगु थासय् बलिदान बीत तयार दु तर क्वछुइत तयार मदु ।' वयेकलं प्रधानसेनापतियात कारवाही यायेगु खँ जनयुद्ध ल्वयेगु स्वयां थाकूगु ज्या जूगु खँ धयादिल । वयेकलं सेनापति विवादया झ्वलय् विदेशी हस्तक्षेप अप्वःगु धासें भारतीय राजदुत राकेश सूद नेतातय् छेँ छेँ वनाः राष्ट्रियताय् षडयन्त्र यानाच्वंगु धयादिल ।,http://www.nepalmandal.com/content/1161.html
राष्ट्रपतिया ज्या गैरसंवैधानिक ,"Mon May 4, 2009  1:13 pm","सेनापतियात पदय् बहाल जुइत राष्ट्रपितं ब्यूगु निर्देशन संविधान विपरीत जूगु एमाले सभासदतय्सं निष्कर्ष पिकागु दु । सोमवाः सिंहदरवारय् च्वंगु संसदीय दलया बैठकय् अधिकांश सभासदतय्सं राष्ट्रपतिया ज्या गैरसंवैधानिक जूगु बिचाः प्वंकूगु ख: । माओवादी नेतृत्वया सरकारपाखें नं पिहावनीगु निर्णय याःगु एमालेया सभासदतय्सं सेनापति बर्खास्त यायेगु सरकारी निर्णय नं गलत जूगु बिचाः प्वंकूगु खँ सचेतक भीम आचार्यं जानकारी बियादिल । थ्वहे दथुइ एमाले नेतृत्वं राष्ट्रपतिया पलाः बारे संविधानविदत नाप सहलह याःगु दु । सहलहलय् संविधानविद टिकाराम भट्टराईं राष्ट्रपतिया पलाः राजनीतिक निर्णय जूगु बिचाः प्वंकादिल । सहलहलय् भट्टराई, शम्भु थापा, चन्द्रकान्त ज्ञवाली लगायतया संविधानविद व अधिवक्तातय्सं ब्वति काःगु खः ।",http://www.nepalmandal.com/content/1180.html
प्रधानमन्त्रीयात राजिनामा बीत कांग्रेसया इनाप ,"Mon May 4, 2009  1:27 pm","नेपाली कांग्रेसं सरकार अल्पमतय् लाःगु निष्कर्ष पिकासें प्रधानमन्त्री पुष्पकमल दाहालयात राजिनामा बीत इनाप याःगु दु । सेनापतिया कारवाही यायेगु निर्णय लिपा सत्ता साझेदार दलत सारकारयात ब्यगु समर्थन लितकायेधुंकाः सरकार अल्मतय् लाःगु खः । सोमवाः पार्टी केन्द्रीय ज्याकू सानेपाय् च्वंगु केन्द्रीय समितिया बैठकं न्हूगु सत्ता समिकरणया लँपू च्यायेकेत प्रधानमन्त्रीयात इनाप याःगु दु । अथेहे राष्ट्रपति डा. रामवरण यादवं सरकारया गलत निर्णययात भिंकेत ल्ह्वंगु पलाःया लसकुस व समर्थन याःगु दु । सेनापतियात बलजफ्ति चीकाः सेनाया मनोबल घटे यायेत स्वःगु माओवादीया निर्णययात राष्ट्रपतिया पलाखं निरुत्साहित याःगु कांग्रेसं ठहर याःगु दु । सेनापति प्रकरणं समग्र शान्ति प्रकि्रया, संविधान निर्माण लगायत मुलभुत राजनीतिक मुद्दायात ल्यूने लाकेफूगु पाखे सचेत जूगु धासें कांग्रेसं उकीया निंतिं संविधानसभाय् प्रतिनिधित्व याईपिं दलत नापया सहलहयात तिव्रता बीगु निर्णय याःगु दु । न्हूगु सरकारया नितिं ठोस निर्णय मदुसां मेगु दलतय् सहमतिइ निर्णय यायेफइगु खँ कांग्रेस केन्द्रीय दुजः डा. प्रकाशशरण महतं धयादिल ।",http://www.nepalmandal.com/content/1181.html
संयुक्त राष्ट्र संघया महासचिवपाखें चिन्ता प्वंकल ,"Mon May 4, 2009  1:42 pm",संयुक्त राष्ट्र संघया महासचिव बान की मूनं नेपालय् विकसित न्हूगु घटनाक्रम प्रति चिन्ता प्वंदीगु दु । महासचिवया पाखें वयेकया प्रवक्तां जारी वक्तव्यय् सरकार व प्रधानसेनापतिया सम्बन्धय् केन्द्रित नेपाःया लिपांगु राजनीतिक संकट व उकीं शान्ति प्रकृयाय् लाकेफइगु सम्भावित खतराया बारे महासचिवं गम्भीर चिन्ता प्वंकादीगु दु । वयेकलं संविधानया प्रावधानतय् पूर्ण सम्मान यासें वार्ता व सहमति पाखें संकटया समाधान यायेत दक्व सरोकारवाला पक्षयात महासचिवं आव्हान यानादीगु दु ।,http://www.nepalmandal.com/content/1182.html
प्रधानमन्त्री पाखें राजीनामा ,"Mon May 4, 2009  4:45 pm",प्रधानमन्त्री पुष्पकमल दाहाल प्रचण्डं प्रधानमन्त्रीया पदं राजीनामा बियादीगु दु । प्रधानसेनापति रुक्मांग कटवालयात सरकारं पद मुक्त याःगु तर राष्ट्रपितं स्विकृत मयाःगु व सत्ता सझेदार लगायतया दलतय्सं विरोध या:गु कारणं सोमवाः देशवासीया नांमय् संवोधन यासें प्रधानमन्त्री प्रचण्डं राजीनामाया घोषणा यानादीगु खः । वयेकलं द्वैध सत्ता न्ह्यागु नं हालतं अन्त्य जुइमाःगु धासें राजीनामाया घोषणा यानादीगु खः । संबोधनय् वयेकलं आन्तरिक मामिलाय् विदेशी हस्तक्षेप प्रति आपत्ति प्वंकूसें विदेशी प्रभुसमक्ष कदापि क्वमछुइगु धयादिल । वयेकलं कुर्सीया निंतिं विदेशीया ख्वाः स्वयेमाःगु स्थिति अन्त्य जइधुंकूगु दु धयादिल । राष्ट्रपतियात समानान्तर शक्ति केन्द्र देयेकेत स्वःगु व सेनाय् नागरिक सर्वोच्चतायात कायम जुइमबीगु षडयन्त्र जूगु द्वपं प्रधानमन्त्री दाहालं बियादिल । वयेकलं राष्ट्रपतियात सरकारं याःगु निर्णय पनेगु छुं अधिकार मदुगु धयादिल । राष्ट्रपतिया असंवैधानिक कदम भिंकेमाःगु दक्वसिया दायित्व जूगु वयेकलं संबोधनय् धयादिल । राष्ट्रपति डा. रामवरण यादवं थौं हे प्रधानमन्त्री पुष्पकमल दाहाल प्रचण्डं बियादीगु राजीनामा स्वीकृत यानादीगु दु  ।,http://www.nepalmandal.com/content/1201.html
राष्ट्रपतिया निर्देशन गैर संवैधानिक जूगु मन्त्रिपरिषदया ठहर ,"Mon May 4, 2009  4:44 pm",मन्त्रिपरिषदया बैठकं प्रधानसेनापति रुक्मांग कटवालयात पदय् च्वनाच्वनेत राष्ट्रपतिं ब्यूगु निर्देशनयात गैर संवैधानिक जूगु धासें लितः कायेत इनाप याःगु दु । माओवादी मन्त्रीत जक दुथ्याःगु सोमवाःया मन्त्रिपरिषदया बैठकं राष्ट्रपतिं क्षेत्राधिकार पिनेवनाः पौ च्वःगु ठहर यासें राष्ट्रपतियात निर्देशन लितः कायेत इनाप याःगु खः । अथेहे एमाले व सदभावनाया मन्त्रीतय्सं ब्यूगु राजीनामा प्रधानमन्त्रीं स्विकृत याःगु खँ सरकारया प्रवत्ता कृष्णबहादुर महरां जानकारी बियादिल । सिंहदरवारय् च्वंगु बैठकं निवर्तमान गृहमन्त्री बामदेव गौतमं प्रस्तावया कथं सशस्त्रया आइजिपिइ सनत बस्नेत व राष्ट्रिय अनुसन्धानया आइजिपिइ अशोकदेव भट्टयात नियुक्ति याःगु दु । नापं नेपाल टेलिकमया महाप्रबन्धकय् विश्वनाथ गोयलयात सरकारं नियुक्त याःगु दु ।,http://www.nepalmandal.com/content/1200.html
राष्ट्रपतिया निर्देशन विरुद्ध सर्वोच्चय् रिट ,"Mon May 4, 2009  9:06 pm","सरकारं कारवाही याम्ह प्रधानसेनापतियात पदय् बहाल जुयाच्वनेत राष्ट्रपति डा. रामवरण यादवं ब्यूगु निर्देशन खारेजीया माग यासें सर्वोच्चय् सोमवाः रिट दायर जूगु दु । 'इन्टरपियड इन्टरनेशनल'या पाखॆं श्रीकृष्ण सुवेदी लगायतं मन्त्रिपरिषदया निर्णय विपरीत राष्ट्रपितं ब्यूगु निर्दॆशन असंवैधिनिक जूगु दाबी सहित रिट दायर याःगु ख: । रिटय् राष्ट्रपति, मन्त्रिपरिषदया ज्याकू, सैनिक मुख्यालय व प्रधानसेनापति रुक्मांग कटवालयात विपक्षी देयेकातःगु दु । थ्वया दथुइ कानुन विदतय्सं संवैधानिक दायरा पिनेवनाः निर्णय मयायेत राष्ट्रपतियात सुझाव ब्यूगु दु । सरकारं कारवाही याम्ह सेनापतिया खँयात कयाः राष्ट्रपतिं ल्ह्वंगु पलाखं उत्पन्न लिपांगु परिस्थितिया बारे परामर्श यायेत सःतुवलय् कानुन विदतय्सं राष्ट्रपतियात थंज्याःगु सुझाव ब्यूगु ख: । वयकिपंसं संविधानया रक्षा यायेगु राष्ट्रपतिया कर्तव्य जुसां नं सेनापतिया खँय् अत्याधिक शक्ति छ्यःगु प्रति राष्ट्रपतिया ध्यानाकर्षण याःगु दु । राष्ट्रपति यादवं धासाः संविधानया रक्षक जूगु नातां सम्भावित क्षतियात नियन्त्रण यायेत उगु पलाः ल्ह्वानाःगु धयादिल । परामर्शया निंतिं कानुनविद टीकाराम भट्टराई, भिमार्जुन आचार्य व चन्द्रकान्त ज्ञवाली लगायत पुचः सनिलय् शितल निवास थ्यंकूगु खः ।",http://www.nepalmandal.com/content/1202.html
न्हूगु सरकारया निंतिं पहल तीव्र ,"Tue May 5, 2009  11:10 am","राष्ट्रपति डा. रामवरण यादवं द्वैध सत्ता संचालन यायेत स्वःगु धासें एकीकृत नेकपा (माओवादी)या अध्यक्ष पुष्पकमल दाहालं प्रधानमन्त्री पदपाखें राजीनामा बीवं न्हूगु सरकार देयेकेगु निंतिं माओवादी बाहेकया दलतय् दथुइ सहलह तिव्र रुपं न्ह्याःगु दु । नापं दलत थःथःगु आन्तरीक बैठकय् नं व्यस्थ जूगु दु । माओवादी अध्यक्ष प्रचण्डया राजीनामा लिपाः एमालेया नेता माधव कुमार नेपालया नेतृत्वय् राष्ट्रिय सहमतिया सरकार देयेकेत दक्व राजनीतिक दलत दथुइ सहहल जूगु दु । कांग्रेस व एमाले दथुइ सोमवाः च्वंगु मंकाः बैठकं न्हूगु गठबन्धनबारे माओवादी सहितया दलतनाप सहलह याना: न्ह्याः वनेगु निर्णय यायेवं दलत दथुइया सहलह तीव्र रुपं न्ह्याः वंगु दु । एमालेया वरिष्ठ नेता माधव कुमार नेपाल व अध्यक्ष झलनाथ खनाल मध्ये सुयात प्रधानमन्त्रीया निंतिं न्ह्यने सारे यायेगु धकाः एमालेया आन्तरीक सहलह नं तीव्र रुपं न्ह्यानाच्वंगु दु । एमालें सरकारया नेतृत्व यासाः सर्वमान्य जुइम्ह व्यक्तियात न्ह्यने सारे याइगु जूगु दु । थौ सिंहदरवारय् च्वनीगु संविधानसभाय् प्रतिनिधित्व याइगु दलतय् बैठकय् एमालें प्रधानमन्त्रीया निंतिं उम्मेदवारया नां घोषणा याइगु ग्वसाः दु । कांग्रेसं न्हूगु गठबन्धन सरकारया नेतृत्व एमालें यायेत प्रस्ताव तःगु खः । कांग्रेसं माओवादी समेतया सरकार गठन यायेत सर्वस्वीकार्य व्यक्तिया प्रधानमन्त्रीया कथं न्ह्यने सारे यायेत एमालेयात इनाप याःगु खः । थ्व इनाप लिपा माधव कुमार नेपाल प्रधानमन्त्रीया निंतिं प्रवल दावेदार जुयादीगु दु । थ्वहे झ्वलय् एमाले, कांग्रेस, फोरम, तमलोपा, सद्भावना, नेकपा माले व संयुक्त लगायत दलत दगुइ सत्ता साझेदारीया निंतिं थीथी चरणय् अनौपचारीक सहलह जूगु दु । अथेहे सत्ता समीकरण राजनीतिइ निर्णायक मधेशी जनअसधिकार फोरमं माओवादी, एमाले व कांग्रेस नाप न्हूगु सरकारया नेतृत्व थःपिंसं यायेदेये माःगु माग याःगु दु । फोरमं माओवादी नाप हाकनं गठबन्धन यायेफइगु व चीचीधंगु दलत दुथ्याकाः सत्ता चलेयायेफइगु जुगुलिं थःगु नेतृत्वयात स्वीकार यायेत प्रस्ताव तःगु दु । संविधान सभाय माओवादी व फोरमया याना निसः व गुइनिम्ह सभासदत दुसाः छुं चीचीधंगू दलतय् समर्थन दुसाः स्वसः व छगू सित थ्यंकाः बहुमत दयेकेत थाकूइ मखु । आः सरकार देयेकेत फोरम व चीचीधंगु दलया निर्णय भूमिका जुइगु खनेदु ।",http://www.nepalmandal.com/content/1203.html
माओवादीं संदन अवरुद्ध याइगु ,"Tue May 5, 2009  11:35 am",नकतिनि सरकारं पिहांवंगु एकीकृत नेकपा (माओवादीं) राष्ट्रपति डा. रामवरण यादवं थःगु निर्णय लित मकाः तल्ले सदन अवरुद्ध यायेगु निर्णय याःगु दु । मंगलवाः सुथय् च्वंगु माओवादी संविधानसभा दलया बैठकं राष्ट्रपितं संवैधानि 'कु' याःगु ठहर यासें मंगलवाः निसें व्यवस्थापिका संसदया बैठक अवरुद्ध यायेगु निर्णय याःगु दु । राष्ट्रपति यादवं जननिर्वाचित सरकारया निर्णयात अवमूल्यन यासें प्रधानसेनापतियात ज्याय् लिहांवये बीया संवैधानिक 'कु' याःगु ठहर याःगु खः । बैठकं राष्ट्रपितं नागरिक सर्वोच्चतायात बेवास्ता यासें संविधान विपरित ज्या याःगु धासें थ्व पलाःया विरुद्ध युवा संगठनतय्त परिचालन यायेगु नं निर्णय याःगु दु ।,http://www.nepalmandal.com/content/1204.html
नागरिक समाजया धर्नाय् प्रहरी हस्तक्षेप ,"Tue May 5, 2009  12:37 pm","प्रधानसेनापति रुक्मांग कटवालयात सरकारं अवकास ब्यूसां राष्ट्रपति डा. रामवरण यादवं पद हे च्वनाच्वनेत ब्यूगु आदेश असंवैधानिक जूगु धासें नागरिक समाजया प्रतिनिधितय्सं राष्ट्रपति निवास सितल निवास पिने ब्यूगु धर्नाय् प्रहरीं हस्तक्षेप यानाः खुइस्वम्ह प्रदर्शनकारी यात ज्वना यंकूगु दु । राष्ट्रपति यादवं नागरिक सर्वोच्चताया विरुद्ध संविधानं बियातःगु अधिकार स्वयां पिनेवना थःगु पलाः ल्ह्वंगु धसें नागरिक समाजं धर्ना ब्यूगु खः । मंगलवाः सुथय् च्वंगु नागरिक समाजया धर्नाय् प्रहरीं हस्तक्षेप यानाः नागरिक समाजया अगुवात डा. देवेन्द्रराज पाण्डे, कृष्ण पहाडी, श्याम श्रेष्ठ, सुन्दरमणि दिक्षित, खगेन्द्र संग्रैला, मल्ल के. सुन्दर लगायत नागरिक समाजया खुइस्वम्ह प्रदर्शनकारीयात  ज्वनाः यंकूगु दु । धर्नाय् डाक्टर, इन्जिनियर, कलाकार आदितय्सं नं ब्वक्ति काःगु खः । ज्वनां यंकूपिंत आः महाराजगंजया प्रहरी ज्याकूथी तयातःगु दु । सेनापतियात अवकास बीगु सरकारी निर्णय हिका: राष्ट्रपितं असंवैधानिक महत्वाकांक्षाया निंतिं जनआन्दोलनया भावनाया तकं अपमान याःगु ठहर यासें संविधानया संरक्षणया निंतिं धासें नागरिक आन्दोलनं धर्ना ब्यूगु खः ।",http://www.nepalmandal.com/content/1205.html
न्हूगु सरकार गठन यायेत राष्ट्रपतिया इनाप ,"Tue May 5, 2009  2:26 pm",प्रधानमन्त्रीया पदं एकीकृत नेकपा (माओवादी)या अध्यक्ष पुष्पकमल दाहाल प्रचण्डं राजीनामा बिधुंकाः आः न्हूगु सरकार गठन यायेत राष्ट्रपति डा. रामवरण यादव इनाप याःगु दु । मंगलवाः न्हिनय् राष्ट्रपतिया ज्याकूथीं छगू विज्ञप्ति जारी यासें राष्ट्रपति यादवं सहमतिया आधारय् प्रधानमन्त्रीया अध्यक्षताय् मन्त्री परिषद् गठन यायेत व्यवस्थापिका संसदय् प्रतिनिधित्व याईपिं राजनीतिक दलतय्त इनाप याःगु दु । विज्ञप्ति नेपालया अन्तरिम संविधान २०६३या धारा ३८या उपधारा (१) बमोजिम २०६६ वैशाष २६ दुने राजनीतिक सहमतिया आधारय् सरकार गठन यायेत इनाप यानातःगु दु ।,http://www.nepalmandal.com/content/1206.html
माओवादी ल्यूने सरे मजूसाः देशय् दुर्घटना जुइ : खनाल ,"Sat May 2, 2009  6:58 pm","नेकपा एमालेया अध्यक्ष झलनाथ खनालं प्रधानसेनापतिया खँय् माओवादी ल्यूने सरे मजूसाः देशय् तःधंगु दुर्घटना जुइगु चेतावनी बियादीगु दु । शनिवाः येँय् जूगु छगू ज्याझ्वलय् न्ववासें अध्यक्ष खनालं माओवादीं सहमति यायेत मस्वःगु द्वपं ब्यूसें धयादिल, - 'सेनापतिया खँय् माओवादी ब्याक मजूसाः देय् तधंगू दुर्घटनाय् लायेफू ।' खनालं प्रमुख स्वंगू दलया सहमति विना सेनापतियात कारवाही जुइमफइगु धयादिल । माओवादी वरिष्ठ नेता व अर्थमन्त्री डा. बाबुराम भट्टराईं एमालेयात स्वंगूगु लिङ्गी धकाः ब्यूगु अभिव्यक्ति प्रति इंगित यासें अध्यक्ष खनालं न्हापां थःगु ख्वापाः न्ह्य्कनय् स्वयाः जक खँ ल्हायेत इनाप यानादिल । माओवादी नेता भट्टराईं शुक्रवाः जूगु छगू ज्याझ्वयात संबोधन यायेगु झ्वलय् एमालेया लिङ्ग म्हसिकेत थाकूगु द्वपं बियादीगु खः ।",http://www.nepalmandal.com/content/1169.html
थरुहट नापया वार्ता निष्कर्षबिहीन ,"Sun May 3, 2009  2:16 am",सरकार व आन्दोलनरत थरुहट मंकाः संघर्ष समिति दथुइ शनिवाः जूगु वार्ता बिना निष्कर्ष क्वचाःगु दु । सिंहदरवारय् च्वंगु शान्ति मन्त्रालयय् जूगु वार्ताय् समितिं तराईलय् जारी आम हडताल लितः मकायेगु अडान कायेवं वार्ता बिना निष्कर्ष क्वचाःगु खः । करीब पीन्याःगु मिनेट जूगु वार्ताय् सरकारं न्हापा याःगु सहमति कार्यान्वयन यायेगु प्रतिबद्धता यासें बन्द लितः कायेत याःगु इनापयात समितिं अस्विकार याःगु खँ सरकारी वार्ता पुचःया संयोजक शान्तिमन्त्री जनार्दन शर्मां धयादिल । संघर्ष समितिया पाखें वार्ता पुचःया संयोजक डील्ली चौधरीं धासाः थःपिनिगु मागय् प्रवेश हे मयासें सरकारी पक्षं बन्द लितः कायेमाःगु पूर्व शर्त तःगुलिं वार्ता निष्कर्षबिहीन जूगु धयादिल । शान्तिमन्त्री शर्मां कन्हय् न्हिनय् स्वताः ईलय् हाकनं वार्त जुइ धासां चौधरीं वार्ता जुइगु वा मजुइगु खँ सरकारय् निर्भर जूगु प्रतिक्रिया बियादिल । सरकारं वंगु चैत १ गते आदिवासी जनजाति महासंघ व थारु सम्बद्ध संघ संगठनत नाप याःगु खूगु बुँदे सहमति कार्यान्वयन मजूगु धासें समितिं झिंछन्हू न्ह्य: निसें तराईया थीथी नीनिगू जिल्लाय् आम हड्ताल यानावयाच्वंगु दु ।,http://www.nepalmandal.com/content/1171.html
आसंका व अविश्वास मयायेत अर्थमन्त्रीया इनाप ,"Sat May 2, 2009  7:20 pm","एकीकृत नेकपा माओवादीया वरिष्ठ नेता व अर्थमन्त्री डा. बाबुराम भट्टराईं माओवादीयात सरकार त्वत्येत बाध्य यायेत स्वयाच्वंगु धयादीगु दु । राष्ट्रिय व अन्तराष्ट्रिय शक्ति केन्द्र मिलेजुया माओवादीयात सरकार त्वत्येत बाध्य यायेत स्वयाच्वंगु धयादिल । लोकतन्त्र व शान्तिया निंतिं नागरिक आन्दोलनं शनिवाः येँय् याःगु ज्याझ्वलय् वयेकलं प्रधानसेनापितं अनुशासनया उल्लंघन यागुलिं सरकार कारवाही यायेत बाध्य जूगु धयादिल । वयेकलं विश्वयय् सैनिक सर्वोच्चताया कारण यक्व दुर्घटना जूगु दसु ब्यूसें वयेकलं अनुशासन उल्लंघन यावले तकं कारवाही मयागुलिं थ्व परमपरा व नजीर स्थापित जुइ धयादिल । वयेकल‌ं धयादिल, - 'थुकीं देशय् नागरिक सर्वोच्चता सिवें फौजी सर्वोच्चता स्थापित याइ ।' वयेकलं नेपालय् लोकतान्त्रिक मूल्य मान्यता स्थापित जुसां नं नागरिक सर्वोच्चता स्थापित जुइ मफुगु खँ धयादिल । माओवादीया छुं नं 'हिडन एजेण्डा' मदुगु धासें वयेकलं आशंका व अविश्वास मयायेत दलया नेतातय्त इनाप यानादिल । वयेकलं सकारात्मक व आशावादी जुया अग्रगमन, विकास व शान्ति स्थापनाया निंतिं न्ह्याः वनेमाःगुलि बः बियादिल ।",http://www.nepalmandal.com/content/1170.html
प्रधानसेनापति प्रकरणया निर्णय थौं जुइगु ,"Sun May 3, 2009  11:32 am",सरकारं प्रधानसेनापति रुक्मांग कटवालयात कारवाही यायेगु बारे थौं निर्णय याइगु जूगु दु । सरकारया नेतृत्व यानाच्वंगु माओवादीं मेमेगू दलनाप सहमती मजुसां कारवाही यायेगु मनस्थिति देयेकूगु दु । दलत दथुइ सहमति मजुसाः सत्ता साझेदार दलतनापया सहमती जुसां प्रधानसेनापतियात कारवाही याइगु जूगु दु । थुकीया बारे सहलह यायेत प्रधानमन्त्री पुष्पकमल दाहालं कांग्रेस सभापति गिरिजाप्रसाद कोइराला यात टेलिफोन यानाः प्रधानसेनापतियात कारवाही यायेत्यनाःगु जानकारी ब्यूगु खः । नापं वयेकलं कोइरालायात नापलायेत ई फ्वंगु खसां न्हिनय् प्यताः ईलय् जक वयेत इनाप यासें व ई तक छुं अप्रिय निर्णय मयायेत इनाप यानादीगु खः । थुकीया बारे सहलह यायेत कांग्रेसं सर्वदलीय बैठक सःतुगु दुसाः माओवादीं धासाः सत्तारुढ दलत दथुइ नं सहमति मजूसाः मन्त्रीपरिषदया बहुमतया आधारय् जुसां प्रधानसेनापतियात कारवाही यायेत स्वयाच्वंगु दु ।,http://www.nepalmandal.com/content/1172.html
राष्ट्रपतिया ज्याया विरुद्ध माओवादी अदालतय् वनीगु ,"Mon May 4, 2009  1:00 pm",सरकारी निर्णय विपरीत सेनापति रुक्मांग कटवालयात पदय् बहाल जुइत राष्ट्रपति डा. रामवरण यादवं ब्यूगु निर्देशन गैरसंवैधानिक जूगु ठहर यासें उकीया विरुद्ध एकीकृत नेकपा (माओवादी) अदालतय् वनीगु जूगु दु । प्रधानमन्त्री निवास बालुवाटारय् सोमवाः च्वंगु पार्टी सचिवालया आकस्मिक बैठमं राष्ट्रपतिं नागरिक सर्वोच्चताया विरुद्ध वंगु निष्कर्ष पिकागु दु । सेनापतियात पदमुक्त याःगु खँय् राष्ट्रपतिं कार्यकारी भूमिका निर्वाह मयाःगु द्वपं ब्यसें माओवादीं राष्ट्रपतिया ज्या २०५९ माघ १९गते तत्कालिन जुजु ज्ञानेन्द्रं ल्ह्वंगु पलाः नाप तुलना याःगु दु । बैठकय् निर्णय जू कथं थौं न्हिनय् स्वताः ईलय् प्रधानमन्त्री देय्या निंतिं सम्बोधन याइगु ज्याझ्व दुसाः प्यताः ईलय् हाकनं सचिवालय्या बैठक सःतुगु दु ।,http://www.nepalmandal.com/content/1179.html
थारु समुदाय वार्ताया निंतिं तयार ,"Sat May 2, 2009  11:13 am",‍‍ झिन्हू न्ह्यः निसें आन्दोलन यानाच्वंगु थारु समुदाय सरकार नाप वार्ता यायेत तयार जूगु दु । शुक्रवाः बहनी सरकारं आन्दोलनकारीतय्त वार्ताय् वयेत इनाप यायेवं थरुहट आन्दोलनकारीत शनिवाः सुथय निसें अनौपचापरिक बैठकय् व्यस्थ जूगु दु । वार्ताया एजेन्डा क्वछीत आन्तरिक सहलह शुरु जूगु खः । थरुहट आन्दोलनया कारण तराई लागाः नापं देयायंकया जनजीवन अस्तव्यस्त जुयाच्वंगु ईलय् शान्ति तथा पुननिर्माण मन्त्रालयं आन्दोलनकारी थारु समुदाययात वार्ताय् वयेत पौ छ्वःगु खः ।  आन्दोलनकारीतय्सं सरकारया पौ सकारात्मक रुपं काःगु दु । सरकारं वार्ताया निंतिं ई बिया सःतुसाः वार्ता यायेत तयार जूगु खँ थारु नेता योगेन्द्र थारुं धयादीगु दुसाः शान्ति मन्त्री जनार्दन शर्मां न्हापा आन्दोलनकारी समुदाययात आन्दोलन स्थगित यायेत माग यानाच्वंगु दु । चैत १ गते थारु समुदाय नाप जूगु वार्ताया अधिकाशं सहमतित पूवने धुंकूगु व थारुतय् पहिचाननाप सम्बन्धित विषय संविधानय् संशोधन यायेत आवश्क गृहकार्य जूगु खँ मन्त्रालयं विज्ञप्ति न्ह्यथंनातःगु दु । झिन्हू तकया आन्दोलनया कारण तराईया अधिकार्श जिल्लाया जनता प्रत्यक्ष प्रभावित जूगु दु । गुलिखें थासय् प्रतिकार जुलुस तकं पिहांवःगु दु । आन्दोलनया कारणं देया अधिकाशं थासय् पेट्रोलियम पदार्थ लगायत खाद्यान्नया अभाव शरु जूगु दु ।,http://www.nepalmandal.com/content/1164.html
सेनापतियात कारवाही मयायेत कांग्रेसं दबाव बीगु ,"Sat May 2, 2009  3:55 pm","नेपाली कांग्रेसं प्रधानसेनापति रुक्मांग कटवालयात कारवाही मयायेत दबाव बीगु ताःतयाः थीथी दलतनाप सहलह तीव्र यायेगु व पार्टी मार्फतया दक्वं निकायत सक्रिया याइगु जूगु दु । शनिवाः कांग्रेस सभापति गिरिजाप्रसाद कोइराला निवास महाराजगंजय् जूगु केन्द्रीय नेतातय् अनौपचारिक बैठकं माओवादीं सर्वसत्तावाद लादे यायेगु कुतः कथं सेनाय् हस्तक्षेप यायेत स्वःगु द्वपं ब्यूसें कांग्रेसं माओवादीया अडान विरुद्ध सत्तासाझेदार व मेमेगु दलत नाप सहलह यायेगु निर्णय याःगु दु । बैठकं पार्टीया दक्व भातृ संगठनतय्त परिचालन यायेगु तयारी याःगु दु । छुं दिं न्ह्यः च्वंगु केन्द्रीय समिति व सर्वदलीय बैठकं याःगु निर्णय कार्यान्वयन यायगु खँय् नं नेतातय्सं सहलह याःगु खः । सेनापतियात कारवाही यायेगु माओवादीया अभियान विरुद्ध दलत नाप सहलह यायेगु व जनदबाव सृजना यायेगु निर्णय बैठकं याःगु दु । अनौपचारिक बैठक लिपा कांग्रेस प्रवक्ता अर्जुननरिसंह केसीं एमाले, मधेशी जनअधिकार फोरम, तमलोपा लगायतया पार्टीत नाप परामर्श तिव्र यायेगु खँ धयादिल । सेनापति प्रकरणयात कयाः सरकार त्वतेगू माओवादीया धापू थःगु स्वार्थपूर्ति यायेगु चाल जूगु निष्कर्ष कांग्रेसं पिकाःगु वयेकलं धयादिल ।",http://www.nepalmandal.com/content/1166.html
'हिम्मत दुसाः सरकार त्वःताः क्यं' ,"Sat May 2, 2009  4:00 pm","नेकपा एमालेया नेता केपी शर्मा ओलीं हिम्मत दुसाः सरकार त्वःता क्यनेत माओवादीयात हाथ्याः बियादीगु दु । शनिवाः येँय् जूगु छगू ज्याझ्वलय् न्ववासें नेता ओलीं माओवादीं सरकार त्वते धाःगु घुर्की जक जूगु धासे धयादिल, - 'हिम्मत दुसाः सरकार त्वःता क्यं ।' नेकपा माओवादी सत्ताया ठेकेदार मजूगु धासें सरकारय् च्वनाः घुर्की क्यने मज्यू धयादिल । माओवादी ह्यांगू रंग इनातःगु तानाशाह जूगु द्वपं ब्यूसें वयेकलं पात्र, थाय् व सन्दर्भ जक पाःगु जुसां चरित्र अझ नं हिंसात्मक संगठन जूगु द्वपं बियादिल । माओवादीप्रति आक्रोशित खनेदुम्ह नेता ओलीं माओवादीं सेना नापं राष्ट्रपतियात नं विवादय् लाकेत स्वःगुलि आपत्ती प्वंकादिल । नेता ओलीं माओवादीं दक्वं संस्थायात कमजोर यानाः सत्ता कब्जा यायेत स्वःगु द्वपं बियादिल ।",http://www.nepalmandal.com/content/1167.html
सेनापति विवाद नेपाःया आन्तरिक मामलाः : कीसी ,"Sat May 2, 2009  4:17 pm",जापनया उप-रक्षामन्त्री नोबुओ कीसीं प्रधानसेनापति विवाद नेपाःया आन्तरिक मामला जूगुलिं थुकीयात सहमतिया आधारय् क्वचायेकेमा धयादिल । निन्हुयंकया नेपाः भ्रमणया निंतिं शुक्रवा न्हिनय् येँय् थ्यंकादिम्ह उप-रक्षामन्त्री कीसीं त्रिभुवन अन्तराष्ट्रिय विमानस्थलय् संचारकर्मीत नाप खँल्हासें सेनापति विवादया बारेय् जापनय् नं जानकारी दुगु धयदिल । थुकीयात नेपाःया राजनीतिक दलतय्सं सहमतिया आधारय् क्वचायेकेमाःगु बिचाः वयेकलं प्वंकादिल । नेपाःया निन्हु भ्रमणया झ्वलय् वयेकलं संयुक्त राष्ट्रसंघीय मिसन अनमिन अन्तर्गत दुगु जापानी ल्वाभ अनुगमनकर्तायात नापलायेगु ज्याझ्व दु । वयेकलं आइतवाः सुथय् राष्ट्रपति डा. रामवरण यादव नापलायेगु ज्याझ्व दुसाः वयेकलं रक्षामन्त्री रामबहादुर थापा लगायत उच्चपदस्थ अधिकारीनाप सहलह यायेगु ग्वसाः दु ।,http://www.nepalmandal.com/content/1168.html
प्रधानन्यायाधीशया निंतिं रायमाझीया नां सिफारिस ,"Wed Apr 29, 2009  7:39 pm",सर्वोच्च अदालतया वरिष्ठ न्यायाधीश मीनबहादुर रायमाझीयात संवैधानिक परिषदं प्रधानन्यायधिशया निंतिं सिफारिस याःगु दु । बुधवाः प्रधानमन्त्री पुष्पकमल दाहाल प्रचण्डया अध्यक्षताय् बालुवाटारय् च्वंगु संवैधानिक परिषदया बैठकं रायमाझीयात वरिष्ठताया आधारय् सिफारिस याःगु खः । सर्वोच्च अदालतं खुम्ह न्यायाधीशतय् नां सिफारिस याःगुलि रायमाझी दकलय् वरिष्ठ न्यायाधीस खः । प्रधानन्याधीशया निंतिं सिफारिस याःगु वयेकया नां संसदीय सुनुवाई विशेष समितिं पारित यायेधुंकाः तिनि प्रधानन्यायाधीसय् नियुक्ति जुइ । माओवादीं परिवर्तनयात आत्मसाथ याइम्हेसित थ्वः पदय् हेयेमाःगु व वरिष्ठता जक आधार माने यायेमज्यूगु धया: वयाच्वंगु खसां अन्ततः थ्वहे मान्यता कथं निर्णय यायेत सहमत जूगु खः । प्रधानन्यायाधी केदारप्रसाद गिरीया पदावधी थ्वहे वाःलय् सिधेत्यंयु दु ।,http://www.nepalmandal.com/content/1113.html
'सरकारया ज्याय् हस्तक्षेप यायेमते' ,"Wed Apr 29, 2009  8:09 pm","देशय् राजनीतिक गतिरोध अप्वःगुलिं नागरिक समाजया प्रतिनिधितय्सं राजनीतिक भेटवार्ता यायेगु झ्वलय् थौं एमालेया वरिष्ठ नेता माधवकुमार नेपालयात नापलानादीगु दु । बुधवाः नेपाल निवास कोटेश्वरय् वनाः नागरिक समाजया प्रतिनिधितय्सं सरकारया ज्याय् राजनीतिक दलतय्सं हस्तक्षेप मायायेत इनाप याःगु खः । सरकारं याःगु हरेक निर्णययात दलतय्सं विरोध यानाः सरकारयात छुं हे ज्या याये मब्यूगुलिं देशय् खनेदुगु अन्यौलयात कयाः थंज्याःगु सुझाव ब्यूगु खः । खँल्हाबंलाय् एमाले नेता नेपालं सहमतिया आधारय् निर्णय यायेमाःगु खँ धयादिल । वयेकलं देशय् खनेदयाच्वंगु अन्योल व प्रधानसेनापतिया कारवाही प्रकृयाया बारे नं सहमति कथं निर्णय यायेत सहलह जुयाच्वंगु धयादिल । डा. देवेन्द्रराज पाण्डे, कृष्ण पहाडीलयात नेतातय्सं थौ नेता नेपालयात नापलानादीगु खसाः राष्ट्रपति डा. रामवरण यादवयात सोमवाः नापलानादीगु खः ।",http://www.nepalmandal.com/content/1114.html
व्यवस्थापिका संसदया बैठक अवरुद्ध ,"Wed Apr 29, 2009  8:20 pm","थौं च्वंगु व्यवस्थापिका संसदया बैठक अवरुद्ध जूगु दु । प्रमुख प्रतिपक्षी दल नेपाली कंग्रेस, तराई-लोकतान्त्रिक पार्टी व राष्ट्रिय जनशक्ति पार्टीया नेतातय्सं रोष्ट्रम घेरेयायेवं थौंया बैठक अवरुद्ध जूगु खः । बुधवाः संविधानसभाया बैठक लिपा च्वंगु व्यवस्थापिका संसदया बैठकय् न्ववासें कांग्रेस सचेतक सोभाकर पराजुलिं माओवादी अधिनायकवाद पाखे न्ह्यावनाच्वंगु द्वपं ब्यादीगु खः । वयेकलं प्रधानसेनापतिया कारवाही लितः मकाः तल्ले कांग्रेसं सदन अवरुद्ध यानाच्वनीगु व नापनापं सतक आन्दोलन नं न्ह्याकेगु धायेवं कांग्रेस नेतातय्सं रोष्ट्रम घेरेयाःगु खः । लिपाः तमलोपा व जनशक्ति पार्टीया नेतातय्सं नं रोष्ट्रम घेरेयाःगु खः । व्यवस्थापिका संसदया बैठक शुक्रवाः स्वता ईलय् तकया निंतिं स्थगित याःगु दु ।",http://www.nepalmandal.com/content/1115.html
सहमति यानाः जक गतिरोध क्वच्याकेगु : प्रधानमन्त्री ,"Thu Apr 30, 2009  1:31 pm",प्रधानमन्त्री पुष्पकमल दाहाल प्रचण्डं सेनापति प्रकरण लिपाः उत्पन्न गतिरोध सहमतिया आधारय् हे अन्त्य यायेगु प्रतिबद्धता प्वंकादीगु दु । बिहिवाः सुथय् प्रधानामन्त्री निवास बालुवाटार थ्यंकूगु नागरिक समाजया अगुवातनाप नापलायेगु झ्वलय् वयेकलं थंज्याःगु प्रतिबद्धता प्वंकादीगु खः । नागरिक समाजया अगुवातय्सं सेनापति प्रकरणयात सहमतिया आधारय् याकनं क्वचायेकेत प्रधानमन्त्रीयात इनाप याःगु खः । नागरिक सर्वोच्चतायात केन्द्रय्तया निर्णय कायेत नागरिक अगुवातय्सं प्रधानमन्त्रीयात सुझाव ब्यूगु खँ प्रधानमन्त्रीया प्रस सल्हाकार ओम शर्मां जानकारी बियादिल । वय्कपिंसं दलत दथुइया गतिरोध अप्वया वंसाः ईलय् हे संविधान निर्माण मजुइगुलि आशंका प्वंकादिल । लिसलय् प्रधानमन्त्रीं सहमतिया आधारय् ईलय् हे संविधान निर्माण ज्या पूवनी धयादिल ।,http://www.nepalmandal.com/content/1116.html
दलत नाप थप सहलह यायेगु माओवादीया निर्णय ,"Thu Apr 30, 2009  3:26 pm",प्रधानसेनापतिया कारवही प्रकृयात कया: अप्वयाच्वंगु राजनीति गतिरोधया बारे सहलह यायेत च्वंगु एकीकृत नेकपा (माओवादी) सचिवालयया बैठकं दलत नाप थप सहलह यायेगु निर्णय याःगु दु । बिहिवाः प्रधानमन्त्री निवास बालुवाटारय् च्वंगु सचिवालय बैठकय् सेनापतिया कारवाही व नेपाली कांग्रेसं कारवाही प्रकृया लित कायेत अडान कयाच्वंगु विषयलय् सहलह जूगु खः । बैठक लिपा संचारकर्मीत नाप खँ ल्हासें माओवादी प्रवक्ता दिनानाथ शर्मां माओवादीं थ्व विषयलय् दलत नाप अन्तिम चरणया सहलह याइगु व उकी नं सहमति मजूसाः एकतर्फी ढङ्ग निर्णय याइगु जानकारी बियादिल । म्हिग सेना पिकाःगु वक्तव्यया बारे बैठकय् छुं खँ मजूगु प्रवक्ता शर्मा धयादिल । थ्वस्वयां न्ह्यः माओवादी सरकारं पिहावनेमासां नं प्रधानसेनापतियात कारवाही यायेगु निर्णय याःगु खः ।,http://www.nepalmandal.com/content/1119.html
राष्ट्रपति-प्रधानमन्त्री खँल्हाबंला ,"Thu Apr 30, 2009  8:17 pm",प्रधानसेनापति रुक्मांग कटवालया कारवाहीयात कयाः राष्ट्रपति डा. रामवरण यादव व प्रधानमन्त्री पुष्पकमल दाहाल प्रचण्ड दथुइ खँल्हाबंला जूगु दु । राष्ट्रपति निवास शितल निवासय् जूगु खँल्हाबंलाया झ्वलय् प्रधानमन्त्री प्रचण्डं सेनापति प्रकरण बारे आः तक दलत दथुइ जूगु सहलह बारे राष्ट्रपति यादवयात जानकारी बियादीगु खः । अथेहे प्रधानमन्त्री प्रचण्डं निकास मालेत दलत दथुइ सहलह न्ह्याना हे च्वंगु व उकी राष्ट्रपतियात ग्वहालि यायेत नं इनाप यानादिल । राष्ट्रपति यादवं कारवाही प्रकृया दलत दथुइ सहमति यानाः याकन क्वचायेके माः धयादिल । वयेकलं बिना सहमति कारवाही मयायेत प्रधानमन्त्री प्रचण्डयात सुझाव बियादिल ।,http://www.nepalmandal.com/content/1134.html
सहमति बिनाया कारवाही मान्य जुइमखु : एमाले ,"Thu Apr 30, 2009  9:45 pm",प्रधानसेनापति रुक्मांग कटवालयात दलतय् दथुइया सहमति बिना माओवादीं कारवाही यासाः एमालेयात मान्य मजूइगु निष्कर्ष पिकाःगु दु । बिहिवाः एमाले ज्याकू बल्खुइ च्वंगु स्थायी समितिया बैठकं थंज्याःगु निष्कर्ष पिकाःगु खः । बैठकं सेनापति विवादय् माओवादीं एकपक्षी निर्णय मयासें दक्व दलतय् सहमति कथं न्ह्यावनेमाःगु निर्णय याःगु खः । थुकीया निंतिं दलत दथुइया सहलह अझ तिर्व यायेगु नं निर्णय याःगु । थौं हे माओवादी सचिवालय् बैठकं दलत दथुइ अन्तिम चरणया वार्ता यायेगु व उकीं नं सहमति मजूसाः एकपक्षीय ढंग निर्णय यायेगु निर्णय याःगु खः ।,http://www.nepalmandal.com/content/1135.html
संवैधानिक परिषदया बैठक स्थगित ,"Tue Apr 28, 2009  5:08 pm",न्हूम्ह प्रधानन्यायाधीशया नियुक्ति सिफारिस लगायतया खँय् निर्णय यायेत मंगलवाः च्वनेगु धकाः ग्वसाः ग्वःयात:गु संवैधानिक परिषदया बैठक स्थगित जूगु दु । प्रधानमन्त्रीया ज्याकूइ च्वनेगु धाःगु बैठक प्रधानमन्त्रीया कार्यव्यस्तताया कारणं बैठक अनिश्चितकाल तकया निंतिं स्थगित याःगु खः । सोमवाः च्वंगु बैठकया परिषदया दक्वं दुजःत उपस्थित मजूगुलिं बैठक छुं ई च्वनाः मंगलवाः तकया निंतिं स्थगित याःगु खः । प्रधानन्यायाधीश केदारप्रसाद गिरीं बैशष २० गते अवकाश प्राप्त याइगुलिं थौं न्हूम्ह न्यायाधीश चयन यायेत बैठक च्वनेत्यंगु खः ।,http://www.nepalmandal.com/content/1086.html
स्वंगू प्रमुख दलया बैठक बिना निष्कर्ष क्वचाल ,"Wed Apr 29, 2009  2:16 pm","सरकारं प्रधानसेनापति याके काःगु स्पष्टिकरण व कारवाही प्रकृया बारे सहलह यायेत च्वंगु स्वंगू प्रमुख दलया थौंया बैठक नं बिना निष्कर्ष क्वचाःगु दु । प्रमुख स्वंगू दलत एकीकृत नेकपा (माओवादी), प्रमुख प्रतिपक्षी नेपाली कांग्रेस व एमालेया नेतात्य्सं थःथगु हे अडानय् कायम यागुलिं बैठकं छुं निष्कर्ष पिकाये मफुगु खः । तर थौंया बैठकं छुं निष्कर्ष पिकाये मफुसां स्वंगू दलया शिर्षस्थ नेतातय् बैठक हाकनं च्वनेगु सहमति जूगु खँ एमाले महासचिव ईश्वर पोखरेलं जानकारी बियादिल ।स्वंगुलिं दलं सिंहदरवारय् च्वंगु थःथःगु सचिवालय् बैठक च्वनाः लिपाः हाकनं स्वंगू दलया मंकाः बैठक च्वनेगु सहमति जूगु दु । बैठक लिपा संचारकर्मीतनाप खँल्हानादिसें माओवादी नेता मोहन वैद्य किरणं आः जुइगु स्वंगू दलया बैठकय् प्रधानसेनापतिया प्रकरण नापं देशय् जुयाच्वंगु थीथी विषयलय् नं सहलह जुइगु खँ कनादिल । थौंया बैठकय् माओवादीं प्रधानसेनापतियात कारवाही यायेमाःगु अडान काःगु खसाः एमालें छत्रमान गुरुङ्गयात प्रधानसेनापति देयेकेमाःगु प्रस्ताव न्ह्यने हःगु खः । अथेहे कांग्रेसं धासाः माओवादीं सेनापतियात कारवाही सेनाया मनोवल कमजोर यायेत स्वःगु नापं देया दक्वं प्रमुख अंगय् हस्तक्षेप याःगु द्वपं ब्यूगु खः । मेगू बैठक च्वनेस्वयां न्ह्यः एमालें नेपाली कांग्रेसया सभापति गिरिजाप्रसाद कोइराला नापलयेगु ग्वसाः ग्वःयातःगु दुसाः थौं च्वंगु स्वंगु दलया बैठक बारे जानकारी बीत कांग्रेस नेतात नं कोइराला निवस महाराजगंज थ्यंकूगु दु ।",http://www.nepalmandal.com/content/1110.html
कांग्रेसं देशव्यापि आन्दोलन याइगु ,"Tue Apr 28, 2009  8:13 pm","प्रमुख प्रतिपक्षी दल नेपाली कांग्रेसं माओवादी ज्यायजदी विरुद्ध देशव्यापि आन्दोलन याइगु जूगु दु । नेपाली कांग्रेसया केन्द्रीय कमिटीया थौं च्वंगु बैठकं माओवादी नेतृत्वया सरकारं दक्व ख्यलय् हस्तक्षेप याःगु धासें आन्दोलनया घोषणा याःगु खः । न्यायपालिका, नेपाली सेना लगायत देय्या दक्वः ख्यलय् हस्तक्षेप यानाः माओवादीं सत्ता कब्जा यायेत स्वगू द्वपं कांग्रेसं ब्यूगु दु । प्रधानसेनापतियात काःगु स्पष्टिकरण नं सेनाया मनोबल क्वकायेगु ताः तया फ्वंगु निष्कर्ष कांग्रेसं पिका:गु दु । बैठक लिपा संचारकर्मीत लिसे खँल्हानादिसें कांग्रेस प्रवक्ता अर्जुननरसिंह केसी‌ आन्दोलनया स्वरुप व ज्याझ्व छुं न्हि दुने हे घोषणा याइगु खँ धयादिल । वयेकलं माओवादी सर्वसत्तावादी चिन्तनया कारण जनदबावया आवश्यकता अप्वःगु जानकारी बियादिल । कांग्रेसं आन्दोलनय् ग्वहालि यायेत झिंन्ह्यगू दल नाप बुधवा निसें हे सहलह न्ह्याकीगु जूगु दु ।",http://www.nepalmandal.com/content/1091.html
शान्ति प्रकृयाय् सचेत जुइत राष्ट्रसंघ महासचिवया इनाप ,"Wed Apr 29, 2009  1:48 pm",राष्ट्रसंघया महासचिव वान की मुनं दलत दथुइ अप्वयाच्वंगु असमझदारीं नेपाःया शान्ति प्रकृया सुढृढिकरणय् नकारत्मक प्रभाव लाइगु पाखे सचेत यानादीगु दु । मंगलवाः न्युयोर्कय् सार्वजनिक याःगु नेपाः सम्बन्धी वानया स्वलाःया प्रतिवेदनय् सत्तारुढ दलत दथुइ नं विभाजित जूगु व महत्वपूर्ण निर्णय यायेगु झ्वलय् परामर्श मजूगु न्ह्यथंनातःगु दु । दलत दथुइ असमझदारी बाबजुद नं शान्ति प्रकृयाय् छुं महत्वपूर्ण ज्या जुगुलिं धासा: महासचिव वानं लसता प्वंकादिल । अथेहे सेना समायोजन विशेष समिति गठक जुइधुंकूगु व माओवादीया पुल्हापिं लडाकूत पुनस्थापना प्रकृया बारे सहलह न्ह्याःगुलिं नं लसता प्वंकादिल । आः वइगु स्वलाःया दुने सिधइगु राष्ट्रसंघीय नियोग अनमिनया कार्यावधिबारे छुं खँ न्ह्यथनामदीसां वानं नेपाली पक्षं सेना समायोजन व पुनस्थापना क्वमचाःतल्ले अनिमिनया ल्वाभ अनुगमनकर्ताया भूमिका आवश्यक जूगु खँ धायात:गु दु । वानया प्रतिवेदनय् थ्वहे वाःलय् सुरक्षापरिषदय् सहलह जुइगु ज्याझ्व दु ।,http://www.nepalmandal.com/content/1109.html
खनाल दुईपक्षिय खँल्हाबंलाय् व्यस्त ,"Mon Apr 27, 2009  12:22 pm",प्रधानसेनापतिया कारवाही यायेगु वा मायायेगु धइगु विषययात कयाः एमाले अध्यक्ष झलनाथ खनाल‌ं थीथी दलया नेतात नाप दुइपक्षिय खँल्हाबंला यानादीगु दु । सोमवाः सुथय् प्रधानमन्त्री पुष्पकमल दाहाल प्रचण्ड नाप प्रधानमन्त्री निवास बालुवाटारय् वना खँल्हाबंला यानादीगु खः । खँल्हाबंलाय् प्रधानमन्त्री प्रचण्डं थः प्रधानसेनापति रुक्मांग कटवालयात कारवाही यायेत प्रतिबद्ध दुगु खँ धाःगु खसाः लिसःलय् एमाले अध्यक्ष खनालं कांग्रेस लगायत दलतनाप सहलह यानाः जक कारवाही न्ह्याकेत इनाप यानादीगु खः । अथेहे खँल्हाबंलाया झ्वलय् एमाले अध्यक्ष खनालं सेनाया निगूगु वरियताया कुलबहादुर खड्का विवादय् लाःगु धासें स्वंगूगु वरियताया छत्रमान गुरुङयात न्हूम्ह प्रधानसेनापति देयेकेत प्रस्ताव तयादीगु खसाः उकी बिचाः यायेफइगु लिसः प्रधानमन्त्री दाहालं बियादीगु खः । प्रधानमन्त्रीनापया खँल्हाबंलालिपा कांग्रेस सभापति गिरिजाप्रसाद कोइराला नाप सहलह यायेत नेता खनाल कोइराला निवास महाराजगंज थ्यंकादीगु खः । निम्ह नेतात दथुइया खँल्हाबंलाया झ्वलय् कांग्रेस सभापति कोइरालां माओवादीं सेनापतियात कारवाही यायेगु त्व:चीना देय् कब्जा यायेत स्वःगु धासें माओवादीया थ्व पलाःयात समर्थन मयायेत इनाप यानादिल । अथेहे एमाले अध्यक्ष खनालं कारवाही यायेगु ज्या सहमति कथं जुइमाःगु खँ न्ह्यथंनादिल । थौं हे सत्तारुढ नेकपा एमालेया पलहय् व प्रमुख प्रतिपक्षि दल नेपाली कांग्रेया पहलय् सेनापतियात कारवाही यायेगु खँय् सहलह यायेत निगू सर्वदलीय बैठक सःतूगु दु ।,http://www.nepalmandal.com/content/1064.html
कोइराला-सूद खँल्हाबंला ,"Wed Apr 29, 2009  4:12 pm",नेपाली कांग्रेसया सभापति व पुलाम्ह प्रधानमन्त्री गिरिजाप्रसाद कोइराल व भारतीय राजदूत राकेश सूद दथुइ खँल्हाबंला जूगु दु । बुधवाः कोइराला निवास महारजगंजय् जूगु खँल्हाबंलाय् नेपाली सेनाया प्रधानसेनापति रुक्मांग कटवालयात काःगु स्पष्टिकरण व कारवाही प्रकृया बारे खँ जूगु दु । खँल्हाबंलाय् सभापति कोइरालां माओवादीं सेना लगायत देया प्रमुख अंगय् हस्तक्षेप यानाः सत्ता कब्जा यायेत्यंगु धयादिल । वयेकलं राजदुत सूदनाप माओवादी ज्याजदीया अप्वया वनाच्वंगुलिं नं चिन्ता प्वंकादीगु खः ।,http://www.nepalmandal.com/content/1111.html
न्यायापालिका व न्यायकर्मीया सुरक्षा माग ,"Mon Apr 27, 2009  2:26 pm","नेपाल बार एसोसिएसनं न्यायपालिका व न्यायकर्मीतय् सुरक्षा माग यासें येँय् प्रदर्शन याःगु दु । कानुन व्यवसायीतय्सं न्यायपालिकालय् हस्तक्षेप दिकेत सरकार नाप माग याःगु दु । बार अध्यक्ष विश्वकान्त मैनालीं न्यायपालिकाया स्वतन्त्रतायात बचे यानांतय् माःगु खँय् बः बियादीसें अदालतय् बिचारधीन मुद्दायात राजनीतिकरण यायेगु कुतः कानुनी शासनया मूल्य मान्यता विपरित जूगु खँ धयादिल । वयेकलं अदालतय् अप्वयाच्वंगु हस्तक्षेप दिकेत व ब्यवसायीक सुरक्षाया सुनिश्चितता यायेत सरकारनाप माग यानादिल  । बारया पुलांम्ह अध्यक्ष शम्भु थापां न्यायपालिकाया स्वतन्त्रताया निंतिं थःपिंसं न्ह्यवलें ल्वानातुं च्वनीगु धयादिल । वयेकलं 'परिवर्तनकारी न्यायाधीश' मालाः न्यायालयलय् हस्तक्षेप यायेत स्वःगु धासें परिवर्तनकारीया परिभाषा स्पष्ट यायेत माग यानादिल । थ्वस्वयां न्ह्यः भद्रकालीं न्ह्याःगु प्रभातफेरी रत्नपार्क, बागबजाः, पुतलीसतक जुया बार एसोसिएसनया परिसरय् थ्यंकाः सभा जूगु खः । प्रभातफेरी माओवादी निकट कानुन व्यवसायीतय् धासाः ब्वति मकाः ।",http://www.nepalmandal.com/content/1065.html
माओवादीया नियत ठीक मजू : नेपाल ,"Mon Apr 27, 2009  2:29 pm",नेकपा एमालेया वरिष्ठ नेता माधवकुमार नेपालं प्रधानसेनापति रुक्माङ्ग कटवालयात कारवाही यायेगु खँय् माओवादी नियत प्रष्ट मजूगु खँ धयादीगु दु । सोमवाः यलय् जूगु छगू ज्याझ्व लिपा पत्रकारत नाप खँल्हासें नेता नेपालं माओवादी नियत प्रष्ट मजूगुलिं सेनापतिया कारवाही प्रकरण तःहाक जूगु धासें थुकीं यानाः हे कारवाही प्रकृयाय् सहमति जुइ मफूगु धयादिल । वयेकलं सेनापतिया कारवाही हथाय्सं यायेत्यंगु द्वपं बियादिल । एमाले नेता नेपालं माओवादीं सत्ता कब्जा यायेगु नियतं प्रधानसेनापति कटवालयात स्पष्टिकरण काःगु धयादिल । थःगु हे पार्टी सरकारय् दुसां नं माओवादीं सत्ता कब्जाया कुतः स्वरुप स्पष्टिकरण काःगु द्वपं वयेकलं बियादिल ।,http://www.nepalmandal.com/content/1066.html
कन्हय् तकया दुने प्रधानसेनापतिया प्रकरण क्वचाइ : प्रधानमन्त्री ,"Mon Apr 27, 2009  2:31 pm",प्रधानमन्त्री पुष्पकमल दाहाल प्रचण्डं प्रधानसेनापसतिया विवाद प्रकरण दलत दथुइया सहमतिया आधारय् कन्हय् तकया दुने क्वचायेकेगु खँ धयादीगु दु । सिन्धुली सदरमुकामय् सोमवाः जूगु छगू ज्याझ्वलय न्ववासें वयेकलं प्रधानसेनापतिया खँय् देय्या हे ध्यानाकर्षण जूगु धासें थुकीयात अझ अप्व ताःमहाकेगु धयादिल । वयेकलं धयादिल - 'प्रमुख राजनीतिक दलतय् हे सहमतिया आधारय् कन्हय् तक थकीयात क्वचायेकेगु जुइ । सहमति पिने सुं नं मदु ।' तर प्रधानमन्त्री प्रचण्डं विवाद प्रकरण यात छु कथं क्वचायेकीगु बारे विस्तृत जानकारी बियामदी ।,http://www.nepalmandal.com/content/1067.html
अज्ञात पुचलं वीरगंजय् बम विष्फोट ,"Mon Apr 27, 2009  5:09 pm",अज्ञात पुचलं सोमवाः न्हिनय् निता ईलय् वीरगंजया आदर्शनगरय् बम बिष्फोट याना: गोली चलेयावलय् स्वम्ह मनूत घाःपाः जूगु दु । प्रत्याक्षदर्शीतय् कथं मोटर साइकलय् वपिं निम्ह अज्ञात मनूतय्सं आदर्शनगरया मू सतकय् च्वंगु पमपम विल्डीङया कृष्ण प्रोडक्टस् नांया पसलय् बम बिष्फोट यानाः बीस्यू वनेगु झ्वलय् गोली चलेयाःगु खः । गोलीं लानाः उगु कस्मेटिक पसःया संचालम श्रवढा अग्रवाल व अशविनी अग्रवाल नापं डिवि बोहरा नांया सुरक्षा गार्ड घाःपाः जूगु दु । घाःपाः जूपिंत उपचारया निंतिं नारायणी अस्पतालया आकस्मिक कक्षय् भर्ना याःगु दु । पर्सार प्रहरी उपरीक्षक सुबोध घिमिरेया कथं घटनाया स्वयेवलय् ओम शान्ति ओभरसिजयात लक्षित यानाः उगु बम बिष्फोट याःगु जुइफुगु खँ धाःगु दु । अपराधीतय्सं बीस्यूवनेगु झ्वलय् पप्पु शर्मा जिन्दावाद धयाःवंगु खँ उपरीक्षक घिमिरें धयादिल । शर्मा भारतीय अपराधी खः ।,http://www.nepalmandal.com/content/1068.html
सहमति यानाः जक कारवाही क्वचायेके माःगु निष्कर्ष ,"Mon Apr 27, 2009  5:11 pm","प्रधानसेनापति रुक्मांग कटवालयात सरकारं स्पष्टीकरण नापं कारवाही प्रकृया न्ह्याकूगु धासें प्रमुख प्रतिपक्षी दल नेपाली कांग्रेसं आव्हान याःगु सर्वदलीय बैठकं सहमतिया विकल्प मदुगु निष्कर्ष पीकाःगु दु । सोमवाः कांग्रेस ज्याकू सानेपाय् च्वंगु सर्वदलीय बैठकय् सहमति यानाः जकः निर्णय यायेत सरकारयात सुझाव ब्यूगु दु । सहमति बिना थ्व खँय् निर्णय यासाः थुकीं थप संकट जुइफुगु निष्कर्ष याःगु खँ कांग्रेस प्रवक्ता अर्जुननरिसंह केसीं धयादिल । सत्तारुढ माओवादी, फोरम व सदभावना बाहेक दलत दुथ्याःगु उगु बैठकय् कांग्रेसं माओवादी नेतृत्वया सरकारं सेनाय् जक मखसें प्रजातन्त्रय् हे आक्रमण शुरु याःगुलिं कारवाही दिकेत प्रस्ताव याःगु खः । मेगु दलतय्सं थुकी सहमति प्वंकूसां नं सहमति यानाः जक थ्व खँ क्वचायेकेत सरकारयात सुझाव ब्यूगु दु । बैठकय् एमाले महासचिव ईश्वर पोखरेलं एमाले स्थायी कमिटि बैठकं याःगु निर्णयया बारे बैठकय् जानकारी बियादीगु खः । कांग्रेसं धासाः स्पष्टिकरण प्रकृया मदिकूतल्ले सदन चलेयाके मबीगु खँ धाःगु दु । नापं सहमति बिना कारवाही यासाः कांग्रेस सतक संघर्षय् वनीगु खँ कांग्रेस प्रवक्ता केसी धयादिल ।",http://www.nepalmandal.com/content/1069.html
कोइराला-प्रचण्ड खँल्हाबंला ,"Mon Apr 27, 2009  7:13 pm",प्रधानमन्त्री पुष्पकमल दाहाल प्रचण्डं सेनापति कारवाहीया खँय् समर्थन यायेत कांग्रेस सभापति गिरिजाप्रसाद कोइरालानाप इनाप यानादीगु दु । सोमवाः संवैधानिक समितिया बैठकय् ब्वति कायेत इनाप यायेत न्हिनय् कोइराला निवास थ्यंकादिम्ह प्रधानमन्त्री प्रचण्डं कोइरालायात कारवाहीलय् समर्थन यायेत इनाप यानादीगु खसाः कोइरालां थ्व प्रकृयाय् साझा सहमतिइ कथं जक न्ह्याः वनेमाःगु अडान तयादिल । तर प्रधानमन्त्रीया प्रेस सल्हाकार ओम शर्मां धासाः प्रधानमन्त्रीं कोइरालाया स्वस्थ्य स्थिति बारे जक जानकारी कयादीगु खँ कनादिल । अथेहे थौं हे पुलाम्ह प्रधानमन्त्री शेरबहादुर देउवां च्यागू देय्या राजदूतनाप खँल्हाबंला यानादीगु दु । थीथी च्यागू देय्या राजदूत देय्या लिपांगु घटनाक्रया बारे जानकारी कायेत देउवा निवास बुढानिलकण्ठ थ्यंकादीगु खः । खँल्हाबंलाय् अमेरीका भारत जर्मन लगायत च्यागू देय्यात राजदूत दुथ्यागु खः ।,http://www.nepalmandal.com/content/1082.html
नारावाजी लिपाः व्यवस्थापिका संसदया बैठक अवरुद्ध ,"Mon Apr 27, 2009  7:16 pm",प्रमुख प्रतिपक्षी दल नेपाली कांग्रेसया सभासदतय्सं संसदय् नारावाजी यायेवं संसंद बुधवाः तकया निंतिं स्थगित जूगु दु । सोमवाः न्हिनय् च्वंगु बैठकय् नं सेनापतिया बिषययात कयाः प्रतिपक्षी दल कांग्रेसं नारावाजी याःगु खः । सरकारं प्रधानसेनापति याके काःगु स्पष्टिकरण लितः कायेमाःगु माग यासें कांग्रेस सभासदतय्सं संसद चले यायेमबीगु निर्णय याःगु खः । संसंदय् सेनापतिया स्पष्टिकरण लित कायेत नारावाजी यानाच्वंगु ईलय् माओवादीया नेतातय्सं संसद अवरुद्ध याये मदु धकाः नारावाजी याःगु खः । बैठकया न्ह्यायेवं माओवादी सभासद सालिकराम जममट्टेलं सेनायात बचे यायेत स्वःगु कांग्रेसनाप आः न्हूगु लडाई न्ह्याइगु ख्याच्वः बियादिल । वयेकलं आःया लडाई सेना नाप स्वयां नं प्रतिपक्षी कांग्रेस नाप जूगु धयादिल । एमालें बहनि छगू व न्हिनय् छगू निर्णय याइगु द्वपं बियादिसें सेनापतिया खँय् स्पष्ट जुइत इनाप यानादिल । अथेहे कांग्रेस उपसभापति प्रकाशमान सिंह देशय् संक्रमणकालीन ईलय् सरकारं प्रधानसेनापतिया कारवाही यानाः माओवादीं सत्ता कब्जा यायेत स्वःगु द्वपं बियादिल । अथेहे वयेकलं झिंन्ह्यगू दलं सरकारं काःगु स्पष्टिकरण लितः मकाःतल्ले संसद अवरुद्ध यायेगु निर्णय याःगु जानकारी बिवं कांग्रेसया सभासदतय्सं नारावाजी याःगु खः । नारावाजी जुइवं सभामुखं थौंया बैठक बुधवाः तकया निंतिं स्थिगित याःगु खः ।,http://www.nepalmandal.com/content/1083.html
सेनापतिया विवादबारे सहमति मालेगु माओवादीया निर्णय ,"Sat Apr 25, 2009  2:36 pm",सत्तारुढ माओवादीं सरकारया निर्णय लितकाये मज्यूगु ठहर याःगु दु । शनिवाः च्वंगु माओवादी सचिवालयया बैठकं सरकारं याःगु निर्णय सही जुसां नं दलत दथुइ सहमतिया आवश्यकता माःगु ठहर याःगु दु । शनिवाः प्रधानमन्त्री निवास बालुवाटरय् च्वंगु बैठकं सरकारं ब्यूगु आदेश प्रधानसेनापितं पालना मयायेवं खनेदुगु विवाद सहमतिइ क्वचायेकेगु निष्कर्ष पिकागु खः । बैठकय् जूगु जानकारी बियादिसें माओवादीया प्रवक्त दिनानाथ शर्मां जटिल विषय जूगुिलं थुकीयात सरकारं मेमेगू दलतनाप सहमति यानाः क्वचायेकेमाःगु धयादिल । बैठकय् सेनापति स्पष्टिकरणया विषययात कयाः प्यखेलं विरोध जुइवं सहमतिइ क्वचायेकेगु निर्णय याःगु खँ प्रवक्त शर्मा धयाादिल । थ्वस्वयां न्ह्यः छुं न्हि च्वंगु सचिवालयया बैठकं धासाः सेनापतिया विवाद तत्काल कारवाही यायेत सरकारयात इनाप याःगु खः । बैठकय् भारत अमेरिका नापं नेपाःया राजनीतिक दलतय्सं तकं सरकारया तच्वयेक आलोचना यायेवं माओवादीं दक्वं दलया सहमतिइ थ्व विषययात क्वचायेकेगु निर्णय याःगु खः । स्वघौ तक च्वंगु बैठकय् छुं दुजःतय्सं सरकारं याःगु निर्णय पाखें ल्यूने वनेमज्यूगु सुझाव ब्यूगु खः । बैठकय् सरकारया निर्णय सहलह यानाः जक क्वचायेकेत सुझाव ब्यूगु खसां निर्णय लितः काये मज्यूगु बीचाः दुजःतय्सं प्वंकूगु खः ।,http://www.nepalmandal.com/content/1037.html
नेवाः भूमि लाका कायेगु तयारी ,"Fri Apr 24, 2009  10:23 pm","देशय् संघीय व्यवस्था लागू जुइगु तयारी जुयाच्वंगु इलय् लाक्क सरकारं उकिया अःखः नेवाःतय् बाहुल्यता दुगु स्वनिगःया स्वंगुलिं शहरयात छगू हे शहरया रुपय् विकास यायेगु अवधारणा सहित छगू बिस्कं कानून हयेत्यंगु दु । उकिया लागिं काठमाडौं उपत्यकाया शहरी विकास सम्बन्धी छगू विधेयक हे सदनय् दर्ता यायेधुंकूगु दुसा आः याकनं हे सदनं उकियात पारित नं यायेगु तयारी जुयाच्वंगु खँ सीदुगु दु । थ्व विधेयक पारित जुल कि स्वनिगःया येँ, यल व ख्वपयात छगू हे शहरया रुपय् विकास यायेगु लागिं छगू बिस्कं परिषद् हे दयेकी । काठमाडौं उपत्यका शहरी विकास परिषद धइगु नामं स्वनीगु थ्व परिषद्या अध्यक्ष भौतिक योजना तथा निर्माण मन्त्री जुइसा राष्ट्रिय योजना आयोगया उपाध्यक्ष थुकिया नं उपाध्यक्ष जुइ । थुकी स्वनिगःया स्वंगुलिं जिल्लाया जिविस व नगरपालिकातय्त दुजःया रुपय् जक दुथ्याकातःगु दु । परिषद्यात थुलि ब्यापक अधिकार बियातःगु दु कि थ्वं स्वनिगःया गुगुं नं लागाया जग्गा थः यत्थे अधिकरण यानाः कायेफु । तर थन शहरी विकास यायेगु लागिं थनया आदिवासी जनतालिसे छुं नं कथंया सल्लाह सहमति वा स्वीकृति कायेमाः धइगु छुं नं प्रावधान धाःसा उकी तयातःगु मदु । सरकारं हयेत्यंगु थ्व विधेयकयात स्वनिगःया नेवाः बुद्धिजीवीतय्सं धाःसा विरोध याःगु दु । थ्व विधेयक पारित जुल धाःसा स्वनिगलय् पिनेयापिं मनूत अझ व्यापक रुपं बढे जुयाः नेवाःत झन् हे अल्पमतय् लाः वनीगु बिचाः वय्कःपिंसं प्वंकादीगु दु । नेपाः राष्ट्रिय पार्टीया अध्यक्ष डा. केशवमान शाक्यं नेवाःतय्सं बाह्य रिंगरोडया जक विरोध यानाच्वना तर थ्व ला व स्वयां नं 'बाप' खः धयादीगु दु । नेवाः देय् दबूया पुलांम्ह नायः मल्ल के. सुन्दरं नेपाःयात संघीय व्यवस्थाय् यंकेगु धकाः तयारी हे जुयाच्वंगु इलय् थज्याःगु केन्द्रिकृत विधेयक हयेगुया छुं हे अर्थ मदु धासें थुकियात सदनं हे लित छ्वयेमाः धयादीगु दु । नेपाः राष्ट्रिय पार्टीया सभासद् बुद्ध साय्मिं संविधानसभाया नेवाः सभासद्तलिसे थुकिया बारे सल्लाह यानाः अन विरोध याकेत थम्हं पहल यायेगु बचं बियादीगु दु । संघीय व्यवस्थाय् जातीय स्वशासन अन्तर्गत नेवाःतय् जल, जमिन व जंगलया अधिकार माग जुयाच्वंगु इलय् नेवाःतय् भूमियात केन्द्रपाखें थः यत्थे प्रयोग याकीगु थ्व विधेयकयात सकल नेवाःतय्सं छप्पँ जुयाः विरोध यायेमाःगु बिचाः ज्यापु महागुथि येँ महानगर समितिया नायः मोहनकृष्ण डंगोलं प्वंकादीगु दु । सभासद् तीर्थराम डंगोलं जिउसा सर्वोच्चय् मुद्दा तयाः जूसां थ्व विधेयक रोके यायेमाः धयादीगु दु ।",http://www.nepalmandal.com/content/1031.html
प्रधानमन्त्रीया चीन भ्रमण स्थगित ,"Sat Apr 25, 2009  4:48 pm","प्रधानमन्त्री पुष्पकमल दाहाल प्रचण्डया थ्वहे वैशाष १९ गतेनिसें जुइत्यंगु चीन भ्रमण स्थगित जूगु दु । देशय् खनेदुगु राजनीतिक अस्थिरतां याना भ्रमण स्थगित यायेमाःगु खँ प्रधानमन्त्रीया प्रेस सल्लाहकार ओम शर्मां धयादिल । सेनापतिया स्पष्टिकरण प्रकरण बारे दलत दथुइ असमझदारी कायम जुयाच्वंगु ईलय् प्रधानमन्त्रीया विदेश भ्रमण उपयुक्त मजूगुलिं प्रधानमन्त्रीया चीन भ्रमण स्थगित यायेमाःगु खँ प्रेस सल्लाहकार शर्मा धयादिल । प्रधानमन्त्रीया चीन भ्रमणया ईलय् नेपालं स्वंगु जलविद्युत परियोजना निर्माण, कृषि विश्व विद्यालय निस्वनेगु, पूर्व-पश्चिम पहाडी मार्ग, स्वंगू उत्तर-दक्षिण करिडोर, विना भन्सार नेपालया सामान चीनय् प्रवेश व अस्पताल देयेकाबीत चीन सरकारयात इनाप यायेगु तयारी जूगु खः । भ्रमणया झ्वलय् न्हूगु मैत्री सन्धि व सुपुर्दर्गी सन्धिलय् नं हस्ताक्षर याइगु ग्वसाः ग्वःयातःगु खः । थ्वस्वयां न्ह्यः ओलम्पिकया समापन समारोहलय् ब्वति कायेत प्रधानमन्त्रीं चीन भ्रमण यानादीधुंकूगु दु ।",http://www.nepalmandal.com/content/1039.html
गुल्मीइ मी च्याना: न्याम्ह सीत ,"Sat Apr 25, 2009  6:33 pm",गुल्मी जिल्लाया हस्तिचौर गाँ विकास समिति वडा नं ३य् लाःगु हस्तिचौर सामुदायिक जंगलय् च्याःगु मी स्यायेगु झ्वलय् न्याम्हेसिया ज्यान वंगु दु । शनिवाः सुथय् च्याःगु मी स्यायेगु झ्वलय् मी नं प्यखेरं घेरे यायेवं सासः ल्हाये थाकूया न्याम्ह घटनास्थलय् सीगु खः । मीच्यानाः नापसं च्वंगु स्वंगू गां तकं जोखिमय् लाःगु दु । नियन्त्रण व उद्धारया निंतिं सुरक्षाकर्मीया पुचः घटनास्थल पाखे वनेधुंकूगु दु । मी झन-झन अप्व च्यानाच्वंगु खँ प्रहरी धाःगु दु ।,http://www.nepalmandal.com/content/1040.html
प्रधानसेनापति कारवाही योग्य : गृहमन्त्री ,"Sat Apr 25, 2009  6:38 pm","उपप्रधान एवं गृहमन्त्री बामदेव गौतमं सरकारया निर्देशन पटक पटक उल्लंघन याम्ह प्रधानसेनापति कारवाही योग्य जूगु खँ धयादीगु दु । स्पष्टिकरणया समर्थन यासें वयेकलं कारवाही नं यायेमाःगु खँ धयादीगु दु । प्रधानसेनापतिया खँ सहलह यायेत स्थायी समितिया बैठक च्वनेस्वयां न्ह्यः लोकतान्त्रिक अध्ययन केन्द्र नेपालं ग्वसाःग्वःगु भिंतुना कालबिल यायेगु ज्याझ्वलय् न्ववासें वयेकलं सैन्य भर्ती व सैनिक जनरलया म्याद थप मुद्दाय् सेनापितं सरकारया निर्देशन पालना मयागु खँ धयादीगु खः । 'ठीक जुसां मजूसां पालना यायेमाः' गौतमं धयादिल, - 'आदेशया विकल्प मदु ।'  तर अदालतया आदेशया भरय् प्रधानसेनापितं च्याम्ह सैनिक अधिकारीयात थःम्हस्यां पुननियुक्ति याःगु धासें आपत्ति प्वंकादीगु खः । 'अदालतं ला सरकारया नामय् धासाः आदेश ब्यूगु खः ।' वयेकलं धयादिल । प्रधानसेनापतिप्रति आक्रमक खनेदुम्ह गौतमं तत्कालिन प्रधानमन्त्री गिरिजाप्रसाद कोइरालं आःया थें हे परिस्थिति छम्ह अधिकारीया म्याद थप मयागुलिं जक कटवाल प्रधानसेनापति जुइ दुगु नं धयादिल । 'दक्वं खँ मने यायेगु खसाःलाः वयातहे श्रीपेच पुइकाब्यूसां जिल नि ।' मन्त्री गौतमं धयादिल । वहे ज्याझ्वलय् न्ववासें एमालेया मेम्ह नेता शंकर पोखरेलं नागरिक सर्वोच्चताया नांमय् न्ह्यनलाथें मयायेमज्यू धयादिल । अथेहे कांग्रेस केन्द्रीय दुजः मनमोहन भट्टराईं ताःफो दुने लानाच्वंगु आर्मीयात संकेमज्यू धयादिल ।",http://www.nepalmandal.com/content/1041.html
एमाले बैठक कन्हय् तकया निंतिं स्थगित ,"Sat Apr 25, 2009  6:41 pm",सत्ता साझेदार नेकपा एमालें प्रधानसेनापति प्रकरणय् थःगु औपचारिक धारणा शनिवाः नं क्वछी मफुत । शनिवाः न्हिनय् पार्टी ज्याकू बल्खुइ च्वंगु स्थायी कमिटीया बैठक छुं नं निष्कर्षय् मथ्यंसीं कन्हय् सुथय् च्याताः ईलय् हाकनं च्वनीगु कथं स्थगित जूगु दु । कांग्रेस लगायत मेमेगु दलनाप परामर्श यायेमाःगु व पार्टी अध्यक्ष झलनाथ खनाल व वरिष्ठ नेता माधव नेपालया कार्य व्यस्थताया कारणं बैठक स्थगित याःगु खः । थौ च्वंगु बैठकय् अध्यक्ष झलनाथ खनाल पक्षधर नेतातय्सं प्रधानसेनापतियात कारवाही यायेमाःगु पक्ष न्ववाःगु दुसाः नेता ओली पक्षधरतय्सं धासाः स्पष्टिकरण बीधुंकूगुलिं कारवाही यायेम्वाःगु पक्ष न्ववाःगु खः । थ्वस्वयां न्ह्यः शुक्रवाः च्वंगु केन्द्रीय दुजःतय् अनऔपचारी बैठकय् अधिकांश दुजःतय्सं सेनापितं स्पष्टिकरण बीधुंकूगुलिं कारवाही न्ह्यने मयंकेत सुझाव ब्यूगु खः । पार्टी उपाध्यक्ष व गृहमन्त्री बामदेव गौतम लगायत छुं नेतात सेनापतिया कारवाही यायेमाःगु पक्ष दुसाः केपी ओलीया दुपिं गुलिखेंय् नेतात धासाः स्पष्टिकरण न्यनेगु ज्या हे गलत जूगु खँय् अडान कयाः च्वंगु दु । सरकारया नेतृत्व यानाच्वंगु नेकपा माओवादीं थ्व प्रकरण गुकथं न्ह्यने यंकेगु धाइगु खँय् एमालेया निर्णय पियाच्वंगु दु ।,http://www.nepalmandal.com/content/1042.html
प्रधानसेनापतिया कारवाही बारे राष्ट्रपति-प्रधानमन्त्री खँल्हाबंला ,"Sun Apr 26, 2009  3:08 pm",प्रधानसेनापतियात कारवाही यायेगु विषयलय् राष्ट्रपति डा. रामवरण यादव व प्रधानमन्त्री पुष्पकमल दाहाल प्रचण्ड दथुइ खँल्हाबंला जूगु दु । आइतवाः शितल निवासय् जूगु खँल्हाबंलाय् राष्ट्रपति यादवं प्रधानसेनापतियात छुं नं कारवाही यायेवलय् संवैधानिक दायरा दुने च्वनाः ज्या यायेत प्रधानमन्त्रीं दाहालयात सुझाव ब्यूगु दु । वयेकलं संविधान व विद्यमान ऐनकानुन पिने वनाः छुं नं कारवाही यासा: उकीं संवैधानिक व कानुनी जटिलता उत्पन्न यायेफुगु सुझाव ब्यूगु खः । खँल्हाबंलाय् राष्ट्रपितं दक्वसियां विश्वास त्याकाः जक कारवाही प्रकृया न्ह्यनेयंकेत इनाप याःगु खसाः लिसलय् प्रधानमन्त्री प्रचण्डं नागरिक सर्वोच्चता कायम यायेगु ज्याय् सरकार ल्यूनेमवनीगु खँ धयादीगु खः ।,http://www.nepalmandal.com/content/1047.html
सेनापतियात कारवाही यासाः कांग्रेस सतकय् वनीगु ,"Sun Apr 26, 2009  12:48 pm",प्रमुख प्रतिपक्षी दल नेपाली कांग्रेसं माओवादी नेतृत्वया सरकारं प्रधानसेनापतिया कारवाही प्रकृया न्ह्यनेयंकूसाः सतकय् संघर्ष यायेगु निर्णय याःगु दु । माओवादीं सरकारयात दाउलय् तया नं कारवाही प्रकृया मदिकेगु निर्णय यायेवं कांग्रेसं कारवाही यासाः सतक आन्दोलन यायेगु निर्णय याःगु खः । आइतवाः सुथय् कांग्रेस सभापति गिरिजाप्रसाद कोइरालाया निवास महारजगंजय् च्वंगु बैठकं माओवादी सरकारं सेनाय् जक मखसें समग्र प्रजातन्त्रय् हे आक्रमण याःगु ठहर यासें प्रकृया न्ह्याकूसाः प्रजातन्त्र बचेयायेत सतकय् आन्दोलन यायेगु निर्णय याःगु खँ कांग्रेस प्रवक्ता अर्जुननरिसंह केसीं जानकारी बियादिल । बैठकं सरकारं याःगु निर्णय लित मकासाः िझंन्ह्यगू दलनाप जाना कांग्रेस न्ह्याः वनेगु निर्णय याःगु दु । अथेहे बैठकं सोमवाः सुथय् सर्वदलीय बैठक व मंगलवाः केन्द्रीय कमिटीया बैठक सःतेगु निर्णय याःगु दु । बैठकय् कांग्रेस सभापति कोइरालाया सहभागिता मदुसां नं कार्यवाहक सभापति सुशील कोइराला वरिष्ठ नेता शेरबहादुर देउवा लगायत नेतातय् उपस्थिति दुगु खः ।,http://www.nepalmandal.com/content/1046.html
एमालेयात राष्ट्रिय सहमति बाहेकया निर्णय मान्य मजुइगु ,"Sun Apr 26, 2009  3:38 pm","नेकपा एमालें प्रधानसेनापति प्रकरणय् राष्ट्रिय सहमति बाहेकया निर्णय मान्य मजुइगु निर्णय याःगु दु । आइतवाः पार्टी ज्याकू बल्खुइ च्वंगु स्थायी कमिटीया बैठकं प्रधानसेनापतिया खँय् छुं नं निर्णय काये न्ह्यः प्रमुख दलत दथुइ राष्ट्रिय सहमति कायम यायेमाःगु निर्णय याःगु दु । प्रधानसेनापतियात कारवाही याये व मयायेगु धकाः निर्णय यायेत च्वंगु बैठकय् पार्टी नेतातय् मत बिभाजन जूगुलिं एमालें राष्ट्रिय सहमति बः ब्यूगु खः । बैठक लिपां पत्रकारत नाप खँल्हानादिसें एमाले महासचिव ईश्वर पोखरेलं राष्ट्रिय सहमति कथं मयाःगु निर्णय एमालेयात स्वीकार्य मजुइगु खँ धयादिल । अथेहे वयेकलं एमालें थ्व बारे माओवादी, कांग्रेस लगायतया दलत नाप सहलह न्ह्याकातुं च्वनेगु निर्णय याःगु जानकारी बियादिल । प्रधानसेनाति रुक्मांग कटुवालयात सरकारं स्पष्टिकरण कायेधुंकाः अप्वयावंगु विवादय् सरकारं एमालेया निर्णयया प्रतिक्षा यानाच्वंगु खः ।",http://www.nepalmandal.com/content/1048.html
रामेछापय् मिं च्यानाः झिंस्वम्ह सैनिक सित ,"Thu Apr 23, 2009  5:03 pm",रामेछाप जिल्ला अस्पतालय नापसं च्वंगु जंगलय् मि च्यावलय् झिंस्वम्ह नेपाली सेनाया जवानत सीगु दु । जिल्ला प्रहरी ज्याकू रामेछापया कथं जंगलय् च्याःगु मि स्यायेत वंगु श्रीजंग गणया जवानत सीगु दु । सीपिं जवानतय् सीम्ह जिल्ल अस्पतालय् तयातःगु दु । सीपिनि ल्याः झिंस्वम्ह धाःसां ल्याचाः अप्व जुइफुगु खँ अधिकारीतय्सं धाःगु दु । सुथय् झिंछताः ईलय् च्याःगु मि प्यघौ लिपा तिनि नियन्त्रणय् काःगु खः । स्थानिय प्रहरी व सैनिक जवानतय्सं मी नियन्त्रणय् काःगु खः । आः अन उदार यायेगु ज्या जुयाच्वंगु दु ।,http://www.nepalmandal.com/content/1013.html
मन्त्रिपरिषद बैठक बिना निष्कर्ष स्थगित ,"Wed Apr 22, 2009  1:48 pm",प्रधानसेनापतिया खँय् छुं ठोस निर्णय मयासें मन्त्रिपरिषदया बैठक स्थगित जूगु दु । सोमवा: प्रधानमन्त्री निवास बालुवाटारय् बाघौ च्वंगु बैठकय् प्रधानसेनापितं ब्यूगु स्पष्टिकरणया गम्भीर अध्ययन यायेगु व मेगू बैठकं उकीया बारे निर्णय यायेगु सहमति जूगु जानकारी संचारमन्त्री कृष्णकहादुर महरां बियादिल । थौ सुथय् च्वंगु माओवादी सचिवानयया बैठकं प्रधानसेनापतिया स्पष्टिकरणबारे निर्णय यायेत हथाय् मयायेत मन्त्रिपरिषदयात इनाप यागुलिं प्रधानमन्त्री पुष्पकमल दाहाल प्रचण्डया इनापय् मन्त्रीपरिषदय बैठक स्थगित जूगु खः । प्रधानसेनापितं ब्यूगु स्पष्टिकरण दक्व मन्त्रीतय्त अध्ययन यायेत ब्यूगु दु । थौंया बैठकय् मधेशी जनअधिकार फोरमया मन्त्रीतय्सं धासां ब्वति कयामदी । सरकारं प्रधानसेनापतिया स्पष्टिकरण कयाः चीकेत्यंगुलिं देशय् राजनीतिक धु्रवीकरण अप्वःगु दु । प्रमखु प्रतिपक्षी दल नेपाली कांग्रेस लगायत थीथी झिंखूगु दलतय्सं सरकारया थ्व निर्णयप्रति गम्भीर आपत्ति प्वंकूगु दु । राष्ट्रपति डा. रामवरण यादवं नं सैनिक ऐन संशोधन मयासें नेपाली सेनाया प्रमुखयात चीकेगु ज्या संविधान व कानुनसम्मत मजुइगु सुझाव प्रधानमन्त्रीयात ब्यूगु खः ।,http://www.nepalmandal.com/content/993.html
'वाईसिएलया कारणं कानुनी राज्य निर्माणय् पंग' ,"Wed Apr 22, 2009  8:39 pm","अमेरीकी राजदूत न्यान्सी जे. पावलं कानुन ल्हातय् कायेगु वाईसीएलया गविधिया कारणं कानुनी राज्य निर्माण यायेगु ज्याय् पंग थनाच्वंगु खँ धयादीगु दु । स्वीगुक्वःगु पृथ्वी दिवसया लसताय् बुधवाः पोखराय् जूगु ज्याझ्वलय् ब्वति कायेत झायादिम्ह राजदूतं पत्रकारत लिसे खँल्हासें अराजक गतिविधि, हिंसा, गरिवी व लोडसेडिङ नेपःया विकासय् पंग जूगु बीचाः प्वंकादिल । वयेकलं थंज्याःगु घटना व गतिविधिं न्हूगु संविधान निर्माणय् तकं पंग थनेफूगु धासें दलतय्त दक्वं विवाद व असहमतिया समाधान वार्तापाखें यायेत इनाप यानादिल । अमेरिका नेपाःलय् पूर्ण मानव अधिकार सहितया लोकतन्त्रया पक्षय् दुथु जानकारी ब्यूसें वयेकलं शान्ति व पूर्ण लोकतन्त्र स्थापनाया निंतिं अमेरिकां न्ह्यावलें नं ग्वहालि व प्रोत्साहन याना वयच्वंगु दु धयादिल ।",http://www.nepalmandal.com/content/1003.html
राष्ट्रिय मुद्दाय् सहमति कथं निर्णय यायेत सरकारयात इनाप : झिंखुगू दल ,"Wed Apr 22, 2009  8:58 pm","प्रधानसेनापतिया स्पष्टिकरण सम्बन्धय् सहलह यायेत बुधवाः च्वंगु झिंखुगू दलया बैठकं राष्ट्रिय मुद्दाय् दक्वं दलया सहमति व सहकार्य कथं निर्णय यायेत सरकारयात इनाप याःगु दु । प्रमुख प्रतिपक्षी दल नेपाली कांग्रेसया ज्याकू सानेपाय् च्वंगु बैठकय् सत्ता साझेदार दल नेकपा एमाले लगायत संविधान सभाय् दुथ्याःगु झिंखुगू दलतय्सं ब्वति काःगु खः । बैठकं प्रधानसेनापतिया स्पष्टिकरण प्रकरणयात न्ह्याः यंकेमबीत सरकारयात सामूहिक दवाब बीगु निर्णय याःगु दु । झिंखुगू दलतय्सं प्रधानसेनापतियात अवकास बीगु सरकारी तयारी लिछ्यायेत एकमत जुयाः न्ह्याःवनेगु धाःगु दु । बैठकय् कांग्रेसया पाखें अर्जुन नरिसंह केसी, डा. रमाशरण महत, प्रकासशरण महत लगायत नेतातय्सं ब्वति काःगु खसाः एमाले पाखें महासचिव ईश्वर पोखरेल, सचिव शंकर पोखरेल, फोरमया अध्यक्ष व परराष्ट्रमन्त्री उपेन्द्र यादव, राप्रपा नेपालया शाहीमन्त्री कमल थापा लगायत नेतातय्सं ब्वति काःगु खः । झिंखुगू दलं मंगलवाः राष्ट्रपति डा रामवरण यादवया ध्यानाकर्षण यायेधुंकूगु दु ।",http://www.nepalmandal.com/content/1004.html
प्रधानसेनापतियात कारबाहि मयायेत माओवादी सहमत ,"Wed Apr 22, 2009  9:22 pm","प्रधानसेनापति रुक्माङ कटुवालयात कारवाही मयायेत एकीकृत नेकपा (माओवादी) सहमत जूगु दु । प्रधानमन्त्रीया आह्वानय् माओवादी संसदीय् ज्याकू सिंहदवारय् बुधवाः संविधान सभाय् दुथ्याःगु नीगू दलया बैठकं थंज्याःगु निष्कर्श पिकाःगु खः । बैठकय् न्ह्यायेवं माओवादी बाहेकया दलतय्सं प्रधानसेनापतियात कारवाहि मयायेत दबाव ब्यूगु खः । प्रधानमन्त्री पुष्पकमल दाहाल प्रचण्डं नेपाली सेनां शान्ति सम्झौता विरुद्ध ज्या यागुलिं स्पष्टिकरण फ्वनाःगु खँ धयादीगु खः । वयेकलं नागरिकया सर्वोच्चतायात खलल जुइ कथंया ज्या या:गु व समायोजन प्रकृया स्यंकेत स्वःगुलिं स्पष्टीकरण माग यानाःगु स्पष्ट यानादिल । प्रधानमन्त्री दाहालं स्पष्टिकरण दुने छुं नं कथंया रणनीति दुमथ्याःगु धासें सेनां सरकारया आदेशयात पटक-पटक अवज्ञा याःगुलिं नागरिक सर्वोच्चता कायम यायेत स्पष्टिकरण माग यायेमाःगु धयादिल । बैठकय् नेमकिपा, राष्ट्रिय जनमोर्चा, दलित जनजनति पार्टी व लोकतान्त्रि संघीय राष्ट्रिय मंच बाहेक नीगू दलया शीर्ष नेतातय्सं ब्वति काःगु खः ।",http://www.nepalmandal.com/content/1005.html
थरुहट बन्दं जनजीवन प्रभावित ,"Thu Apr 23, 2009  2:44 pm","सरकारनाप जूगु सहमति कार्यान्वयन मजूगु धासें थरुहट मंकाः संघर्ष समितिं आव्हान याःगु अनिश्चितकालीन बन्दया कारण बिहिवाः नं तराईया जिल्लाया जनजीवन प्रभावित जूगु दु । सुनसरी, सप्तरी, सिरहा, सर्लाही, चितवन, नवलपरासी, रुपन्देही, कपिलवस्तु, दाङ, बाँके, बर्दीया, कैलाली लगायतया जिल्लाय् जनजीवन प्रभावित जूगु खः । बन्दया कारण राजमार्गया सवारी चलेजुइफुगु मदुसाः पसः कलकारखाना नं चालेफुगु मदु । वंगु चैत १गते सरकारनाप जूगु खुगू बुँदे सहमति पालना यायेमाःगु माग यासें मंकाः समितिं म्हिग निसें तराईया नीनिगू जिल्लाय् अनिश्चितकालीन बन्दयाःगु खः ।",http://www.nepalmandal.com/content/1007.html
स्पष्टिकरणबारे अर्थमन्त्री-ओली खँल्हाबंला ,"Thu Apr 23, 2009  2:42 pm","प्रधानसेनापतियात सरकारं काःगु स्पष्टिकरण बारे सहलह यायेत अर्थमन्त्री नापं माओवादीया वरिष्ठ नेता डा. बाबुराम भट्टराई बिहिवाः नेकपा एमालेया प्रभावसाली नेता केपी शर्मा ओलीयात नापलानादीगु दु । ओली निवास ख्वपय् थ्यंकादिम्ह मन्त्री भट्टराईयात नेता आलीं प्रधानसेनापतियात अवकाश बीगु ताःतया स्पष्टिकरण काःगु धासें माओवादीं कानुन उल्लंघन याःगु द्वपं बियादीगु खः । खँल्हाबंलालिपा पत्रकारत लिसे खँल्हानादीसें नेता ओलीं सेनापति प्रकरणलिपा स्वापू ख्वाउँगु बारे सहलह जूगु कनादिल । खँल्हाबंलाया झ्वलय् मन्त्री भट्टराईं प्रधानसेनापति प्रकरणया बारे माओवादीं प्वंकूगु अभिव्यक्ति पार्टीगत जूगुलिं उकी थःपिं ल्यूने वनेमफइगु अडान प्रष्ट यानादीगु खः । लिसलय् ओलीं आः राष्ट्रिय प्राथमिकता कथं शान्ति प्रकृयायात तार्किक निष्कर्षय् थ्यंकेगु, सेना समायोजन व न्हूगु संविधान निर्माण जुइमागु खसां सरकारं मेथाय् हे ध्यान बियाच्वंगु बिचा: प्वंकादिल ।",http://www.nepalmandal.com/content/1006.html
स्पष्टिकरण बिवाद सहमति कथं ज्यंकेमाः : खनाल ,"Thu Apr 23, 2009  3:08 pm",एमाले अध्यक्ष झलनाथ खनालं प्रधानसेनापतियात काःगु स्पष्टिकरण प्रकरणयात राजनीतिक सहमति कथं ज्यंकेमाःगु खँ धयादीगु दु । सेनापति प्रकरणं गम्भीर मोड कायेवं चीन भ्रमण यात चीहाकः याना  बिहिवाः देय् लिहांझयादिम्ह खनालं त्रिभुवन अन्तराष्ट्रिय विमानस्थलय् संचारकार्मीत नाप खँल्हानादिसें राष्ट्रिय सेनाया बारे हथाय्सं निर्णय यायेमज्यू धयादिल । राष्ट्रिय सेनाया सम्मान व मर्यादाय् आँच वइगु कथंया ज्याखँ सुना नं यायेमज्यूगु खँय् एमाले स्पष्ट जूगु धयादिल । प्रधानसेनापति प्रकरणय् पार्टी दुने आन्तरिक बिबाद बारे सहलहलिपा सहमति जुइगु विश्वास प्वंकादिल । वयेक लिहांझयेवं पार्टी ज्याकू बल्खु वनाः एमालेया शीर्षस्थ नेतातनाप थ्व प्रकरणय् सहलह यानादीगु दु । स्वनिगःलय् उपलब्ध केन्द्रीय नेतातय्सं अध्यक्ष खनालया चीन भ्रमणलिपा देशय् उत्पन्न घटनाक्रम बारे जानकारी ब्यूगु खः । थ्व बारे विस्तृत सहलह याना निष्कर्षय् थ्यंकेत शुक्रवाः सुथय् केन्द्रीय दुजः व न्हिनय् प्यताः ईलय् स्थायी कमिटीया बैठक सःतुगु दु ।,http://www.nepalmandal.com/content/1009.html
प्रधानमन्त्रीं च्यागू देय्या राजदूतनाप सहलह ,"Thu Apr 23, 2009  2:53 pm","प्रधानमन्त्री पुष्पकमल दाहालं नेपालय् महत्वपूर्ण प्रभाव तइगु च्यागू देया राजदूतनाप प्रधानसेनापतिया स्पष्टिकरण व देय्या समसामयिक विषयलय् सहलह यानादीगु दु । प्रधानमन्त्रीया ब्वनाय् बिहिवाः सुथय् बालुवाटारय् जूगु सहलहलय् राजदूततय्सं राष्ट्रिय सहमति याना जक स्पष्टिकरण प्रकृयायत न्ह्यने यंकेत सुझाव ब्यूगु खः । उगु सहलहलय् प्रधानमन्त्री दाहालं सेना हस्तक्षेप यायेगु छुं नं मनसाय मदुगु खँ अन्तराष्ट्रिय समुदायात स्पष्ट यायेगु कुतः यानादीगु खः । वयेकलं स्पष्टिकरण माग याःगु खँ यात गलत ढंगं व्याख्या या:गु खँ धयादिल । राजदूततनापया सहलहलिपा अर्थमन्त्री डा. बाबुराम भट्टराईं सत्ता कब्जा याना एकदलीय शासन लागू यायेत माओवादीं स्वःगु धइगु कांग्रेसं प्रचार यानाच्वंगु भ्रमयात चीकेत विदेशी कुटनीतिकज्ञतय्त सामूहीक रुपं सःताःगु धयादिल । नागरिक सर्वोच्चता कायम यायेत सरकारं ल्ह्वनीगु पलाःयात कुटनीतिकतय्सं समर्थन याःगु व उकीयात राष्ट्रिय समर्थन जुइमाःगु खँ वय्किपंसं बः ब्यगू खँ मन्त्री भट्टराईं नं कनादिल । सहलहलय् भारत, चीन, अमेरिका, जापन, बेलायत, नर्वे, जर्मनी व फिनल्याण्डया राजदूततय्सं सामूहिक रुपं प्रधानसेनापतियात काःगु स्पष्टिकरण प्रकरण, देशय् उत्पन्न राजनीतिक गतिरोध व उकीं शान्ति प्रक्रियाय् लाकेफुगु प्रभाव लगायतया बारे बीचाः प्वंकादीगु खः ।",http://www.nepalmandal.com/content/1008.html
मौलिक भूमिसूधार नालाकायेमाः : प्रधानमन्त्री ,"Tue Apr 21, 2009  3:34 pm",प्रधानमन्त्री पुष्पकमल दाहाल प्रचण्डं भूमिसुधार मजूतल्ले स्थाई शान्ति सम्भव मजूगु खँ धयादीगु दु । मंगलवाः येँय् शुरु जूगु भूमिसुधार सम्बन्धी अन्तराष्ट्रिय सम्मेलनया उल्लेज्या यानादिसें प्रधानमन्त्री दाहालं मेमेगू देय्या नक्कल मयासें थःगु हे मौलिक भूमिसुधार नालाकायेत बः बियादिल । वयेकलं उच्चस्तरीय भूमिसुधार आयोगं खुलाः दुने सुझाव लःल्हाइगु व वहे कथं भूमिसुधार सम्बन्धि ठोस ज्या न्ह्यावनीगु खँ धयादिल । ज्याझ्वलय् प्रधानमन्त्री दाहालं भूमिसुधार आन्दोलन न्ह्याःगु तःदँ लिपाः जुसां माओवादीया सशस्त्र युद्धलिप जक उकी गति काःगु दाबी यानादिल । बिहिवाः तक न्ह्याइगु सम्मेलनय् थीथी पीस्वंगू देय्या स्वसः स्वयां अप्व प्रतिनिधितय्सं ब्वति कयाच्वंगु दु ।,http://www.nepalmandal.com/content/983.html
राष्ट्रपतियात संवैधानिक अधिकार छ्यलेत इनाप ,"Tue Apr 21, 2009  8:09 pm","संविधानसभाय् दुथ्याःगु दलत नेपाली कांग्रेस, एमाले लगायत झिंखुगू दलतय्सं प्रधानसेनापतिया चीकेगू सरकारया कुतः सफल जुइ मबीत राष्ट्रपतियात इनाप याःगु दु । मंगलवाः निन्हये राष्ट्रपति डा. रामवरण यादवयात नापलानाः संवैधानिक अधिकार छ्यालाः माओवादी नेतृत्वया सरकारयात थंज्याःगु निर्णय याये पाखें दिकेत इनाप याःगु खः । वस्वयां न्ह्यः कांग्रेस ज्याकू सनेपाय् च्वंगु झिंखुगू दलतय् बैठकं प्रधानसेनापतियात स्पष्टिकरण माग याःगु सरकारया निर्णय आपत्तिजनक जूगु ठहर यासें सेनाया परमाधिपति एवं संरक्षक जुम्ह राष्ट्रपतिया ध्यानाकर्षण यायेगु निर्णय याःगु खः । बैठक सिधेवं राष्ट्रपति निवास शितल निवास थ्यंगु झिंखुगू हे दलया प्रतिनिधितय्सं सरकार व सेना दथुइया विवाद उत्कर्ष थ्यंगु धासें संविधानं ब्यूगु अधिकार छ्यलेत इनाप याःगु खः ।",http://www.nepalmandal.com/content/986.html
रोष्ट्रम घेराउ लिपा बैठक स्थगित ,"Tue Apr 21, 2009  8:12 pm","प्रमुख प्रतिपक्षी दल नेपाली कांग्रेस व तराई-मधेश लोकतान्त्रि पार्टीं रोष्ट्रम घेराउ यायेवं मंगलवाः च्वंगु व्यवस्थापिका संसदया बैठक बिहिवाः तकया निंतिं स्थगित जूगु दु । थ्वस्वयां न्ह्यः बैठकय् न्ववासें माओवादी बाहेकया दलतय्सं नकतिनि सरकारं प्रधानसेनापतियात काःगु स्पष्टिकरणयाः विरोध याःगु ख:। बैठकय् न्ववासें कांग्रेसया वरिष्ठ नेता शेरबहादुर देउवां सर्वोच्चय् बहस जुयाच्वंगु मुद्दायात सरकारं ल्ह्वना कानुन विपरित ज्यायाःगु धयादिल । वयेकलं प्रधानसेनापतिकय् काःगु स्पष्टिकरण असंवैधानिक जूगु धासें माओवादी नेतृत्वया सरकारं याःगु निर्णयया विरोध यानादिल । अथेहे नेता देउवां राष्ट्रिय खेलकुद धेंधेंबल्लाय् कासामितय्सं ब्वति माकेगु थःगु व्यक्तिगत स्वतन्त्रताया खँ जूगु धयादिल । वयेकलं सेनां नं देशय् गणतन्त्र हेयेत ग्वहालि याःगुलिं सुभाय् बी माःगु थासय् प्रधानसेनापतियात अवकाश यायेगु कुतः यायेगु खँया विरोद्ध यानादिल । वयेकलं सरकारं स्पष्टिकरणया निर्णय लितः मकातल्ले बैठक बहिष्कार यायेगु धायेवं रोष्ट्रम घेराउ शरु जूगु खः । माओवादी नेता सीपि गजुरेलं प्रधानसेनापितं सरकार स्वयां च्वेये च्वनेत स्वःगु धासें कांग्रेसं जनताया सर्वोच्चतायात बेवास्था यासें सैन्यतन्त्रपाखे न्ह्यावनाच्वंगु द्वपं बियादिल । वयेकलं आःया आवश्यकता सहमति याना वनेगु खः धासें सहमति बिन न्हूगु संविधान निमार्ण यायेमफइगु खँ धयादिल । एमालेया नेता प्रदीप ज्ञवालीं माओवादी सर्वोच्चय् बहस जुयाच्वंगु विषययात कयाः प्रधानसेनापतियात स्पष्टिकरण काये ज्यू की मज्यू धकाः न्ह्यसः तयादिल । वयेकलं माओवादीं रक्षा मन्त्रालयया जिम्मेवारी कायेधुंकाः सेनायात स्वेयेमाःगु थासय् वाईसीएलयात अप्व महत्व ब्यूगु द्वपं बियादिल । अथेहे बैठकय् न्ववासें मधेशी जनअधिकार फोरमया नेता शरदिसंह भण्डारीं देया हितया निंतिं थःगु पार्टीया माग अथें तयाः सहमतिया लँपूलय् वनाच्वं धासें दक्व दलत सहमति याना न्ह्याः वनेमाः धयादिल । अथेहे तमलोपाया नेता हृदेश त्रिपाठीं सेनां राष्ट्रिय खेलकुद धेंधेंबल्ला बहिष्कार याना ठीक याःगु खँ धयादिल । बैठकय् राप्रपाया नेता लोकेन्द्रबहदुर चन्द, नेमकीपाया लीला न्याईच्याइं लगायतया सभासदतय्सं नं सरकारी निर्णया विरुद्ध न्ववानादीगु खः । बैठक आः बिहिवाः च्वनी ।",http://www.nepalmandal.com/content/987.html
वार्ता मखु आन्दोलन : थारु आन्दोलनकारी ,"Tue Apr 21, 2009  8:55 pm","थारु अगुवातय्सं सरकारनाप वार्ताया लुखाः बन्द जूगु धासें आन्दोलन यायेगु निर्णय याःगु दु । मंगलवाः भरतपुरय् पत्रकार सम्मेलन यासें थरुहट मंकाः संघर्ष समिति लगायत मेगू थीथी थारु संस्थातय्सं लच्छि न्ह्यः सरकार नाप जूगु खुगू बुँदे सहमति कार्यान्वयन मजूगु धासें बुधवाः निसें आन्दोलन यायेगु जानकारी ब्यूगु दु । पत्रकार सम्मेलनय् थारु नेतातय्सं सरकारं पटक पटक झंगःल्हायेगु ज्या याःगुलिं वार्ताया लुखाः बन्द जूगु धयादिल । पत्रकार सम्मेलनय् ब्यूगु जनकारी कथं बुधवाः निसें आम हड्ताल, सरकारी ज्याकूथी तालाबन्दी, जल, जंगल व जमिनय् कब्जा, कर संकलन, थरुहट सेनाया निर्माण, स्थानीय सत्ता कब्जा व 'चितवन राष्ट्रिय निकुन्ज'यात 'थरुहट राष्ट्रिय निकुन्ज' घोषण लगायत आन्दोलनया ज्याझ्वत सार्वजनिक याःगु दु । सरकारं चैत १ गते थारु मंका संघर्ष समिति नाप खुगू बुँदे सम्झौता याःगु खः ।",http://www.nepalmandal.com/content/988.html
प्रधानसेनापतिया कारवाही दिकेत राष्ट्रपतिया पौ ,"Tue Apr 21, 2009  8:59 pm",राष्ट्रपतिय डा. रामवरण यादवं प्रधानसेनापतियात अवकाश बीगु ज्या संविधान व कानुन विपरित जुइगुलिं उकीयात दिकेत सुझाव सहितया पौ प्रधानमन्त्रीयात मंगलवाः छ्वःगु दु । संविधानया संरक्षकया हैसियतं गैरसंवैधानिक ज्या दिकेमाःगु थःगु कर्तव्य जूगु खँ न्ह्यथंसें पौ छ्वःगु खः । माओवादी नेतृत्वया सरकारं प्रधानसेनापति रुकमांग कटुवालयात स्पष्टिकरण कयाः अवकाश बीत्यंगु ईलय् राष्ट्रपतिं थंज्याःगु पलाः ल्ह्वंगु खः । राष्ट्रपतियात थ्व अधिकारया खँय् संविधानविदतय् दथुइ सहलह जुयाच्वंगु दु । थ्वस्वयां न्ह्यः संविधान सभाय् दुथ्याःगु झिंखुगू दलं मंगलवाः निन्हये राष्ट्रपति डा. रामवरण यादवयात नापलानाः संवैधानिक अधिकार छ्यालाः माओवादी नेतृत्वया सरकारयात थंज्याःगु निर्णय याये पाखें दिकेत इनाप याःगु खः ।,http://www.nepalmandal.com/content/989.html
माओवादीं सरकारी कदमया समर्थन ,"Tue Apr 21, 2009  3:36 pm","एकीकृत माओवादीं प्रधानसेनापति रुक्माङ्ग कटवालनाप स्पष्टिकरण माग याःगु सरकारी ज्यायात समर्थन याःगु दु । मंगलवाः सुथय् प्रधानमन्त्री निवासय् च्वंगु सचिवालय बैठकं स्पष्टिकरण वयेधुंकाः उकी न्ह्यथनातःगु खँया आधारय् नागरिक सर्वोच्चता कायम जुइ कथं निर्णय यायेत सरकारयात सुझाव ब्यूगु दु । प्रधानसेनापतिया स्पष्टिकरण प्रकरण, विपक्षीतय्सं यानाच्वंगु सदन बहिष्कार लगायतया बारे दक्व दलत नाप सहलह यायेगु निर्णय नं बैठकं याःगु दु ।",http://www.nepalmandal.com/content/984.html
न्हूगु बजेट जनमुखी देयेकीगु : भट्टराई ,"Sun Apr 19, 2009  4:54 pm",अर्थमन्त्री एवं एकीकृत माओवादीया वरिष्ठ नेता डा. बाबुराम भट्टराईं आगामी बजेट जनमुखी देयेकीगु खँ धयादिगु दु । आइतवाः पार्टीया सभासद् माओवादीया संविधान सभा दलया बैठकय् पार्टीया सभासद्तय्सं चालु आर्थीक वर्षया बजेट बिनियोजन प्रकृया सन्तोषजनक मजूगु धासें असन्तुष्टि प्वंकेवं वयेकलं न्हूगु आर्थीक वर्षया बजेट जनमुखी देयेकीगु धयादिल । मन्त्री भट्टराईं सभासद्तय्त न्हूगु बजेटबारे सुझाव फ्वंसें पुलांगु दर्रा त्वाःताः विकास निर्माणया प्रक्रियायात अग्रगामी देयेकीगु खँ धयादिल । वयेकलं चालू आर्थीक वर्षया बजेट याकनं तयार यायेमाःगुलिं दक्वं ख्य:यात कघाय् मफुगु स्विकार यानादिसें न्हूगु बजेट थीथी जिल्लापाखें वःगु सुझावया दुथ्याकेगु आश्वासन बियादिल ।,http://www.nepalmandal.com/content/969.html
सुनसरीइ निषेधाज्ञाया अवज्ञा ,"Sun Apr 19, 2009  7:21 pm","स्थानीय प्रशासनं तःगु निषेधाज्ञाया अवज्ञा यासें सुनसरीया जुद्धगंज व नहरचौकय् आन्दोलनरत सप्तकाशी विस्थापिततय्सं आइतवाः प्रदर्शन याःगु दु । राजमार्ग क्षेत्रय् न्ह्यानाच्वंगु हड्ताल व अवरोध पनेत सुनसरी प्रशासनं शनिवाः सनिलय्य न्ह्यता ईलं निसें सुनसरीया लौकही निसें पश्चिम कोशी ब्यारेजतकया राजमार्गय् बन्द, हड्ताल, अवरोध व प्रदर्शन यायेमदइ कथं निशेधाज्ञा जारी याःगु खः । तर आइतवाः नं उगु सतक क्षेत्रय् सवारी चलेजुइ मफुत । प्रशासनं निषेधाज्ञाया ईलय् शनिवाः जुद्धगंज चौकय् प्यंगू राउण्ड हवाइ फायर व छुं सेल अश्रुग्याँस प्रहार यानाः दिकातःगु आपालं सवारीयात आन्दोलन प्रभावित क्षेत्रं पिनेयंकूगु खः । बहनीनिसें चान्हे तकं यातायात संचालन याकूसां आइतवाः सुथंनिसें काशी पीडितय् अवरोधया कारण यातायात संचालन जुइफुगु मदुनी । उच्चस्तरीय कार्यदलया प्रतिवेदन कार्यान्वयन यायेमाःगु लगायतया न्ह्यगू सूत्रिय माग यासें आन्दोलित कोशी विस्थापिततय्सं वंगु चैत २७ गते निसें सुनसरी लौकही पश्चिमया यातायात अवरुद्ध यानावयाच्वंगु खः । अथेहे आन्दोलनरत सप्तकोशी विस्थापिततय्सं सुनसरी सदरमुकाम इनरुवाय् प्रदर्शन याःगु दु । खशीबालं प्रभावित हरिपु श्रीपुर पश्चिम कुशहा व लौकहीं वःपिं विस्थापिततय्सं स्थानीय प्रशासनं दमन याःगु धासें नारावाजी व प्रदर्शन याःगु खः । स्थानीय भगवती माविइ याःगु विरोध सभाय् विस्थापिततय्सं वर्तमान सरकारं थःपिनि माग पूवंकेगु पलेसा दमन याःगु धाःगु दु ।",http://www.nepalmandal.com/content/972.html
सशस्त्र पुचः नाप बैशाखया निगूगु वाःनिसें हाकनं वार्ता ,"Sun Apr 19, 2009  7:25 pm",शान्ति व पुननिर्माणमन्त्री जनार्दन शर्मा प्रभाकरं तराईया सशस्त्र पुचःनाप बैशाखया निगूगु वाः निसें निगूगु चरणया वार्ता न्ह्याकीगु जानकारी बियादीगु दु । आन्दोलानरत थीथी सशस्त्र व निशस्त्र पुचःलं सरकारं सम्झौता कार्यान्वयन मयागु धासें आन्दोलनय् कुहांवयेगु ख्याच्वः बियाच्वंगु ईलय् मन्त्रालय् आइतवाः पत्रकार सम्मेलन यानाः वयेकलं सम्झौता कथं छुं माग पूवनेधुंकूगु व छुं कार्यान्वयन चरणय् दुगु धयादिल । वयेकलं सशस्त्र पुचःतनाप न्हापांगु चरणय् जूगु सम्झौता कथं सशस्त्र पुचःया कार्यकर्तातय्त तयातःगु मुद्धा व त्वतेगु प्रक्रिया गृह मन्त्रालयं न्ह्याकेधुंकूगु धासें गम्भीक प्रकृतिया मुद्धाया धासाः छानबीन प्रकृया छुं तहाकःगु धयादिल । अथेहे वयेकलं थारु समुदायनाप जूगु सहमति कथं थारुतय् पहिचानया सम्मान याइकथं संविधान संशोधन याइगु धासें सार्वजनिक सेवाय् समावेशीकरण अध्यादेशय् संशोधन यायेधुंकूगु दाबी यानादिल । आन्दोलनया झ्वलय् सहिद जूपिंत राहत बीत अर्थ मन्त्रालयं प्रकृया न्ह्याकेधुंकूगु जानकारी बियादिसें वयेकलं घाःपाः जूपिं सरकारी खर्चय् येँया थीथी अस्पताल् वासः याकाच्वंगु धयादिल । वयेकलं मुस्लिम व मेगु आन्दोलनरत समुदायनाप जूगु सहमति नं कार्यान्वयन चरणय् दुगु कनादिल । सरकारं लिपांगु खुशी तराईया सशस्त्र वुच व आन्दोलनरत थीथी समुदायत याना झिगू पुचः नाप सहमति यायेधुंकूगु दु ।,http://www.nepalmandal.com/content/973.html
अवकास प्राप्त सैनिक जर्नेलतय् सुनुवाइ जारी ,"Mon Apr 20, 2009  12:15 pm",नेपाली सेनाया च्याम्ह जर्नेलतय् अवकाश दिकेत जारी याःगु अन्तरिम आदेश खारेज यायेत माग यासें दायर याःगु रिट निवेदनय् आइतवाः नं सुनुवाइ जुल । न्यायाधीशत अनुपराज शर्मा व प्रेम शर्मायम मंकाः इजलासय् सरकारयापाखें महान्यायाधिवक्ता सहितया पदाधिकारीत व रक्षामन्त्रालया पाखें कानुन व्यवसायीतय्सं रिट खारेज यायेमाःगु माग यासें बहस याःगु खः । अवकास प्राप्त जर्नेलतय् पाखें बसह मजुनीगु व बहस यायेगु ई मगागुलिं सोमवाः हकनं बहसयात निरन्तरता बीगु जूगु दु । थ्वस्वयां न्ह्यः सर्वोच्च अदालतया न्यायाधीश कल्याण श्रेष्ठया एकल इजलासं सैनिक ऐनया व्यवस्थाविपरित अवकाश मबीत आदेश जारी यायेवं रक्षामन्त्रालयया पाखें तत्कालीन सचिव वामनप्रसाद न्यौपानें चैत १४ गते अन्तिरिम आदेशय् एकपक्षीय सनुवाइ जूगु धासें रिट निवेदन दायर यानादीगु खः  ।,http://www.nepalmandal.com/content/974.html
सरकारपाखें प्रधानसेनापतियाके स्पष्टिकरण माग ,"Mon Apr 20, 2009  12:30 pm","सरकारं प्रधानसेनापति रुकमाङ्ग कटुवालयाके स्वंगू विवादास्पद खँया बारे स्पष्टिकरण माग याःगु दु । आइतवाः च्वंगु मन्त्रीपरिषदया बैठकं प्रधानसेनापति कटुवाल नाप नेपाली सेनाय् न्हूपि जवानतय् भर्ना, अवकाश प्राप्त च्याम्ह सैनिक जर्नेल व न्याक्वःगु राष्ट्रिय खेलकूद धेंधेंबल्ला बहिष्कार याःगु विषयलय् स्पष्टिकरण माग याःगु दु । मन्त्रीपरिषदया बैठकलिपा रक्षामन्त्रालयं सोमवाः प्रधानसेनापति कटवालया नांमय् छगू पौ च्वसें सम्बन्धित विषयलय् नीप्यघौ दुने स्पष्टिकरण बीत माग याःगु खः । सीदु कथं माओवादी नेतृत्वया सरकारं प्रधानसेनापति कटवालयात अवकाश बीगू निंतिं स्पष्टिकरण माग याःगु खः । सैनिक कानुन कथं यदि प्रधानसेनापितं नीप्यघौ दुने स्पष्टिकरण मब्यूसाः वा सरकारयात स्पष्टिकरण चित्त बुझे मजूसाः सरकारं प्रधानसेनापतिया अवकाश बीफइ । कानुन कथं प्रधनासेनापतिया समयावधि स्वदँया निंतिं जुइगु खसां सरकारं मासाः वयात न्ह्यावलें नं अवकाश बीफू तर प्रधानसेनापतियात सम्बन्धित विषयलय् स्पष्टिकरण बीगू ह्वताः धासाः बीमाः । आइतवाः सुथय् प्रधानमन्त्री पुष्पकमल दाहाल प्रचण्डं प्रधानसेनापतियात स्वेक्षिक अवकाश बीत इनाप याःगु खसां प्रधानसेनापितं थुकीयात अस्वीकार याःगु खः । थ्वेहे झ्वलय् सोमवाः राष्ट्रपति रामवरण यादव व प्रधानमन्त्री दाहाल दथुइ खँल्हाबंला जुइगु जूगु दु । राष्ट्रपति भवनय् निन्हे निताः ईलय् जुइगु खँल्हाबंलाय् प्रधानसेनापतिया अवकाश व देय्या समसामयिक विषयलय् खँ जुइगु जूगु दु ।",http://www.nepalmandal.com/content/975.html
विधेयकपाखें थारु समुदायया माग सम्बोधन यायेगु सहमति ,"Mon Apr 20, 2009  12:48 pm",थारु समुदायया माग विधेयक मार्फत सम्बोधन यायेत सत्ता सझेदार दलत सहमत जूगु दु । आन्दोलनया चेतावनी ब्यूगु थारु समुदायया माग सम्बोधन यायेत सोमवाः च्वंगु सत्ता सझेदार दलतय् बैठकं थंज्याःगु निर्णय याःगु खः । सहमति पालना मजूगु धासें थरुहट संयुक्त संघर्ष समितिं बैशाष ९ गते निसें आन्दोलनया घोषणा याःगु खः । प्रधानमन्त्री निवास बालुवाटारय् च्वंगु बैठकं सरकारपाखें प्रस्तुत अध्यादेश सदनं पारित यायेगु सहमति जूगु दु । प्रमुख प्रतिपक्ष कांग्रेसं सरकारपाखें प्रस्तुत अध्यायदेशया विरोधय् सूचना दर्ता यायेवं सत्ता सझेदार दलतय्सं अध्यादेशया पक्षय् एकमत जुया दनेगु निर्णय याःगु खँ एमालेया महासचिव इश्वर पाखरेलं धयादिल । थारु समुदायया माग व थीथी असन्तुष्ट पुचःया माग बारे सहलह यायेगु जिम्मा शान्तिमन्त्री जनार्दन शर्माया ब्यूगु दु । बैठकं सप्तकोशी पीडित राहत व क्षतिपूर्तिबारे नं सहमति याःगु दु । सहमति कथं पीडित पक्षया राहत व क्षतिपूर्तिया निंतिं निगू अर्ब तकाः खर्च यायेगु निर्णय याःगु खँ सदभावना पार्टीया महामन्त्री अनिलकुमार झां कनादिल । दकले अप्व प्रभावितयात निगूत्याः लाख व वः स्वयां म्हो जक क्षति जूपिंत क्षतिया गम्भीरता स्वयाः निगूत्याः लाख व छगूत्याः लाख बीगु निर्णय याःगु दु ।,http://www.nepalmandal.com/content/976.html
शान्ति प्रकृया निष्कर्षय् मथ्यंसाः गम्भीर संकट : राष्ट्रपति ,"Mon Apr 20, 2009  5:14 pm","राष्ट्रपति डा. रामवरण यादवं शान्ति प्रकृयायात तार्किक निष्कर्षय् थ्यंकेमफुसाः देय् गम्भीर संकटय् फसेजुइ धयादीगु दु । गैरसरकारी संस्था महासंघया खुक्वःगु राष्ट्रिय महाधिवेशनया सोमवाः येँय् उल्लेज्या यानादिसें शान्ति प्रकृयायात निष्कर्षय् थ्यंकेत व न्हूगु संविधान ईलय् हे देयेकेत सहमति आवश्यक जूगु धयादिल । राष्ट्रपति यादवं देया संक्रमणकालीन स्थितियात व्यवस्थित यायेत दक्व पक्ष जिम्मेवार ढंग न्ह्यावनेमाःगु खँ बः बियादिल । जनतां न्हूगु संविधान निर्माण याना देय्यात गन्तव्य थ्यंकेत निर्देश ब्यूगुलिं राष्ट्रिय एकता अखण्डता व आपसी सदभाव आत्मसातयाना न्ह्याः वनेमाः धयादिल । वयेकलं प्रेस स्वतन्त्रता, मानव अधिकार, स्वतन्त्र न्यायपालिका सहितया लोकतान्त्रिक पद्धति निर्माण याये मा:गु खँ बः बियादिल ।",http://www.nepalmandal.com/content/977.html
राष्ट्रपति-प्रधानमन्त्री दथुइ खँल्हाबंला ,"Mon Apr 20, 2009  6:11 pm",राष्ट्रपति रामवरण यादव व प्रधानमन्त्री पुष्पकमल दाहाल प्रचण्ड दथुइ सोमवाः खँल्हाबंला जूगु दु । सोमवाः न्हिनय् राष्ट्रपति भवन शितल निवासय् जूगु खँल्हाबंलाय् प्रधानमन्त्री दाहालं प्रधानसनेपति रुकमाङ्ग कटुवालयात सरकारं काःगु स्पष्टिकरण बारे राष्ट्रपति यादवयात जानकारी बियादीगु खः । प्रधानमन्त्री दाहालं सरकारया आदेशया पालना मयाःगु धासें सेनापतियात स्पष्टिकरण काःगु खँ धयादीगू ख: । सरकारी निर्णयया अवज्ञा याःगु धासें रक्षामन्त्रालयं प्रधानसेनापति कटुवालयात नीप्यघौ दुने स्पष्टिकरण बीत माग याःगु खँयात कया सहलह यायेत प्रधानमन्त्री दाहाल राष्ट्रपतियात नापलायेत शितल निवास झायादीगु खः । थ्यंमथ्यं पीन्याःगू मिनेट जूगु खँल्हाबंलाय् देय्या लिपांगु घटनाक्रमया बारे नं खँ जूगु खः ।,http://www.nepalmandal.com/content/978.html
कांग्रेसं संसद बहिस्कार ,"Mon Apr 20, 2009  11:49 pm","प्रमुख प्रतिपक्ष दल नेपाली कांग्रेसं सोमवाः च्वंगु संसदया बैठक बहिष्कार याःगुलिं बैठक झिगू मिनेट नं मच्वंसें स्थगित जूगु दु । निन्हय् च्यातात्याः ईलय् च्वंगु बैठक शुरु जुइवं नेपाली कांग्रेसया उपसभापति रामचन्द्र पौडेलं माओवादीं न्हापा याःगु सहमति उल्लंघन याःगु धासें बैठक बहिष्कार यायेगु घोषणा याःगु खः । माओवादीं थःगु पह मिभंकूतल्ले संसद चलेजुइ मबीगु धाःगु दु । पौडेलं सेना, न्यायलय, प्रेस दक्व ख्यलय् माओवादीं आक्रमण यानाच्वंगु धयादिल । कांग्रेसया सभासद्तयसं बैठक बहिष्कार याना पिहांवनेवं सभामुख सुभाषचन्द्र नेम्वाङं सोमवाःया बैठक स्थगित जूगु जानकारी बियादीगु खः । सोमवाःया बैठकय् थीथी खुगू विधेयक व निगू प्रतिवेदन न्ह्यब्वइगु ग्वसाः ग्वयातसां ज्या शुरु जुइ न्ह्यःहे बैठक स्थगित जूगु खः । स्थगति संसदया बैठक मंगलवाः न्हिनय् हाकनं च्वनी ।",http://www.nepalmandal.com/content/979.html
थौं लोकतन्त्र दिवस ,"Fri Apr 24, 2009  10:47 am","थौं बैशाष ११ अर्थात लोकतन्त्र दिवस । २०६२/६३या सफल जनआन्दोलन लिपा गठन जूगु सरकारं थौंया न्हियात लोकतन्त्र दिवसया कथं हनेगु क्वछिगु खः । जनआन्दोलनया बलं ११ वैशाष २०६३सालय् जुजुया प्रत्यक्ष शासनं मुक्त जुया लोकतन्त्रया पुनबहाली जूगु खः । लोकतन्त्र दिवसया लसताय् थौ देय्यंक थीथी ज्याझ्वत जुइत्यंगु दु । थ्वहे झ्वलय् लोकतन्त्र दिवस मू ग्वसाः खलकं थौं येँया सहिद मंचय् छगू भव्य ज्याझ्वया ग्वसाः ग्वयातःगु दु । ज्याझ्वलय् राष्ट्रपति, उपराष्ट्रपति, प्रधानमन्त्री, सभामुख, प्रधानन्यायाधिश, मन्त्रीगण, कुतनीतिज्ञ नियोगया पदअधिकारीत, सरकारी कर्मचारीत लगायत विष्शित व्यक्तितय्सं ब्वति काइगु जूगु दु । लोकतन्त्र दिवसया लसताय् थीथी दलया नेतातय्सं सन्देश ब्यूसें सममति व सहकार्यया लँपू कथं शान्ति समझौतायात तार्कित निष्कर्षय् थ्यंकेत व संविधान निर्माण ईलय् हे यायेत इनाप याःगु दु । राष्ट्रपति रामवरण यादवं पिकाःगु वक्तव्यय् दक्वं मिलेजुया लोकतन्त्रयात संस्थत यायेत इनाप यानादिल । अथेहे प्रधानमन्त्री पुष्पकमल दाहालं लोकतन्त्र दिवसयात साक्षी तयाः संविधान निर्माणय् छप्पं जुया वनेत आह्वान यानादिल । अथेहे लोकतन्त्र दिवसया लसताय् कांग्रेस सभापति गिरिजाप्रसाद कोइराला, वरिष्ठ नेता शेरबहादुर देउवा, एमालेया अध्यक्ष झलनाथ खनाल लगायतया नेतातय्सं सन्देश बियादीगु खः ।",http://www.nepalmandal.com/content/1017.html
प्रधानसेनापतियात कारवाही मयायेत कोइरालाया इनाप ,"Fri Apr 24, 2009  10:01 am","नेपाली कांग्रेसया सभापति गिरिजाप्रसाद कोइरालां प्रधानसेनापतियात कारवाही मयायेत सरकारयात इनाप याःगु दु । लोकतन्त्र दिवसय लसताय् सभापति कोइरालां छगू विज्ञप्ती पिथंसें प्रधानसेनापतियात वयेकया पदावधी पूवंकेबीमाःगु खँ धायादीगु दु । सरकारं प्रधानसेनापतियात नीप्यघौ दुने स्पष्टिकरण माग यायेवं हिलावंगु राजनीतिक परिस्थितिइ कोइरालां विज्ञप्तीइ शान्ति प्रकृयायात दक्वं धैर्यतापूर्वक निष्कर्षय् थ्यंकेत इनाप यानादीगु दु । 'प्रधानसेनापतियात अवकाश बीगु नियतं सरकारं नीप्यघौ दुने माग याःगु स्पष्टिकरणं देशया राजनीति परिदृश्यय् न्हूक्षु परिस्थितिया सृजना जूगु दु । थ्व घटना गणतन्त्रिक रुपान्तरणय् अतिकं सकारात्मक भूमिका दुगु नेपाली सेना व उकीया नेतृत्वया मनोबल क्वकाय्गु ज्या जक मजुसें देय्या शान्ति प्रकृयाय् तकं प्रतिकूल असर लाइगु निश्चित दु ।' - कोइरालाया वक्तव्य न्ह्यथंनातःगु दु । वक्तव्य कोइरालां - 'थ्व केवल छम्ह मनूया प्रतिष्ठाय् जक मजूसें छगू अनुशासित महत्तवपूर्ण राष्ट्रिय सुरक्षा निकाय नेपाली सेनाया प्रतिष्ठाया विषय खः । थ्व सम्बन्धय् नेपाली कांग्रसलगायत मेगू दक्वं दलया स्पष्ट धारणा व जनताया शान्ति चाहनायात सम्मान यासें प्रधानसेनापतियात छुं नं कारवाहीया बीचाः मतसें कानुनं ब्यू कथंया थःगु पदावधी पूवंकेगु ह्वताः बीत सरकारया ध्यानाकर्षण यानाच्वनाः । कोइरालां दक्वं राजनीतिक शक्तित दथुइया सहमित, सहकार्य व एकतां  जक शान्ति प्रकृयायात ठोस निष्कर्षय् थ्यंकेफइगु व न्हूगु संविधानया निर्माण ईलय् हे यायेफइगुलि बः बियादीगु दु ।",http://www.nepalmandal.com/content/1016.html
संसद अवरुद्ध ,"Thu Apr 23, 2009  8:09 pm",प्रमुख प्रतिपक्षी दल नेपाली कांग्रेसं व्यवस्थापिका संसदया बिहिवाःया बैठक नं अवरुद्ध याःगु दु । प्रधानसेनापतिया स्पष्टिकरणया विषययात कयाः थौ निन्हूया न्हि नं अवरुद्ध याःगु खः । नेपाली कांग्रेसया महामन्त्री विमलेन्द्र निधिं सरकारं प्रधानसेनापतिया स्पष्टिकरण कयाः सैन्य तानाशाहावाद लादे यायेत स्वःगु द्वपं बीवं कांग्रेसया सभासदतय्सं रोष्ट्रम घेरेया:गु ख: ।  रोष्ट्रम घेरेयायेवं संसद स्थगित जूगु खः । वयेकलं नेपाली सेनां जुजुयात साथ मब्यूसें जनतायात साथ बीया नागरिक सर्वोच्चताया दसू बीधुंकूगु धासें सेनायात माओवादीकरण यायेत सरकारं प्रधानसेनापतिया स्पष्टिकरण काःगु द्वपं बियादिल । बिहिवाःया बैठकय राष्ट्रिय जनशक्ति पार्टीया उपाध्यक्ष डा प्रकाशचन्द्र लोहनीं एकदलीय सर्वसत्तावाद कायम यायेत स्वःगु धासें सेनापति प्रकरणया बिरोध यानादिल । एमालेया रवीन्द्र अधिकारीं नागरिक सर्वोच्चताया विरुद्ध छुं नं सम्झौता यायेमफइगु स्पष्ट यासें शान्ति प्रकृया मस्यंनी कथं निर्णयय् यायेमाःगु पक्षय् थःगु पार्टी दुगु बीचाः प्वंकादिल । वयेकलं माओवादी विद्यार्थी संगठनं त्रिभुवन विश्वविद्यालया उपकुलपति डा माधव शर्मा व रेक्टार डा सूर्यलाल अमात्ययात र्दुव्यवहार याःगु खँया नं विरोद्ध यानादिल । बैठक न्ह्यायेवं हे सभामुख नाप ई कयाः न्ववासें माओवादीया नेता नारायणकाजी श्रेष्ठं गणतन्त्रयात संस्थागत याना जनमुखी देयेके आवश्यक जूसां कांग्रेसं सहमति त्वथलेगु ज्या जूगुलिं देशय् समस्या उत्पन्न जूगु द्वपं बियादिल । वयेकलं सरकारं प्रधानसेनापतियात स्पष्टिकरण काःगु ईलय् तकं विदेशी हस्तक्षेप जूगु धासें थुकीया विरुद्ध सरकारयात साथ बीत इनाप यानादिल । मधेशी जनधिकार फोरमया सर्वदेवप्रसाद ओझां देय्या विषम परिस्थितिइ न्हूगु कथंया विवाद यायेगु स्वयां समन्वय यायेमाःगुलि बः बियादिल । बैठकय् गृहमन्त्री वामदेव गौतमं अध्यागमन निक्वःगु संशोधन विधेयक व स्वास्थमन्त्री गिरिराजमणी पोखरेलं मानव शरिरया अगं प्रत्यारोपण नियमीत व निषेध विधेयक पेश याइगु ज्याझ्व दुसां कांग्रेसया अवरोधया कारणं न्ह्याये मफुत । बैठक हाकनं आइतवाः च्वनी ।,http://www.nepalmandal.com/content/1015.html
सेनापतियात कारबाही याना हे त्वते : कानुनमन्त्री ,"Thu Apr 23, 2009  8:05 pm",कानुनमन्त्री देव गुरुङं प्रधानसेनापति रुकमांग कटुवालं स्पष्टिकरणय् आत्मसमिक्षा व गल्ती स्वीकार मयागुलिं छुं नं छुं कथंया कारबाही याना हे त्वतेगु खँ धायादीगु दु । नेपालगंजय् क्रान्तिकारी पत्रकार संघं बिहिवाः याःगु ज्याझ्वलय् वयेकलं प्रधानसेनापति कटवालं आत्मसमिक्षाया पलेसा वं छुयात व हे ठीकयात धइगु आशय कथं लिसः छ्वाह:गु धयादिल । वयेकलं प्रमुख प्रतिपक्षी दल नेपाली कांग्रेसं राष्ट्रपतियात संविधानया दायरा उलंघन यायेत अग्रसर यानाच्वंगु द्वपं बियादिसें वयेकलं संसदीय व्यवस्थाय् राष्ट्रपति सेरिमोनियल जुइमाः धयादिल ।,http://www.nepalmandal.com/content/1014.html
च्याम्ह सहायक रथीया फैसला बैशाष २७ गते ,"Tue Apr 28, 2009  8:12 pm",नेपाली सेनाया च्याम्ह सहायकरथीया पदावधि विवादया बारे अदालतय् बिचारधीन मुद्दाया फैसला २७गते जुइगु जूगु दु । सर्वोच्च अदालतं २२ गते तक बहस नोट प्रस्तुत यायेत सम्बन्धित निगूलिं पक्षयात आदेश बीवं फैसला सरे जूगु दु । थ्वस्वयां न्ह्यः रिटय् सुनुवाइ सोमवाः सिधेवं मंगलवाः फैसला न्यंकीगु ग्वसाः ग्वःयात:गु ख: । न्यायाधीशत अनुपराज शर्मा व प्रेम शर्माया मंकाः इजलासं आः तकया बहसया निगूलिं पक्षं लिखित रुपं पेश यायेत आदेश ब्यूगु दु । बहस नोट अध्ययनलिपा जक २७ गते फेसला न्यंकीगु जूगु दु । च्याम्ह सहायक रथीया पदावधि थप मयायोगु रक्षा मन्त्रालयया विरुद्ध लाःगु रिटय् सर्वोच्चं सहायक रथीया अवकास प्रकृया तत्कालया निंतिं दिकेत अन्तरिम आदेश जारी याःगु खः । उगु अन्तिरिम आदेश खारेजीया माग यासें रक्षा मन्त्रालयं सर्वोच्चय् मुद्दा दायर याःगु खः ।,http://www.nepalmandal.com/content/1090.html
संविधानसभा कार्यतालीका हाकनं परिवर्तन ,"Tue Apr 28, 2009  7:57 pm",संविधान निर्माण कार्यतालिका हाकनं छक्वः हिउगु दु । संविधानसभा कार्यव्यवस्था परमार्श समितिया मंगलवाः च्वंगु बैठकं संविधानसभा कार्यतालीका हिउगु खः । भदौ मसान्त तक संविधानया न्हापांगु मस्यौदा तयार यानाः राजपत्रय् सार्वजनिक यायेमाःगु यात आः असोज मसान्त तक थ्यंकूगु दु । मंगलवाः च्वंगु समितिया बैठकं कार्यतालीका हिलेगु निंतिं संविधानसभायात सिफारिस यायेगु निर्णय याःगु खः । विषयगत समितिं संविधानया प्रारम्भिक मस्यौदा बुधवाः तक तयार यायेमाःगु यात आः उकीयात जेष्ठ ८ धइगु खँग्वः थप यायेगु निर्णय याःगु दु । विषयगत समितितय्सं पेश यायेमाःगु प्रतिवेदनय् सहलह जेष्ठ ९ गते निसें असार ३१ तक जुइगु जूगु दु । आःया कार्यतालीका कथं जेष्ठ महिना दुने सहलह यायेगु खँ न्ह्यथंनातःगु दु । संवैधानिक समितिं तयार याःगु प्रतिवेदनय् असोज १ गते निसें २५ गते तक सहलह याइगु जूगु दु । न्हापा थुकीया बारे सहलह यायेत भदौ २५ तकया ई क्वछिनातःगु खः ।,http://www.nepalmandal.com/content/1089.html
स्वंगू दलया सहलह निष्कर्ष विहीन ,"Tue Apr 28, 2009  5:12 pm","सेनापति प्रकरणया बारे निकास मालेत च्वंगु प्रमुख स्वंगू दलतय् बैठक निष्कर्ष विहीन जूगु दु । मंगलवाः च्वंगू स्वंगू प्रमुख दलत माओवादी, नेपाली कांग्रेस व एमालें थः थःगु हे अडान काःगुलिं सहलह निष्कर्ष विहीन जूगु खः । माओवादीं प्रधानसेनापतियात कारवाही यायेमा:गु व कांग्रेसं यायेमज्यूगु अडान काःगु खः । एमालें प्रधानसेनापति, रक्षामन्त्री व रोलक्रमया रथीयात चीकेमाःगु प्रस्ताव न्ह्यने तःगु खः । सेनापति प्रकरणय् विस्कं विस्कं विकल्पय् एमालें माओवादी व कांग्रेसनाप सहलह यासां नं निगूलिं दलं एमालेया प्रस्ताव अस्वीकार याःगु खः । कांग्रेस नेता रामचन्द्र पौडेलं माओवादी व एमालेया प्रस्तावय् सहमत जुइ मफुगु धयादिल । तर एमाले महासचिव ईश्वर पोखरेल धासा: थःगु प्रस्ताव अस्वीकार मजूगु धासें थप सहलह यायेगु निंतिं कन्हय् हाकनं बैठक सःतुगु खँ धयादिल । निकास मालेत एमालें बुधवाः सुथय् स्वंगू प्रमुख दलया बैठक सःतुगु खः । सेनापति प्रकरण सम्बन्धय् प्रधानमन्त्री पुष्पकमल दाहाल प्रचण्ड व नेपाली कांग्रेसया सभापति गिरिजाप्रसाद कोइराला दथुइ थौं सुथय् कोइराला निवासय् थ्वहे विषय् सहलह जूगु खः ।",http://www.nepalmandal.com/content/1087.html
थरुहट स्वन्हूया न्हि नं बन्द ,"Fri Apr 24, 2009  11:55 am","सरकारं सहमति पालना मयागु धासें थरुहट मंका: संघर्ष समितिया आव्हान याःगु अनिश्चितकालीन तराई बन्दया प्रभाव शुक्रवाः स्वन्हूया न्हि नं तराईया जिल्लाय् लाःगु दु । बन्दकर्तातय्सं सवारी साधनय् तकं तोडफोड याःगु दु । सुनसरी बाघु दर्जन सवारी साधनत तोडफोड याःगु दुसाः दाङय् निगः मोटरसाइकलय् तोडफोड याःगु दु । बन्दया कारणं राजमार्ग, बजाः, उद्योग, कलकारखाना, शिक्षण संस्था व ज्याकू बन्द जुयाच्वंगु दु । उखे दाङ व बांकेलय् धासाः स्थानीय प्रशासनं बिहिवाः बहनि राजमार्ग क्षेत्रय् कफ्र्यू तया सवारी साधनयात गन्तव्य स्थलतक थ्यंकेगु कुतः याःगु खः । वंगु बिहिवाः शान्तिमन्त्री जनार्दन शर्मां छगू पत्रकार सम्मेलन यानाः सहमति पालना यायेत सरकार तयार दु धासां थरुहट मंकाः संघर्ष समितिं सहमति पालना मजूतल्ले अनिश्चितकालीन तराई बन्द यानाच्वंगु दु ।",http://www.nepalmandal.com/content/1018.html
प्रधानमन्त्री-सूद खँल्हाबंला ,"Fri May 1, 2009  12:31 pm",प्रधानमन्त्री पुष्पकमल दाहाल प्रचण्ड व भारतीय राजदुत राकेश सुद दथुइ खँल्हाबंला जूगु दु । शुक्रवाः सुथय् प्रधानमन्त्री निवास बालुवाटरय् जूगु खँल्हाबंला प्रधानसेनापतिया कारवाहीलय् कन्द्रित जूगु खः । राजदूत सूदं सेनापतिया कारवाही प्रकृयाय् चिन्ता प्वंकादीगु खसाः प्रधानमन्त्री दाहालं थुकीया बारे सहमति यायेत दलत नाप सहलह जुयाच्वंगु जानकारी बियादिल । खँल्हाबंलाय् शान्ति प्रक्रिया व राजनीति घटनाक्रमया बारे नं खँ जूगु जानकारी प्रधानमन्त्रीया प्रेस सल्हाकार ओम शर्मां बियादिल ।,http://www.nepalmandal.com/content/1137.html
प्रधानमन्त्री व मन्त्रीपरिषदं याःगु ज्याया विवरण पेश यायेत निर्देशन ,"Thu Apr 30, 2009  3:24 pm",व्यवस्थापिका संसदया राज्यव्यवस्था समितिं प्रधानमन्त्री व मन्त्रीपरिषदं याःगु ज्याया विवरण बुझेयायेत प्रधानमन्त्री यात निर्देशन ब्यूगु दु । बिहिवाः च्वंगु राज्य व्यवस्था समितिया बैठकं थंज्याःगु निर्देशन ब्यूगु खः । अथेहे थौं च्वंगु बैठकं सामान्य प्रसाशन मन्त्रालयं याःगु ज्याया विवरण पेश यायेत निर्देशन ब्यूगु दु । अथेहे आइतवाः च्वनीगु राज्य व्यवस्था समितिया बैठकं रक्षा मन्त्रालय अख्तियार दुरुपयो आयोग लगायत ज्याकूया ज्याया विवरण पेश यायेगु कार्यतालिका क्वछीगु जूगु दु ।,http://www.nepalmandal.com/content/1118.html
"'कुर्सी दाउलय् तयेत तयार दु, तर जनताया सर्वोच्चता मदु' ","Fri May 1, 2009  9:18 pm","माओवादीया वरिष्ठ नेता व अर्थमन्त्री डा. बाबुराम भट्टराईं सरकारं प्रधानसेनापतियात कारवाही याना: हे त्वतिगु खँ धयादीगु दु  । वयेकलं सहमति मजूसाः सरकार नं त्वते तयार दु, तर जनताया सर्वोच्चता कायम यानाः तुं त्वतेगु खँ धयादिल । वयेकलं धयादिल, - 'कुर्सी दाउलय् तयेत माओवाद तयार दु, तर जनताया सर्वोच्चता दाउलय् तये तयार मदु ।' वयेकलं माओवादीं आदर्श त्वताः सत्ताय् च्वनीमखु धयादिल । सच्छि व नीक्वःगु मे दिवसया लसताय् येँय माओवादी भातृ संगठन अखिल नेपाल टे्र्ड युनियन महासघं (क्रान्तिकारीं) याःगु ज्याझ्वलय् न्ववासें माओवादी वरिष्ठ नेता डा. भट्टराईं राष्ट्रपतियात सुयां दबावय् वया पलाः मल्ह्वनेत चेतावनी बियादिल । राष्ट्रपतियात संवैधानिक अधिकार जक ब्यूगुलिं दबावय् वयाः छुं नं कथंया पलाः ल्ह्वंसाः ज्ञानेन्द्रया हालतय् थ्यंकाबीगु चेतावनी बियादीगु खः । छुं मनूतय्सं व पार्टीतय्सं राष्ट्रपतियात माओवादीं देय् स्यंकेत स्वःगु धासें पलाः ल्ह्वनेत इनाप यानाच्वंगु द्वपं बियादिल । माओवादी सरकारयात थाकूगु थासय् लाकूगु धासें गबलें एमाले व गबलें कांग्रेसया लुखाय् वना सहमतिया निंतिं वंसां सहमति यायेत माने मजूगु द्वपं ब्यूसें वयेकलं माओवादीं आः यक्वः धैर्य मयाइगु चेतावनी बियादिल । सेनाया बः कयाः १७ सालय् तत्कालीन जुजु महेन्द्र व माघ १९य् तत्कालीन जुजु ज्ञानेन्द्रं प्रजातन्त्रय् आक्रमण याःगु धयादिल । नापं वयेकलं सेनायात लोकतान्त्रिक देयेके मफुगुलिं थौंया अवस्था वःगु धयादिल । कांग्रेस संस्थापक नेता बीपिं नं सेनायात लोकतान्त्रिक यायेत स्वःगु तर बिचाः याये कथं देयेके मफूगु धासें अर्थमन्त्री डा. भट्टराईं अझ नं कांग्रेसं थ्व बारे बीचाः यायेमफूगु धयादिल ।",http://www.nepalmandal.com/content/1163.html
थरुहटं बन्द लितकाल ,"Mon May 4, 2009  12:57 pm","झिंस्वन्हू न्ह्यः निसें सरकारं याःगु सहमति कार्यन्वयन यायेमाःगु माग यासें थरुहट मंका संघर्ष समितिं याना वयाच्वंगु तराईया नीनिगू जिल्ला बन्द लितकाःगु दु । देशय् जुयाच्वंगु उथलपुथल यात ध्यानय् तयाः संघर्ष समितिं सोमवाः आन्दोलनया ज्याझ्व लितकाःगु खः । संघर्ष समितिया दुजः यागेन्द्र थारुया कथं नकतिनिया राजनीतिक घटनाक्रम व थ्व सरकारया वैध्यता सिधगुलिं बन्द लित कयाःगु खँ धयादीगु दु । थारुया कथं बन्द लितःकासां प्राकृतिक श्रोतय् कब्जा यायेगु व स्थानीय निकाय बहिष्कार यायेगु धासाः न्ह्यानांतुं च्वनी । बन्द लितकायेवं तराईया जनजिवन सामान्य जूगु दु । सवारीसाधन चालेजूगु दुसा पसः, ज्याकू, कालकारखाना, विद्यालय आदि चाःगु दु । संघर्ष समितिं बन्द लितःकासां आः न्हूगु कथंया आन्दोलन यायेगु तयारी यानाच्वंगु दु । थुकीया निंतिं थारु समुदायं आन्तरीक बैठक न्हाकूगु दु ।",http://www.nepalmandal.com/content/1178.html
एमाले मन्त्रीतय्सं राजिनामा बिल ,"Sun May 3, 2009  9:02 pm","सत्ता साझेदार प्रमुख दल एमाले सहित मधेशी जनअधिकार फोरम व सदभावना पार्टीं माओवादी नेतृत्वया मंकाः सरकारपाखें पिहां वनेगु निर्णय याःगु दु । एमाले स्थायी समितिया बैठक सिधयेवं एमाले मन्त्रीत सरकारपाखें लिहांवयेत बालुवाटर थ्यंकाः प्रधानमन्त्री पुष्पकमल दाहाल प्रचण्डयात राजिनामा लःल्हाःगु खः । माओवादीं एकपक्षीय ढंगं प्रधान सेनापतियात चीकेगु निर्णय याःगु धासें असन्तुष्टि प्वंकूगु सत्ता साझेदार दलत मध्ये प्रमुख दलं सरकार त्वतेगु निर्णय यायेवं माओवादी सरकार संकटय् लाःगु दु । एमाले पाखें सरकारया नेतृत्व यानाच्वंम्ह उपप्रधान व गृहमन्त्री  बामदेव गौतमं बालुवाटारय् प्रधानमन्त्रीया नापलना राजीनामा लःल्हानादीगु खः । एमालें उपप्रधान व गृह नापं जलश्रोत, उद्योग, स्थानीय विकास, युव तथा खेलकुद व वन तथा भूसंरक्षण मन्त्रालयया जिम्मेवारी कयाच्वंगु खः । अथेहे मेगु सत्तारुढ घटक सदभावना पार्टीं नं प्रधानसेनापतिया कारवाही प्रति असन्तुष्टि प्वंकूसें सरकारं पिहांवनेगु निर्णय याःगु खँ पार्टी अध्यक्ष एवं आपूर्ति मन्त्री राजेन्द्र महातों जानकारी बियादिल । अथेहे मधेशी जनअधिकार फोरमया संसदीय दलया बैठकं सरकारपाखें लिहांवयेगु निर्णय याःगु दु । फोरम संसदीय दलया थौं च्वंगु बैठकं थःगु पार्टी पाखें सरकारय् दुपिं मन्त्रीतय्त लित सतेत केन्द्रीय समितियात सिफारिस यायेगु निर्णय याःगु दु । विदेश भ्रमणय् दुम्ह अध्यक्ष उपेन्द्र यादव देय् लिहां वयेधुंकाः च्वनीगु केन्द्रीय समितिया बैठकं सरकारपाखें लिहां वयेगु निर्णय याइगु जूगु दु ।",http://www.nepalmandal.com/content/1177.html
एमाले सरकारं लिहांवल ,"Sun May 3, 2009  7:16 pm",प्रमुख सत्ता साझेदार दल नेकपा एमाले सरकारपाखें लिहां वयेगु निर्णय याःगु दु । प्रधानसेनापतियात अवकास बीगु निर्णय प्रति असन्तुष्टि प्वंकूसें एमालेया आइतवाः च्वंगु स्थायी कमिटीया आकस्मिक बैठकं सरकारं लिहां वयेगु निर्णय याःगु खः । एमाले नेता प्रदीप ज्ञवालीं माओवादीया सर्वसत्तावादी निर्णय प्रति सरकार पाखें लिहांवयेगु निर्णय याःगु धयादिल । वयेकलं आइतवाःनिसें हे सरकार त्वःतेगु जानकारी बियादिल ।,http://www.nepalmandal.com/content/1176.html
क्टवाल-खड्कां पौ बुझे यानाकाल ,"Sun May 3, 2009  7:15 pm",प्रधानसेनापति रुक्मांग कटवालं अवकास पौ व रथी कुलबहादुर खड्कां कायममुकायम प्रधानसेनापतिया नियुक्ति पौ बुझे यानाः काःगु दु । आइतवाः च्वंगु मन्त्रीपरिषदया बैठकं प्रधानसेनापति कटवालयात सेवा पाखें अवकास ब्यूसें खड्कायात कामु सेनापति नियुक्ति याःगु खः । रक्षामन्त्रालयं सेनाया जंगी अड्डाय् प्रधानसेनापति रुक्मांग कटवालयात अवकास पौ छ्वयाः नं न्हापाः बुझे यानाः कायेत अस्वीकार याःगु खः । थ्वःया दथुइ सकारया निर्णय विरुद्ध प्रतिपक्षी नेपाली कांग्रेसया भातृ संगठनं येँय् जुलुस पिकाःगु दुसाः माओवादी भातृ संगठनं थुकीयात लसकुस यासें प्रदर्शन याःगु खः ।,http://www.nepalmandal.com/content/1175.html
एमाले महािधवेशनअ शीर्षाःथनेतातअuु ऽवित ,"Sun Feb 15, 2009  6:32 pm",नेकपा एमाले ठऑवफगु महािधवेशन मूल सिमित महािधवेशनआ तआी पूवनेधुकूगु जानकाी ऽअूगु दु । सिमितआ सओजक भतमोहन यिधकाी थौ तकआ दुने पुर्रक तआी  आ ्रवफचाइगु जानकाी ऽअूगु दु । महािधवेशनअ िभरठआसफ व िन्ह पितिनिध ऽवित काइगु काइगु धआिदसे नीगू समूह दअेकाफ दःतावेजदथुइ सहलह आअेगु जानकाी िबआदीगु दु । सओजक यिधकाी िवधान दअेके ळअ दुगुिल यभर ५ु िद नाअफआ उ्मेदjाी ३ाेषा०ाा मजुइगु धआदीगु दु । नाअफ पदआ िनित मू ५oाजे भरलनाथ खनाल पुला्ह मू ५oाजे माधवकुमा नेपाल व नेता केपी शर्मा योली उ्मेदjाी िबइगु पःताव आफगु दु । महािधवेशनअ ऽवित काअेत भात चीन बªuलादेश ीलªsा जापान अुाेप स जर्मनी इाक साइपस िःव८ेन नर्वे उणकोिआ िभअतनामलगाअत नी‌आगू मुलुकआ क्अुिनः६ नेता बु६वल वइगु झवसाफ खलक जानकाी ऽअूगु दु । यथेहे महािधवेशनआ उले आ समााेहस ाष६«पित नेपाली काªuेसआ सभापित िगिजापसाद कोइाला मधेसी जनयिधका परोमआ नाअफ उपे‌द आदवलगाअतआ नेता न बु६वल वनीगु नेता यिधकाी जानकाी िबआदीगु दु । एमाले महािधबेशन क‌हअlनसे वइगु गतेतक बु६वलअ जुइटअगु खफ ।,http://www.nepalmandal.com/content/772.html
प्रधानसेनापति कटवालयात अवकास ,"Sun May 3, 2009  12:18 pm","सरकारं प्रधानसेनापति रुक्मांग कटवालयात अवकास ब्यूगु दु । थौं च्वंगू मन्त्रीपरिषदया बैठकं कटवालयात अवकास ब्यूगु खः । तर सत्ता साझेदार दलत एमाले, मधेशी जनअधिकार फोरम, सद्भावना लगायत दलतय्सं बैठक बहिष्कार याःगु खः । थौंया मन्त्रीपरिषदया बैठक न्ह्यायेवं प्रधामन्त्री पुष्पकमल दाहाल प्रचण्डं थ्व प्रस्ताव तयादीगु खसाः सत्ता साझेदार दलत थुकी सहमति मदु धकाः बैठकं पिहांवंगु दु । थ्व निर्णय लिपाः कायम मुकायम प्रधानसेनापतिइ  निगूगु बरियताया कुलबहादुर खड्कायात नियुक्ति याःगु दु । बैठक लिपाः सरकारया प्रवक्ता व संचारमन्त्री कृष्णबहादुर महरां सैनिक ऐन २०६३या दफा ११ (३) बमोजिम प्रधानसेनापति कटवालयात पदमुक्त याःगु धयादिल । बैठक न्ह्यं प्रधामन्त्री दाहालं कटवालयात प्रधानमन्त्री निवास बालुवाटरय् सःताः स्वयेक्षिक अवकाश बीत इनाप याःगु खसां उकीयात कटवालं अस्वीकार याःगु खः । सरकारं थ्व निर्णय याःगु ईलय् कटवाल व कायम मुकायम प्रधानसेनापति खड्का बालुवाटारय् हे दुगु खः । बालुवाटारय् हे कटवालयात अवकाश पौ लःल्हाःगु खसां वयेकलं थ्व पौ कायेत अस्वीकार याःगु ख: । थ्व निर्णय लिपा कटवालं सैनिक मुख्यालय् भद्रकाली आकस्मिक बैठक सःतुगु दु । बैठक लिपाः एमाले पार्टीया आकस्मिक बैठकय् व्यस्थ जूगु दुसाः येँया थीथी थासय् माओवादी भातृ संगठनतय्सं विजय जुलुस पीकाःगु दु ।",http://www.nepalmandal.com/content/1174.html
सीमा क्षेत्रया अवस्थायाबारे सहलह ,"Tue Feb 24, 2009  6:40 pm",राष्ट्रिय हित संरक्षण समितिया थौंया बैठकय् थीथी न्यागू मन्त्रालयया छ्यााजेतलिसे सीमा क्षेत्रया अवस्थायाबारे सहलह जूगु दु । आः दयेकीगु न्हूगु संविधानय् सीमानायात व्यवस्थित यायेगु निितं छु गज्याःगु व्यवस्था यायेफइ धइगु विषयसं वय्कःिपंलिसे समिितं सुझाव नापं काःगु दु । रक्षा गृह परराष्ट्र वन तथा भुसंरक्षण व भुमिसुधार मन्त्रालयया छ्यााजेतलिसे थौं समिितं सहलह याःगु खः । उगु हे झ्वलय् सीमा सम्बन्धी विद्यमान अवस्थाबारे जानकारी बियादिसें गृह छ्यााजे गोबिन्द कुसमं खुला सीमाया कारण भारतलिसे सीमा समस्या खनेदुगु धयादिसें संयुक्त सीमा सुरक्षा व्यवस्थापन गठन याःगु जानकारी बियादीगु दु । अथेहे रक्षा छ्यााजे वामनप्रसाद न्यौपानें आन्तरिक सुरक्षा गृहमन्त्रालयं यायेगु धयादिसें अनुगमन जक रक्षा मन्त्रालयं यायेगु जानकारी बियादीगु दु । परराष्ट्र छ्यााजे ज्ञानचन्द्र आचार्यं नेपाल व भारतदथुइ ९८ प्रतिशत नक्सांकन जुइधुंकूगु व सुस्ता तथा कालापानीइ जक विवाद दुगु जानकारी बियादीगु दु । अथेहे वन तथा भुसंरक्षण मन्त्रालयया छ्यााजे वनजंगललिसे स्वानाच्वंगु ताःहाकःगु क्षेत्र सीमानाय् लाःगुिलं जडीबुटी बन्यजन्तुया चोरी शिकारी सीमा क्षेत्रय् जुयाच्वंगु धयादिसें सुरक्षा अझ कडा दयेकेमाःगु धयादीगु दु । न्हूगु संविधानय् सीमा सुरक्षाया निितं गज्याःगु व्यवस्था यायेगु धइगु विषयसं सहलह जूगु खः ।,http://www.nepalmandal.com/content/809.html
"मतगणना जारी, खनाल प्यानल न्ह्यःने ","Tue Feb 24, 2009  6:40 pm",नेकपा एमालेया न्हूगु नेतृत्वया निितं जूगु निर्वाचनया मतगणनाय् आःतक झलनाथ खनालं केपी शर्मा ओली स्वयां ७० मतं न्ह्यःने लानाच्वंगु दु । १४६० स्वयां अप्वः मतगणना जूबलय्तक झलनाथ खनालया प्यानल न्ह्यःने लानाच्वंगु दु । न्ह्यानाच्वंगु मतगणना मतपरिणामकथं नायःसं झलनाथ खनाल व मू छ्यााजे खनालया हे प्यानलया ईश्वर पोखरेल न्ह्यःने लानाच्वंगु दु । अथेहे न्वकुसं निगू प्यानलं समर्थन क्यंसा अशोक राई खनाल प्यानलया वामदेव गौतम व ओली प्यानलया विद्या भण्डारी न्ह्यःने लानाच्वंगु दु । अथेहे मू छ्यााजेय् ईश्वर पोखरेल ७ सय ६६ मतं न्ह्यःने लानाच्वंगु दु । थ्वहे झ्वलय् ने क पा एमालेया नायः पदया प्रत्यासी के पी शर्मा ओलीं थःत बुकेगु निितं घेरावन्दीइ लाकूगु धयादीगु दु । थौं वुटवलय् मतगणना न्ह्यानाच्वंगु इलय् संचारकर्मर्ीलिसे खँल्हानादिसें नेता ओलीं थःत चक्रव्युहसं लाकूसां थःगु बिचारं त्याइगु दाबी यानादीगु दु । ओलीं मतगणनाया प्रकृया लगभग मध्यपाखें वयाःगु इलय् थःम्हं थः बुइगु संकेत यानादिसें उगु खँ प्वंकादीगु खः ।,http://www.nepalmandal.com/content/810.html
अपहरणया भिडियो टेप सार्वजनिक ,"Sat Feb 14, 2009  7:36 pm",छुं्र िदं न्ह्यः पाकिस्तानया क्वेटा इलाकाय् अज्ञात समूहया अपहरणय् लाम्ह संयुक्त राष्ट्र संघया अधिकारीया छगू भिडियो टेप सार्वजनिक जूगु दु । शरणार्थी सम्वन्धी एजेन्सीइ ज्या याइम्ह राष्ट्र संघया अधिकारी जोन सोलेस्कीयात उगु भिडियो टेपय् मिखाय् कापः चिनातःगु अवस्थाय् दुगु क्यंगु दु । उगु भिडियो टेपय् थः ज्वर वयाच्वंगु व थःगु अवस्था तसकं खराब दुगु धासें त्वःतकेया निितं कुतः यायेत राष्ट्र संघयात इनाप याःगु दु । बलुचिस्तानया राजधानी क्वेटा इलाकाय् अपहरणकारीतय्सं वयागु गाडीयात आक्रमण यानाः वयात अपहरण याःगु खः । उगु हमलाय् लानाः छम्ह ड्राइभर घटनास्थलय् हे सीगु खः । हमलाया छुं ई लिपा बलुचिस्तान लिवरेशन युनाइटेड प्रुन्ट नांया छगू संगठनं जोनयात अपहरण यानागु जिम्मेवारी काःगु दु । अफगानस्थानलिसे सीमा स्वानाच्वंगु उगु क्षेत्रय् ताःहाकःगु ईनिसें थःगु अधिकार व स्वायत्तताया माग न्ह्यःने न्ह्याकाः लिवरेशन प्रुन्टं सशस्त्र संघर्ष यानाच्वंगु दु ।,http://www.nepalmandal.com/content/759.html
देय् न्हू कथंया द्वन्दय् फसे जुइफुगु प्रधानमन्त्रीया चिन्ता ,"Fri Apr 24, 2009  1:03 pm","प्रधानमन्त्री पुष्पकमल दाहाल प्रचण्डं दलत दथुइ खंगु सामान्य असमझदारी ईलय् हे समाधान यायेमफुसाः देय् न्हू कथंया द्वन्दय् फसेजुइफुगु चिन्ता प्वंकादीगु दु । लोकतन्त्र दिवसया झ्वलय् येँय् सहिद मंचय् जूगु ज्याझ्वयात संम्बोधन यानादिसें वयेकलं न्हापा थें विमतियात सम्वादया मार्फतं समाधान यायेफइगु विश्वास प्वंकादिल । वयेकलं धयादिल - 'थौंया महत्वपूर्ण न्हि पाखें झीत सम्मान व सद्भाव तयेगु प्रेरणा दइ । देय् तरल अवस्थाय् दुगुलिं दलत दथुइ सुझबुझया आवश्यकता दु ।' बहुदलीय प्रतिस्पर्धा, निर्वाचन, प्रेस स्वतन्त्रता प्रतिया प्रतिवद्धता प्वंदिसें वयेकलं जनमुखी लोकतन्त्र स्थापना यायेमाःगु दक्वसिया लक्ष्य जूगु धयादिल । उकीया निंतिं आम नेपामीतय् जिम्मेवारी दुगु व सरकार प्रमुखया कथं थःगु जिम्मेवारी अप्व दुगु धयादिल । जनआकांक्षा कथं संविधान निर्माण यायेगु छगू जक कार्यदिशा दुगु धासें वयेकलं उकीया निंतिं दलत दथुइ सहमति व सहकार्यया आवश्यकताय् बः बियादिल । दलत दथुइ न्हूगु कथंया समझदारीया आवश्यकता जूगु वयेकलं धयादिल । वयेकलं जनआन्दोलन सफल जूगु न्ह्यथंसें उकीया सफलतां हे संविधानसभा मार्फत थःगु संविधान थःपिंसं हे च्वयेत जनतां ह्वताः चूलाकूगु धयादिल । थुगु उपलब्धीयात संस्थागत यायेत निरन्तर खबरदारी याये वयेकलं जनतायात अपील यानादिल ।",http://www.nepalmandal.com/content/1019.html
कारवाही दिकेत कांग्रेसया पहल ,"Fri Apr 24, 2009  9:33 pm",प्रधानसेनापति रुकमांगत  कटवालया कारवाही प्रकृया दीकेत पहल यानाबीत एमाले नेता माधव नेपालयात इनाप याःगु दु । शुक्रवाः न्हिनय् नेपाल निवास कोटेश्वर थ्यंगु कांग्रेस नेतातय्सं सेनेपतिया कारवाही दीकेत पहल यानादीत एमाले नेता नेपालयात इनाप यानादीगु खः । लोकतन्त्रया निंतिं ग्वहालि यानाच्वंगु नेपाली सेनायात कारवाही यासाः बामलाइगु असर लाइगुलिं सेनापतिया कारवाही दीकेत पहल यानाबीत एमाले नेता नेपालयात इनाप याःगु खः । कांग्रेस उपसभापति रामचन्द्र पौडेल व केन्द्रीय दुजः कृष्ण प्रसाद सिटौला नेपाल निवास कोटेश्वर थ्यंकादीगु खः । माओवादी नेतृत्वया सरकारं सेनापति कारवाही प्रकृया मदीकेगु धायेवं कांग्रेस नेतातय्सं उकीयात दीकेगु पहल यानाबीत एमाले नेता नेपालयात इनाप याःगु खः । खँल्हाबंलाय् थम्हं माओवादी नेतृत्वनाप नं थ्व खँय् निरन्तर सहलह जारी यायेगु खँ एमाले नेता नेपलं कनादिल । वयेकलं थःगु पार्टीया महत्वपूर्ण बैठक जारी जुगुलिं थ्व बारेय् पार्टीं याइगु निर्णयलय् थः कटिबद्ध जुइगु खँ कनादिल । कांग्रेस नेता कोटेश्वर वनेन्ह्यः सभापति गिरिजाप्रसाद कोइरालाया निवासय् सहलह याःगु खः । वयकःपिंसं कारवाही प्रकृया मदीकूसाः आन्दोलनया ज्याझ्व न्हाकातु‌ तेयेगु निर्णय याःगु दु ।,http://www.nepalmandal.com/content/1020.html
स्पष्टिकरणयात थप अध्ययन यायेत माओवादीया इनाप ,"Wed Apr 22, 2009  1:45 pm","एकीकृत नेकपा (माओवादी)या बुधवाः सुथय् च्वंगु सचिवाल बैठकं प्रधानसेनापति रुकमांग कटुवालं ब्यूगु स्पष्टिकरणबारे थप अध्ययन यानाः जक कारवाही प्रकृया न्ह्याकेत सरकारयात सुझाव ब्यूगु दु । बैठकं स्पष्टिकरणया समबन्धय् छुं दिं अध्ययन यायेमाःगु निष्कर्ष पिकाःगु खः । स्पष्टिकरण सम्बन्धी थप छुन्हु-निन्हु अध्ययन यानाः जक पलाः ल्ह्वनेत सरकारयात सुझाव बियागु खँ सचिवालय दुजः सीपि गजुरेलं जानकारी बियादिल । वयेकलं भारत, अमेरिका लगायतया अन्तराष्ट्रिय शक्ति व सहकर्मी दलपाखें तकं दवाब वःगुलिं थप सहलह यनाः जक न्ह्याः वनेगु निर्णय जूगु खँ धयादिल । थ्वस्वया न्ह्यः मंगलवाः च्वंगु सचिवालयया बैठकं स्पष्टिकरण चित्त बुझेमजूसाः तत्काल कारबाही यायेत सरकारयात निर्देशन ब्यूगु खः । अथेहे माओवादीं राष्ट्रपति डा. रामवरण यादवं संवैधानिक परिधी दुने च्वनाः जक ज्या यायेत सुझाव ब्यूगु दु । सरकारयात अनावश्यक सुझाव बिया राष्ट्रपति यादव कार्यकारी जुइत स्वःगु निर्णय बैठकं पिकाःगु जानकारी मेम्ह सचिवालय दुजः टोपबहादुर राइमाझीं बियादिल । माओवादीं नागरिक सर्वोच्चताया निंतिं देय्यंक प्रदर्शन यायेगु नं निर्णय याःगु दु ।",http://www.nepalmandal.com/content/992.html
'भिडियो नं माओवादीयात हे फाइदा' ,"Wed May 6, 2009  10:19 pm","माओवादीया अध्यक्ष व प्रधानमन्त्री पुष्पकमल दाहाल प्रचण्डं प्रतिक्रियावादी व सैनिक सर्वोच्चतावादी तत्वतय्सं सैनिक सर्वोच्चता कायम यायेगु ग्वसाः कथं जनतायात भ्रम ब्वलंकेगु ताः तयाः दत्याः न्ह्यःया भिडियो टेप सार्वजनिक याःगु द्वपं बियादीगु दु । थम्ह ब्यूगु भाषण लिपा बाग्मति खुशी यक्वः लः वाः वनेधुंकूगु धासें शान्ति प्रकृयायात तार्किक निष्कर्षय् थ्यंकेत व निर्धारित ईलय् संविधान सभायापाखें अग्रगामी न्हूगु संविधान निर्माण यायेत थःपिं प्रतिबद्ध जूगु धयादिल । म्हिग सार्वजनिक जूगु भिडियो टेपया बारे स्पष्ट यायेत याःगु पत्रकार सम्मेलनय् वयेकलं सार्वजनिक भिडियो टेपं माओपादीयात हे फाइदा याःगु धासें थुकीं दक्वं दलयात घाटा याःगु धयादिल । संविधानसभा मजुइगु व द्वन्द्वय् वनेगु अवस्थाय् कार्यकर्ता यात ब्यूगु भाषण सार्वजनिक यानाः जनताय् भ्रम ब्वलंकेगु कुत: याःगु द्वपं बियादिल । थ्वः भिडियो टेप दत्याः न्ह्यः संविधानसभाया निर्वाचन जुइमखुकी धइगु ईलय्या जूगु धासें माओवादीनाप सकस्यां थुगु सिवें पाःगु जनमुक्ति सेना दुगु दावी यानादिल । वयेकलं माओवादी नाप वः ईलय् स्वंगु तहया सेना दुगु खँ धयादिल । केन्द्रीय, क्षेत्रीय व जनमिलिसिया यानाः स्वंगु तहया माओवादी जनसेना दुगु न्ह्यथंसें वयेकलं भिडियोलय् केन्द्रीय सेनाया बारे जक न्ववानाःगु धयादिल । वयेकलं स्वंगुलिं तहया जनसेनाया ल्या न्यनेगु खसाः छगू लाख स्वयां अप्वः जनसेना दुगु दावी यानादिल । सिंहदरवाय् च्वंगु माओवादी संसदीय दलया ज्याकूथीइ याःगु पत्रकार सम्मेलनय् माओवादी अध्यक्ष दाहालं नागरिक सर्वोच्चताया निंतिं व राष्ट्रपितं द्वैध सत्ता संचालन यायेत स्वःगुलिं प्रधानमन्त्री पदं राजीनामा बियागु प्रष्ट यानादिल । वयेकलं देशयात निकाश बीत व कुर्सी टासे जुयाच्वनीगु पार्टी मखु धकाः पुष्टि यायेत थम्हं राजीनामा बियागु धयादिल । राष्ट्रपितं ल्ह्वंगु पलाः यात 'कु' हे जूगु धकाः पार्टीं ठहर याःगु धासें वयेकलं उकीया विरुद्ध सदन दुने व पिने विरोध यायेगु धयादिल । राष्ट्रपतिया असंवैधानिक पलाः भिंकूसाः सहमतिया कथं माओवादीया हे नेतृत्वय् सरकार गठन जुइफइगु धयादिल । वयेकलं राष्ट्रपतिं असंवैधानिक पलाः भिंकाः नागरिक सर्वोच्चता कायम जुसाः सरकार देयेकेत माओवादीं ग्वहालि याइगु धयादिल । माओवादीं ल्ह्वंगु संविधानसभा व लोकतान्त्रीक गणतन्त्रया खँ नं दलतय्सं लिपा जक थुइकूगु धासें सैनिक सरकारया मातहतय् जुइमाः धइगु नं दलतय्सं लिपाः थुइकीगु दाबी यानादिल । स्वदेशी व विदशी पत्राकारतय्सं जाःगु हलय् अध्यक्ष दाहलं पत्राकारतय्गु न्ह्यसःया दृढता पूर्वक लिसः बियादीगु खः । छम्ह भारतीय पत्रकारं सेना अवकास विवादय् भारतया ल्हा दुगु धइगु बुखँया बारे विस्तृत रुपं थुइकेत इनाप याःगु लिसलय् वयेकलं थम्हं विदेशी शक्तिया ल्हा दुगु जक धयागु तर भारतया नां मकायाःगु स्पष्ट यानादिल । तर विदेशी शक्ति सु व गु कथंया हस्तक्षेप जूगु धासाः धयामदी ।",http://www.nepalmandal.com/content/1244.html
तरुण दलं माओवादी लडाकु पुनः प्रमाणिकरण यायेत माग ,"Mon May 11, 2009  3:51 pm",माओवादी लडाकुया पुनः प्रमाणिकरण यायेत माग यासें नेपाल तरुण दलं राष्ट्रसंघीय मिसन अनमिनया ध्यानाकर्षण याःगु दु । तरुण दलया कार्यकर्तातय्सं सोमवाः सुथय् अनमिनया ज्याकू बानेश्वर वनाः लडाकुतय् पुनः प्रमाणिकरण यायेत माग याःगु खः । प्रधानमन्त्री पुष्पकमल दाहाल प्रचण्डं झिंखुलाः न्ह्यः थः लडाकूतय्त ब्यूगु प्रशिक्षणया भिडियो टेप सार्वजनीक जुइवं पुनः प्रमाणिकरणया निंतिं थीथी राजनीतिक दलतय्सं पुनः प्रमाणिकरण यायेत माग यानाच्वंगु दु । उगु भिडियो टेपय् प्रचण्डं थः सेनाया ल्याः न्ह्यःद्वं जक जूगु धकाः धाःगु खः । सोमवाः तरुण दलं अनमिनयात थ्व माग यायेगु झ्वलय् अनमिन ज्याकू न्ह्यने धर्ना नं च्वंगु खः ।,http://www.nepalmandal.com/content/1316.html
न्हूगु सरकार गठन बारे फोरम अस्पष्ट ,"Sat May 9, 2009  3:41 pm",न्हूगु सरकार गठन यायेत तःधंगु भुमिका दुगु मधेशी जनअधिकार फोरमं न्हूगु गठबन्ध सरकारया निंतिं सुयात समर्थन यायेगु धइगु खँय् अझ मौन च्वंगु दु । शनिवाः फोरमया संसदीय ज्याकूथीइ पार्टीया धापू सार्वजनिक यायेत याःगु पत्रकार सम्मेलनय् मधेशीतय् मागयात सुनां समर्थन याइ वहे पार्टीयात न्हूगु सरकार गठन यायेत ग्वहालि यायेगु खँ फोरम अध्यक्ष उपेन्द्र यादवं धयादिल । वयेकलं कांग्रेस-एमालेया गठबन्धन वा माओवादी सयाःगु पक्षय् वनेगु धकाः स्पष्ट यानामदी । सम्मेलनय् गुंगू बुँदे निर्णयत सार्वजनिक यासें फोरमं सरकार गठनया खँय् थीथी दलतनाप वार्ता यायेत फोरम नेता जयप्रकाश प्रसाद गुप्ताया संयोजकत्वय् रमा साह यादव व जितेन्द्र देव दुथ्याःगु छगू समिति गठन याःगु दु । अथेहे फोरमं प्रधानसेनापति रुक्मांग कटवालयात पदय् च्वनाच्वनेत राष्ट्रपति डा. रामवरण यादवं ब्यूगु निर्देशनयात संविधान विपरित ज्या धासें विरोध याःगु दु । नापं प्रधानमन्त्री पुष्पकमल दाहाल प्रचण्डं सहमति विपरित प्रधानसेनापतियात कारवाही याःगुलि असहमति प्वंकूगु दु ।,http://www.nepalmandal.com/content/1287.html
राष्ट्रपतिविरुद्ध  प्रदर्शन ,"Fri May 8, 2009  8:18 am",राष्ट्रपतिया असंवैधानिक पलाःविरुद्ध निषेधित क्षेत्र त्वाःथसें राष्ट्रपति भवन न्ह्यःने धर्ना बिइत थ्यंपिं मिसातय्त प्रहरीं पंगः थंगु दु । पुर्व घोषित ज्याझ्वःकथं म्हिगः राष्ट्रपति भवन शीतल निवासय् धर्नाबिइत थ्यंपिं सभासद् व क्रान्तिकारी मिसातदथुइ प्रहरीं याःगु हस्तक्षेपया कारण दर्जनौ मिसात घाःपाः जूगु खः । शान्तिपूर्ण धर्नाय् प्रहरीं अन्धाधुन्ध लाठीचार्ज यानाः सभासद्त लिला भण्डारी तारा घर्तिमगर कल्पना धमला ओनसरी घर्ति गोमा पाठक सीता पौडेल आङदावा शेर्पा व क्रान्ति थापा बेनुका कार्की लगायतया दर्जनौ मिसात घाःपा जूगु अखिल नेपाल महिला संघ क्रान्तिकारीं जानकारी ब्यूगु दु । घाःपाः जूपिं मध्ये क्रान्ति थापा व बेनुका कार्कीयात शिक्षण अस्पताल महाराजगाजय् वासः यायेगु नितिं भर्ना याःगु खःसा अथेहे राजतन्त्रया अन्त्यलिपा पलिस्था जूगु लोकतन्त्रय् शान्तिपूर्ण धर्नादथुइ नीति निर्माण यायेगु सभासद् व लोकतन्त्रया पक्षय् न्ह्यःज्यानाच्वंपिं मिसातदथुइ निर्ममतापूर्वक लाठीचार्ज यानाः याःगु दमनया अखिल नेपाल महिला संघ क्रान्तिकारीं म्हिगः छगू प्रेश विज्ञप्ती पिकयाः उकिया विरोध याःगु खः । राष्ट्रपतिया असंवैधानिक पलाःया विरोधय् एकीकृत नेकपा माओवादीया भातृ संगठनतय्सं म्हिगः नं देय्न्यंकलं प्रदर्शन याःगु दु । म्हीग सनिलय् स्वनिगःया स्वंगुलिं जिल्लाय् माओवादी नेवाः राज्य समितिया कुतलय् म्हिगः नं प्रदर्शन याःगु दुसा मेखे अखिल क्रान्तिकारीं असंबैधानिक कु खारेजीया माग यासें राष्ट्रपति डाक्टर रामबरण यादवयात सार्बजनिक बहिष्कार यायेगु घोषणा याःगु दु ।,http://www.nepalmandal.com/content/1268.html
व्यवस्थापिका संसदया बैठक हाकनं अवरुद्ध ,"Tue May 12, 2009  4:29 pm",माओवादी सभासदतय् अवरोधया कारणं मंगलवाःया व्यवस्थापिका संसदया बैठक नं अवरुद्ध जूगु दु । व्यवस्थापिका संसदया मंगलवाःया बैठक न्ह्यायेवं माओवादीया सभासदतय्सं राष्ट्रपतिं ल्ह्वंगु पलाः लित कायेमाःगु माग यासें रोष्ट्रम घेराउ यायेवं सभामुखं व्यवस्थापिका संसदया बैठक बुधवाः तकया निंतिं स्थगित जूगु घोषणा याःगु खः । माओवादी सभासदतय्सं राष्ट्रपतिया पलाः मिभंकूतल्ले आन्दोलन न्ह्याकातुं च्वनेगु निर्णय याःगु दु ।,http://www.nepalmandal.com/content/1343.html
स्वंगू तहया राज्य संरचना प्रस्ताव ,"Thu May 14, 2009  2:08 pm","राज्यया पुर्नसंरचनाय् विशेष लागाः सहित राज्याय् स्वंगू तहया स्वरुप जुइमाःगु खँय् सभासदत सहमत जूगु दु । संविधानसभाया राज्य पुर्नसंरचना व राज्य शक्ति बाँडफाँड समितिया सभासदतय् बुधवाः जूगु बैठकय् विशेष लागाःया व्यवस्था सहित केन्द्र, प्रदेश व स्थानीय यानाः स्वंगू तकलय् संरचना जुइगु खँय् सहमत जूगु दु । संविधनसभाय् न्ह्यब्वय्त विषयगत अवधारणा व मस्यौदा देयेकेत समितिं बुधवाः नि‍सें बुदाँगत सहलह न्ह्याकूगु दु । मधेशवादी दलया सभासदतयसं निगू तहया जक संरचना जुइमा:गु व वहे कथं स्थानीय तह दुथ्याके फइगु तर्क तःसां नं लिपाः सहलह यानाः सहमति जूगु खः । सहमति कथं विशेष लागाःया व्यवस्था अन्तर्गत संरक्षित, स्वायत्त व विशेष लागाः यानाः स्वंगू कथंया स्थानीय लागाः देयेके फइ । उकी अल्पसंख्य, जातीय, भाषिक सघनता वा मेगू छुं कारणं विशेष प्राथमिकता वा व्यवस्था यायेमाःगु लागाःयात उगु व्यवस्था अन्तर्गत तइगु जूगु दु । समितिं राज्य निर्माणया आधारत सम्बन्धि बिहिवाः निसें सहलह याइगु जूगु दु । संविधान सभाया कार्यतालिका कथं जेठ ८ गतेनिसें विषयगत समितितय् अवधारणा व मस्यौदा न्ह्यब्वयेगु खँ न्ह्यथंनातःगु खः ।",http://www.nepalmandal.com/content/1376.html
'एक मधेश प्रदेश'या प्रस्ताव अस्विकार यायेत एमालेय् दवाव अभियान ,"Thu May 14, 2009  7:29 pm",एमालेया छगू दर्जन केन्द्रीय दुजःतय्सं राष्ट्रियताया मुद्धाय् सुं नाप नं सम्झौता मयायेत पार्टी नेतृत्वयात सुझाव ब्यूगु दु । केन्द्रीय दुजःतय्सं 'एक मधेश एक प्रदेश' स्विकार यानाः एमाले सरकारय् वंसाः केन्द्रीय समितिइ विद्रोह यायेगु चेतावनी नं ब्यूगु दु । थःगु नेतृत्वय् न्हूगु सरकारया बहुमत देयेकेत नेतात व्यस्त जुयाच्वंगु ईलय् छगू दर्जन केन्द्रीय दसजःतय्सं देय्या हित व अखण्डतायात सत्ताय् वनेगु त्वाथः मदेयेकेत सुझाव ब्यूगु दु । मधेशी दलतय्सं 'छगू मधेश छगू प्रदेश'या मुद्धाय् सहमति यासाः एमालेया नेतृत्वया सरकारयात समर्थन यायेगु प्रस्ताव न्ह्यब्वयेवं छुं केन्द्रीय दुजःतय्सं मधेश स्वायत्तः प्रदेश स्विकार यायेगु पार्टी निर्णय विपरित अभियान न्ह्याकूगु दु ।,http://www.nepalmandal.com/content/1387.html
चिनियाँ राजदुतया नं सक्रियता अप्वल ,"Thu May 14, 2009  2:10 pm","न्हूगु सरकार गठन यायेत थीथी दलत सहलह यायेगु झ्वलय् व्यस्त जुयाच्वंगु ईलय् नेपाः स्थित थीथी देय्या राजदूततय् सक्रियता नं अप्वःगु दु । थ्वहे झ्वलय् थौं कन्ह्य चिनियाँ राजदूतं नं कुटनीतिक सक्रियता अप्वेकूगु दु । नेपाःया लिपांगु राजनीतिक घटनाक्रमया बारे सहलह यायेत चिनियाँ राजदुत कु गोहाङं बिहिवाः सुथय् प्रमुख प्रतिपक्षि दलया नेता व नेपाली कांग्रेसया सभापति गिरिजाप्रसाद कोइरालायात नापलानादीगु दु । कोइराला निवास महाराजगंजय् जूगु खँल्हाबंलाय् नेपाःया लिप्पांगु घटनाक्रमया बारे सहलह यानादीगु खः । मेगू देय्या अन्तरिक मामिलाय् हस्तक्षेप मयायेगु निति नाला वयाच्वंगु चीनया राजदुत गुहाङं बुधवाः कामचलाउ प्रधानमन्त्री पुष्पकमल दाहाल प्रचण्डयात नापलानादीगु खः । प्रधानमन्त्री निवास बालुवाटारय् जूगु खँल्हाबंलाय् लिप्पांगु राजनीतिक अवस्था, न्हूगु सरकार गठन, शान्ति पक्रियाया निरन्तरता लगायत विषलय् प्रधानमन्त्री नाप च्यूताः प्वंकादीगु खः । अथेहे मंगलवाः हे एमालेया अध्यक्ष झलनाथ खनाल नाप नं वयेकया हे छेँय् वनाः नापलानादीगु खः । खनालयात नापलायेवं वयेक एमालेया प्रभावशाली नेता केपी शर्मा ओलीयात नं नापलानादीगु खः । सरकार गठन यायेत थःथःगु हे कुतः न्ह्याकाच्वंगु दलत व थीथी कुटनीति नियोकया दुजःतय् सक्रियाता नापं चिनियाँ राजदुतया थ्व सक्रियता यात अर्थपूर्ण रुपं काःगु दु ।",http://www.nepalmandal.com/content/1377.html
निगू मधेशवादी दलतय्सं एमाले नेतृत्वया सरकारयात समर्थन याइगु ,"Thu May 14, 2009  2:29 pm","संयुक्त मधेशी मोर्चाय् दुथ्याःगु निगू दलतय्सं एमालेया नेतृत्वय् गठन जुइगु न्हूगु सरकारयात समर्थन याइगु व मेगू दलतय्त नं समर्थन यायेत इनाप याइगु जूगु दु । बिहिवाः सुथय् कांग्रेस सभापति गिरिजाप्रसाद कोइरालाया निवास महाराजगंजय् जूगु प्यंगू दलया बैठकय् निगू मधेशवादी दलत तराई-मधेश लोकतान्त्रिक पार्टी व सद्भावना पार्टीं एमाले सरकारयात समर्थन यायेत सहमत जूगु खः । संयुक्त मधेशी मोर्चाया स्वंगुलिं दलयात बैठकय् व्वनात:गु खसां मधेशी जनअधिकार फोरम थःगु पार्टीया आन्तरिक बैठकय् व्यस्थ जूगुलिं अनुपस्थित जूगु खः । थौंया बैठकय् मधेशी दलतय्सं कांग्रेस व एमालेयात मधशीतय् माग बारे स्पष्ट जुइत इनाप याःगु खसाः कांग्रेस व एमालें सरकार व मधेशवादी दलत दथुइ जूगु सहमति प्रति प्रतिबद्धता प्वंकूगु दु । कांग्रेस, एमाले व स्वंगूलिं मधेशवादी दलत दथुइ थौं हे हाकनं बैठक च्वनेगु सहमति जूगु दु । न्हूगु सरकार गठन यायेत मधेशवादी दलतय् महत्वपूर्ण ल्हाः दु ।",http://www.nepalmandal.com/content/1378.html
सहमतिया राष्ट्रिय सरकार आवश्यक : खनाल ,"Fri May 15, 2009  4:18 pm",एमाले अध्यक्ष झलनाथ खनालं सहमतिया राष्ट्रिय सरकार गठन यायेमाःगु खँय् बः बियादीगु दु । शुक्रवाः येँय् अनेरास्ववियुं सुकुमबासी मस्तय् निंतिं याःगु 'निरक्षरता उन्मुलन अभियान'या उल्लेज्या यानादिसें अध्यक्ष खनालं सहमतिय सरकार निर्माण यायेमाःगुलि बः बियादीगु ख: । वयेकलं राष्ट्रिय हितया निंतिं सहमतिया साथ न्ह्या वनेगुया विकल्प मदु धयादिल । वयेकलं अंक गणितीय राजनीतिइ वंसाः देय् दुर्घटनाय् लाय् फूगुलिं दक्वं दलयात सचेत जुइमाः धयादिल । पार्टी थःगु हे नेतृत्वया सरकार गठनया निंतिं सभासदतय् हस्ताक्षर संकलन अभियानय् लगे जुयाच्वंगु ईलय् अध्यक्ष खनालया थंज्याःथु धापूयात महत्वया साथ काःगु दु ।,http://www.nepalmandal.com/content/1394.html
रेलय् बम विष्फोट जुया झिंन्याम्ह घाःपाः ,"Sun May 17, 2009  11:50 am",जनकपुर-जयनगर चलेजुइगु रेलय् आइतवाः सुथय् विष्फोट जुयाः झिंन्याम्ह घाःपाः जूगु दु । जयनगरं जनकपुरय् वयेगु ईलय् रेलय् विष्फोटय् जूगु खँ जिल्ला प्रहरी ज्याकू धनुषां धाःगु दु । प्रहरी आः घटनस्थलय् वनाः छानबिन न्ह्याकूगु दु । विष्फोटया जिम्मा तराई मुक्ति मोर्चाया सेना इन्चार्ज पृथ्विं काःगु दु । स्थानिय संचार माध्यम यात फोन यानाः घटनाया जिम्मां मोर्चां काःगु खः ।,http://www.nepalmandal.com/content/1423.html
पार्टीं कारवाही यासाः सामना यायेत तयार : गच्छदार ,"Mon May 18, 2009  8:25 pm",मधेशी जनअधिकार फोरमया नेता विजयकुमार गच्छादारं पार्टीं थःयात कारवाही यासाः उकीया सामना यायेत तयार जूगु खँ धयादीगु दु । सोमवाः रिपोटस्र क्वबय् याःगु साक्षात्कार ज्याझ्वलय् वयेकलं पार्टीं थःयात कारवाही यायेगु स्वयां पार्टी नेतृत्वं द्वंकूगु ज्या भिंकेगु पाखे कुतः यायेमाः धयादिल । संसदीय दलया बहुमत दुजःतय्सं याःगु निर्णय कथं थः स्वयमया नेतृत्वय् फोरम सरकारय् ब्वति कायेगु धासें वयेकलं निर्णयलय् छुं ह्यूपाः मवइगु खँ धयादिल । पार्टी नेतृत्वं फोरमया संसदीय दलयात बेवास्ता याःगु कारणं हे पार्टी थ्व अवस्थाय् वःगु धासें वयेकलं पार्टी नेतृत्व उकी गम्भीर जुइमाः धयादिल । वयेकलं संसदीय दलया निर्णययात केन्द्रीय समितिं पारित मयासाः विशेष महाधिवेशन सःताः अध्यक्ष उपेन्द्र यादवयात चीकेगु ख्याःच्वः तकं बियादिल । पार्टी अध्यक्ष यादव साम्यवादी दर्शनपाखें प्रभावित जूगुलिं विकल्प मालेमालिगु अवस्था नं वयेफू धासें नेता गच्छदारं पार्टीइ साम्यवादी दर्शनया अन्त्य मजूसाः फोरमया भविष्य मदइगु तर्क तयादिल ।,http://www.nepalmandal.com/content/1470.html
सरकार गठन बारे कोइराला व नेपाल दथुइ सहलह ,"Tue May 19, 2009  2:21 pm","न्हूगु सरकार गठन यायेत संसदया गतिरोध अन्त्य यायेगु सम्बन्धय् नेपाली कांग्रेसया सभापति गिरिजाप्रसाद कोइराला व प्रधानमन्त्रीया कथं प्रस्तावित नेकपा एमालेया नेता माधवकुमार नेपाल दुथुइ सहलह जूगु दु । कोइराला निवास महाराजगंजय् जूगु सहलहलय् निम्ह शीर्ष नेतात लगायत कानुनविदतय्सं नं ब्वति काःगु खः । संसदय् राष्ट्रपति विरुद्ध संकल्प प्रस्ताव पारित यायेगु माओवादी प्रस्तावया खँय् कानुनविदतनाप नेतातय्सं सहलह याःगु खः । सहलहलय् ब्वति कयादिम्ह कानुनविद हरिहर दाहालया कथं कानुनविदतय्सं माओवादी प्रस्ताव असंवैधानिक जुइगु सल्लाह ब्यूगु धयादिल । सहलहलय् कांग्रेस नेता शेरबहादुर देउवा, विमलेन्द्र निधि, एमालेया पाखें अग्नि खरेल नापं कानुनविदत राधेश्याम अधिकारी, हरिहर दाहाल लगायतं ब्वति काःगु खः । सहलहलिपा एमालेया नेतातय्सं छुं प्रतिक्रिया बियामदी ।",http://www.nepalmandal.com/content/1473.html
'वामपन्थीतय्त छप्पँ जुइ मबीत माधव नेपालयात प्रधानमन्त्री देयेकेगु कुत:' ,"Mon May 18, 2009  8:25 pm",एकीकृत नेकपा (माओवादी)या विदेश विभाग प्रमुख सीपि गजुरेलं वामपन्थीतय्त छप्पँ जुइ मबीत भारतं माधव नेपालयात प्रधानमन्त्री देयेकेत्यंगु खँ धयादीगु दु । सोमवाः नेपालगंजय् पत्रकारत नाप खँल्हानादिसें वयेकलं भारतया आडय् माधव नेपाल प्रधानमन्त्री जुसां लिपाः एमाले व नेपाल स्वयमं द्वंकूगु चायेकीगु खँ धयादीगु दु । वयेकलं मधेशी जनअधिकार फोरमया अध्यक्ष उपेन्द्र यादवयात प्रधानमन्त्री देयेकाः विदेशी हस्तक्षेपं बचे यायेत स्वयाःगु तर विदेशी रिमोट कन्ट्रोलं यादव प्रधानमन्त्री जुइगु प्रक्रिया दिकेत स्वःगु द्वपं बियादिल । वयेकलं थ्व ज्या दिकेत विदेशीतय् ल्यूल्यू वनाच्वंगु दलत लगेजुयाच्वंगु धयादिल । नेता गजुरेलं माओवादीयात सरकार त्वतेमाःगुलिं छुं फरक मजूगु धासें थुकीयात अवसरया कथं कयाः सदन व सतकं संघर्ष यानाः क्रान्ति पुवंकेगु चेतावनी बियादिल । वयेकलं देशय् सुं मेम्ह मनू मदुथें यानाः निगू निर्वाचन क्षेत्रं बुम्ह माधव नेपालयात प्रधानमन्त्री देयेत्यंगु धयादिल । वयेकलं थुकीं जनमतया छुं अर्थ मदइगु जिकीर यानादिल । माओवादी सचिवालयया दुजः नं जुयादिम्ह गजुरेलं आःया आवश्यकता गणतन्त्रया सुरक्षा यायेगु व शान्ति प्रक्रियायात तार्किक निष्कर्षय् थ्यंकेगु जुसां विदेशी हस्तक्षेपया कारण दलतय्सं दक्वं ल्वमंकाः अप्राकृतिक गठबन्ध याःगु द्वपं बियादिल । माओवादीया न्ह्याक्व: गलत प्रचार यासां आः जंगल लिहांवनेगु पक्षय् माओवादी मदुगु धासें नेता गजुरेलं थंज्याःगु हल्लां जनता ग्याय् म्वा धयादिल ।,http://www.nepalmandal.com/content/1471.html
राष्ट्रपतिया मुद्दायात सदनतय् प्राथमिकता : सभामुख ,"Tue May 19, 2009  2:21 pm",सभामुख सुवाषचन्द्र नेम्वाङं राष्ट्रपतिया मुद्दायात सदनय् न्हापांगु प्राथमिकता बीइगु जूगुलिं माओवादीं संसद अवरुद्ध यानाच्वनेगुया छुं अर्थ मदु धयादिल । पोखरा विमानस्थलय् मंगलवाः पत्रकारत नाप खँल्हानादिसें सभामुख नेम्वाङं संसद सुचारु यायेधुंकाः राष्ट्रपतिया पला:या बारे व्यापक सहलह लिपाः जक सरकार चयन प्रक्रिया न्ह्यावनीगु जूगुलिं सदन सुचारु यायेगु वातावरण मिले यायेत माओवादीयात इनाप यानादीगु दु । वयेकलं प्रधानमन्त्री चयनया निंतिं व्यवस्थापिका संसद स्वयां पिने विकल्प मालेमज्यूगु खँय् बः बियादिल । वयेकलं प्रधानमन्त्री संसदया नेता नं जूगुलिं प्रधानमन्त्री चयनया निंतिं संसद छगू जक विकल्प जूगु धयादिल । काम चलाउ सरकार तःहाकःगु ई तक न्ह्यानाच्वंसाः बजेट व सरकारया नीति व कार्यक्रम छके लायेफूगुलिं उकी पाखे दलत जिम्मेवार जुया न्ह्याः वनेत सभामुख नेम्वाङं इनाप यानादिल ।,http://www.nepalmandal.com/content/1472.html
एमालें माओवादीया प्रतिकार याइगु ,"Tue May 19, 2009  4:19 pm","नेकपा (एमाले)या अध्यक्ष झलनाथ खनालं माओवादी आपराधिक क्रियाकलापया विरुद्ध प्रतिकार यायेगु ख्याच्वः बियादीगु दु । येँय् एमाले निकट अखिल नेपाल महिला संघया मंगलवाः निसें न्ह्याःगु भेलायात सम्बोधन यासें अध्यक्ष खनालं आपराधिक क्रियाकलापया वैचारिक रुपं प्रतिकार यायेगु ख्याच्वः बियादीगु खः । माओवादीयात निशस्त्रीकरण यायेमफुसाः देय् द्वन्द्वय् फसेजुइगु धासें अध्यक्ष खनालं उग्रवामपन्थि व दक्षिणपन्थीत नाप सचेत जुइमाः धयादिल । वयेकलं एमाले नेतृत्वया सरकारय् माओवादीयात नं दुथ्याकेगु कुतः जुयाच्वंगु खँ धयादिल । अथेहे, वहे ज्याझ्वलय् एमालेया प्रभावशाली नेता केपि ओलीं माओवादीं संसदय् हेयेत्यंगु असंवैधानिक संकल्प प्रस्ताव पेश यायेमबीगु धयादिल । वयेकलं संकल्प प्रस्ताव हेयेगु धकाः माओवादी राष्ट्रपतियात विवादय् साचेत स्वःगु व राजनीतिइ सालेत स्वःगु द्वपं बियादिल । एमाले नेतृत्वया सरकार गठन जुइमबीत माओवादीं कुतः यानाच्वंगु द्वपं बियादिसें नेता ओलीं न्ह्याथे यानाः जुसां सरकार गठन जुइ धयादिल ।",http://www.nepalmandal.com/content/1478.html
मापदण्ड कथं हे जनसेना प्रमाणिकरण : अनमिन ,"Tue May 19, 2009  9:22 pm",नेपालय् च्वंगु राष्ट्रसंघीय मिसन अनमिनं थःपिंसं क्वछिनातःगु कार्यादेश व क्षेत्राधिकार दुने च्वना हे माओवादी जनसेनाया प्रमाणिकरण यानाःगु खँ स्पष्ट याःगु दु । अनमिनं मंगलवाः छगू प्रेस विज्ञप्ति पिथंनाः नेपाल सरकार व नेकपा माओवादी दथुइ ३० मंसिर ०६३य् जूगु ल्वाभ: व सेना व्यवस्थापनया अनुगमन सम्झौतां क्वछिनातगु निगू मापदण्ड कथं हे प्रमाण्निकरण यानाःगु खँ धा:गु दु । मापदण्ड कथं योग्यताया निंतिं ल्वभ ज्वंपिं हे जुइमाःगु धकाः सरकार व माओवादी दथुइ जूगु सम्झौताय् न्ह्यथंनामतःगु धासें अनमिनं २०६३ जेठ ११ स्वयां न्ह्यः माओवादी सेनाय् भर्ती जूगु व माओवादी सेनाय् थः कार्यरत जूगु क्यनेत माओवादी सेनाया परिचय पत्र क्यंसाः गाःगु खँ सम्झौताय् च्वयातःगु खँ धाःगु दु । एकीकृत नेकपा (माओवादी)या अध्यक्ष पुष्पकमल दाहाल प्रचण्डया भिडियो टेप प्रकरण लिपा अनमिनं या:गु जनसेना प्रमाणिकरण बारे थीथी राजनीतिक दलतय्सं न्ह्यसः थंगु खः ।,http://www.nepalmandal.com/content/1498.html
लोडसेडिङया ई क्वकाल ,"Tue May 19, 2009  8:16 pm","नेपाल विद्युत प्राधिकरणं बुधवाः निसें लागु जुइ कथं न्हि प्यघौया ल्याखं लोडसेडिङ क्वकाःगु दु । खुशीइ लः अप्वःगुलिं विद्युत उत्पादनय् सामान्य सुधार जुइवं लोडसेडिङया ई म्हो याःगु विद्युत प्राधिकरणं जारी याःगु प्रेस विज्ञप्तिइ न्ह्यथंनातःगु दु । लमही लगायत दक्लय् पश्चिम क्षेत्र, अप्वः विद्युत आपूर्ती जुइगु विराटनगर, धरान व औधिक फिडरयात लोडसेडिङ यथावत जुइगु खँ विज्ञप्तिइ न्ह्यथंनातःगु दु । न्हि झिंनिघौ जुयाच्वंगु लोडसेडिङ आः न्हि च्यघौया ल्याखं जक जुइ ।",http://www.nepalmandal.com/content/1496.html
संकल्प प्रस्ताव बारे सहमति मजुइवं थौं नं सदन अवरुद्ध ,"Tue May 19, 2009  8:20 pm","माओवादीं संसदय् संकल्प प्रस्ताव पेश यायेगु धा:गु खँय् नेपाली कांग्रेस, एमाले लगायतया दलतय्सं  असहमति प्वंकूगुलिं माओवादीया सभासदतय्सं थौंया व्यवस्थापिका संसद नं अवरुद्ध याःगु दु । माओवादीं राष्ट्रपतिं याःगु पलाःया विरुद्ध संसदय् संकल्प प्रस्ताव पेश यायेत सहमति प्वंकूसाः संसद अवरुद्ध मयायेगु खँ धा:गु खसा: थौं कांग्रेस व एमालेया बैठकं अदालतय् विचाराधिन मुद्दाया विषयलय् सदनय् सहलह यायेमज्यूगु धासें थुकीया विरोध याःगु खः । थौ स्वताः ईलय् च्वंगु व्यवस्थापिका संसदया बैठकय् नं माओवादी सभासदतय्सं नाराबाजि यानाः रोष्ट्रम घेराउ यायेवं कन्हय् न्हिनय् स्वताः ईलय् तकया निंतिं सदन स्थगित जूगु दु ।",http://www.nepalmandal.com/content/1497.html
माओवादीं थौं संकल्प प्रस्ताव दर्ता याइगु ,"Wed May 20, 2009  12:06 pm","एकीकृत नेकपा (माओवादीं) थौं संसदय् संकल्प प्रस्ताव दर्ता याइगु जूगु दु । माओवादी सचिवालयया बुधवाः सुथय् च्वंगु बैठकं कांग्रेस, एमाले लगायतया दलतय्सं संकल्प प्रस्ताव बारे सहमति मक्यंसां नं थौ हे संकल्प प्रस्ताव दर्ता यायेगु निर्णय याःगु खँ माओवादी प्रवक्त दिनानाथ शर्मा जानकारी बियादिल । राष्ट्रपति विरुद्ध संकल्प प्रस्ताव दर्ता यायेगु व माओवादीं अवरुद्ध यानावयाच्वंगु संसद सुचारु यायेगु खँय् थौया बैठकय् सहलह जूगु खँ  प्रवक्त शर्मां धयादिल । सहलह लिपाः संसद सुचारु यायेगु वातावरण देयेकेगु कुतः यायेगु नं निर्णय जूगु खः । अथेहे बैठकं एमाले महासचिव ईश्वर पोखरेलयात अप्पां क्येकूगु ज्या संलग्न रामेछापया सह इन्चार्ज राजन दाहालयात निलम्बन यानाः घटना बारे छानबीन यायेगु निर्णय याःगु दु ।",http://www.nepalmandal.com/content/1499.html
प्रधानमन्त्री व सभामुख दथुइ सदन सुचारु यायेगु सहमित ,"Wed May 20, 2009  12:15 pm",प्रधानमन्त्री पुष्पकमल दाहाल प्रचण्ड व सभामुख सुभाषचन्द्र नेम्वाङ दथुइ संसद सुचारु यायेगु सहमति जूगु दु । बुधवाः सुथय् प्रधानमन्त्री निवास बालुवाटारय् जूगु खँल्हाबंलाय् सभामुख नेम्वाङं राष्ट्रपति विरुद्ध संकल्प प्रस्ताव दर्ता याकेबीगु धायेवं सदन सुचारु यायेत माओवादी तयार खनेदुगु खः । सभामुख नेम्वाङं सदन सुचारु यानाः न्हूगु सरकार गठन यायेत प्रधानमन्त्री प्रचण्डयात इनाप यानादीगु खसाः लिसःलय् प्रधानमन्त्री प्रचण्डं माओवादीं न्ह्यने सारे याःगु संकल्प प्रस्ताव सदनय् दर्ता याकेगु सहमति जुसाः सदन अवरोद्ध मयायेगु खँ धयादीगु खः । प्रधानमन्त्री नाप खँल्हाबंला लिपाः संचारकर्मीत नाप खँल्हानादिसें सभामुख नेम्वाङ सदन सुचारु जुइगुलि थः आशावादी जूगु खँ धयादिल । वयेकलं थौं मजूसाः कन्ह्य तकया दुने सदन सुचारु जुइगु खँ धयादिल ।,http://www.nepalmandal.com/content/1500.html
थारुत हाकनं आन्दोलनय् ,"Sun May 17, 2009  10:05 pm",थरुहट संयुक्त संघर्ष समितिं सरकारं मधेशवादी दलं तःगु च्यागू बुँदे सहमति कार्यान्वयन यायेगु प्रतिबद्धता प्वंकाः थःगु मागयात बेवास्ता याःगु धासें हाकनं आन्दोलन यायेगु घोषणा याःगु दु । थारुहट समिति व सरकारनाप जूगु खुगू बुँदे सहमतिया सरकारं उल्लंघन याःगु धासें थारुहट समितिं हाकनं आन्दोलनया ज्याझ्वत तय याःगु दु । दलतय्सं लोकतान्त्रिक मधेशी मोर्चाया दक्व मागत कार्यान्वयन यायेगु धाइगु 'स्वायत्त मधेश प्रदेश'या मागयात नं दलत्यसं स्वीकार याःगु धासें उकीया विरुद्ध देय्यंक आन्दोलन यायेगु खँ थारुहट समिति संयोजक लक्षमण थारुं जानकारी बियादिल ।,http://www.nepalmandal.com/content/1426.html
फोरमं एमालेयात समर्थन‍ ,"Sun May 17, 2009  12:21 pm",सरकार निर्माणया निंतिं एमाले नेतृत्वया गठबन्धनयात मधेशी जनअधिकार फोरमं समर्थन याःगु दु । एमाले अध्यक्ष झलनाथ खनालं संयुक्त लोकतान्त्रि मधेशी मोर्चा नाप जूगु च्यागू बुँदे सहमति कार्यान्वयनया लिखित प्रतिबद्धता प्वंकेवं फोरमं समर्थन याःगु खः । एमाले पार्टी ज्याकू बल्खुइ फोरमया अध्यक्ष उपेन्द्र यादवयात एमाले अध्यक्ष खनालं लिखित प्रतिबद्धता लःल्हाःगु खः । लिखित प्रतिबद्धता यायेवं फोरमं नं पार्टीइ सहलह यानाः एमाले नेतृत्वया सरकारयात समर्थन यायेगु पौ छ्वःगु खः । फोरमया पौ सह अध्यक्ष जयप्रकाश गुप्तां एमाले नेतृत्वया लःल्हाःगु खः । एमालें मधेशया मागय् सकारात्म जुया लिखित प्रतिबद्धता प्वंकूगुलिं फोरमं नं लिखित रुपं हे समर्थन याःगु खँ फोरम सह अध्यक्ष गुप्तां धयादिल ।,http://www.nepalmandal.com/content/1424.html
एमाले नेता पोखरेलयात आक्रमण ,"Sun May 17, 2009  10:06 pm",एमाले महासचिव ईश्वर पोखरेलयात आइतवाः सनिलय् माओवादी कार्यकर्तां आक्रमण याःगु दु । रामेछापय् जूगु ज्याझ्व क्वचायेकाः लिहां वनेगु झ्वलय् वयेकयात माओवादी कार्यकतां अप्पां कायेकूगु खः । सनिलय् खुताः ईलय् जूगु उगु घटनाय् महासचिव पोखरेल च्वनाः वःगु गाडीइ धाःसाः छुं क्षति मजू । तर वयां लिपाः वयाच्वंगु संचारकर्मीया गाडी धासाः क्षति जूगु दु । महासचिव पोखरेलयात सुरक्षा प्रदान याना न्ह्यने वनाच्वंगु प्रहरी पुचःलं तत्काल स्थिति नियन्त्रणय् कायेत झिंन्ह्य्गू राउण्ड हवाइ फायर याःगु खः । प्रहरीया कथं हवाइ फायर लिपाः माओवादी कार्यकर्ता तितबितर जुया बिस्यूवंगु खः । घटना लिपाः सतकय् अवरोध चीकाः महासचिव पोखरेलयात सकुशल येँय हःगु खः । उगु घटना लिपाः रामेछाप सदरमुकाम मन्थलीपाखें सशस्त्र प्रहरीया पुचः घटनास्थल पाखे छ्वःगु खँ प्रहरीं धाःगु दु । थ्वस्वयां न्ह्यः मन्थली जूगु छगू ज्याझ्वलय् न्ववायेगु झ्वलय् महासचिव पोखरेलं माओवादीया हिंसात्मक ज्याया प्रतिवाद यायेत थः कार्यकर्तातय्त निर्देशन बियादीगु खः ।,http://www.nepalmandal.com/content/1427.html
माधव नेपाल प्रधानमन्त्री जुइगु प्राय निश्चित ,"Sun May 17, 2009  10:06 pm","एमालेया वरिष्ठ नेता माधवकुमार नेपाल न्हुम्ह प्रधानमन्त्री जुइगु प्राय निश्चित जूगु दु । एमालेया नेतृत्वय् न्हूगु सरकार गठन यायेत लगेजुयाच्वंगु प्रमुख दलया नेतातय्सं नीनिगू दलया स्वसः व न्य्यम्ह सभासदतय् हस्ताक्षर सभामुख सुवास नेम्वाङयात लःल्हायेवं नेता नेपाल न्हूम्ह प्रधानमन्त्री जुइगु निश्चित प्राय जूगु दु । कांग्रेस, एमाले, मधेशी जनअधिकार फोरम, तराई-मधेश लोकतान्त्रि पार्टी लगायत नीनिगू दलया स्वसः व न्य्यम्ह सभासदय् हस्ताक्षर आइतवाः सभामुख नेम्वाङयात लःल्हाःगु खः । फोरमं आधिकारिक रुपं नेपालया नेतृत्वय् सरकारय् ब्वति कायायेगु निर्णय यासां फोरम नेता विजयकुमार गच्छेदारं संसदीय दलया बहुमया निर्णय धासें स्वीनिम्ह सभासदतय् जक हस्ताक्षर लःल्हाःगु खः । कांग्रेस वरिष्ठ नेता शेरबहादुर देउवा, एमाले अध्यक्ष झलनाथ खनाल, फोरमया सह-अध्यक्ष जुयप्रकास गुप्ता, नेता विजय कुमार गच्छेदार लगायत नेतात नेपालयात प्रधानमन्त्री नियुक्त यायेत मुंकूगु हस्ताक्षर पौ सभामुखयात लःल्हायेत वंगु खः ।",http://www.nepalmandal.com/content/1428.html
माओवादीयात लिट्टे व जीत प्रभाकरण देयेकेगु कुतः जुयाच्वंगु दु : प्रचण्ड ,"Sun May 17, 2009  10:44 pm","प्रधानमन्त्री पुष्पकमल दाहाल प्रचण्डं प्रधानसेनापतिया कारवाही यायेगु निर्णय विदेशी प्रभुतय् इशाराय् दलतय्सं अस्वीकृत याःगु खँ धयादीगु दु । आइतवाः येँय् माओवादीं याःगु जनसभायात सम्बोधन यासें वयेकलं माधव नेपाल विदेशीया रिमोट कन्ट्रोलय् प्रधानमन्त्री जुइत्यंगु द्वपं बियादिल । माधव नेपालयात नापलावलय् थम्ह धाःगु खँ लुमंकूसें वयेकलं धयादिल, - 'छित प्रधानमन्त्री हे माःगु खसाः झीसं दयेकाबी, छाय् विदेशीया रिमोट कन्ट्रोलय् जुइमाल ?' प्रधानमन्त्री प्रचण्डं माओवादीयात सिधेकेत देशी-विदेशी प्रतिक्रियावादीत लगे जुयाच्वंसां उकीया प्रतिकार यायेत नेपाली जनता तयार जूगु धयादिल । वयेकलं दक्व शक्ति मिलेजुयाः माओवादीयात लिट्टे व थःयात प्रभाकरण देयेकेगु कुतः जुयाच्वंगु धयादिल । मेगू दलत सैनिक सर्वोच्चता कायम यायेत लगेजुयाच्वंगु धासें थिपं नागरिक सर्वोच्चत कायम यायेत सरकार त्वताः सतकय् वयागु धयादिल ।",http://www.nepalmandal.com/content/1429.html
राष्ट्रपति व प्रधानमन्त्री निम्हेसिनं द्वंकल : उपराष्ट्रपति ,"Mon May 18, 2009  1:56 pm",उपराष्ट्रपति परमानन्द झां राष्ट्रपति व प्रधानमन्त्री निम्हेसिनं हे द्वंकूगु द्वपं बियादीगु दु । सोमवाः सुथय् विराटनगर विमानस्थलय् संचारकर्मीतनाप खँल्हानादिसें वयेकलं संविधानय् राष्ट्रपति आलंकारिक जुइगु व्यवस्था मदुगु धासें प्रधानमन्त्रीं नं सहमति विना निर्णय याःगुलिं निम्हेसिनं द्वंकूगु धयादिल । तर उपराष्ट्रपति परमानन्द झां संविधानया पालक व संरक्षकया हैसियतं राष्ट्रपतिले बाध्यात्मक पला: ल्ह्वने मागुलिं वयेकलं सही पलां ल्ह्वंगु धयादिल । आ: सरकार निर्माण स्वयां नं संविधन निर्माण महत्वपूर्ण एजेण्डा जूगु धासें उपराष्ट्रपति झां दलतय्त संविधान निर्माणय् लगेजुइत इनाप यानादिल । वयेकलं सहमतिया राष्ट्रिय सरकार आःया आवश्यकता जुसां दलत दथुइ सहमति जुइ मफुगुलिं बहुमतया आधारय् सरकार निर्माण जुइत्यंगु धयादिल ।,http://www.nepalmandal.com/content/1448.html
राष्ट्रपतिया ज्या ठीक : देउवा ,"Mon May 18, 2009  2:01 pm","पुलांम्ह प्रधानमन्त्री व नेपाली कांग्रेसया वरिष्ठ नेता शेरबहादुर देउवां लोकतन्त्र व संविधानया रक्षाया निंतिं राष्ट्रपतिं थःगु पलाः ल्ह्वंगु खँ धयादीगु दु । सोमवाः येँय् जूगु छगू ज्याझ्वलय् नेता देउवां प्रधानमन्त्री व सरकारं द्वंकेफु धकाः हे राष्ट्रपतिया व्यवस्था याःगु धासें प्रधानमन्त्री व माओवादी अध्यक्ष प्रचण्डं सत्ता कब्जा यायेत स्वःगु द्वपं बियादिल । वयेकलं माओवादीया सत्ता कब्जा यायेगु रणनीति विरुद्ध राष्ट्रपतिं पलाः ल्ह्वनाः देय्यात तःधंगु दुर्घटना पाखें बचेयाःगु धयादिल । अथेहे, वहे ज्याझ्वलय् एमाले उपाध्यक्ष विद्यादेवी भण्डारीं माओवादीं विना सहमति सेनाय् ल्हाः तयाः सत्ता कब्जा यायेत स्वःगु द्वपं बियादिल । राष्ट्रपतिया पलाः सही जूगु धासें वयेकलं राजनीतिक रुपं ल्वापिं सेना व नेपाली सेनायात तुलना यायेमफइगु धयादिल ।",http://www.nepalmandal.com/content/1450.html
सदनया गतिरोध चीकेत प्रधानमन्त्री-सभामुख खँल्हाबंला ,"Mon May 18, 2009  2:23 pm",प्रधानमन्त्री पुष्पकमल दाहाल 'प्रचण्ड' व सभामुख सुभाषचन्द्र नेम्वाङ दथुइ सदनया गतिरोध चीकेगु विषयलय् खँल्हाबंला जूगु दु । प्रधानमन्त्री निवास बालुवाटारय् जूगु खँल्हाबंलाय् प्रधामन्त्री प्रचण्डं एकीकृत माओवादीं ल्ह्वंगु मागयता सदनय् प्रवेश याकाः संसदया गतिरोध अन्त्य यायेत सुझाव बियादीगु दु । वयेकलं पार्टीया निर्णय धासें सदन तत्काल सुचारु यायेमफइगु धयादिल । माओवादी तःहाकःगु ई तक सदन अवरुद्ध यायेगु पक्षय् मदुगुलिं नागरिक सर्वोच्चता व राष्ट्रपतिया पलाःया बारे सदनय् सम्बोधन जुइमाःगु अडान प्रधानमन्त्री प्रचण्डं कयादीगु खः । सभामुख नेम्वाङं थुकीया बारे प्रमुख दलया सचेतकत नाप परामर्श यायेगु जानकारी बियादिल । आइतवाः एमाले-कांग्रेस गठबन्धनया बहुमत सभासदतय् हस्ताक्षर सहित सभामुखयात न्हूगु सरकार गठनया प्रकृया न्ह्याकेत इनाप यायेवं सभामुखं थौ प्रधानमन्त्री नाप सदन सुचारु यायेगु बारे सहलह याःगु खः ।,http://www.nepalmandal.com/content/1452.html
राष्ट्रपतिया पलाः मिभंकूतल्ले माओवादीं संसद अवरोध यानाच्वनीगु ,"Mon May 18, 2009  1:57 pm","एकीकृत नेकपा (माओवादीं) राष्ट्रपतिं ल्ह्वंगु पलाः मिभंकूतल्ले व्यवस्थापिका संसदय् अवरोध यानाच्वनेगु निर्णय याःगु दु । प्रधानमन्त्री निवास बालुवाटारय् सोमवाः सुथय् च्वंगु माओवादी केन्द्रीय सचिवालयया बैठकं सेनापतियात पदय् च्वनाच्वेत राष्ट्रपतिं ल्ह्वंगु पलाः मिभंकूतल्ले राष्ट्रिय सहमति निमार्ण यायेमफइगु निष्कर्ष पिकाःगु दु । राष्ट्रिय सहमतिया निंतिं थःपिंसं ल्ह्वंगु मागयात व्यवस्थापिका संसदय् प्रवेश याकेमाःगु अडान माओवादीं कयाच्वंगु दु । बैठकय् पार्टीं न्ह्यब्वःगु नागरिक सर्वोच्चता, रष्ट्रपतिया असंवैधानिक पलाः लगायत विषय संसद मार्फत सम्बोधन यासाः जक सदन चलेजुइ बीगु निर्णय याःगु दु ।",http://www.nepalmandal.com/content/1449.html
संसद थौं नं अवरुद्ध ,"Fri May 15, 2009  8:17 pm",एकीकृत नेकपा (माओवादी)या सभासदतय्सं याःगु अवरोधया कारणं शुक्रवाः नं संसद अवरुद्ध जूगु दु । राष्ट्रपति डा. रामवरण यादवं प्रधानसेनापति रुक्मांग कटवालयात पदय् बहाल जुयाच्वनेत ब्यूगु निर्देशन असंवैधानिक जूगु धासे माओवादीया सभासदतय्सं संसद अवरुद्ध यानावयाच्वंगु दु । थौं च्वंगु संसद बैठक न्ह्यायेवं राष्ट्रपतिं थःगु पलाः अझ मिभंकूगु धासें माओवादीया सभासदतय्सं नारावाजी व रोष्ट्रम घेराउ यायेवं संसद बैठक सोमवाः न्हिनय् स्वताः ईलय् तकया निंतिं स्थगित याःगु दु ।,http://www.nepalmandal.com/content/1396.html
थीथी अवधारणा पतिइ सहलह ,"Fri May 15, 2009  8:19 pm",संविधान सभा अन्तर्गतया संवैधानिक समितिया शुक्रवाः च्वंगु बैठकय् राजनीतिक दल व थीथी उपसमितिं न्ह्यब्वःगु अवधारणा पौ सम्बन्धी प्रतिवेदनय् सहलह याःगु दु । बैठकय् सहलहया झ्वलय् वःगु सुझावयात मुंकाः मस्यौदा तयार याइगु जूगु दु  । समितिया सभापति माधवकुमार नेपालया अध्यक्षताय् च्वंगु बैठकं थ्वहे वइगु जेठ ४ गते मेगू बैठक च्वनाः उपसमितिं संविधानया न्हापांगु ब्वलय् दइगु विषय व संविधानया नां सम्बन्धय् तयार याःगु अवधारणा सम्बन्धी प्रतिवेदनय् सहलह यायेगु ज्याझ्व क्वछीगु दु । समितिं आः तक संकटकाल व संविधान संशोधन सम्बन्धी उपसमितिया प्रतिवेदनय् सहलह याना अवधारणा देयेके धुंकूगु दु । मस्यौदा बारे आवश्यक जुसाः सहलह याना थप स्पष्ट यायेगु निर्णय बैठकं याःगु दु ।,http://www.nepalmandal.com/content/1397.html
फोरम सभासदत दथुइ ल्हाः वालाः ल्वापू ,"Fri May 15, 2009  9:11 pm","सरकारय् ब्वति कायेगु वा मकायेगु धइगु खँय् निर्णय याये ल्यं दनीगु मधेशी जनअधिकार फोरमया सभासदत दथुइ ल्हाः वालाः ल्वापू जूगु दु । शुक्रवाः सिंहदरवारय् च्वंगु पार्टी संसदीय दलया ज्याकूथी च्वंगु संसदीय दलया बैठकय् सभासद मृगेन्द्र सिंह यादव न्ववायेगु झ्वलय् छुं सभासदतय्सं लापाः थाःगु व पार्टी अध्यक्ष उपेन्द्र यादव न्ववायेगु झ्वलय् लापाः मथाःगु धका विवाद जूगु खः । विवाद अप्वयेवं लिपाः निगू पुचः दथुइ ल्हा वालाः ल्वापू जूगु खः । उगु घटना लिपाः फोरम संसदीय दलया नेता विजयकुमार गच्छेदारं पत्रकार सम्मेलन यनाः केन्द्रीय समितिं सभासदतय्सं ल्ह्वंगु खँयात बेवास्ता याना सामन्ति प्रवृति क्यंगु द्वपं बियादिल । पत्रकार सम्मेलनय फोरम अध्यक्ष उपेन्द्र यादवं धासाः छुं न्ववानामदी । संसदीय दलया बैठकय् ल्वापू जू थाय् फोरमया सभासदतय्सं पत्रकारतय् नं दुव्र्यवहार याःगु दु । सभासदतय्सं अन वंपिं इमेज च्यानल, च्यानल नेपाल, नेपाल टेलिभिजन व कान्तिपुर टेलिभिजनया क्यामेराम्यानतय्त आक्रमण याःगु खः ।",http://www.nepalmandal.com/content/1399.html
एमाले नेतृत्वया सरकारय् ब्वति कायेत प्रचण्डयात कोइरालाया इनाप ,"Fri May 15, 2009  8:52 pm",नेपाली कांग्रेसया सभापति गिरिजाप्रसाद कोइरालां एमाले नेतृत्वय् गठन जुइगु सरकारय् ब्वति कायेत माओवादी अध्यक्ष व काम चलाउ सरकारया प्रधानमन्त्री पुष्पकमल दाहाल प्रचण्डयात इनाप यानादीगु दु । कोइरालाया छेँ महाराजगंजय् शुक्रवाः जूगु खँल्हाबंलाय् कांग्रेस सभापति कोइरालां शान्ति प्रक्रियायात निष्कर्षय् थ्यंकेत व न्हूगु संविधान निर्माणया निंतिं नं राष्ट्रिय सहमतिया सरकार आवश्यक जूगु धासें आः गठन जुइगु सकराय् ब्वति कायेत इनाप यानादिल । राष्ट्रिय सहमतिया सरकार गठन याना सरकार संचालनया निंतिं उच्च स्तरीय राजनीतिक संयन्त्र गठन याना दक्व दलया शीर्ष नेतात दुथ्याकेगु प्रस्ताव कोइरालां तयादीगु खः । वयेकलं प्रधानमन्त्री प्रचण्ड समक्षय् थः स्वयम नं उगु संयन्त्रय् च्वनेगु व प्रचण्डयात नं च्वनेत इनाप यानादीगु जानकारी पुलांम्ह गृहमन्त्री कृष्णप्रसाद सिटौला बियादलि । अथेहे खँल्हाबंलाय् प्रधानमन्त्री प्रचण्डं झिनिगू बुँदे सहमति गुकथं दलत छप्पँ जुयाः याःगु खः अथेहे याना आः नं राष्ट्रिय सहमतिया आवश्यकता दुगु खँ धयादिल । खँल्हाबंलाय् अर्थमन्त्री व माओवादीया वरिष्ठ नेता डा. बाबुराम भट्टराईं संविधान निर्माण प्रकृया व शान्ति प्रकृयायात तार्किक निष्कर्षय् थ्यंकेत राष्ट्रिय सहमतिया सरकार गठन यायेत माओवादी तयार जूगु धयादिल । नेता भट्टराईं छुं नं दल व व्यक्ति विशेषयात न्ह्यने सारे याना राष्ट्रिय सहमति कायम याये मफइगु खँ कोइराला समक्ष तयाःगु ख:। वयकलं राष्ट्रपति व प्रधानसेनापतिया खँय् न्हूगु सहमति मजूतल्ले सरकार गठनया खँय् सहमति जुइ मफइगु धयादिल । निताः खँ बारे सहमति जुसाः सहमति याना न्ह्याःगु दलया नेतृत्वय् सरकार गठन यासां मान्य जुइगु खँ नेता भट्टराई धयादिल ।,http://www.nepalmandal.com/content/1398.html
प्रधानमन्त्रीपाखें चीधंगु दलया नेतात नाप सहलह ,"Sat May 16, 2009  1:36 pm","माओवादि अध्यक्ष व काम चलाउ प्रधानमन्त्री पुष्पकमल दाहाल प्रचण्डं नागरिक सर्वोच्चता कायम यायेत व राष्ट्रियताया पक्षय् ग्वहालि यायेत चीधंगू दलत नाप इनाप यानादीगु दु । प्रधानमन्त्री निवास बालुवाटारय् शनिवाः राप्रपा नेपाल, नेपाल जनता दल व नेकपा संयुक्तया नेतात नाप अलग्ग-अलग्ग हे नापलना थ्व इनाप यानादीगु खः । प्रधानसेनापति प्रकरणय् राष्ट्रपतिं ल्ह्वंगु पलाःखं नागरिक सर्वोच्चता खतराय् लाःगु व लिप्पांगु ईलय् विदेशी चलखेल हावी जुयावंगुलिं राष्ट्रियता पक्षधरत छप्पँ जुइमाःगुलि बः बियादीगु ख: । थीथी दलया नेतात नापलाय्गु झ्वलय् न्हूगु सत्ता समिकरणया बारे नं सहलह जूगु खः । प्रधानमन्त्री प्रचण्डं एमाले गठबन्धनयात समर्थन मयायेत राप्रपा नेपालया अध्यक्ष कमल थापा नाप इनाप यनादीगु खः । वयेकलं माओवादी नेतृत्वय् सरकार गठन यायेमफुसाः विकल्पया कथं मधेशी जनअधिकार फोरमया नेतृत्वय् सरकार गठन यायेत ग्वहालि यायेत इनाप यानादीगु खः । लिसःलय् राप्रपा नेपालया अध्यक्ष थापां प्रधानमन्त्रीया प्रस्ताव सकारात्मक जूगु धासें थुकीयात पार्टी केन्द्रीय समितिया बैठकं निर्णय याइगु धयादिल । थ्वस्वयां न्ह्यः शुक्रवाः सुथय् कांग्रेस सभापति गिरिजाप्रसाद कोइरालां एमाले नेतृत्वया सरकार गठन यायेत ग्वहालि यायेत थापायात इनाप यानादीगु खः । सरकार निर्माणया निंतिं मधेशी जनअधिकार फोरमं स्पष्ट निर्णय यायेमफेवं चीधंगु दलतय् महत्व अप्वयावंगु दु ।",http://www.nepalmandal.com/content/1400.html
बम विस्फोटनय् लानाः छम्ह सित ,"Sat May 16, 2009  2:38 pm",प्युठानय् शनिवाः जूगु बम विष्फोटनय् लानाः छम्ह सीगु दुसाः मेम्ह छम्ह घाःपाः जूगु दु । प्युठान अंचल प्रहरी ज्याकीया कथं दाखाक्वडीय् च्वंगु जंगलय् बेवारिसे अवस्थाय् तयातःगु बम विष्फोट जुवलय् स्थानीयवासी यमबहादुर रोका घटनास्थलय् सीगु खः । अथेहे घाःपाः बम विष्फोटाय् लानाः यमबहादुरया काय् रमेश रोका घाःपाः जूगु दु । घाःपाः जुम्ह रोकायात वासः याकेत बुटवलय् यंकूगु खँ प्रहरी धाःगु दु । थ्व घटना बारे प्रहरी अनुसन्धन न्ह्याकूगु दु ।,http://www.nepalmandal.com/content/1401.html
न्हूगु सरकारयात समर्थन यायेत नेमकिपाया झिंच्यागू बुँदे माग ,"Sat May 16, 2009  9:19 pm","सरकार गठनया तयारी यानाच्वंगु कांग्रेस-एमालेया गठबन्धनयात नेमकिपां झिंच्यागू बुँदे माग न्ह्यब्वसें माग पुवंकेगु लिखित प्रतिबद्धता प्वंकूसाः समर्थन यायेगु खँ धाःगु दु । कांग्रेस सभापति गिरिजाप्रसाद कोइराला नाप शनिवाः जूगु खँल्हाबंलाय् नेमकिपां झिंच्यागू बुँदे माग न्ह्यब्वःगु खः । कांगेस सभापति कोइरकालायात थःपिंसं तया:गु झिंच्यागू बुँदे माग पुवंकेगु लिखित प्रतिबद्धता वःसाः जक सरकारयात ग्वहालि यायेगु निर्णय कायेफइगु खँ नेमकिपाया अध्यक्ष नारायणमान बिजुक्छें धयादीगु खः । नेमकिपां न्ह्यब्वःगु मागय् स्थानीय स्रोत परिचालन यायेमाःगु, चिधंगु जनविद्युत आयोजना निर्माण यानाः लोडसेडिङ अन्त्य यायेमाःगु, फोहोर व्यवस्थापन जुइमाःगु, जनतायात शान्ति सुरक्षाया प्रत्याभुति जुइमाःगु माग याःगु ख: । अथेह तच्वया वंगु बजाः भाः नियन्त्रण यायेमाःगु, स्थानीय निकायया गठन यायेमाःगु, क्रान्तिकारी भुमिसुधार लागू यायेमाःगु लगायतया माग याःगु खः ।",http://www.nepalmandal.com/content/1416.html
फोरमया माग बारे प्यंगू दल दथुइ सहलह ,"Sat May 16, 2009  9:22 pm","एमाले नेतृत्वया सरकार गठन यायेगु कुतः यानाच्वंगु दलत दथुइ फोरमया मागयात सम्बोधन यानाः सरकारय् ब्वति याकेगु निर्णय जूगु दु । शनिवाः एमाले संसदीय दलया ज्याकूथी च्वंगू प्यंगू दलया नेतातय्सं फोरमं पितब्यूगु निर्णयया बारे सहलह यानाः निष्कर्ष पिकाःगु दु । फोरमं थःगु हे नेतृत्वय् न्हूगु सरकार गठन यायेत कुतः यायेगु व अथे मजूसाः सरकार नाप जूगु सहमति कार्यन्वयन यायेत प्रतिबद्धता प्वंकीगु दलयात सरकार गठन यायेत थःगु पार्टी सरकार पिने च्वनाः हे समर्थन यायेगु निर्णय याःगु खः । कांग्रेस, एमाले, तराई-मधेश लोकतान्त्रि पार्टी व सद्भावना पार्टी दथुइ जूगु सहलहलय् फोरमं न्ह्यब्वःगु मागयात सहमतिया आधारय् सम्बोधन यायेगु निष्कर्ष पिकाःगु खँ कांग्रेस उपसभापति रामचन्द्र पौडेलं जानकारी बियादिल । वयेकलं फोरमया माग सम्बोधन यानाः सरकारय् दुथ्याकेगु निर्णय जूगु धयादिल । अथेहे, एमाले सचिव शंकर पोखरेलं एमालेया पक्षय् बहुमत गाय्धुंकूगु धासें सोमवाः तक सभामुखयात बहुमतया हस्ताक्षर लःल्हाइगु खँ कनादिल । नापं वयेकलं बैठकं फोरमया मागया खँय् फोरम नाप हे च्वनाः सहलह यायेगु निष्कर्ष पिकाःगु खँ धयादिल ।",http://www.nepalmandal.com/content/1417.html
सहमति बिना संविधान निमार्ण असम्भव : खनाल ,"Sun May 17, 2009  11:40 am","नेकपा (एमाले)या अध्यक्ष झलनाथ खनालं प्रमुख दलतय् सहमति बिना संविधान निमार्ण यायेगु ज्या असम्भव जूगु खँ धयादीगु दु । झिंखुक्वःगु मदन आश्रृत स्मृति दिवसया लसताय् पार्टी केन्द्रीय ज्याकू बल्खुइ जूगु ज्याझ्वलय् न्ववायेगु झ्वलय् वयेकलं प्रमुख दलतय् सहमति विना शान्ति प्रकृया तार्किक निष्कषय् थ्यंकेमफइगु धासें प्रमुख दलतय् सहमति आः या आवश्यकता जूगु धयादिल । वयेकलं माओवादी, एमाले, कांग्रेस लगायत प्रमुख दलतय्सं सहमतिया राजनीति याना: मवंसाः संविधान निर्माण यायेगु ज्या ईलय् क्वचायेकेत थाकूइगु खँ धयादिल । अध्यक्ष खनालं माओवादीं सरकारं राजिनामा यायेवं आः सरकारया नेतृत्व यायेगु जिम्माः एमालेया ब्वलय् वःगुलिं थुकीया उपयोग यायेमाः धयादिल । वयेकलं मधेशी जनअधिकार फोरमं नं एमाले नेतृत्वय् गठन जुइगु सरकारयात समर्थन यायेगु आश्वासन ब्यूगुलिं एमाले नेतृत्वय् गठन जुइगु सरकार राष्ट्रिय सहमतिया जुइगु दावी यानादिल ।",http://www.nepalmandal.com/content/1422.html
नेपालया राजनीतिक अवस्थाप्रति अमेरिका चिन्तित ,"Thu May 14, 2009  7:32 pm",अमेरिकां नेपाःया लिप्पांगु राजनीतिक घटनाप्रति चिन्ता प्वंकूसें सहमति व सहकार्य यानाः न्हूगु संविधान निर्माणय् लगे जुइत दक्व दलत नाप इनाप याःगु दु । बहिवाः दक्षिण एशियाया पत्रकारत नाप खँल्हानादिसें अमेरिकी दक्षिण एशिया मामिला सहायक मन्त्री रिचार्ड बाउचरं न्हूगु संविधान निर्माण व शान्ति प्रक्रिया यात तार्किक निष्कर्षय् थ्यंकेगु थ्व महत्वपूर्ण ई जूगु धयादिल । वयेकलं थ्व खँय् अमेरिकां नेपाःयात न्ह्यावलें प्रोत्साहित याइ धयादिल । वयेकलं नेपाःया वर्तमान राजनीतिप्रति चिन्ताः प्वंकूसें अमेरिकां थ्वस्वयां राजतन्त्र ठिक धकाः बीचाः मयाइगु तर सहमति आःया आवश्यकता जूगु धयादिल । वयेकलं संविधानसभा सफलता पूर्वक क्वचाःगु लुमंकूसें संविधान सभा न्हूगु संविधान निर्माणया निंतिं तःधंगू एजेण्डा जूगु व थुकी यक्व धाइथें मनूत सहमत जूगु धयादिल ।,http://www.nepalmandal.com/content/1388.html
सर्वोच्चं प्रधानसेनापति चीकेगुया कारण माग ,"Thu May 14, 2009  7:35 pm","सर्वोच्च अदालतं प्रधानसेनापति रुक्मांग कटवालयात बरखास्त यायेमाःगुया कारण पेस यायेत बिहिवाः सरकारया नांमय् आदेश जारी याःगु दु । सेनापतियात बरखास्त यायेगु सरकारी निर्णय खारेजीया माग यासें लाःगु रिटय् न्यायाधीश भरतराज उप्रेतीया एकल इजलासं उगु आदेश जारी याःगु खः । आदेशया झिंन्यान्हू दुने लिखित जवाफ पेश यायेत निर्देशन ब्यूगु दु । प्रधानसेनापतिया पदं कटवालयात चीकाः रथी कुलबहादुर खड्कायात कायममुकायम प्रधानसेनापतिइ नियुक्त यायेगु मन्त्रिपरिषदया निर्णय असंवैधानिक जूगु दाबी यासें निर्णय बदर यायेत अधिवक्ता दामोदर पौडेलं बुधवाः रिट दायर याःगु खः । आदेशय् कामु ब्यूगु ज्या असंवैधानिक व गैरकानुनी जूगु धासें कामु ब्यूगु पौ तत्काल कार्यान्वयन मयायेत, मयाकेत अन्तरिम आदेश जारी यायेत रिटय् माग यानातःगु खः । रिटय् प्रधानमन्त्री पुष्पकमल दाहाल प्रचण्ड, मन्त्रिपरिषदया ज्याकू व रथी खड्कायात विपक्षी देयेकातःगु दु । बैशाष २० गते मन्त्रिपरिषदं सेनापति कटवालयात पदं चीकाः खड्कायात कायममुकायम बीगु निर्णय याःगु खः ।",http://www.nepalmandal.com/content/1389.html
माओवादी संसद अवरुद्ध यानाच्वनेगु पक्षय् मदु : प्रचण्ड ,"Thu May 14, 2009  8:52 pm",प्रधानमन्त्री व एकीकृत नेकपा (माओवादी)या अध्यक्ष पुष्पकमल दाहालं न्हूगु सरकार गठन यायेत पंगः मथनेगु न्ह्यथंसें माओवादी संसद अवरुद्ध यानाच्वनेगु पक्ष मदुगु धयादिल । वयेकलं शान्ति व न्हूगु संविधान निर्माण यायेगु ज्या पूवंकेत बृहत राजानीतिक सहमतिया निंतिं दक्वं दलतय्त इनाप यानादिल । माओवादी जनयुद्धया बारे पत्रकार दिपक सापकोटां च्वःगु 'उथलपुथलका दश वर्ष' सफू विमोचन यायेगु ज्याझ्वलय् वयेकलं हाकनं नाप्पं च्वना: बृहत राष्ट्रिय सहमति यानाः शान्ति व संविधान निर्माणया मुद्दाया बारे सहलह यायेमाःगु खँ धयादिल । वयेकलं इतिहाया मुलभूत मुद्दायात छखे तयाः राजतन्त्रया कासाः म्हिताः हाकनं निरंकुशसता पाखे लिहांवनेगु कुतः जुयाच्वंगु द्वपं बियादिल । देय् गृहयुद्ध पाखे यंकेत स्वःसाः राष्ट्रया निंतिं तःधंगु दुर्भाग्य जुइगु धयादिल । आत्मनिर्णयया अधिकार व शान्तिया संघर्ष जारी दुगु धासें वयेकलं रिमोट कन्ट्रोल पाखें नेपाःयात संचालन यायेत स्वईपं पाखें सचेत जुइत दक्वसितं इनाप यानादिल । प्रधानमन्त्री प्रचण्डं आःया मुद्दा स्वसः व छगू सिटया सांसदत मुंकाः सरकार देयेकेगु मखसें अत्मनिर्णयया अधिकार स्थापित यायेगु खः धयादिल । जननिर्वाचित सरकारयात निरिह यायेगु कथं न्ह्या: वंसाः अज्याःगु सरकारया छुं अर्थ मदइगु धयादिल ।,http://www.nepalmandal.com/content/1391.html
एमालें तच्वकं द्वंकल : गौतम ,"Thu May 14, 2009  8:47 pm",निवर्तमान उपप्रधान व गृहमन्त्री बामदेव गौतमं प्रधामसेनापति रुक्मांग कटवालया कारवाही प्रकरणं ल्यूने सरे जुयाः एमालें तच्वकं द्वंकूगु खँ धयादीगु दु । बिहिवाः येँय् जूगु अनेरास्ववियूया प्रशिक्षण ज्याझ्वलय् न्ववासें नेता गौतमं माओवादीया उग्रवामपन्थी भड्काव दिकेगु नांमय् प्रधानसेनापति कारवाही प्रकरणय् एमालें याःगु गल्ती पाखें दक्षिणपन्थीयात हे फाइदा जूगु धयादिल । वयेकलं सेना समायोजन व पुर्नस्थापना ज्या सम्पन्न मजुइकं शान्ति प्रक्रिया तार्किक निष्कर्षय् थ्यनी मखु धयादिल । वयेकलं थुकीं संविधान निर्माण यायेगु ज्या तकं प्रभावित यायेफइगु धासें सेना समायोजन विरोधी प्रधानसेनापति कटवालयात कारवाही यायेगुया विकल्प मदुगु स्पष्ट यानादिल । एमाले उपाध्यक्ष नं जुयादिम्ह गौतमं एमालें न्हापा थ्व प्रकरण यात समर्थन याये धयाः नं लिपाः समर्थन लित कायेगु निर्णय पार्टीया गलत दृष्टिकोण जूगु टिप्पणी यानादिसें आः क्रान्तिकारी शक्तित दथुइ सहकार्य यानाः न्ह्याः वनेमाःगु आवश्यकताय् बः बियादिल । क्रान्तिकारी शक्तित नापया सहकार्यं जक एमालेया भविष्य दइगु बीचाः तयादिसें क्रान्तिकारी नारा नालाकाःगु कारणं हे स्वतन्त्र विद्यार्थी युनियनय् थःगु विद्यार्थी संगठन अनेरास्ववियू यक्व विद्यार्थीया जनमत मुंकेत ताः लाःगु धयादिल ।,http://www.nepalmandal.com/content/1390.html
फोरम थःगु हे नेतृत्वया सरकारयया पक्षय् ,"Fri May 15, 2009  10:51 am",सत्ता समिकरणय् महत्त्वपूर्ण ल्हाः दुगु मधेशी जनअधिकार फोरमं थःगु हे नेतृत्वया सरकार गठनया निंतिं पहल यायेगु व अथे मजूसाः मधेशया मागयात सम्बोधन यायेत प्रतिबद्धता प्वंकेगु गठबन्धनयात सरकार देयेकेत पिने च्वनाः हे समर्थन यायेगु निर्णय याःगु दु । शुक्रवाः सुथय् प्यताः ईलय् तक च्वंगु फोरमया केन्द्रीय समितिया बैठकं शान्ति प्रक्रियायात तार्किक निष्कर्षय् थ्यंकेत व राजनीतिक सहमतिया आधारय् लोकतान्त्रिक मूल्य व मान्यताया लिधंसाय् राज्य प्रणाली सु-संचालन यायेत फोरमं थःगु हे नेतृत्वय् सहमत जुइफुगु पक्षत नाप मंकाः सरकार गठनया निंतिं राजनीतिक दलतय् सहमति मुंकेगु निर्णय याःगु दु । अथेहे मेगू विकल्पय् कथं संयुक्त लोकतान्त्रिक मधेशी मोर्चानाप जूगु च्यागू बुँदे सम्झौतायात ठोस व व्यवहारिक रुपं कार्यान्वयन यायेत सहमति प्वंकेगु राजजीतिक दल वा गठबन्धनयात सरकार गठन यायेत समर्थन यायेगु निर्णय याःगु दु । थंज्याःगु दल वा गठबन्धनयात समर्थन यायेत फोरम स्वयम सरकारय् मवंसें पिनेच्वनाः हे समर्थन व ग्वहालि यायेगु निर्णय याःगु दु । मोर्चाया निगू घटक तमलोपा व सद्भावनां एमाले गठबन्धनयात ग्वहालि यायेगु निर्णय थ्वस्वयां न्ह्य: हे यायेधुंकूगु दु ।,http://www.nepalmandal.com/content/1392.html
'एमालेयात समर्थन यानादिसं' ,"Fri May 15, 2009  2:17 pm",नेपाली कांग्रेसया सभापति व पुलांम्ह प्रधानमन्त्री गिरिजाप्रसाद कोइरालां प्रजातान्त्रिक शक्तित दथुइया एकता कायम यायेत जुसां नं एमालेया नेतृत्वय् गठन जुइगु सरकारयात समर्थन यायेत चीचीधंगू दलयात इनाप यानादीगु दु । शुक्रवाः थःगु हे छेँ महाराजगंजय् राप्रपा नेपालया अध्यक्ष कमल थापा नाप नापलाय्गु झ्वलय् सभापति कोइरालां पुलांगु खँ ल्वःमंकाः एमाले नेतृत्वया सरकारयात समर्थन यायेत इनाप यानादीगु खः । कोइरालां प्रजातन्त्रय् विश्वास तईपिं पार्टीत दथुइ एकता जुइमाःगु धासें एमालेयात ग्वहालि यायेत इनाप यानादीगु खः । लिसःलय् राप्रपाया अध्यक्ष थापां थ्व खँय् पार्टीया बैठकं निर्णय याइगु धासें एमालेयात समर्थन यासां सरकारय् ब्वति मकायेगु प्रतिकृया बियादिल । अथेहे थौं हे सभापति कोइरालां नेकपा संयुक्तया नेतात नापलाना एमालेया नेतृत्वय् गठन जुइगु सरकारयात समर्थन यायेत इनाप यानादीगु खः ।,http://www.nepalmandal.com/content/1393.html
शान्ति सुव्यवस्था कायम यायेत सुरक्षा प्रमुखयात निर्देशन ,"Tue May 12, 2009  8:01 pm","राष्ट्रिय मानवअधिकार आयोगं लिपांगु ईलय् देशय् असुरक्षा अप्वयावंगु धासें शान्ति सुव्यवस्था कायम यायेत सुरक्षा निकायया प्रमुखतय्त निर्देशन ब्यूगु दु । सेनापति प्रकरण लिपाः स्यनाःवंगु राजनीतिक संकटया कारण थीथी जिल्लाय् असुरक्षा अप्वयेवं आयोगं सुरक्षा निकायया प्रमुखतय्त सःताः थंज्याःगु निर्देशन ब्यूग खः । आयोगं शान्तिपूर्ण विरोधया ज्याझ्व निर्वाध रुपं संचालन जुइ बीत व ल्वापू, अपहरण थंज्याःगु ज्या दीकेत आवश्यक सतर्कता नालेत नं सुझाव ब्यूगु दु । आयोगं एकीकृत माओवादीया भातृ संगठनया कार्यकर्ताया आक्रमणया कारण संखुवासभा, झापा, मोरंग् लगायतया जिल्लाय् मेगू दलया कार्यकर्ता विस्थापित जूगु खँ धाःगु दु । नापं आयोगं दक्व जिल्लय् अधिकारकर्मी, नागरिक समाज व सुरक्षा निकाय दथुइ शान्ति सुव्यवस्था कायम यायेत तत्काल आवश्यक पहल यायेत नं सुझाव ब्यूगु दु । यलय् च्वंगु आयोगया केन्द्रीय ज्याकूथी जूगु सहलहलय् आयोगया अध्यक्ष केदारनाग उपाध्याय लगायत पदाधिकारीत, गृह मन्त्रालयया सचिव, नेपाल प्रहरी व सशस्त्र प्रहरी महानिरीक्षक लगायत सुरक्षा अधिकारीतय्सं ब्वति काःगु खः ।",http://www.nepalmandal.com/content/1355.html
संसद सुचारु यायेत प्रधानमन्त्रीयात सभामुखया इनाप ,"Tue May 12, 2009  7:14 pm",संविधान सभाया अध्यक्ष सुवास नेम्वाङं वर्तमान राजनीतिक समस्या समाधन संसद पाखें यायेफइगु पाखे प्रधानमन्त्री पुष्पकमल दाहाल प्रचण्डया ध्यानाकर्षण यानादीगु दु । मंगलवाः न्हिनय् प्रधानमन्त्री निवास बालुवाटारय् वनाः सभामुखं प्रधानमन्त्रीया ध्यानाकर्षण याकूगु खसाः प्रधानमन्त्रीं थ्व विषययात गम्भीर रुपं कयाःगु प्रतिक्रिया बियादीगु खः । नेम्वाङं तहाकःगु ई तक सरकार बिहिन जुयाच्वनेगु धइगु बांलाःगु खँ मखु धकाः प्रधानमन्त्रीयात जानकारी बियादीगु खः । प्रधानमन्त्री प्रचण्डं संसद स्वयां पिने च्व्नाः सरकार गठन जुइ फइ वा फइमखु धकाः सभामुख नाप न्ह्यसः तयादीगु खः । लिसःलय् नेम्वाङं संसद पिने च्वनाः सरकार गठन याये मज्यूगु तर्क तयादिल । माओवादीया कारण पटक पटक संसद अवरोध यायेवं प्रधानमन्त्री व सभामुख दथुइ खँल्हाबंला जूगु खः ।,http://www.nepalmandal.com/content/1354.html
प्रचण्ड व फोरमया नेतात दथुइ सहलह ,"Wed May 13, 2009  12:28 pm","संयुक्त लोकतान्त्रिक मधेशी मोर्चां एमालेया नेतृत्वया गठबन्धनयात समर्थन याइगु सम्भावना अप्वयेवं प्रधानमन्त्री पुष्पकमल दाहाल प्रचण्डं नागरिक सर्वोच्चता स्थापित मजूतल्ले सरकार गठन प्रकृयाय् ब्वति मकायेत मधेशी जनअधिकार फोरमया नेतात नाप इनाप याःगु दु । बुधवाः सुथय् प्रधानमन्त्री निवास बालुवाटारय् फोरम अध्यक्ष उपेन्द्र यादव व सहअध्यक्ष जयप्रकाश गुप्तायात नापलायेगु झ्वलय् आः सरकार गठनया खँ गौण जूगु धासें नागरिक सर्वोच्चता स्थापित यायेत ग्वहालि यायेत इनाप यानासदिल । अथेहे, मधेशीतय् मागया बारे लिखित प्रतिबद्धता वसाः जक एमालेया गठबन्धनयात ग्वहालि यायेगु अडान काःगु संयुक्त लोकतान्त्रिक मोर्चां थौं थ:गु आधिकारीक धारण सार्वजनिक याइगु सम्भावना अप्वःगु दु । मोर्चाया माग कथं कांग्रेस व एमाले मंगलवाः बहनी प्रतिबद्धता पौ च्वःगु खसाः उकी छुं ब्वःत हीकाः हाकनं लिखित प्रतिबद्धता छ्वयेत मोर्चां माग याःगु ख: ।",http://www.nepalmandal.com/content/1357.html
बसया ठक्करं स्वम्ह सीत ,"Wed May 13, 2009  12:25 pm","यात्रु बसया ठक्करं बुधवाः सुथय् पूर्व-पश्चिम राजमार्ग अन्तर्गत सिरहाया बन्दिपुरय् स्वम्ह सीगु दु । येँय् नं विराटनगरपाखे वनाच्वंगु बसं मोटरसाइकल यात ठक्कर नकेवं मोटरसाइकलय् सवार स्वम्हेसिया ज्यान वंगु खः । सीपिं धनुषा गोविन्दपुरया उदितनारायण यादव, वयेकया काय् सुदिपनारायण व सबैलाया रामप्रताप यादव जूगु खँ स्थानीय प्रहरीं धाःगु दु । उदितनारायण्न व सुदिपनारायण घटनास्थलयय् मदुगु खसाः रामप्रतापयात वासः याकेत धरान यंकेगु ईलय् लँय् मदुगु खः ।",http://www.nepalmandal.com/content/1356.html
चीनं भारतीय धापूया खण्डन ,"Wed May 13, 2009  12:47 pm",नेपालया राजनीतियात अन्यौलग्रस्त देयेकीगु ज्या चीनं याःगु धकाः भारतं याःगु जिकिरयात चीनं खण्डन याःगु दु । चीनया परराष्ट्र मन्त्रालयया प्रवक्ता मा चाउ स्वीं मंगलवाः बेइजिङय् नियमित प्रेस सम्मेलनय् न्ववायेगु झ्वलय् भारतीय पत्रिका 'टाइक्स अफ इन्डिया'या थ्व सम्बन्धि रिपार्ट निराधार जूगु खँ धाःगु दु । वयेकलं चीन सरकारं मेगू देय्या आन्तरिक मामिलाय् हस्तक्षेप मयायेगु सिद्धान्तयात नाला वयाच्वंगु धासें नेपाःया थीथी राजनीतिक पार्टीत छप्पँ जुयाः शान्ति प्रकृयायात न्ह्यने यंकेमाःगु व राजनीतिक स्थिरता व आर्थिक विकासयात साकार यायेफइगु विश्वास चीनं काःगु धयादिल । वंगु मे ९ तारिख खुन्हु भारतीया न्हिपौ 'टाइम्स अफ इन्डियां' प्रधानसेनापतियात अवकाश बीगु पाखें दिकेत भारत सरकारं कुतः यानाच्वंगु ईलय् प्रधानमन्त्री प्रचण्डयात छगू पौ छ्वयाः चीनं अवकास बीगु निर्णययात समर्थन यायेगु धकाः न्ह्यथंनातःगु खः । अथेहे थीथी भारतीया नेतातय्सं चीनं नेपालय् 'अवैध च्यूता' तःगु धासें सार्वजनिक रुपं आलोचना यानावयाच्वंगु खः ।,http://www.nepalmandal.com/content/1358.html
एमाले नेतृत्वया सरकारयात ग्वहालि यायेत प्रधानमन्त्रीयात नेपालया इनाप ,"Wed May 13, 2009  2:14 pm",थःगु नेतृत्वय् गठन जुइत्यंगु सरकारयात समर्थन यायेत थीथी दलनाप सहलह यानाच्वंगु नेकपा एमालें थौं प्रधानमन्त्री पुष्पकमल दाहाल प्रचण्ड नाप थ्व इनाप यनादीगु दु । न्हूगु सरकारया नेतृत्वया निंतिं प्रस्तावित एमाले नेता माधवकुमार नेपालं थौं प्रधानमन्त्री प्रचण्ड यात नापलाना न्हूगु सरकारयात ग्वहालि यायेत इनाप यानादीगु खः । पुल्चोय् च्वंगु अर्थमन्त्री डा. बाबुराम भट्टराईया निवासय् जूगु खँल्हाबंलाय् नेपालं अधिकांश दलतय्सं एमाले नेतृत्वया सरकारयात ग्वहालि यायेत तयार जूगु धासें माओवादी नेतृत्वयात नं ग्वहालि यायेत इनाप यानादीगु खः । प्रधानमन्त्री प्रचण्डं धासाः एमाले नेतृत्वया सरकार यात ग्वहालि यायेत राष्ट्रपतिया पलाः भिंकेमाःगु व प्रधानसेनापति रुक्मांग कटावलयात कारबाही यायेगु मन्त्रिपरिषदया निर्णय कार्यान्वयन यायेमाःगु प्रस्ताव तयादिल । एमाले नेता नेपालं उगु मुद्दा अदालतय् बिचाराधीन जुसां राजनीतिक सहलह यानाः निकास मालेफइगु बीचाः प्वंकादिल । वयेकलं देय्या अभिभारा पूवंकेत सहमति यानाः न्ह्याःवनेत इनाप यानादीगु खः ।,http://www.nepalmandal.com/content/1359.html
नागरिक सर्वोच्चताया स्थापना बिना सरकार गठन जुइमखु : वैद्य ,"Wed May 13, 2009  7:41 pm","एकीकृत नेकपा (माओवादी)या वरिष्ठ नेता मोहन वैद्यं नागरिक सर्वोच्चताया संघर्ष जारी जूगु ईलय् न्हूगु सरकार गठन जुइमफइगु खँ धयादीगु दु । बुधवाः येँय् जूगु छगू अन्तक्रियाय् वैद्यं माओवादी प्रतिपक्षय् च्वनेत तयार जूगु धासें उकीया निंतिं न्हापां नागरिक सर्वोच्चता स्थापना जुइमाः धयादिल । माओवादीं सरकार गठन याये मबिल धकाः गलत प्रचार जूगु धासें नेता वैद्यं कांग्रेस-एमालें बहुमत मुंके मफूगु धयादिल । वयेकल माओवादीं लोकतन्त्र संस्थागत यायेत स्वगु खसां राष्ट्रपतिं अप्रत्यासित रुपं नागरिक सर्वोच्चताय् आक्रमण याःगु धयादिल । वयेकलं सैन्य सर्वोच्चताया पक्षपोषण याईपिं कांग्रेस व एमालेयात लोकतन्त्रवादी दल धायेगु हैसियत मदुगु द्वपं बियादिल । माओवादीं लोकतन्त्र माने याइमखु धइगु भ्रम ब्वलंकूगु द्वपं ब्यूसें वयेकलं थःगु दल लोकतन्त्रया 'सच्चा पहरेदार' जूगु दाबी यानादिल । देय्या आर्थिक, सामाजिक रुपान्तरण प्रकृया देशी-विदेशी प्रतिक्रियावादीतय्त असह्य जूगु धासें वयेकलं माओवादी शान्ति प्रक्रिया व न्हूगु संविधान निर्माण यायेगु ज्याय् प्रतिबद्ध जूगु धयादिल ।",http://www.nepalmandal.com/content/1373.html
न्हूगु सरकार गठन बारे नेपाल-कोइराला सहलह ,"Wed May 13, 2009  8:01 pm","कांग्रेस व एमालेया शीर्ष नेतातय्सं मधेशया मुद्दाय् न्हापा जूगु सहमति स्वयां अप्व लचकता नालेमफइगु निष्कर्ष पिकाःगु दु । निगू दलया शिर्ष नेतात दथुइ बुधवाः जूगु सहलहलय् मधेशवादी दलतय्सं शान्ति प्रक्रिया न्ह्यने यंकेत ग्वहालि यायेमाःगु निष्कर्ष तकं पिकाःगु दु । कांग्रेस सभापति गिरिजाप्रसाद कोइराला निवास महारजगंगय् जूगु खँल्हाबंलाय् मधेशवादी दलनाप थ्वस्वयां न्ह्यः जूगु सहमति हे पूर्ण जूगु धासें थप सहमति आवश्यक मजूगु निष्कर्ष पिकाःगु खः । सहलहल यायेत एमाले नेतात माधव नेपाल, भरतमोहन अधिकारी व रघुजी पन्त कोइराला निवास थ्यंकादीगु खः । खँल्हाबंला लिपाः संचारकर्मीतय् प्रतिक्रिया बियादिसें एमाले नेता रघुजी पन्तं सहमतिया राजनीति आवश्यक जूगुलिं सहमति यानाः न्ह्याः वनेगु खँ धयादिल । अथेहे कांग्रेसया उपसभापति रामचन्द्र पौडेलं मधेशवादी दलया माग बारे छुं सहलह मजूसां मधेशवादी दलतय् माग थ्व स्वयां न्ह्यः जूगु सहमति हे पूर्ण जूगु धयादिल । वयेकलं मधेशवादी दलत वहे सहमतिया लिधंसाय् माओवादी नेतृत्वया सरकारय् वने ज्यूसाः एमाले सरकारया नेतृत्वया सरकारय् छाये वने मज्यूगु धकाः न्ह्यसः तयादिल । थ्वस्वयां न्ह्यः थौं सुथय् एमाले नेता माधव नेपालं प्रधानमन्त्री पुष्पकमल दाहाल प्रचण्डयात नापलानादीगु खः ।",http://www.nepalmandal.com/content/1375.html
राजनीतिक गतिरोध अन्त्य यायेगु जिम्मा प्रमया : नेम्वाङ ,"Wed May 13, 2009  7:44 pm",सभामुख सुवास नेम्वाङं राजजीतिक गतिरोध अन्त्य यायेगु जिम्मा प्रधानमन्त्री पुष्पकमल दाहाल प्रचण्डं कायेमाःगु खँ धयादीगु दु । बुधवाः येँय् जूगु नेपाल इन्जिनियर्स एसोसिएसनया ज्याझ्वलय् न्ववासें वयेकलं संसद व देशया नेताया कथं समस्या ज्यंकेगु निंतिं पहल थम्हं प्रधानमन्त्रीया ध्यानानर्षण यानागु खँ धयादिल । दक्वं दल नाप सहलह यानाः प्रधानमन्त्रीं आःया अवस्थाया अन्त्य यायेमाःगु धासें सभामुख नेम्वाङं न्हूगु संविधान निर्माण जुया निर्वाचन मजूतल्ले राजनीतिक दलत दथुइया उच्चस्तरया सहमति निर्माण जुइमाःगु सुझाव बियादिल । देय् तःहाकःगु ई तक काम चलाउ सरकारया भरय् चलेजुइ मफइगु धासें वयेकलं संसद सुचारु यानाः सरकार निर्माण प्रकृया न्ह्याकेत दलत जिम्मेवार जुइमाः धयादिल ।,http://www.nepalmandal.com/content/1374.html
न्यायिक क्षेत्रय् राजनीतिकरण दुर्भाग्यपूर्ण : रायमाझी ,"Sat May 9, 2009  8:59 pm","नकतिनि नियुक्त जुयादिम्ह प्रधानन्यायाधीस मीनबहादुर रायमाझीं न्यायिक क्षेत्रय् राजनीतिकरण यायेत स्वःगु कुतः दुर्भाग्यपूर्ण जूगु खँ धयादीगु दु । कानुन दिवसय लसताय् येँय् याःगु छगू ज्याझ्वलय् न्ववानादिसें प्रधानन्यायाधीस रायमाझीं न्यायिक क्षेत्रयात अभाव प्रभाव व दवाव मुक्त यायेमाः धयादिल । न्यायकर्मीतय् अवस्था तसकं संवेदनशील जूगुलि चिन्त प्वंकादिसें प्रधानन्यायाधीश रायमाझीं थः अनुकूलया निर्णयया निंतिं न्यायकर्मीयात दवाव बीगु ज्या अप्वःगु खँ धयादीगु दु । छुं नं राजनीतिक शक्तितय्सं सीमा स्वयां पिने वनाःराजनीतिक आस्थाया आधारय् न्यायिक क्षेत्रयात थः अनुकुल व्याख्य मयायेत वयेकलं इनाप यानादिल । वयेकलं थः अनुकुलया निर्णयया निंतिं न्यायिक क्षेत्रयात दवाव बीगु न्यायिक स्वतन्त्रता विरुद्ध जूगु धयादिल । ज्याझ्वलय् सर्वोच्च अदालतया वरिष्ठ न्यायाधीश अनुपराज शर्मा, रजिष्ट्रर डा रमाकृष्ण तिमल्सेना लगायत न्यायाधीसतय्सं नं न्ववानादीगु खः ।",http://www.nepalmandal.com/content/1293.html
एमाले नेतृत्वया सरकारय् ब्वति कायेत दलतय्त आव्हान ,"Sat May 9, 2009  9:02 pm","नेकपा एमालें थःगु नेतृत्वय् राष्ट्रिय सरकार गठन यायेगु निर्णय याःगु दु । शनिवाः येँय् एमाले ज्याकू बल्खुइ च्वंगु केन्द्रीय कमिटीया बैठकं भावी सरकारया नेतृत्व एमालें यायेमाःगु व उगु सरकारय् ब्वति कायेत माओवादी, कांग्रेस, फोरम लगायत दलतय्त आव्हान याःगु दु । एमालें सरकार गठनया निंतिं मेमेगु दलत नाप वार्ता यायेत अध्यक्ष झलनाथ खनालया संयोजकत्वय् वरिष्ठ नेता माधवकुमार नेपाल, उपाध्यक्ष अशोक राई, विद्या भण्डारी लगायत नेतात दुथ्याःगु गुम्ह दुजः दुगु वार्ता समिति नं गठन याःगु दु । एमाले केन्द्रीय कमिटीया बैठक आइतवाः हाकनं च्वनीगु जूगु दु ।",http://www.nepalmandal.com/content/1294.html
माओवादी शान्ति प्रक्रियाय् प्रतिबद्ध : भट्टराई ,"Sun May 10, 2009  12:35 pm","एकीकृत नेकपा (माओवादी)या वरिष्ठ नेता व अर्थमन्त्री डा. बाबुराम भट्टराईं नागरिक सर्वोच्चताया निंतिं माओवादीं सरकार त्वतुसां नं शान्ति प्रक्रियाय् प्रतिबद्ध दुगु खँ धयादीगु दु । आइतवाः सुथय् अनमिन प्रमुख करिन लेन्डग्रेन दथुइ जूगु खँल्हाबंलाय् वयेकलं थ्व खँ धयादीगु खः । खँल्हाबंलाय् मन्त्री भट्टराईं शान्ति व लोकतन्त्र प्रति माओवादीं या:गु प्रतिबद्धताय् शंका मयायेत लेन्डग्रेनयात इनाप यानादिलसाः अनमिन प्रमुख लेन्डेग्रेनं संयुक्त राष्ट्र संघया सुरक्षा परिषदय् नेपाःया लिपांगु घटनाक्रम बारे सहलह जूगु जानकारी बियादिल । पुल्चो स्थित मन्त्री निवासय् जूगु खँल्हाबंलाय् कांग्रेस लगायत दलतय्सं माओवादी जनसेनाया पुनः प्रमाणिकरण यायेत माग यानाच्वंगु विषयलय् नं खँ जूगु खः । मन्त्री भट्टराईं पुनः प्रमाणिकरणया खँ अनावश्यक व औचित्यहीन जूगु धयादिल । नापं वयेकलं हिलावंगु परिवेशष् नकतिनि सार्वजनिक जूगु भिडियो टेपया छुं नं सान्दर्भिकता मदुगु व उकीया बारे भ्रमय् मलायेत लेन्डग्रेनयात इनाप यानादिल । खँल्हाबंलाय् शान्ति प्रकृया, न्हूगु सरकार गठन, सेना समायोजन, प्रधानमन्त्रीया भिडियो प्रकरण लगायत समसामयिक राजनीतिक खँय् सहलह जूगु खः ।",http://www.nepalmandal.com/content/1295.html
अनमिनया पुलांम्ह प्रमुख मार्टिन नेपालय् ,"Sun May 10, 2009  12:57 pm",माओवादी जनसेनाया पुनः प्रमाणिकरण जुइमाःगु सः थ्वयाच्वंगु ईलय् अनमिनया पुलांम्ह प्रमुख इयान मार्टिन नेपाः भ्रमणय् झयादीगु दु । न्यान्हूयंकया नेपाः भ्रमणय् झयादिम्ह मार्टिनं थःगु भ्रमण निजी जूगु धासां जनसेना विवादय् लानाच्वंगु ईलय् वयेकया थ्व भ्रमण यात राजनीतिक ख्यलय् अर्थपूर्ण रुपं कयाच्वंगु दु । नेपाः थ्यनेवं अनमिनया पुलांम्ह प्रमुख मार्टिन व आःया अनमिन प्रमुख करिन लेन्डग्रेन दथुइ खँल्हाबंला जुयाच्वंगु दु । वयेकपिनि दथुइ शान्ति प्रक्रिया व प्रधानमन्त्री पुष्पकमल दाहाल प्रचण्डया लिपांगु भिडियो टेपाया बारे खँ जुयाच्वंगु सिदुगु दु । नेपाःया स्यना वनाच्वंगु शान्ति प्रक्रिया व राजनीतिक अन्यौल खनेदयाच्वंगुलिं मार्टिनं थःगु भ्रमण निजी धासां शान्ति प्रक्रियानाप स्वापू दुपिं मनूतय्त नापलाइगु जूगु दु ।,http://www.nepalmandal.com/content/1296.html
राष्ट्रपतिं बहुमतया सरकार गठन यायेत पौ छ्वल ,"Sun May 10, 2009  2:32 pm",राष्ट्रिय सहमतिया न्हूगु सरकार गठनया निंतिं थम्हं ब्यूगु ईया दुने दलतय्सं सरकार गठन यायेमफेवं राष्ट्रपति डा. रामवरण यादवं बहुमतया आधारय् सरकार गठन यायेत आइतवाः व्यवस्थापिका संसदयात इनाप याःगु दु । दलतय्सं राष्ट्रपतिं ब्यूगु ईया दुने न्हूगु सरकार गठन यायेमफेवं धारा ३८ या उपधारा २ कथं व्यवस्थापिका संसदय् दुथ्यापिं दुजःतय् ल्याया बहुमतं न्हूगु सरकार गठन यायेत राष्ट्रपतिं सभामुख मार्फत संसदयात इनाप याःगु खः । अन्तरिम संविधानया धारा ३८ या उपधारा १ बमोजिम राष्ट्रिय सहमतिया सरकारया निंतिं दलतय्त छवाः न्ह्यः राष्ट्रपतिं ब्यूगु ई शनिवाः सिधःगु खः ।,http://www.nepalmandal.com/content/1297.html
राष्ट्रपतिया पलाःयात लसकुस यासें काग्रेसं प्रदर्शन याइगु ,"Sun May 10, 2009  5:01 pm",नेपाली कांग्रेसं राष्ट्रपति डा. रामवरण यादवया पलाःयात लसकुस यासें देयेयंक प्रदर्शन याइगु जूगु दु । सिंहदरवारय् च्वंगु कांग्रेसया संसदीय ज्याकूथीइ आइतवाः च्वंगु संसदीय दलया बैठकं राष्ट्रपतिं नेपाली सेनाया अभिभावकत्व व संरक्षकत्वया भूमिका म्हितुगुलिं वयेकया पलाः लसकुस याये बह जूगु ठहर यासें देयेयंक बहस न्ह्याकीगु जूगु दु । अथेहे प्रधानमन्त्री व माओवादी अध्यक्ष पुष्पकमल दाहाल प्रचण्डया भिडियो टेप प्रकरणं माओवादी लडाकूतय् पुनः प्रमाणीकरण यायेमाःगु आवश्यकक्त खनेदुगु ठहर नं बैठकं याःगु दु । माओवादीया ल्वाभ न्यायेगु रणनीति सार्वजनिक जूगु धासें कांग्रेसं उकीयात सत्ता कब्जा यायेगु रणनीति जूगु धासें दुर्भाग्यपूर्ण धाःगु दु । बैठकं माओवादी शान्ति प्रकृया प्रति गम्भीर मजूगु व सत्ता कब्जा यायेगु रणनीति कथं न्ह्याः वनाच्वंगु ठहर याःगु दु । न्हूगु सरकारया नेतृत्व एमालें यायेमाःगु नेतृत्वया प्रस्तावयात संसदीय दलं अनुमोदन यानाः फुसाः माओवादी सहितया राष्ट्रिय सरकार देयेकेमाःगु व अथे मजूसाः माओवादी बाहेकया सरकार देयेके माःगु निष्कर्ष पिकाःगु दु ।,http://www.nepalmandal.com/content/1298.html
व्यवस्थापिका संसद अवरुद्ध ,"Sun May 10, 2009  8:23 pm",माओवादी सभासदतय्सं राष्ट्रपतिया पलाः भिंकेमाःगु माग यासें व्यवस्थापिका संसदया आइतवाःया बैठक अवरुद्ध याःगु दु । राष्ट्रपितं प्रधानसेनापतिया पुनबहालि यायेत ल्ह्वंगु पलाः असंवैधानिक धासें माओवादी सभासदतय्सं सदनया ज्या अवरुद्ध यानावयाच्वंगु दु । माओवादीं याना वयाच्वंगु अवरोधया कारणं प्रधानमन्त्री पुष्पकमल दाहाल प्रचण्डं बियादीगु राजीनामा संसदय् पेश जुइफूगु मदुनीसाः राष्ट्रपति डा. रामवरण यादवं न्हूगु सरकार सहमतिया आधरय् यायेत याःगु इनाप पौ व उकीया ई क्वचायेवं बहुमतिय आधारय् सरकार गठन यायेत छ्वःगु पौ नं संसदय् पेश जुइफूगु मुदुनी । व्यवस्थापिका संसदाया मेगू बैठक मंगलवाः च्वनी ।,http://www.nepalmandal.com/content/1299.html
माधव नेपालया नां न्हूम्ह प्रधानमन्त्रीया निंतिं प्रस्ताव ,"Sun May 10, 2009  8:25 pm",नेकपा (एमाले)या वरिष्ठ नेता माधवकुमार नेपालयात न्हूम्ह प्रधानमन्त्रीया निंतिं प्रस्ताव याःगु दु । एमाले केन्द्रीय कमिटीया आइतवाः च्वंगु बैठकय् अध्यक्ष झलनाथ खनालं वयेकया नां प्रस्ताव याःगु खः । अध्यक्ष खनालया प्रस्तावयात केन्द्रीय कमिटीया दुजःतय्सं सर्वसम्मत रुपं पारित याःगु खः । एमाले नेतृत्वयात समर्थन यायेगु धयाः वयाच्वंगु कांग्रेसं प्रस्तावित प्रधानमन्त्री नेपालयात समर्थन देयेकेत आइतवाः हे राजनीतिक परामर्श न्ह्याकूगु दु । एमाले सरकारया नेतृत्वया निंतिं तयार जुइवं कांग्रेसं एमालेया पक्षय् समर्थन देयेकेत राजनीतिक परामर्श न्ह्याकूगु खः । कांग्रेस व एमालें सदन अवरुद्ध यानाः न्हूगु सरकार गठन प्रक्रिया मदीकेत माओवादीयात इनाप याःगु दु । माओवादीं धासाः राष्ट्रपतिया पलाः मिभंकूतल्ले सदन न्ह्याके मबीगु धासें सदन अवरुद्ध यानावयाच्वंगु दु ।,http://www.nepalmandal.com/content/1300.html
प्रधानमन्त्री व विदेशी कुटनीतिक दथुइ खँल्हाबंला ,"Mon May 11, 2009  11:39 am","प्रधानमन्त्री पुष्पकमल दाहाल 'प्रचण्ड' व नेपालय् दुगु प्रमुख कुटनीतिक तथा दातृ निकायया प्रतिनिधित दथुइ सोमवाः खँल्हाबंला जूगु दु । सरकारया ब्वनाय् प्रधानमन्त्री निवास थ्यंकूपिं कुटनीतिक नियोगया प्रतिनिधितय्सं शान्ति प्रकृया प्रति गम्भिर च्यूताः प्वंकूगु खः । उकीया लिसलय् प्रधानमन्त्री प्रचण्डं शान्ति प्रकृयाय् छुं छुं समस्या खनेदुगु खसां सहमतिया आधारय् थ्व याकनं हे समाधान यायेगु धयादिल । वयेकलं शान्ति प्रकृया प्रति माओवादी प्रतिबद्ध जुगुलिं थुकी विश्वस्त जुइत कुटनीतिक नियोगया प्रतिनिधितय्त इनाप यानादिल । अथेहे नकनिति सार्वजनिक जूगु प्रधानमन्त्री प्रचण्डया भिडियो टेप बारे नं कुटनीतिक नियोगया प्रतिनिधितय्सं च्यूताः प्वंकूगु खः । थुकीया लिसलय् प्रधानमन्त्री प्रचण्ड उगु भिडियो लिपाः यक्व खँ हिले धुंकूगु व उगु भिडियो टेपया आः छुं महत्व मदुगु धासें उकीयात विश्वास मायायेत इनाप यानादिल । प्रधानमन्त्री निवास बालुवाटारय् जूगु खँल्हाबंलाय् शान्ति प्रकृया, प्रधानमन्त्री प्रचण्डया भिडियो प्रकरण, आर्थिक ग्वहालि लगायतया खँय् सहलह जूगु जानकारी खँल्हाबंला लिपाः अर्थमन्त्री डा. बाबुराम भट्टराईं बियादिल । खँल्हाबंलाय् कुटनीतिक प्रतिनिधितय्सं नेपाल विकास मंचया बैठक स्थगित जूगुलिं दुःख प्वंकादिल । लिसःलय् अर्थमन्त्री भट्टराईं न्हूगु सरकारं आः वइगु सेप्टेम्बर वा अक्टोबरय् उगु बैठक याइगु जानकारी बियादिल । थौं हे विदेशी कुटनीतिक नियोगया प्रतिनिधितय्सं कांग्रेस सभापति गिरिजाप्रसाद कोइराला नाप नं नापलानादीगु दु । प्रधानमन्त्री नापया खँल्हाबंला लिपाः कोइराला निवास महारजगंजय् थ्यंकूपिं प्रतिनिधितय्सं देय्या लिपांगु राजनीतिक घटनाक्रम प्रति च्यूताः प्वंकूगु खः । लिसःलय् सभापति कोइरालां समस्या ज्यंकेत याकनं हे माओवादी अध्यक्ष प्रचण्ड व एमाले अध्यक्ष झलनाथ खनाल नाप च्वनाः सहलह यायेगु जानकारी बियादिल ।",http://www.nepalmandal.com/content/1315.html
एमालेया बैठक निन्हूया निंतिं स्थगित ,"Mon May 11, 2009  3:55 pm",नेकपा (एमाले)या स्वन्हू न्ह्यः निंसें न्ह्यानाच्वंगु केन्द्रीय कमिटीया बैठक बुधवाः तकया निंतिं स्थगित याःगु दु । एमाले ज्याकू बल्खुइ सोमवाः च्वनेगु बैठकं कार्यविभाजन यायेगु ग्वसा:ग्वयात:गु खसां बैठक बुधवाः तकया निंतिं लिछ्याःगु दु । न्हूगु सरकार गठन यायेत लिबागुलिं मेमेगु दलत नाप सहलह यायेत निन्हूया निंतिं बैठक लिछ्याःगु खः ।,http://www.nepalmandal.com/content/1317.html
माधव नेपाल भारतिय ! ,"Mon May 11, 2009  4:11 pm",नेपाःया न्हूम्ह प्रधानमन्त्रीया नामय् नेकपा एमालेया वरिष्ठ नेता माधव नेपालया नां बय्बय् जुयच्वंगु इलय् भारतिय पत्रिकां भाजु नेपाल भारतिय मूलयाम्ह धकाः छापेयाःगु दु । भारतं पिहांवइगु पंजाव केशरीया थौंया अंकय् भाजु नेपाल भारतिय मूलयाम्ह धकाः छापेयाःगु खः । ूभारतिय मूलया माधव नेपाःया न्हूम्ह प्रधानमन्त्री जुईू धकाः किपा सहित न्हापांगु पेजय् हे छापेयाना हःगु खः । छगू दशक न्हयः नेकपा एमालेयाया शाशनकालय् भाजु नेपाल उप प्रधानमन्त्री जूगु खःसा उबले थजाःगु छुं नं खं मवः। भाजु नेपालया कूल छेँ नेपाःया रौटहतय् खःसा येँय् कोटेश्वरय् थःगु हे छेँ दु ।,http://www.nepalmandal.com/content/1318.html
बहुमत एमाले नेतृत्वया सरकारया पक्षय् :  पौडेल ,"Mon May 11, 2009  4:12 pm","नेपाली कांग्रेसया उपसभापति रामचन्द्र पौडेलं व्यवस्थापिका संसदय् दुथ्यापिं सांसदतय् कुल ल्याःया बहुमत एमाले नेतृत्वया सरकारया पक्षय् दुगु धयादीगु दु । सोमवाः रिपोर्टस क्लबय् जूगु छगू ज्याझ्वल् न्ववानादिसें कांग्रेस, फोरम लगायत राजनीतिक दलया समर्थन एमाले नेतृत्वया सरकारयात दुगु धासें एमाले नेतृत्वया सरकार गठन यायेत आवश्यक ल्याः दुगु दाबी यानादिल । वयेकलं न्हूगु सरकार गुनं हालतं माओवादी नेतृत्वय् गठन मजुइगु धासें एमाले नेतृत्वया सरकार याकनं हे गठन जुइगु धयादिल । बरु एमाले नेतृत्वया सरकारयात ग्वहालि यायेत माओवादी यात इनाप यानादिल । उपसभापति पौडेलं माओवादीं न्हूगु सरकार गठन यायेत सदन अवरुद्ध यानाः पंगः थनाच्वंसाः मेगू लँपू मालेत थःपिं बाध्य जुइगु धयादिल । राष्ट्रपतिया पलाः असंवैधानिक मजूगु धासें वयेकलं यदि थ्व पलाः भिंकेगु नांमय् मेगू पलाः ल्ह्वंसाः संवैधानिक व राजनीतिक अनर्थ जुइ धयादिल ।",http://www.nepalmandal.com/content/1319.html
कांग्रेस व एमालेपाखें कानुनविदत नाप परामर्श ,"Mon May 11, 2009  7:06 pm","न्हूगु सरकार गठनया तयारी यानाच्वंगु कांग्रेस व एमालें विद्यमान संकट क्वचायेकेत कानुनविदत नाप परामर्श याःगु दु । एमाले केन्द्रीय ज्यकू बल्खुइ सोमवाः जूगु सहलहलय् विद्यमान संवैधानिक संकटया दथुइ न्हूगु सरकार गठन प्रक्रियाबारे कानुनविदत नाप सहलह याःगु खः । सहलहया झ्वलय् कानुनविदतय्सं काम चलाउ सरकारया ई ता:हाके मज्यूगु धासें संविधान बमोजिम न्हूगु सरकार गठन प्रक्रिया याकनं न्ह्याकेत दलया नेतातय्त सुझाव ब्यूगु खः । कानुनविदतय्सं राष्ट्रपतिं ल्ह्वंगू पलाःया खँय् सर्वोच्चय् विचारधीन जूगुलिं उकीया बारे अदालतं निर्णय याइगु खँ धा:गु दु । परामर्शया निंतिं कानुनविदत निलाम्बर आचार्य, सूर्य ढुङगेल, भिमार्जुन आचार्य लगायतया कानुनविदत बल्खु थ्यंकादीगु खः ।",http://www.nepalmandal.com/content/1337.html
मधेशीतय् मागयात सम्बोधन याईपिंत मधेशी मोर्चां ग्वहालि याइगु ,"Mon May 11, 2009  7:10 pm","संयुक्त लोकतान्त्रिक मधेशी मोर्चां सरकार व मोर्चा दथुइ जूगु च्यागू बुँदे सहमतियात सम्बोधन याइगु दलयात सरकार गठन यायेत ग्वहालि यायेगु निर्णय याःगु दु । मोर्चाया सोमवाः च्वंगू बैठकं च्यागू बुँदे सहमतिइ सुयाःगु बीचाः सकारात्मक दु वहे दलयात ग्वहालि याइगु निर्णय जूगु सद्भावनाया नेता अनिलकुमार झां जानकारी बियादिल । मोर्चां सरकार गठनया निंतिं च्यागू बुँदे सहमतियात मूल एजेण्डाया रुपय् न्ह्यब्वयेगु निर्णय या:गु दु । च्यागू बुँदे सहमतिया बारे थीथी दलया धारणा न्यनेगु नं मोर्चा नं निर्णय याःगु दु । मधेशी संयुक्त मोर्चाय् मधेशी जनअधिकार फोरम, तराई-मधेस लोकतान्त्रिक पार्टी, व सद्भावना पार्टी दुथ्याः । थ्व स्वंगू दल दुथ्याःगु दलतय् संयुक्त मोर्चा व सरकार दथुइ १६ फागुन २०६४य् च्यागू बुँदे सम्झौता जूगु खः ।",http://www.nepalmandal.com/content/1338.html
माओवादीं देया प्यंगू सहरय् जनसभा याइगु ,"Mon May 11, 2009  10:00 pm","एकीकृत नेकपा (माओवादीं) सदनया पलेसाः मेगू हे उपाय छ्यलाः सरकार गठन यायेगु कुतः यासाः उकीया सशक्त प्रतिवाद यायेगु निर्णय याःगु दु । सोमवाः यलय् च्वंगु पोलिटब्यूरो बैठकं नागरिक सर्वोच्चता कायम मजूतल्ले सतक व सडनपाखें थप संघर्ष यायेगु निर्णय याःगु दु । बैठकं राष्ट्रपतिया पलाः विरुद्ध स्थानीय निकाय तक प्रदर्शन यायेगु खँ माओवादी प्रवक्ता दिनानाथ शर्मा जानकारी बियादिल । वयेकलं विरोधया ज्याझ्व अन्तर्गत जेठ ३ गते देय्या प्रमुख प्यंगू सहर येँ, विराटनगर, नेपालगंज व धनगढीइ विशाल जनसभा याइगु जानकारी बियादिल । प्रवक्ता शर्मां थःगु पार्टी सरकार गठनया खँयात उलि महत्व मबीयाःगु धासें नागरिक सर्वोच्चता कायम यायेत शान्तिपूर्ण संघर्ष न्ह्याकातुं च्वनेगु धयादिल । बैठकय् पार्टी अध्यक्ष पुष्पकमल दाहाल प्रचण्डं राष्ट्रपतिया पलाः विरुद्ध धुर्वीकरण जुइधुंकूगुलिं थःगु पक्षय् जनमत संकलन यायेत स्थानीयस्तर तक बहस न्ह्याकेमाः धयादीगु शर्मां जानकारी बियादिल ।",http://www.nepalmandal.com/content/1339.html
माओवादीं सरकार गठनया प्रकृया न्ह्याकल ,"Tue May 12, 2009  11:19 am","एकीकृत नेकपा (माओवादीं) थःगु नेतृत्वय् न्हूगु सरकार गठन यायेगु निंतिं थीथी दलत नाप परामर्श याःगु दु । कांग्रेस व एमालेया गठबन्धनं एमाले नेता माधवकुमार नेपालया नेतृत्वय् न्हूगु सरकार देयेकेगु कुतः यानाच्वंगु ईलय् माओवादीं थ्व पलाः न्ह्याकूगु खः । थ्वहे झ्वलय् मंगलवाः सुथय् प्रधानमन्त्री निवास बालवाटारय् माओवादीं मधेशी मार्चाया स्वंगुलिं दलत नाप सहलह याःगु दु । सहलहलय् माओवादीं कांग्रेस व एमाले स्वयां माओवादी मधेशीतय् मागय् स्पष्ट जूगु धासें परिवर्तनकारी शक्तित छप्पँ जुइत व माओवादी नेतृत्वया न्हूगु सरकारयात ग्वहालि यायेत इनाप याःगु खः । अथेहे माओवादीं राष्ट्रपतिं ल्ह्वंगु पलाःया विरोध यायेत नं मधेशवादी दलतय्त इनाप याःगु दु । मधेशी जनअधिकार फोरम, तराई-मधेश लोकतान्त्रिक पार्टी व सद्भावना पार्टी दुथ्याःगु उगु खँल्हाबंलाय् मधेशी दलतय्सं माओवादीयात जिम्मेवार ढंग न्हूगु सरकार गठन प्रकृयाय् न्ह्या वनेत इनाप यासें संसद अवरुद्ध मयायेत सुझाव ब्यूगु खः । थ्वहे झ्वलय् म्हिग माओवादीं न्यागू चीधंगू दलत नाप सहलह याःगु दु । सिंहदरवारय् च्वंगु माओवादी संसदीय दलया ज्याकूथीइ च्वंगु बैठकय् न्यागू चीधंगू दलं माओवादी नेतृत्वया न्हूगु सरकार यात ग्वहालि यायेगु सहमति प्वंकूगु खः । सोमवाः जूगु खँल्हाबंलाय् नेकपा संयुक्त, नेकपा एकीकृत, नेपाली जनता दल व संयुक्त लोकतान्त्रिक मंचं ब्वति काःगु खसाः सद्भावना आनन्दीदेवी फोन यानाः सहमति प्वंकूगु खः । माओवादीं थौं नं थ्व न्यागू दलत नाप सहलह यायेगु ग्वसाःग्वयातःगु दु ।",http://www.nepalmandal.com/content/1340.html
गोली प्रहारं निम्ह व्यवसायी घाःपाः ,"Tue May 12, 2009  2:04 pm",जनकपुरय् अज्ञात पुचःया गोली लानाः निम्ह स्थानीय व्यवसायी घाःपाः जूगु दु । मंगलवाः सुथय् झिंछताः ईलय् स्थानीय व्यवसायीत जीवनाथ चौधरी व अनिल तिवारी यात अज्ञात पुचःलं गोली क्येकूगु खः । गोली विश्वकर्मा चोकय् क्येकूगु खः । चौधरी यात छाती गोलीं लाःगु दुसाः तिवारीयात ल्हातय् गोलीं लाःगु दु । घाःपाः जूपिंत जनकपुर अंचल अस्पतालय् वासः याकातःगु दु । व्यवसायीतय्त छाय् गोली क्येकूगु व सुनाः क्येकूगु धइगु खँ सीकेफुगु मदुनी ।,http://www.nepalmandal.com/content/1341.html
विमानस्थलया नीन्ह्यम्ह प्रहरी बिरामी ,"Tue May 12, 2009  2:09 pm","त्रिभुवन विमानस्थलया सुरक्षाय् च्वनाच्वंपिं नीन्ह्यम्ह प्रहरीत अज्ञात रोगया कारणं बिरामी जूगु दु । सोमवाः बहनी च्याताः इलं निसें प्रहरीतय्त छ्यँ स्याइगु, बान्ता जुइगु शुरु जूगु खः । थंज्याःगु लक्षण खनेवं बहनी हे बिरामीतय्त अस्पतालय् यंकूगु खः । बिरामी जुपिं प्रहरीतय्त आः वीरेन्द्र प्रहरी अस्पतालय् वासः याकातःगु दु । विमानस्थलय् खटे जुयाच्वंपिं प्रहरीतय्त छक्वलं थंज्याःगु लक्षण खनेवं स्वाइन फ्लुया आशंका यासां अस्पतालं धासाः लःया खराबीं बिरामी जूगु जानकारी ब्यूगु दु । वासः याकाःच्वंपिं  मध्ये नीप्यम्हेसित अस्पतालं डिस्चार्ज यायेधुंकूगु दुसाः स्वम्ह प्रहरीत अस्पतालय् हे वासः याकाः च्वंगु दु ।",http://www.nepalmandal.com/content/1342.html
एकीकृत नेकपा माओबादीया नेतृत्वय् सरकार मदयेकीगु ,"Fri May 8, 2009  8:19 am",नेपाली कांगे्रसया नेता कृष्णप्रसाद सिटौलां आः एकीकृत नेकपा माओबादीया नेतृत्वय् सरकार मदयेकीगु धयादीगु दु । वय्कलं छुं गथे जुयाः माओबादीया नेतृत्वय् सरकार दयेकूसा नेपाली कांगे्रस उकिइ ब्वति मकायेगु प्रष्ट यानादीगु दुसा रिपोर्टस क्लबया साक्षात्कारय् न्वंवानादिसें नेता सिटौलां आः सहमतीया सरकारया विकल्प मदुगु धयादीगु दु । वय्कलं फयांफत्तले सहमतिया सरकार दयेकेगु मखुसा एमालेया नेतृत्वय् मंकाः सरकार दयेकीगु दाबी यानादीगु दु । वय्कलं याकनं हे नेकपा एमालेया नेतृत्वय् सहमतिया सरकार दयेकेत्यंगु नापं दाबी यानादीगु दु । माओबादी आः प्रतिपक्षय् च्वनाः शालिन भूमिका निर्वाह यायेमाःगु बिचाः प्वंकादिसें वय्कलं अथे मजूसा देय् बांमलाःगु दुर्घटनाय् लाइगु धयादीगु दु । माओबादीं सरकार त्वःतूसां नं न्हूगु सरकार गठन यायेगु लँपुइ संसद अवरुद्ध यानाः देय्यात अकर्मण्यताय् तयेत स्वःगु द्धपं बियादीगु दु । मेगु खँय् नेता सिटौलां छुं न्ह्यः पिने हःगु भिडियो टेप असान्दर्भिक जूगु धयादीगु दुसा शसस्त्र द्धन्द्धपाखें शान्तीपूर्ण लँपुइ वयेत स्वःगु पार्टीं थः कार्यकर्तात दथुइ उगु खँ तयेगु स्वभाविक जूगु सिटौलाया धापू दु ।,http://www.nepalmandal.com/content/1269.html
"राष्ट्रियता, अग्रगमन व  नागरिक सर्वोच्चता रक्षार्थया पक्षय् छप्पँ जुइत पत्रकारतय् इनाप ","Fri May 8, 2009  8:19 am",पत्रकारतय्सं राष्ट्रियता व नागरिक सर्वोच्चताया पक्षय् छधी छप्पँ जुइत सकसित इनाप याःगु दु । जनसाचार अभियानं म्हिगः येँय् ग्वसाः ग्वःगु छगू साक्षात्कार ज्याझ्वलय् वय्कःपिंसं राष्ट्रियता अग्रगमन व नागरिक सर्वोच्चताया रक्षार्थ पत्रकारतय्सं च्वसा न्ह्याकेमाःगु खँ कुलादीगु दु । ज्याझ्वलय् प्रेस काउन्सिलया नायः नारायण शर्मां पत्रकारतय्सं जनतायात सार्वभौम दयेकेगु ढङ्गं च्वसा न्ह्याकूसा जक संविधान निर्माण व शान्ति प्रकृया निष्कर्षय् थ्यनीगु बिचाः तयादीगु दु । पत्रकारत जनताया सर्वोच्चताया पक्षय् जुइमाःगु धयादिसें शर्मां गुलिखय् साचार माध्यमतपाखें अराजक व अशान्तिया पक्षपोषण जुइकथं बिषयबस्तु प्रकाशन प्रशारण जूगु धासें च्यूताः प्वंकादीगु दु । अथेहे ज्याझ्वलय् क्रान्तिकारी पत्रकार संघया नायः महेश्वर दाहालं सामन्ती संरचना व यथास्थितिवादयात कायम यायेत स्वःगु ज्ञानेन्द्र शाहं नं थें हे राष्ट्रपति डाक्टर रामबरण यादवं नं उगु हे पलाःयात निरन्तरता ब्यूगुिलं पत्रकारतय्सं अग्रगमनया पक्षय् च्वसा न्ह्याकेमाःगु खँ न्ह्यथनादीगु दु । नागरिक सर्वोच्चता अग्रगमन व राष्ट्रियताया रक्षा यायेमाःगु दायित्वपाखें पत्रकारत ताःपायेमफुगु वय्कःया धापू दु । मूल्याङ्कन मासिकया सम्पादक हरिगोविन्द लुइँटेलं जनआन्दोलनया उपलब्धित संस्थागत जुइमफयाच्वंगु इलय् सरकारं अवकाश बिइधुंकूम्ह छम्ह कर्मचारीयात राष्ट्रपितं पदय् हे बहाल जुइत निर्देशन बियाः नागरिक सर्बोच्चताया उपहास याःगु धयादीगु दु । नेपाल पत्रकार महासंघया दाँभरि रमेश बिष्टं राष्ट्रपति प्रधानमन्त्रि व प्रधानसेनापति न्ह्याम्हेसिया पलाः जूसां जननिर्बाचित संसदया निर्णय बिना जूसा नागरिक सर्वोच्चता विपरित जुइगु धयादीगु दु ।,http://www.nepalmandal.com/content/1270.html
संसदीय सुनुवाई समितिया बैठक ,"Fri May 8, 2009  8:20 am",संवैधानिक परिषद्पाखें प्रधानन्यायाधीशया नितिं सिफारिस न्यायाधीश मीनबहादुर रायमाझीया नांयात संसदीय सुनुवाइ विषेश समितिं सर्वसम्मतिं अनुमोदन याःगु दु । समितिया ज्याकु िसंहदरबारय् म्हिगः जूगु संसदीय सुनुवाइं प्रस्ताव सर्वसम्मितं अनुमोदन याःगु खः । संसदीय सुनुवाइपाखें अनुमोदन जुइधुंकाः संवैधानिक परिषदया सिफारिशय् राष्ट्रपितं प्रधानन्यायाधीश नियुक्त यायेगु संवैधानिक व्यवस्था दु । सुनुवाइया झ्वलय् रायमाझीं न्यायालयसं भ्रष्टाचार दुगु व ढिलासुस्ती जूगु स्वीकार यासें छुं ई न्ह्यः जूगु न्यायाधीशतय्गु सम्मेलनं न्यायाधीशतय्गु निितं आचार संहिता दयेकूगुिलं उकिया पूर्ण कार्यान्वयन जुइगु खःसा गुइगुंगू प्रतिशत भ्रष्टाचार व लिबानाच्वंगु फुक्क चीलीगु धयादीगु दु । न्यायाधीश रायमाझीं भ्रष्टाचार चीकेगु निितं याकनं हे येँया फुक्क अदालतय् सी सी टि भि जडान यायेगु व दकले न्हापां थःगु हे इजलासपाखें न्ह्याकेगु प्रतिबद्धता प्वंकादीगु दु ।,http://www.nepalmandal.com/content/1271.html
राजदुतत नेतात नापलय्गु ज्याय् व्यस्त ,"Fri May 8, 2009  12:56 pm",न्हूगु सरकार गठन यायेगु निंतिं राजनीतिक दलतय् बैठक तिव्र रुपं न्ह्यानाच्वंगु ईलय् थीथी देय्या राजदुततय्सं दलया नेतात नापलाय्गु ज्याय् व्यस्त जुयाच्वंगु दु । थौं सुथय् भारतीय राजदुत राकेश सुदं प्रधानमन्त्री पुष्पकमल दाहाल प्रचण्डयात नापलानादीगु दु । प्रधानमन्त्री प्रचण्ड व भारतीय राजदुत दथुइ न्हूगु सरकार गठन व उकी माओवादीया सहभागिता बारे खँल्हाबंला जूगु खः । अथेहे माओवादीं प्रधानसेनापति प्रकरण व राष्ट्रपितं ल्ह्वंगु पलाखय् भारतं हस्तक्षेप याःगु धकाः ब्यूगु अभिव्यक्तिया बारे नं खँ जूगु प्रधानमन्त्रीया प्रेस सल्हाकार ओम शर्मा जानकारी बियादीगु दु । अथेहे राष्ट्रसंघीय नियोग अनमिन प्रमुख करीन ल्यान्डग्रेनं नं प्रधानमन्त्री प्रचण्डयात नापलानादीगु दु । वयेकलं प्रधानमन्त्री प्रचण्डया नकतिनि सार्वजनिक जूगु भिडियो टेपाया बारे जानकारी कयादीगु खः । राष्ट्रसंघीय सुरक्षा परिषदया बैठकय् ब्वति कयाः बिहिवाः तिनि नेपाः लिहांझायादिम्ह ल्यानडग्रेनं नेपाःया शान्ति प्रकृयाय् राष्ट्रसंघीय अधिकारीतय्सं चिन्ता प्वंकूगु बारे प्रधानमन्त्रीया ध्यानाकर्षण याकूगु खः । थौं हे अमेरिकी राजदुत न्यान्सी जे पावेलं कांग्रेस सभापति गिरिजाप्रसाद कोइरालायात सुथय् नापलानादीगु दु । खँल्हाबंलाय् न्हूगु सरकार गठन प्रकृया व माओवादीया लिप्पांगु भिडियो टेप प्रकरणया बारे खँ जूगु खः । कोइराला निवास महाराजन्जय् जूगु खँल्हाबंलाय् राजदुत पावेलं लिपांगु राजनीतिक घटनाक्रमं ईलय् हे संविधान निर्माण मजूइगु खतरा अप्वःगु धासें कोइरालाया ध्यानाकर्षण याकूगु खः । लिसःलय् कोइरालां सहमतिया कथं हे न्हूगु सरकार गठन जुइगु व गतिरोध अन्त्य जुइगु खँ धयादीगु खः ।,http://www.nepalmandal.com/content/1272.html
राष्ट्रिय सरकार देयेकेमाः : एमाले ,"Fri May 8, 2009  8:26 pm","एमालें माओवादी व कांग्रेस सहितया राष्ट्रिय सरकार देयेकेमाःगुलि बः ब्यूगु दु । शुक्रवाः पार्टी केन्द्रीय ज्याकू बल्खुइ च्वंगु बैठकय् अधिकांस केन्द्रीय दुजःतय्सं शान्ति प्रकृया निष्कर्षय् थ्यंकेत व न्हूगु संविधान निमार्ण यायेत प्रमुख दलत दथुइ सहकार्य आवश्यक जूगु खँय् बः ब्यूगु दु । अध्यक्ष झलनाथ खनालं राजनीतिक अवस्थाया समिक्षा यासें भावी रणनीतिया बारे थःगु बीचाः प्वंकादीगु खः । वयेकलं राजनीतिक दलत दथुइया तिक्तता अप्वःगुया कारण मालाः राष्ट्रिय सहमतिया सरकारया विकल्प मदुगु धयादिल । वयेकलं देय् गम्भीर मोडय् थ्यंगुलिं छुं नं शक्तियात निषेध यानाः निकासया सम्भावना मदुगु खँ धयादिल । शुक्रवाः न्ववापिं अधिकांस दुजःतय्सं माओवादी व कांग्रेसयात दुथ्याकाः न्हूगु सरकार गठन यायेमाः खँय् बः ब्यूगु खः । बैठकय् पोलिटब्यूरोया निर्वाचन, स्थायी समितियात विस्तार यायेगु, केन्द्रीय दुजःतय् कार्य विभाजन लगायतया कार्यसूची अनुमोदन याःगु दु । बैठक शनिवाः हाकनं च्वनी ।",http://www.nepalmandal.com/content/1281.html
छापामार हाकनं प्रमाणीकरण या : कोइराला ,"Fri May 8, 2009  8:40 pm",नेपाली कांग्रेसया कार्यवाहक सभापति सुशिल कोइरालां अनमिनया गम्भीर त्रुटिया या:गुलिं माओवादी छापामार प्रमाणिकरण हाकनं यायेत माग याःगु दु । रिपोटस्र क्लबय् शुक्रवाः जूगु छगू ज्याझ्वलय् वयेकलं माओवादी अध्यक्ष प्रचण्डया भिडियो टेपं अनमिनया त्रुटि क्यंगु धयादिल । कार्यवाहक सभापति कोइरालां भिडियो टेप प्रकरणं अनमिनया विश्वासनियताय् नं न्ह्यसः चिं थंगूलिं थकू तत्काल थःगु धारणा सार्वजनिक यायेत इनाप यानादिल । कोइरालां एमालेयात सरकारया नेतृत्व कायेत इनाप याःगु धासें थ्व सरकारयात कांग्रेस सरकारय् वंसां पिने च्वंसाः ग्वहालि याइ धयादिल । सरकार देयेकेत लिबाःसाः षडयन्त्र जुइफुगु धासें एमालें याकनं निर्णय यासाः थःगु पार्टीं बहुमतय् थ्यंकाबीगु दाबी यानादिल ।,http://www.nepalmandal.com/content/1282.html
प्रधानन्यायाधीशय् रायमाझी नियुक्त ,"Sat May 9, 2009  11:30 am",राष्ट्रपति डा. रामवरण यादवं सर्वोच्च अदालतया वरिष्ठ न्यायाधीश मिनबहादुर रायमाझीयात प्रधान्यायाधीशय् नियुक्त याःगु दु । संवैधानिक परिषदया सिफारिस कथं राष्ट्रपति यादवं शुक्रवाः प्रधानन्यायाधीश नियुक्त याःगु खः । परिषदं बैशाष १६ गते रायमाझीयात प्रधानन्यायाधीशय् सिफरारिस याःगु खः संसदीय सुनुवाइ विषेश समितिं बिहिवाः वयेकया नां सर्वसम्मत रुपं चयन यानाः नियुक्तिया निंतिं परिषदं राष्ट्रपतिया ज्याकूथी छ्वःगु खः । पुलांम्ह प्रधानन्यायाधीश केदारप्रसाद गिरीं वंगु सोमवाः उमेर हदया कारण अवकास जुयादिगुलिं उगु पदय् रायमाझीया नां नियुक्तिया निंतिं सिफारिस याःगु खः ।,http://www.nepalmandal.com/content/1283.html
एमाले नेतृत्व सरकारया विकल्प मदु : ओली ,"Sat May 9, 2009  3:04 pm",एमालेया प्रभावशाली नेता केपी शर्मा ओलीं न्हूगु सरकारया नेतृत्व थःगु दल बाहेक सुनां नं यायेमफइगु खँ धाःगु दु । ख्वपय् जूगु छगू ज्याझ्लय् न्ववासें वयेकलं एकीकृत माओवादी सरकार संचालन याये असफल जुइधुंकूगु धासें वयेकलं देय्यात निकास बीत एमाले नेतृत्व सरकारया विकल्प मदु धयादिल । वयेकलं माओवादीं एमाले नेतृत्वया सरकारया खँय् सहमति मक्यंसाः संसदय् बहुमत कयासां न्हूगु सरकारया नेतृत्व याइगु खँ धयादिल । अथेहे वयेकलं माओवादीं संसद अवरोध यासाः उकीया विरुद्ध कडा पलाः ल्ह्वनीगु धयादिल । नेता ओली माओवादीया हे कारणं देशय् अराजकता अप्वयाच्वंगु व सरकारं कानुनी राज्य स्थापना यायेत असफल जूगु द्वपं बियादिल ।,http://www.nepalmandal.com/content/1285.html
नागरिक सर्वोच्चता कायम यायेत राजीनामा : प्रचण्ड ,"Sat May 9, 2009  3:27 pm",प्रधानमन्त्री एवं एकीकृत नेकपा (माओवादी)या अध्यक्ष पुष्पकमल दाहाल प्रचण्डं थःगु राजीनामा प्रधानसेनापतियात अवकाश बियागुलि‌ मखसें नागरिक सर्वोच्चता कायम यायेत जूगु खँ धयादीगु दु । माओवादी अध्यक्ष प्रचण्डं राष्ट्रपति डा. रामवरण यादवं असंवैधानिक पलाः ल्ह्वनाः नागरिक सर्वोच्चताया विरुद्ध ज्या याःगुलिं जक राजीनामा बियागु खँ धयादीगु दु । वयेकलं थ:पिं नागरिक सर्वोच्चता कायम यायेत स्वयांच्वंगु ईलय् राष्ट्रपतिं सन्य सर्वोच्चता कायम यायेत स्वःगु द्वपं बियादिल । शनिवाः येँय् राज्यपाखें बेपत्तायापिं शहीद छेँजःतय् न्हापांगु राष्ट्रिय सम्मेलनया उल्लेज्या यासें वयेकलं नागरिक सर्वोच्चताया निंतिं नीद्वं मनूतय्सं बलिदान बीत नं थःपिं तयार जूगु तर सैनिक सर्वोच्चता छुं नं हालतं स्विकार्य मजुइगु खँ धयादिल । वयेकलं आः थ्व देय् विदेशीतय् इसारा कथं चलेमजुइगु धासें देय्यात ल्हाति कायेत स्वईपिं विदेशी प्रभुया दलाली यापिनि विरुद्ध थःम्हं ब्यूगु राजीनामा तःधंगु ल्वाभ जुइ धयादिल । वयेकलं थःम्ह आवेगय् वया राजीनामा मबीयाःगु बरु जनतायात विश्वास यानाः राजीनामा बियाःगु धयादिल । वयकलं थ्व राजीनामा जनातायात छप्पँ याइगु ल्वाभ जुइ धयादिल । अथेहे वयेकल‌ं नेपाली कांग्रेसं करोडौं तका: ध्यबा खर्च याना: मेगू दलया सभासद् न्यायेत स्व:गु द्वपं बियादीगु दु । वयेकलं विदेशीतय् इशाराय् सभासदत न्याये मीगू ज्या जुइत्यंगु धासें उकी पाखे सतर्क जुइत दक्वसित इनाप यानादिल ।,http://www.nepalmandal.com/content/1286.html
रायमाझीया नां सर्वसम्मत ,"Thu May 7, 2009  2:10 pm",संवैधानिक सुनुवाइ समितिं प्रधानन्यायाधीश मिनबहादुर रायमाझीया नां सर्वसम्मत अनुमोदन याःगु दु । बिहिवाः सिंहदरवारय् च्वंगु समितिया ज्याकूथी च्वंगु बैठकं सुनुवाइ लिपा रायमाझीया नां अनुमोदन याःगु खः । समितिं संवैधानिक परिषदय् छ्वये धुंकाः परिषदं नियुक्तिया निंतिं रष्ट्रपतिया ज्याकूथी छ्वइ । सुनुवाइया झ्वलय् रायमाझीं पुलांगु कानुनय् सुधार आवश्यक जूगु धयादिल । परिवर्तित अवस्थाय् पुलांगु कानुन यथावत जूगु धासें रमायमाझीं वैज्ञानि प्रणालीया आवश्यकता दुगु धयादिल । वयेकलं सुयागुं दवाब व प्रभावय् न्याय सम्पादन यासाः स्वतन्त्र न्यायापालिकाया असतित्व मदइगु धयादिल । वयेकलं फौसला कार्यान्वयन मजूतल्ले न्याय सम्पादन प्रभावकारी मजुइगु तर्क तयादिल । रायमाझीं उकीया निंतिं न्यायाधीश याकचां छुं यायेमफइगु धासें फुकसित ग्वहालि यायेत इनाप यानादिल । संवैधानिक परिषदं सिफारिस यायेस्वयां न्ह्यः हे न्यायाधीशतय्सं संसदीय सुनुवाइ यायेगु उपयुक्त जुइगु खँ वयेकलं धयादिल । अदालतय् भ्रष्टाचारपाखें अछुत माजूगु धासें वयेकलं न्यायाधीशतय् निंतिं आचारसंहिता लागू जइधुंका सुधार जुइगु बीचाः प्वंकादिल ।,http://www.nepalmandal.com/content/1247.html
निषेधाज्ञाया अवज्ञा यासें प्रदर्शन ,"Thu May 7, 2009  2:34 pm",माओवादी भातृ संगठन अखिल नेपाल महिला संघ (क्रान्तिकारी)या कार्यकर्तातय्सं राष्ट्रपति ज्याकूया न्ह्यने स्थानीय प्रशासनं तयातःगु निषेधाज्ञा अवज्ञा यासें प्रदर्शन याःगु दु । राष्ट्रपितं संवैधानिक 'कु' याःगु द्वपं ब्यूसें क्रान्तिकारी महिलातय्सं निषेधाज्ञा अवज्ञा याना प्रदर्शन याःगु खः । प्रहरीं प्रदर्शनकारीतय्त पनेत स्व:सां प्रहरीया घेरा तोडे यानाः प्रदर्शन याःगु खः । राष्ट्रपति डा. रामवरण यादवं जननिर्वाचित सरकारया निर्णय विरुद्ध प्रधानसेनापतियात पदय् च्वनेत निर्देशन ब्यूगु धासें राष्ट्रपतिया पलाः लितः कायेत माग यासें माओवादीया भातृ संगठन नं विरोध यानाः वयाच्वंगु खः । निषेधाज्ञा तोडे याना प्रदर्शन यायेधुंकाः याःगु कोण सभायात सम्बोधन यासें माओवादी सभासद जयपुरी घर्तिं राष्ट्रपितं पलाः मिभंकूतल्ले आन्दोलन जारी हे जुयाच्वनीगु धयादिल ।,http://www.nepalmandal.com/content/1248.html
माओवादी नेतृत्वया सरकार गठन जुइमखु : सिटौला ,"Thu May 7, 2009  7:58 pm",नेपाली कांग्रेसया केन्द्रय दुजः एवं पुल्हाम्ह गृहमन्त्री कृष्ण प्रसाद सिटौलां आःया न्हूगु सरकार माओवादीया नेतृत्वय् गठन जुइमफइगु खँ धयादीगु दु । बिहिवाः येँय् जूगु छगू ज्याझ्वलय् नेता सिटौलां माओवादी अध्यक्ष पुष्पकमल दाहाल प्रचण्डं माओवादी नेतृत्वया हे सरकार गठन जुइ धकाः बियादीगु अभिव्यक्ति अर्थहीन जूगु टिप्पणी यानादिल । वयेकलं प्रचण्डं नेतृत्व या:गु सरकारं नागरिक सार्वोच्चता कायम यायेमफुगु द्वपं बियादिसें राष्ट्रपतिया पलाखं देशय् तःधंगू दुर्घटना जुइगु पाखें बचे जूगु धयादिल । सिटौलां माओवादी एकदलीय सर्वसत्तावादी मखु धकाः पुष्टि यायेत हाथ्याः बियादिल ।,http://www.nepalmandal.com/content/1260.html
प्रचण्ड-कोइराला दथुइ सहलह ,"Thu May 7, 2009  8:02 pm",देशय् जुयाच्वंगु राजनीतिक संकट अन्त्यया निंतिं प्रधानमन्त्री पुष्पकमल दाहाल प्रचण्डं कांग्रेस सभापति गिरिजाप्रसाद कोइरालानाप सहलह यानादीगु दु । कोइराला निवास महाराजगंजय् वनाः सहलह यानादिम्ह प्रचण्डं नागरिक सर्वोच्चता विपरित राष्ट्रपतिं ल्ह्वंगु पलाः छुं नं हालतं लितः कायेमाःगु अडान तयादिल । वयेकलं राष्ट्रपतिं पलाः भिंकेधुंकाः तिनि न्हूगु ढंगया सहमति याना: न्ह्याः वनेफइगु खँ धयादिल । सहलहया झ्वलय् प्रधानमन्त्री प्रचण्डं नागरिक सर्वोच्चताया पक्षय् च्वनाः राष्ट्रपतिया पलाः भिंकेत ग्वहालि यायेत कोइरालायात इनाप यानादिल । कांग्रेस सभापति कोइरालां राजनीतिक संकट समाधानया निंतिं लचकता क्यनां सहमतिया साथ न्ह्या वनेत प्रचण्डयात इनाप यानादीगु खः । सहलहलय् एमालेया नेतृत्वय् दक्वं मिलेजुया सरकार गठन यायेत कांग्रेसं प्रस्ताव तःगु तर माओवादी अध्यक्षं थुके बारे बीचाः याये धकाः लिसः बियादीगु खः । तर वयेकलं सहलहयात निरन्तरता बियाच्वनेगुलि धासाः सहमति प्वंकादिल ।,http://www.nepalmandal.com/content/1261.html
माओवादीं आन्दोलन अझ तच्वयेकीगु ,"Thu May 7, 2009  8:21 pm",माआवादीया पोलिटब्यूरो दुजःतय्सं राष्ट्रपतिं थःगु पलाः लितः मकाःतल्ले आन्दोलन अझ तच्वयेकाः यंकेगु निर्णय याःगु दु । बिहिवाः ख्वपय् च्वंगु पोलिटब्यूरो दुजःतय् बैठकय् पोलिटब्यूरो दुजःतय्सं राष्ट्रपतिं नागरिक सर्वोच्चता कायम मयातल्ले सरकारय् ब्वति कायेगुया छुं अर्थ मदइगु सुझाव ब्यूगु ख: । राष्ट्रपतिं नागरिक सर्वोच्चताया उल्लंघन याःगु व उकीयात भिंकेमाःगु माग यासें माओवादीं सतक व सदनं शान्तिपूर्ण संघर्ष यानाच्वनीगु निर्णय बैठकय् जूगु खँ माओवादी प्रवक्त दिनानाथ शर्मां धयादिल । वयेकलं आन्दोलन अझ तच्वयेकेगु निर्णय जूगु नं धयादिल । थौंया बैठकय् दक्व दुजःतय्सं थःगु बीचाः प्वंकेगु ज्या मसिधःगुलिं बैठक कन्हय् हाकनं च्वनीगु जूगु दु । थौं झिन्याम्ह दुजःतय्सं देशय् विकसित न्हूगु घटनाक्रमया बारे थःथःगु बीचाः प्वंकूगु खः ।,http://www.nepalmandal.com/content/1262.html
माओवादी नेतृत्वया सरकार कांग्रेसयात अस्वीकार्य ,"Thu May 7, 2009  9:33 pm",नेपाली कांग्रेसयात न्हूगु सरकारया नेतृत्व माओवादीं यासाः अस्वीकार्य जुइगु निर्णय याःगु दु । कांग्रेसं माओवादीया पलेसाः आः न्हूगु सरकारया नेतृत्व एमालें यासाः सरकारय् ब्वति कायेगु निर्णय नं याःगु दु । बिहिवाः कांग्रेस संविधानसभा दलया बैठकं नेपाली कांग्रेसं एमालेया नेतृत्वय् सरकार गठन जुसाः सरकारय् ब्वति कायेगु निर्णय याःगु खः । बैठकय् न्हूगु सरकार एमालेया नेतृत्वय् गठन याना: सहमतिया आधारय् माओवादीयात नं सरकारय् ब्वति यायेमाःगु निर्णय यासें सहमतिया राजनीतिया विकल्प मदुगु ठहर याःगु दु । सिंहदरवारय् च्वंगु संविधानसभाया ज्याकूथी जूगु बैठकय् राष्ट्रपतिया पलाःयात स्वीकार यासें प्रधानमन्त्री प्रचण्डं प्रधानसेनापतियात कारवाही यानाः नागरिक सर्वोच्चता कायम यायेत मखसें थःगु कार्यकताया सर्वोच्चता कायम यायेत स्वःगु द्वपं ब्यूसें दक्वःसितं थ्व पलाःयात असफल यायेत इनाप याःगु दु । अथेहे छुं दिं न्ह्यः माओवादी अध्यक्ष प्रचण्डया सार्वजनिक जूगु भिडियो टेपय् न्ह्यथंनातःगु खँ प्रति कांग्रेस संसदीय दलया ध्यानाकर्षण जूगु खँ प्रमुख सचेतक लक्ष्मण घिमिरें धयादिल ।,http://www.nepalmandal.com/content/1263.html
माओवादी पोलिटव्यूरो वैठक स्थगित ,"Fri May 8, 2009  8:16 am",वंगु कार्तिकय् क्वचाःगु खरिपाटि भेलां पारित याःगु कार्यनितिकथं भावी योजना क्वःछुइत च्वंगु एकिकृत नेकपा माओवादी पोलिटव्यूरोया बैठक कन्हय् हाकनं च्वनेगुकथं स्थगित जूगु दु । म्हिगः च्वंगु ख्वपया बोडेस्थित कृषि तालिम केन्द्रय् च्वंगु बैठकय् पीन्याम्ह पोलिटव्यूरो दुजःत मध्ये िझंखुम्हसिनं थःगु बिचाः तयादीगु खः । नायः प्रचण्डं बैठकय् दकले न्हापां हे बर्तमान समसामयिक विषयसं मौखिक प्रस्ताव तयेधुंकाः सचिबालय दुजःतय्सं थःगु बिचाः तयादीगु पार्टी प्रवक्ता दिनानाथ शर्मां जानकारी बियादीगु खः । नायः प्रचण्डं राष्ट्रिय कार्यकर्ता भेलां पारित याःगु कार्यनीतियात वर्तमान राजनैतिक परिस्थितिइ व्यवहारय् गुकथं कार्यान्बयन यायेगु धइगुबारे थःगु प्रस्ताब तयादीगु खःसा प्रस्ताबय् आःया जटिल राजनैतिक अवस्थाया निकास व सरकारपाखें राजीनामा बिइधुंकाः पार्टीया भूमिकाया विषय कःघाःगु खः । कार्यनितियात लागू यायेगु प्रकि्रया गज्याःगु जुइ धइगुबारे धाःसा छुं प्रष्ट याःगु मदु । सचिबालय दुजःतय्सं सरकारय् ब्वति दुगु पार्टीया भूमिकाया समिक्षा यायेगुया लिसलिसे आः गुकथं न्ह्यःने न्ह्यायेगु धइगु विषयसं थःगु बिचाः तयादीगु खः । कार्तिकय् क्वचाःगु ख्वपया खरिपाटी भेलां जनताया लोकतान्त्रिक राष्ट्रिय गणतन्त्रया कार्यनीति पारित याःगु खः । आलंकारिक राष्ट्रपितं दलतय्गु उक्साहट व विदेशी शक्ति केन्द्रया दबाबय् द्वैध सत्ता पलिस्था यायेधुंकाः माओवादी सरकारपाखें पिहाँवःगु खः ।,http://www.nepalmandal.com/content/1264.html
काग्रेस ससदीय दलया वैठक ,"Fri May 8, 2009  8:16 am",सत्ता समीकरणया कुतः व समसामयिक अवस्थाबारे सहलह यायेत म्हिगः कांग्रेस संसदीय दलया बैठक च्वंगु दु । म्हिगः कांग्रेस संसदीय दलया ज्याकु सिंहरदरबारय् न्ह्याःगु उगु बैठकय् सरकार गठन माओवादीं न्ह्याकाच्वंगु सदन अवरोध व माओवादी नायःया भिडियो टेप प्रकरणबारे सहलह जुयाच्वंगु कांग्रेस संसदीय दलया प्रमुख सचेतक लक्ष्मणप्रसाद घिमिरें जानकारी बियादीगु खः । एमालेयात सरकारया नेतृत्व बिइगु खँय् सहमति क्यनाः वयाच्वंगु कुग्रेसं माओवादी बाहेकया सरकार दयेकेगु विषयसं सहलह यायेगु जानकारी नं ब्यूगु दु ।,http://www.nepalmandal.com/content/1265.html
राष्ट्रिय सहमतिया सरकार गठन यायेगु निर्णय ,"Tue May 5, 2009  11:08 pm",न्हूगु सरकार गठनया खँय् सहलह यायेत च्वंगु सर्वदलीय बैठकं राष्ट्रिय सहमतिया सरकार देयेकेत आवश्यक पहल यायेगु निर्णय याःगु दु । बैठकं राष्ट्रपतिं ब्यूगु इया दुने न्हूगु सरकार गठन यायेगु क्वछीगु दु । सिंहदरबारस्थित राज्य व्यवस्था समितिया ज्याकूथीइ च्वंगु थुगु बैठक सर्वदलीय बैठक धासां संविधानसभाय् दकलय् तधंगु दलया हैसियत दुगु एकिकृत माओवादी व मेगु प्रमुख दल मधेशी जनअधिकार फोरम व नेपाल मजदुर किसान पार्टीं धासाः बैठकय् ब्वति मकाः । नीछगू दलं जक ब्वति  काःगु बैठक लिपाः एमाले अध्यक्ष झलनाथ खनालं देया वर्तमान परिस्थितियात मध्यनजर यासें राष्ट्रपतिं ब्यूगु इया दुने राष्ट्रिय सहमतिया न्हूगु सरकार गठन जुइगु धयादिल । तर वयेकलं सरकार सुयागु नेतृत्वय् गठन जुइगु धइगु खँय् बैठकय् सहलह मजूगु धयादिल । विगतया कमी कमजोरीया पुनरावृत्ती जुइ मबीत ठोस अध्ययनया निंतिं छगू कार्यदल गठन याइगु धयदिल । माओवादीलगायत दक्व दलतय् समान समावेशी तवरं राष्ट्रिय सरकार गठनया कुतया निंतिं पहलया नापं आचारसंहिता नं देयेकीगु धयादिल । अथेहे नेपाली कांग्रेसया उपसभापति रामचन्द्र पौडेलं नं  संवैधानिक प्रक्रियाअनुरुप शान्ति प्रक्रियायात निश्कर्षय् थ्यंकेत राष्ट्रिय सहमतिया आधारय् न्हूगु सरकार गठन यायेगु निर्णय जूगु धयादिल । वयेकलं कांग्रेसं एमालेया नेतृत्वय् गठन जुइगु सरकारयात समर्थन याइगु धयादिल ।,http://www.nepalmandal.com/content/1208.html
माओवादी पाखें व्यवस्थापिका संसदया बैठक अवरुद्ध ,"Tue May 5, 2009  10:44 pm",व्यवस्थापिका संसदया बैठक कार्यसूचीइ प्रवेश मयासें मंगलवाः अबरुद्ध जूगु दु । राष्ट्रपतिया पलाः असंवैधानिक जूगु धासें उकीया खारेजीया माग यासें व्यवस्थापिका संसदया मंगलवाया बैठक माओवादी सभासदतय् विरोध लिपा स्थगित जूगु दु  । एकीकृत माओवादीं प्रधानसेनापतियात वहाल जुइत राष्ट्रपतिं ब्यूगु निर्देशनया विरुद्ध नारावाजी यासें रोष्टम घेराउ यायेवं बुधवाः तकया निंतिं बैठक स्थगित जूगु खः । बैठकया शुरुलय् हे माओवादी संविधानसभा दलका उपनेता नारायणकाजी श्रेष्ठं राष्ट्रपतिं संवैधानिक कु याःगुलिं उकीयात खारेज मयातल्ले माओवादीं संसद सुचारु जुइ मबीगु धयादिल । वयेकलं लोकतन्त्रया निंतिं ल्वापिं दलतय्सं नं ग्वहालि मयागु द्वपं बियादीगु खः । लोकतन्त्रया निंतिं नापं ल्वापिं पार्टी व विदेशी शक्ति केन्द्रं राष्ट्रपतियात थ्व पलाः ल्ह्वनेत तिबः ब्यूगु धयादिल । राष्ट्रपतिं छुं नं तरिकां संवैधानिक खः धकाः पुष्टि याये मफइगु कथं पलाः ल्ह्वंगु धासें राष्ट्रपति संविधानया रक्षक जुया नं  संविधानया अखः ज्या याःगु धयादिल । प्रधानसेनापतियात नियुक्ति यायेगु अधिकार नं राष्ट्रपतिनाप मदुगुलिं थ्व पलाः लितः मकातल्ले माओवादीं संसद अवरूद्ध यानाच्वनीगु चेतावनी बियादिल ।  सेनापति प्रकरणय् राष्ट्रपसितं द्वैध सत्ता शुरु याःगुलिं जक प्रधानमन्त्रीं राजिनामा बियादीगु धयादिल ।,http://www.nepalmandal.com/content/1207.html
प्रचण्ड गिरिजा भेट ,"Fri May 8, 2009  8:17 am",माओवादी नायः प्रचण्डं प्रधानमन्त्रीपाखें राजीनामा बिइधुंकाः काँग्रेश सभापति गिरिजाप्रसाद कोईराला व प्रधानमन्त्री प्रचण्डदथुइ म्हिगः न्हापांगु खुसिइ नापलाये ज्या जूगु दु । उगु नापलाये ज्याय् सकारात्मक जूगु व निगू दलदथुइ खनेदुगु अविस्वास क्वःचायेकेत सहमति लिक्क थ्यंगु प्रधानमन्त्री प्रचण्डं जानकारी बियादीगु दु । वय्कलं सभापति कोईरालालिसे नागरीक सर्वोच्चता कायम यायेगु विषयसं नेपाली कांग्रेस नं सकारात्मक जुइमाःगु धयादीगु दु । कोईराला निवास महाराजगंजय् जूगु निम्ह नेतादथुइया सहलहसं सभापति कोईरालां एमालेया नेतृत्वय् न्हूगु सरकार दयेकेगु विषयसं काँग्रेशं सहमति यायेधुंकूगुिलं माओवादीयात नं ग्वाहालि यायेत इनाप यानादीगु खः । नापं वय्कलं प्रचण्डयात सरकारपिने च्वंसां नं शान्ति सम्झौता व न्हापाया सहमतित कार्यान्वयन यायेत इनाप यानादीगु खः । पार्टीया पोलिटब्युरो बैठकलिपा एकीकृत नेकपा माओवादीया नायः पुष्पकमल दाहाल प्रचण्ड नेपाली काँग्रेसया सभापति गिरिजाप्रसाद कोइरालायात नापलायेगु निितं वय्कःया निवासय् झायादीगु खः । न्हूगु राष्ट्रिय सहमतिया सरकार गठनया निितं लकस दयेकेत राष्ट्रपतिया असंवैधानिक ज्या लितः कायेगु विषयसं वय्कःिपं दथुइ म्हिगः न्हिनय् प्यताः इलय् सहलह जूगु खः ।,http://www.nepalmandal.com/content/1266.html
राष्ट्रपतिया नामय् कारण देखाउ आदेश जारी ,"Tue May 5, 2009  11:20 pm","राष्ट्रपतिं प्रधानसेनाति रुक्मांगद कटवालयात पदय् बहाल जुयाच्वनेत निर्देशन ब्यूगुया कारण पेश यायेत सर्वोच्च अदालतं राष्ट्रपतिया सचिवालययात आदेश ब्यूगु दु । सरकारया निर्णयलय् राष्ट्रपतिं असंवैधानिक पलाः ल्ह्वंगु दाबी यासें दायर याःगु रिटया प्रारम्भीक सुनुवाइ लिपा न्यायाधीश बलराम केसीया इजलासं थंज्याःगु आदेश ब्यूगु खः । इन्हुरेड इन्टरनेशनलया पाखें दायर याःगु रिट निवेदनय् मंगलवाः निवेदकया पाखें जूगु बहस लिपाः अदालतं राष्ट्रपतिया ज्याकूयात झिन्हूयात दुने कारण देखाउ आदेश पेश यायेत आदेश ब्यूगु दु । इनहुरेडका तर्फपाखें विष्णु सुवेदी, रामकृष्ण काफ्ले व विदुर अधिकारीं सोमवाः सर्वोच्चय्  रिट निवेदन दायर याःगु खः । संवैधानिक राष्ट्रपतिं संविधानविपरित प्रधानसेनापतियात थःगु पदय् च्वनाच्वनेत आदेश ब्यूगु धास सर्वत्र विरोध जुयाच्वंगु इलय् सर्वोच्चं कारण देखाउ आदेश जारी याःगु खः ।",http://www.nepalmandal.com/content/1209.html
भिडियो प्रचार सुनियोजित : भट्टराई ,"Wed May 6, 2009  12:57 pm",अर्थमन्त्री व एकीकृत नेकपा (माओवादी)या वरिष्ठ नेता डा. बाबुराम भट्टराईं म्हिग ईमेज च्यानल मार्फत सार्वजनीक जूगु भिडियो सुनियोजित जूगु धयादीगु दु । वयेकलं राष्ट्रपतिया असंवैधानिक पलाःयात ओझेलय् लाकेगु व जनताय् भ्रम लाकेगु निंतिं प्रायोजित कथं माओवादीया भिडियो टेप प्रचारय् हःगु द्वपं बियादीगु दु । क्रान्तिकारी पत्रकार संघ भेरी-कर्णाली राज्य समितिं बुधवाः सुर्खेतय् याःगु पत्रकार सम्मेलाय् वयेकलं माओवादीं निर्वाचन न्ह्यः न्ववाःगु खँयात आः प्रचारय् हःगु धइगु थःगु अपराध सुस्केगु छुं दलतय्गु चालबाजी जक जूगु टिप्पणी यानादिल । न्हूगु सरकार गठन बारे संचारकर्मीतय्सं न्यंगू न्ह्यसलय् वयेकलं राष्ट्रपितं थःगु पलाः मिभंकू तल्ले व प्रधानसेनापति रुक्मांग कटवालयात वर्खास्त मयातल्ले सरकार गठनया कल्पना तकं याये मफइगु धयादिल । विद्यमान राजनीतिक संकट अग्रगमनकारी व प्रतिगमनकारी दथुइया द्वन्द्व जूगुलिं संवैधानिक विवाद मिलेमजु तल्ले मेगू छुं नं प्रकृया न्ह्या वनेमफइगु खँ वयेकलं धयादिल । नेता भट्टराई नं राष्ट्रपितं थःगु पलाः मिभंकूसाः वयेकयात नं पुलाम्ह जुजु ज्ञानेन्द्रया हालतय् थ्यंकेगु चेतावनी बियादिल ।,http://www.nepalmandal.com/content/1224.html
राजनीतिक संकटया बारे प्रचण्ड-खनाल खँल्हाबंला ,"Wed May 6, 2009  1:12 pm",प्रधानमन्त्री पुष्पकमल दाहाल प्रचण्ड व एमाले अध्यक्ष झलनाथ खनाल दथुइ देशय् जुयाच्वंगु राजनीतिक संकट व न्हूगु सरकार गठनया बारे सहलह जूगु दु । बुधवाः खनाल निवास डल्लुइ जूगु खँल्हाबंलाय् न्हूगु सरकार राष्ट्रिय सहमतिया आधारय् यायेमाःगु विषयलय् खँ जूगु खः । लिपांगु ईलय् निगू दल दथुइ खनेदुगु मतभेद व तिक्ततायात अन्त्य यानाः न्ह्याः वनेगु सहमति जूगु दु । अथेहे निम्ह नेतात दथुइ व्यवस्थापिका संसद सुचारु यायेगु खँय् नं खँ जूगु खः । खँल्हाबंला लिपाः एमाले अध्यक्ष खनालं प्रधानमन्त्री आक्रोसित व चिन्तित खनेदुगु धासें प्रधानमन्त्री प्रचण्डं राष्ट्रपितं थःगु असंवैधानिक पलाः भिंकेमाःगु थःपिनि छगू जक माग जूगु व अथे जुसाः माओवादीं न्हूगु राष्ट्रिय सहमतिया सरकारयात ग्वहालि याइ धयादिल ।,http://www.nepalmandal.com/content/1225.html
न्ह्यगू देय्या राजदुत-खनाल खँल्हाबंला ,"Wed May 6, 2009  6:22 pm","प्रधानमन्त्री पुष्पकमल दाहाल प्रचण्डया राजीनामा लिपा खनेदुगु राजनीतिक संकट नापं नेपाःया कुटनीतिक सक्रियात हाकनं अप्वःगु दु । बुधवाः सुथय् प्रधानमन्त्री प्रचण्डनाप सहलह यायेवं एमाले अध्यक्ष झलनाथ खनालनाप न्ह्ययेगू देय्या राजदुततय्सं खँल्हाबंला याःगु ख: । एमाले ज्याकू बल्खुइ जूगु खँल्हाबंलाय् राष्ट्रिय सहमतिया सरकार गठन, शान्ति प्रक्रिया लगायत समसामयिक राजनीतिक घटनाक्रमया बारे सहलह जूगु खः । एमालेया नेतृत्वय् सरकार गठनया चर्चा जुयाच्वंगु ईलय् जूगु थ्व सहलहयात अर्थपूर्ण रुपं काःगु दु । अमेरिका, बेलायत, फ्रान्स, जर्मनी, डेनमार्क, फिनल्याण्ड व युरोपियन यूनियनया राजदुततय्सं एमाले अध्यक्ष झलनाथ खनालयात नापलायेत एमाले ज्याकू बल्खुइ थ्यंकूगु खः ।",http://www.nepalmandal.com/content/1242.html
राष्ट्रिय सहमतिया सरकार गठन जुइमा : यादव ,"Wed May 6, 2009  1:25 pm",मधेशी जनअधिकार फोरमया अध्यक्ष व परराष्ट्र मन्त्री उपेन्द्र यादवं सहमतिया आधारय् राष्ट्रिय सरकार गठन जुइमाःगु खँ धयादीगु दु । असंलग्न राष्ट्रतय् सम्मेलनय् ब्वति कयाः बुधवाः देय् लिहाझायादिम्ह यादवं त्रिभुवन अन्तर्राष्ट्रिय विमानस्थलय् पत्रकारत नाप खँल्हानादिसें थःगु पार्टीं नेतृत्वया निंतिं दाबी मयाइगु धासें सहमतिया आधारय् न्ह्याम्हेसिंया नेतृत्वय् सरकार गठन जुसां फोरमं समर्थन याइ धयादिल । न्हूगु सरकार गठनया निंतिं संविधानसभाय् प्यंगूगु तःधंगु दल फोरमया न्हूगु सरकार गठन प्रक्रिया तःधंगु भुमिका दइगुलिं सकिसंया मिखाः फोरमया आधिकारीक निर्णयय् केन्द्रित जुयाच्वंगु दु ।,http://www.nepalmandal.com/content/1226.html
संसद बैठक बैशाष २७ गते तकया निंतिं स्थगित ,"Wed May 6, 2009  5:54 pm",थौं च्वंगु व्यवस्थापिका संसदया बैठक नं नियमित कार्यसूची दुहांमवंसें स्थगित जूगु दु । बुधवा च्वंगु बैठक न्ह्यायेवं एकीकृत नेकपा (माओवादी)या सभासदतय्सं राष्ट्रपति डा. रामवरण यादवं प्रधनसेनापतिया पदय् च्वनाच्वनेत ब्यूगु आदेश असंवैधानिक पलाः जूगु धासें पलाः लित कायेत माग यासें रोष्ट्रम घेराउ यायेवं सभामुख सुभाषचन्द्र नेम्वांङ बैठक वैशाष २७ गते स्वताः ईलय् तकया निंतिं संसद बैठक स्थगित याःगु खः ।,http://www.nepalmandal.com/content/1241.html
भिडियो प्रकरणया बारे माओवादीं पत्रकार सम्मेलन याइगु ,"Wed May 6, 2009  1:41 pm",प्रधानमन्त्री व एकीकृत माओवादीया अध्यक्ष पुष्पकमल दाहाल प्रचण्डं म्हिग संचारमाध्यम मार्फत सार्वजनीक जूगु थःगु भिडियो टेपया बारे संचारमाध्यम‍ पाखें हे लिस: बीगु धासें भिडियो प्रकरणया बारे पत्रकार सम्मेलन याना जानाकारी बीगु खँ धयादीगु दु । बुधवाः सुथय् बालुवाटारय् नागरिक समाजया प्रतिनिधित नापलायेगु झ्वलय् वयेकलं थ्व खँ धयादीगु खः । नागरिक समाजया प्रतिनिधितय्सं सार्वजनिक जूगु भिडियो नं जनतातय् त्रास ब्वलंकूगु धासें प्रधानमन्त्री दाहालया ध्यानाकर्षण याःगु खः । माओवादी भिडियो प्रकरणया बारे थौं न्हिनय् प्यताः ईलय् संविधानसभा दलया ज्याकूथी पत्रकार सम्मेलन याइगु जूगु दु । माओवादी जनसेनाया स्वंगू डिभिजनं २०६४ साल पुस १८ गते कमाण्डरतय्त गोप्य प्रशिक्षण भेलाय् दाहालं संवोधन याःगु भिडियो संचारमाध्यमय् सार्वजनिक जुइवं उकीया बारे चर्चा जुयाच्वंगु ईलय् नागरिक समाजया प्रतिनिधितय्सं प्रधानमन्त्री प्रचण्डया ध्यानाकार्षण याःगु खः ।,http://www.nepalmandal.com/content/1227.html
मधेसवादी दलत राष्ट्रिय सरकारया पक्षय् ,"Wed May 6, 2009  9:36 pm","प्रमुख मधेसवादी दलत राष्ट्रिय सहमतिया सरकारया पक्षय् दृढतापूर्वक दनेगु निर्णय याःगु दु । प्रधानमन्त्रीया राजीनामा लिपाः उत्पन्न संकटया समाधानय् मंकाः अवधारणा दयेकेत मंकाः सहलह यापिं मधेसवादी दलतय् मंकाः बैठकं मेधीसी लोकतान्त्रिक मोर्चायात सकृय यायेगु निर्णय याःगु दु । मोर्चाय् मधेसी जनअधिकार फोरम, तराई मधेस लोकतान्त्रिक पार्टी व सद्भावना पार्टी दुथ्याः । बैठकय् ब्वति काम्ह तमलोपाया नेता हृदेश त्रिपाठीं मंकाः लोकतान्त्रिक मधेसी मोर्चा व सरकार दथुइ २०६४ फागुन १६गते जूगु च्यागू बुदेँ सम्झौतायात प्रभावकारी कार्यान्वयन यायेत मोर्चाया कृयाशिल यायेगु सहमति जूगु जानकारी बियादिल । सिंहदरवारय् च्वंगु तमलोपा संसदीय दलया ज्याकूलय् जूगु सहलहलय् फोरमया सहअध्यक्ष जेपी गुप्ता, वरिष्ठ नेता विजय गच्छेदार, सद्भावनाया अध्यक्ष राजेन्द्र महतो लगायत नेतातय्सं ब्वति काःगु खः । फोरमया सहअध्यक्ष गुप्तां बैठकय् राष्ट्रिय सहमतिया सरकार देयेकेत दृढतापूवएक न्ह्यायेगु सहमति जूगु जानकारी बियादिल ।",http://www.nepalmandal.com/content/1243.html
कोइराला अस्वस्थ ,"Wed Apr 22, 2009  1:39 pm",नेपाली कांग्रेसया सभापति गिरिजाप्रसाद कोइरालायात हाकनं स्वंया समस्या खनेवं चिकित्सकतय्सं छवाःया निंतिं आराम यायेत सल्लाह ब्यूगु दु । 'क्रोनिक ब्रोङकाइटिस' जूगु कोइरालायात वंगु सोमवाः निसें दमया समस्या खनेवं छेँ हे वासः याकातःगु खः । वयेकयात वंगु आइतवाः अक्सिजन म्हो जुइवं समस्या खनेदुगु खः । कोइरालायात वासःयानाच्वंम्ह डा. मनबहादुर केसीं वयेकयात दमया समस्या खनेदेवं छवाःया निंतिं आराम यायेत सल्लाह बीयागु कनादिल ।,http://www.nepalmandal.com/content/990.html
सरकारी कदमं लोकतन्त्रय् आक्रमण याःगु कांग्रेसया निष्कर्ष ,"Tue Apr 21, 2009  3:30 pm",प्रधानसेनापति रुकमाङ्ग कटुवालयात स्पष्टिकरण माग याःगु सरकारी ज्यां लोकतन्त्रय् आक्रमण याःगु ठहर प्रमुख प्रतिपक्षी दल नेपाली कांग्रेसं याःगु दु । कांग्रेसं माओवादी कुनियतया शिकार नेपाली सेना जूगु ठहर यासें उकीया विरुद्ध सतक व सदनय् आन्दोलन यायेगु निर्णय याःगु दु । सरकारं प्रधानसेनापति रुकमाङ्ग कटुवाल नाप नागरिक सर्वोच्चतायात अनादर याःगु धासें स्पष्टिकरण माग यायेवं राजनीतिक संकट खनेदुगु दु । पार्टी ज्याकूथी मंगलवाः जूगु कांग्रेसया केन्द्रीय समितिया बैठकं थ्व निर्णय याःगु खः । बैठक लिपाः संचारकर्मीत नाप खँल्हानादिसें नेता गोविन्दराज जोशीं प्रजातान्त्रिक संस्थाय् आक्रमण जूगुलिं कांग्रेसं आः हाकनं संघर्ष यायेमाःगु ई वःगु ठहर याःगु खँ धयादिल । थौंया बैठकं माओवादीया आक्रमण व हस्तक्षेपया विरोध दक्वं दलयात दुथ्याकाः सतक व सदन आन्दोलन चर्के यायेगु खँ वयेकलं धयादिल । अथेहे सरकारं स्पष्टिकरण कायेगु निर्णय लित मकाःसाः सदन बहिष्कार यानातुंच्वनीगु खँ कांग्रेस प्रवक्त अर्जुननरिसंह केसी धाःगु दु । अथेहे कांग्रेसं परमाधिपति व सेनाया संरक्षक जूगुलिं राष्ट्रपतियात लिपा नं थंज्याःगु असंवैधानिक आक्रमण दिकेत इनाप याःगु दु । नापं कांग्रेसं माओवादी बाहेकया दलतनाप सहलहया निंतिं सर्वदलीय बैठक सःतूगु दु ।,http://www.nepalmandal.com/content/982.html
प्रधानसेनापतिं स्पष्टिकरण लःल्हातः ,"Tue Apr 21, 2009  1:06 pm","प्रधानसेनापति रुकमाङ्ग कटुवालं मंगलवाः सरकारयात स्पष्टिकरण लःलहाःगु दु । नेपाली सेनाया पाखें प्रधानमन्त्री व मन्त्रीपरिषदया ज्याकूथीइ थौं सुथय् पौने दश बजे स्पष्टिकरण दर्ता याःगु खः । ज्याकू चालेवं सेनापतिया कार्यालया सहायक रथी राजेन्द्र क्षेत्रीं स्पष्टिकरण लःल्हानादीगु खः । स्पष्टिकरणया बोधार्थ रक्षा मन्त्रालययात नं ब्यूगु खँ सीदुगु दु । थ्वस्वयां न्ह्यः सोमवाः सरकारया निर्देशन पालना मयाःगु धासें नीप्यघौ दुने स्पष्टिकरण लःल्हायेत प्रधानसेनापति कटवालयात पौ छ्वःगु खः । पौ बुझेयाये धुंकाः सेनापितं सेनाया वरिष्ठ अधिकारीत नाप सहलह याना स्पष्टिकरण लःल्हाःगु खः । मन्त्रीपरिषदया ज्याकूथीइ स्पष्टिकरण दर्ता जूगु रक्षा मन्त्रालयया प्रवक्ता श्रीधर प्रसाद पोखरें जानकारी बियादीगु दु । स्पष्टिकरण काःगुलिं सरकारप्रति आक्रोसित प्रधानसेनापति कटवालं स्पष्टिकरण पौलय् धासाः नायूगु भाषं लिसः छ्वःगु दु । सेनापतिया प्रस्टीकरणय् नागरिक सर्वोच्चता व निर्वाचित सरकारया निर्देशनयात थःम्हं न्ह्यावलें मानेयायेगु व स्पष्टिकरणया निंतिं ल्ह्वंगु विषय्लय् याःगु ज्यात लोकतान्त्रिक मुल्यमान्यता, जननिर्वाचित निकायं देयेकूगु कानुन व जननिर्वाचित सरकारया निर्देशन कथं हे जूगु खँ न्ह्यथंनातःगु दु । पौलय् सेनाया भर्ना विवादय् रक्षां ब्यूगु निर्देशन मानेमयाःगु धाःगु द्वपंलय् कटवालं सेनाया स्वीकृत दरबन्दी दुने हे च्वनाः भर्ना कायाःगु व दिकेत निर्देशन वःगु ईलय् प्रकृया न्ह्यने वनेधुंकूगु व थ्वस्वयां न्ह्यःनं थथेहे यानाः भर्ना कायेधुंकूगु खँ न्ह्यथंनातःगु दु । अथेहे च्याम्ह सहायकरथीतय्त अवकाश बीगू सरकारी निर्णयविरुद्ध सर्वोच्च अदालतं जारी याःगु अन्तरिम आदेशया सम्बन्धय् रक्षा मन्त्रालय नाप छुं नं कथंया समन्वय व निर्देशन बिना हे सहायकरथीतय्त पुर्नबहाली याःगु सम्बन्धय् स्पष्टिकरण माग याःगु खः । उकी सेनापति कटवालं सर्वोच्चया आदेश मन्यंसाः अवहेलना जुइ फुगुंलिं अदालतया आदेश कथं मन्त्रालयपाखें नं निर्देशन वइगु अपेक्षा याना उमित पुर्नबहाली यानाःगु खँ न्ह्यथंनातःगु दु । अथेहे न्याक्वःगु राष्ट्रिय खेलकुद धेंधेंबल्ला उल्लेज्या व छुं छुं कासाःत न्ह्याये धुंकूगु अवस्थाय् न्हूगु पुचःयात समावेश यागुलिं कासाःमितय् हे इच्छा कथं ब्वति मकाःगु खँ धाःगु दु । सेनापति कटवालं थ्व दक्वं ज्याये जननिर्वाचित सरकारया आदेशया अवज्ञा यायेगु व कानुनया बर्खिलाप वनेगु मनासाय मदुगु खँ नं स्पष्टिकरण पौलय् न्ह्यथंनातःगु दु । आइतवाः च्वंगु मन्त्रीपरिषदया बैठकं कटवालयात सरकारया निर्देशनया अवज्ञायासॆं नेपाली सेनाय् न्हूपिं जवानतय् भर्ना याःगु, च्याम्ह अवकास प्राप्त जर्नेलतय्त रक्षामन्त्रलयया जानकारी बिना पुनर्बहाली याःगु व राष्ट्रिय खेलकुद धेंधेंबल्ला बहिष्कारयाःगु धासे सरकारं स्पष्टिकरण बीत नीप्यघौया ई ब्यूगु खः । २००७ साललिपा सरकारं प्रधानसेनापतिया तप्यंकः लिखित स्पष्टिकरण माग याःगु थ्वहे न्हपांगु खुशी खः । प्रधानमन्त्रीं आइतवाः सेनापतियात सिंहदरवारय् सःताः राजीनामा बीत दबाब ब्यूगु खसां सेनापति कटवालं राजीनामा मबीगु धायेवं सरकारं स्पष्टिकरण माग याःगु खः ।",http://www.nepalmandal.com/content/981.html
शुक्रवाः निसें संसद न्ह्याइगु ,"Fri May 22, 2009  4:15 am",तःहाकःगु ईलं निसें अवरुद्ध जुयाच्वंगु संसद शुक्रवाः निसें न्ह्याइगु जूगु दु । कार्यव्यवस्था परामर्श समितिया बिहिवाः च्वंगु बैठकं शुक्रवाः निसें संसद न्ह्याकाः शनिवाः प्रधानमन्त्रीया निर्वाचन यायेगु सहमति जूगु दु । प्रधानमन्त्री पुष्पकमल दाहाल प्रचण्डं शुक्रवाःया संसदय् सम्बोधन याइगु ग्वःसाः दु । वयेकया सम्बोधन लिपाः संसद बैठक संचालन जुइगु जूगु दु । संसद बैठकं प्रधानमन्त्रीया निर्वाचनया मिति घोषणा यासें निर्वाचन ज्याझ्व प्रकाशन यायेत संसद सचिवालयया महासचिवयात निर्देशन ब्यूगु दु । संसदया बिहिवाः धासाः सूचना तिकाः स्थगित याःगु दु । निन्ह्य स्वताः ईलय् सःतुगु बैठक दलत दथुइया सहलह ताहाकः जुइवं स्थगित याःगु खः । मेगु बैठक शुक्रवाः न्हिनय् स्वताः ईलय् च्वनी ।,http://www.nepalmandal.com/content/1537.html
बम विष्फोटया छानबिन जुइ : प्रधानमन्त्री नेपाल ,"Sun May 24, 2009  12:40 pm",नवनिर्वाचित प्रधानमन्त्री माधव नेपालं म्हिग सुथय् बम बिष्फोट जूगु यलया क्याथोलिक चर्चया निरीक्षण यानादीगु दु । वयेकलं घटनाप्रति दुःख प्वकूसें न्हूगु सरकारं घटनाया छानबिन यानाः दोषीतय्त कारवाही याइगु खँ धयादिल । वयेकलं अतिवादीतय्सं याःगु थंज्याःगु घटनायात सरकारं गम्भीरता पूर्वक कयाः कारवाही न्ह्याकी धयादिल । प्रधानमन्त्री नेपालं चर्चया निरिक्षण लिपाः बम विष्फोटय् लानाः घाःपाः जुपिंतः अल्का व पाटन अस्पतालय् वनाः नापलानादीगु खः । आइतवाः सुथय् जूगु बम विष्फोटय् लानाः निम्ह सीगु खसाः झिंस्वम्ह घाःपाः जूगु खः ।,http://www.nepalmandal.com/content/1584.html
फोरम वैठकय् व्यस्त ,"Sun May 24, 2009  9:14 pm",सरकारय् सहभागीताया बिषयया बिवाद मिलय् यायेत ताःलाःसां नं नेतृत्वया बिषयसं धाःसा मधेशी जनअधिकार फोरमदुनेया बिवाद चुलुया वंगु दु । पार्टी नायः उपेन्द्र यादव पक्षधर केन्द्रीय समितिया निर्णयया आधारय् सरकारय् नेतृत्व यायेमाःगु अडान दुसा संसदीय दलया नेता बिजय कुमार गच्छदार पक्षधर धाःसा संबिधानसभा दलया निर्णयकथं सरकारय् पार्टीया नेतृत्व जुइमाःगु अडानय् दु । समाबेशी सिद्धान्तया आधारय् मन्त्रिमण्डलय् सहभागी जुइगु खँय् नेतात सहमत जूगु दु । सरकारय् वनेगु नेतृत्वया क्वःछुनालिपा जक हे मन्त्रित ल्ययेगु फोरम स्रोतं जानकारी ब्यूगु दु । फोरमं मन्त्रिमण्डल गठन जुइ न्ह्यः सरकारया साझा न्युनतम ज्याझ्वःयात बः ब्यूगु दु ।,http://www.nepalmandal.com/content/1615.html
संविधानसभाया बैठकय् राष्ट्रिय संरक्षण समितिया प्रारम्भिक प्रतिवेदन पेश ,"Mon May 25, 2009  7:42 pm","संविधान सभाया नीच्याक्वःगु बैठकय् राष्ट्रिय हित संरक्षण समितिया सभापति अमिक शेरचनं समितिया अवधारणा पौ नापं प्रारम्भिक मस्यौदाय प्रतिवेदन-२०६६ व अजधारणा पौलय् आधारित व्याख्यात्मक टिप्पणी सहितया प्रारम्भिक मस्यौदा प्रतिवेदन-२०६६ न्ह्यब्वयादीगु दु । थौं निन्हय् च्वंगु बैठकय् समितिया सभापित शेरचनं थ्व प्रतिवेदन पेश यानादीगु खः । थुकीया बारे जेठ १३, १७ व १९ गते सहलह याइगु ज्याझ्व दु । समितिया थ्व अवधारणाय् धासाः नेपाली कांग्रेसं असहमति प्वंकूगु दु । कांग्रेसं प्रतिवेदनया बुँदा नं ५या धारा-३य् न्ह्थंनातः कथं झिंच्यादँ थ्यंपिं नागरिकतय्त सैन्य तालिम बीगु प्रति असहमति प्वंकूगु दु । अथेहे बुँदा नं २३या धारा-२लय् न्ह्यथंनातःगु 'जनमुक्ति सेना' खँग्व प्रति नं असहमति प्वंकूगु दु । न्ह्यगू दल व माओवादी दथुइ जूगु झिंनिगू बुँदे सहमति व बृहत शान्ति सम्झौताय् 'जनमुक्ति सेना' धाःगु खँग्वः मदुगु धासें कांग्रेसया सभासदत नारायण खड्का व जगदीशनरिसंह केसीं असहमति प्वंकूगु खः । अथेहे मस्योदाय् न्ह्यथंनातःगु संघीयता बारे जनमोर्चा नेपालया रश्मिराज नेपालीं विरोध याःगु दु । संविधानसभाया मेगू बैठक बुधवाः च्वनी ।",http://www.nepalmandal.com/content/1646.html
प्रधानमन्त्री सम्वोधन यथास्थितिया निरन्तरता : माओवादी ,"Wed May 27, 2009  5:57 pm",प्रधानमन्त्री माधवकुमार नेपालं मंगलवाः देय्या नांमय् यानादीगु सम्वोधन यात एकीकृत नेकपा (माओवादीं) परम्परा व यथास्थिपतया निरन्तरता जक जूगु टिप्पणी याःगु दु । बुधवाः च्वंगु सचिवालय् बैठकलिपा पार्टी प्रवक्त दिनानाथ शर्मां नागरिक सर्वोच्चता यात हाचांकाःया न्हूगु सरकार गठन जूगुलिं नागरिकयात छुं नं राहत बीमफइगु दावी यानदिल । माओवादीं प्रधानमन्त्रीया सम्वोधायात 'कु'या अनुमोदनया कथं नं व्याख्या याःगु दु । सचिवालय बैठकं दक्वं शक्ति जनमुखि संविधान निर्माणय् केन्द्रीत यायेगु निर्णय नं याःगु दु । बैठकय् राज्यया शासकीय स्वरुप व पुर्नसंरचनाया बारे दुजःतय्सं थःथःगु बीचाः प्वंकूगु खः । दुजःतय्सं माओवादीया घोषणा पौ कथं संविधान निर्माण जुइमाःगु खँय् ब ब्यूगु खः । बैठक बिहिवाः हाकनं च्वनीगु ग्वसाः दु ।,http://www.nepalmandal.com/content/1675.html
उच्चस्तरया सहमति आवश्यक : प्रधानमन्त्री ,"Fri May 29, 2009  4:11 pm","प्रधानमन्त्री माधवकुमार नेपालं दलत दथुइ न्हापाया‍‍ स्वयां उच्चस्तरया सहमतिया आवश्यकता जूगु खँ धयादीगु दु । नेपालय् गणतन्त्र पलिस्था जूगु दच्छि क्यंगु लसताय् शुक्रवाः येँय् जूगु विषेश समारोहलय् सम्बोधन यायेगु झ्वलय् प्रधानमन्त्री नेपालं संक्रमणकालं न्ह्यावनाच्वंगुलिं परिवर्तनया संवाहक सहित दक्व दलत दथुइ उच्चस्तरिय सहमतिया आवश्यकता जूगु खँ धयादीगु दु । समारोहलय् प्रधानमन्त्री नेपालं देय् इतिहासया जटिल व हाथ्यापूर्ण ईलं न्ह्या वनाच्वंगुलिं नं उच्चस्तरिय सहमतिया आवश्यकता जूगु धयादिल । प्रमुख दलत दथुइ धुरविकरण अप्वया वनाच्वंगु ईलय् प्रधानमन्त्री नेपालं उच्चस्तरिय सहमतिया आवश्यकताय् बः बियादीगु खः । निर्धारित ईलय् हे न्हूगु संविधान निर्माण यायेगु व न्हूगु संविधान निर्माण यायेत सरकार इमान्दारिताया साथ न्ह्याः वनीगु प्रतिबद्धता नं वयेकलं प्वंकादिल । गणतन्त्र घोषणा जूगु दच्छि देयेकाः नं देशय् हत्या, हिंसाया घटनाया पूर्णरुपं अन्त्य मजूगु धासें प्रधानमन्त्री नेपालं हिंसाया घाः अझ लंके मफूगुलिं सहमति, सहकार्य व एकताया निंतिं दक्वसित इनाप यानादिल । न्हापाया विमतियात संवादया मार्फत न्ह्यनेयंकेगु धासें वयेकलं संवाद मार्फत समस्या हल यायेफइगु बीचाः प्वंकादिल । विशेष समारोहया सम्बोधन यानादिसें प्रधानमन्त्री नेपालं आन्दोलनय् घाःपाः जुपिं दक्वसिया उच्च मुल्यांकन जुइगु धयादिल । विशेष समारोहलय् राष्ट्रपति डा. रामवरण यादव, उपराष्ट्रपति परमानन्द झा, प्रधानन्यायाधीश मीनबहादुर रायमाझी, सभामुख सुवाष नेम्वाङ नापं उच्च अधिकारीतय् उपस्थिति दुगु खसां माओवादीया शीर्ष नेतातय्सं धासाः समारोहलय् ब्वति कयामदी ।",http://www.nepalmandal.com/content/1705.html
आः वइगु ई तसकं हाथ्यापूर्ण : प्रधानमन्त्री ,"Sun May 31, 2009  4:51 pm",प्रधानमन्त्री माधवकुमार नेपालं थः तसकं थाकूगु ईलय् प्रधानमन्त्री जुयागुलिं आः वइगु ई तसकं हाथ्यापूर्ण जुइगु खँ धयादीगु दु । प्रधानमन्त्री जुइधुंकाः न्हापांगु खुशी थःगु गृह जिल्ला रौतहट झायादिम्ह प्रधानमन्त्री नेपालं आइतवाः चन्द्रनिगाहपुरया जनज्योती बहुमुखी क्याम्पसय् ग्वसाः ग्वःगु लसकुस व अभिनन्दन ज्याझ्वलय् वयेकलं थाकूगु ईलय् प्रधानमन्त्री पदय् च्वनाःगुलिं आः वइगु दिंत तसकं हाथ्यापूर्ण जुइ धयादिल । वयेकलं शान्ति प्रकृयायात तार्किक निष्कर्षय थ्यंकेगु व ईलय् संविधान निर्माण यायेगु थःगु प्रमुख दायित्व जूगु धयादिल । प्रधानमन्त्री नेपालं माओवादीयात नं सरकारय् ब्वति कायेकेगु कुतः जुयाच्वंगु धासें मन्त्रीमण्डल छन्हू-निन्हू दुने हे पूर्ण रुपं गठन जुइगु धयादिल । माओवादीं थःयात न्ह्याक्वः हे द्वपं ब्युसां उकीयात सकारात्मक रुपं कयाः सल्लाह व सहमति यानाः जक न्ह्यावनीगु प्रतिबद्धता वयेकलं प्वंकादिल । प्रधानमन्त्री मंचय् न्ववानाच्वंगु ईलय् माओवादी कार्यकर्तातय्सं हाकूगु ध्वाँय् क्यंगु खः । लिपाः एमाले समर्थित युथ फोस्रया कार्यकर्तातय्सं माओवादी कार्यकर्तातय्त ज्वनाः प्रहरीयात लःल्हाःगु खः ।,http://www.nepalmandal.com/content/1734.html
फोरमं उप व गृह नपां गुंगू मन्त्रालय माग ,"Wed Jun 3, 2009  2:19 pm","मधेशी जनअधिकार फोरमं थःगु पार्टीयात उप-प्रधानमन्त्री, गृहमन्त्री नापं न्यागू मन्त्रालय व प्यंगू राज्य मन्त्री बीमाःगु माग याःगु दु । बुधवाः सुथय् प्रधानमन्त्री माधवकुमार नेपाल नाप नापलाय्गु झ्वलय् फोरम संसदीय दलया नेता विजयकुमार गच्छदारं थंज्याःगु माग याःगु खः । अथेहे नेता गच्छदारं फोरमया पाखें थःगु हे नेतृत्वय् सरकारय् ब्वति कायेगु खँ नं धयादिल । फोरम दुने सरकारय् अध्यक्ष उपेन्द्र यादवया नेतृत्वय् वनीगुकी संसदीय दलया नेता गच्छदारया नेतृत्वय् वनीगु धकाः तीव्र विवद जुयाच्वंगु ईलय् थौं प्रधानमन्त्री निवास थ्यंकाः नेता गच्छदारं थःगु हे नेतृत्वय् सरकारय् वनीगु व फोरमयात मुकं गुंगू मन्त्रालय बीत माग याःगु खः ।",http://www.nepalmandal.com/content/1803.html
गच्छदार पक्षं सरकारयात ब्यूगु समर्थन लित कायेगु ख्याच्वः ,"Tue Jun 2, 2009  2:20 pm",मधेशी जनअधिकार फोरमया संसदीय दलया नेता विजय कुमार गच्छदार पक्षं माधव कुमार नेपालं नेतृत्व याःगु सरकारयात ब्यूगु समर्थन लित कायेगु ख्याच्वः ब्यूगु दु । सरकारय् ब्वति कायेत फोरम संसदीय दलया नेता गच्छदारया नेतृत्व ब्वति कायेगु धकाः नां ढल लःल्हाये धुकां नं प्रधानमन्त्री नेपालया पाखें छुं नं च्यूता मतःगु धासें थंज्याःगु ख्याच्वः ब्यूगु खः । फोरमय् गच्छदार पक्षया स्वीनिम्ह सभासदतय्सं नेपालयात प्रधानमन्त्री देयेकेत तःधंगु ल्हाः दुगु तर आः वयाः सरकारं गच्छदार पक्षयात बेवास्ता याःगु धासें सरकारयात ब्यूगु समर्थन लित कायेगु ख्याच्वः ब्युगु खः । थ्वः स्वयां न्ह्यः शनिवाः फोरमया केन्द्रीय समितिया बैठकय् पार्टी अध्यक्ष उपेन्द्र यादवं प्रमुख दलत कांग्रेस व एमालें थःगु पार्टी तछ्यायेत स्वयाच्वंगु धासें अथे मयासाः सरकारयातं पार्टी याःगु समर्थत लितः कायेगु खँ धयादीगु खः ।,http://www.nepalmandal.com/content/1780.html
च्याम्ह मन्त्रीतय् शपथ ग्रहण सम्पन्न ,"Thu Jun 4, 2009  8:58 pm","एमालेया वरिष्ठ नेता माधवकुमार नेपालया नेतृत्वय् गठन जूगु सरकारय् थौं थप च्याम्ह मन्त्रीत दुथ्याकूगु दु । नवनियुक्त जुपिं च्याम्हं मन्त्रीतय्त प्रधानमन्त्रीं थौं हे शपथ ग्रहण याकादीगु दु । थौं बहनी राष्ट्रपति निवास शितल निवासय् राष्ट्रपतिया उपस्थिति प्रधानमन्त्री नेपालं नवनियुक्त मन्त्रीतय्त शपथ ग्रहण याकादीगु खः । बिहिवाः मधेशी जनअधिकार फोरमया संसदीय दलया नेता विजयकुमार गच्छदार उपप्रधानमन्त्री नापं भौतिक याजना मन्त्री नियुक्त जुयादीगु दुसाः नेपाली कांग्रेस पाखें सुजाता कोइराला परराष्ट्रमन्त्री, डा. प्रकाशशरण महत, डा. मिनेन्द्र रिजाल, उमाकान्त चौधरी, पूर्णकुमार शर्मा व बालकृष्ण खाँड बिना विभागीय मन्त्री नियुक्त जुयादीगु दु । अथेहे, नेकपा मालेया पाखें डम्बर श्रेष्ठ वनमन्त्रीया कथं नियुक्त जुयादीगु दु । थ्वस्वयां न्ह्यः चैत १० गते एमाले पाखें विद्यादेवी भण्डारीयात रक्षा व सुरेन्द्र पाण्डेयात अर्थमन्त्री नियुक्त यायेधुंकूगु दु ।",http://www.nepalmandal.com/content/1847.html
प्यंगू न्हूगु संग्रहालय निर्माण जुइगु ,"Sat Jun 6, 2009  2:15 pm","नेपालया राजनीतिक कालखण्ड व नेपा:या संस्कृति व परम्परा ब्वयेगु कथं प्यंगू त:धंगु संग्रहालय निर्माण यायेगु योजना दुगु खँ प्रधानमन्त्री माधवकुमार नेपालं धयादीगु दु । शनिवा: येँया भृकुटीमण्डपय् च्वंगु जनजाति संग्रहालयया अवलोकन यासें प्रधानमन्त्री नेपालं येँया भृकुटीमण्डप, गोकर्ण, नारायणहिटी दरबार व नवलपरासीलय् संग्रहालय निर्माण यायेगु थ:गु योजना दुगु धयादिल । भृकुटीमण्डप स्थित पर्यटन बोर्डय् देय्या दक्वं जात-जातिया पहिचान ब्वयेगु कथं आधुनिक सँग्रहालय देयेकीगु, गोकर्णय् लोकतान्त्रिक गणतन्त्र तक नेपाली जनतां या:गु आन्दोलनया संस्मरण ब्वयेगु कथं संग्रहालय निर्माण, नारायणहिटीइ राजतन्त्र कालया वस्तुस्थिति ब्वयेगु कथं संग्राहलय निर्माण यायेगु व नवलपरासीलय् थारु संस्कृति ब्वयेगु कथं सँग्रहालय निर्माण यायेगु तयारी सरकारं यानाच्वंगु जानकारी प्रधानमन्त्री नेपालं बियादिल । प्रधानमन्त्री नेपालं सँग्रहालय निर्माणया निंतिं अर्थमन्त्रालययात निर्देशन नं बीधुंकूगु जानकारी बियादिल । प्रधानमन्त्री नेपालं जनजाति संग्राहलयया अवलोकन लिपा शनिवा: लोकतान्त्रिक आन्दोलनय् शहीदया सम्मानय् निर्माण यायेत्यंगु गोकर्णस्थित शहीद पार्कया नं निरीक्षण यानादिल ।",http://www.nepalmandal.com/content/1872.html
प्रतिवेदनय् 'सशस्त्र युद्ध' च्वइगु ,"Mon Jun 8, 2009  1:21 pm","संविधानसभाय् न्ह्वइगु संविधानसभा सांस्कृतिक व सामाजिक ऐक्यवद्धता आधार निर्माण समितिया अवधारणा पौलय् 'जनयुद्ध'या पलेसा: 'सशस्त्र युद्ध' खँग्व: छ्यलीगु जूगु दु । जनयुद्ध खँग्व:लय् विवाद अप्वयेवं समितिया सोमवा:या बैठकय् जूगु मतदानय् जनयुद्ध खँग्व: च्वयेगु पक्षय् झिंनिगू व सशस्त्र युद्ध च्वयेगु पक्षय् झिंगुंगू मत ला:गु ख: । समितिइ पीनिम्ह सभासदत दुगु खसां थौंया बैठकय् स्वीनिम्ह सभासद्तय् जक उपस्थिति दुगु ख: । छगू मत धासा: तटस्थ ला:गु ख: । बैठकय् अवधारणा पौलय् माओवादी जनयुद्ध तयेगु वा मतयेगु विषयस विवाद उत्पन्न जुइवं अन्तिम निर्णय यायेत मतदान या:गु ख: । मतदान स्वयां न्ह्य: बैठकय् अवधारणा पौलय् 'माओवादी जनयुद्ध' धाःगु खँग्व: तय्गु व मतेगु धकाः विवाद जूगु दु । बैठकय् कांग्रेस व एमालें सशस्त्र द्वन्द्व धायेमाःगु अडान काःगु दुसाः माओवादीं धासाः जनयुद्ध हे धायेमाःगु अडान कयाच्वंगु दु । बैठकय् कांग्रेस सभासद रणबहादुर लिम्बूं माओवादीया झिदँया युद्धय् ज्यादती अप्व जूगुलिं थुकीयात जनयुद्ध धका धयेमफइगु धायेवं बैठक स्थल तनावग्रस्त जूगु खः । माओवादीया सभासद कालिबहादुर मल्लं कांग्रेस व एमालें न्हापा युद्धकालय् हत्या, बलात्कार व बेपत्ता याःगु द्वपं बियादिल । विवाद अप्वःगुलिं समितिया सभापति नवोसदित्ता चौधरीं बैठक नियन्त्रण यायेत तःक्वः हे कुतः यासां खँ मिलेमजुइवं विवादयात मतदान यायेगु निर्णय या:गु ख: ।",http://www.nepalmandal.com/content/1900.html
तमुवान बन्द जुल ,"Mon Jun 8, 2009  7:10 pm",आत्मनिर्णय सहितया संघीय तमुवान स्वायत्त गणराज्य प्राप्तिया माग तसें तमु राष्ट्रिय मुक्ति मोर्चा नेपालं थौं इनाप याःगु तमुवान राज्य बन्दया भुवलय् जूगु ल्वापुइ लानाः पोखराय् न्याम्ह घाःपाः जूगु दु । तमुतय्गु वन्दप्रति समर्थन क्यंसें स्थानीय पसःत वन्द याकाः वनाच्वंपिं अखिल क्रान्तिकारीया विद्यार्थीतय्त वाग्लुङ्ग वसपार्कय् छखा छेँय् अप्पां कयेकाः हयेवं न्याम्ह घाःपाः जूगु दु । घाःपा जूपिं मध्ये स्वम्हसित गण्डकी अस्पताल व छम्हसित फिस्टेल हस्पिटलय् वासः याकातःगु दु । तमु राष्ट्रिय मुक्ति मोर्चा नेपालं थौं याःगु तमुवान राज्य बन्दया कारण च्यागू जिल्लाया जनजीवन प्रभावित जूगु खः । बन्दया कारण तमुवानया मुख्य शहर पोखराय् छु नं सवारी साधन न्ह्याःगु मदुसा बजाः नं बन्द जूगु खः ।,http://www.nepalmandal.com/content/1931.html
मन्त्रालय भागबण्डाय् दलत व्यस्त ,"Tue Jun 9, 2009  8:11 pm",अर्थमन्त्रालय व जलस्रोत मन्त्रालयया सम्बन्धय् काँग्रेस व एमालेदथुइ किचकिच जुइवं मन्त्रालयया भागबन्डा मिलय् यानाः सरकारयात पूर्णता बिइगु बिषयसं थौं च्वंगु उगु निगू पार्टीया बैठक निष्कर्षविहिन जूगु दु । प्रधानमन्त्री निवास बालुवाटारय् उगु निगू दलया शीर्ष नेतातदथुइ जूगु सहलहसं एमालेपाखें नेता केपी शर्मा ओली व अशोक राईया ब्वति दुगु खःसा काँग्रेसयापाखें विमलेन्द्र नीधि व कृष्ण सिटौंलां ब्वति कयादीगु खः । अथेहे नेकपा एमाले व तराई मधेश लोकतान्त्रिक पार्टीया नेतातदथुइ नं थौं मन्त्रालयया बाँडफाँडबारे सहलह जूगु दु । तमलोपां स्थानीय विकास व स्वाथ्य मन्त्रालयसं दाबी याःगु दु । आकर्षक मन्त्रालय ल्हातय् लाकेत दलतय्सं आः तँछाडमछाड यानाच्वंबलय् प्रधानमन्त्रीं कार्यभार कःघाःगु निवाः दयेधुंकाः नं सरकारं पूर्णता कायेफुगु मदुनि । मन्त्रालय भागबण्डाय् दलतदथुइ सहमती जुइमफयाः गठबन्धन सरकारय् वंिपं खुम्ह मन्त्रीत विना विभागीय मन्त्रीयारुपय् च्वनेत बाध्य जूगु दु ।,http://www.nepalmandal.com/content/1941.html
एमाले केन्द्रीय कमिटी बैठक ,"Tue Jun 9, 2009  8:12 pm",केन्द्रीय दुजःतय्गु कार्यविभाजन व बार्षिक ज्याभुवः क्वःछुइत धयातःगु एमाले केन्द्रीय समितिया बैठक थौं नं न्ह्याःगु दु । म्हिगः स्थायी समितिया बैठकय् शीर्ष नेतात मन्त्रीमण्डलय् छ्वयेगु नेतातय्गु नामय् एकमत जुइमफयेवं थौं तकया निितं केन्द्रीय समिति बैठक स्थगित जूगु खः । पार्टीया च्याक्वःगु महाधिवेशन सिधःगु प्यलाः दयेधुंकाः नं एमालें आन्तरिक जिम्मेवारी बाँडफाँड मयाःगुिलं बैठक उगु हे विषयसं केन्द्रीत जुइगु एमाले नेता कृष्णगोपाल श्रेष्ठं जानकारी बियादीगु दु । बैठकय् मू छ्यााजे ईश्वर पोखरेलं तयार याःगु प्रस्तावदथुइ सहलह जुइधुंकाः कार्यविभाजनबारे सहलह जूगु खःसा छगू पद छगू जिम्मेवारीया सिद्धान्तकथं मन्त्रीमण्डलय् ब्वति कायेगु केन्द्रीय दुजःतय्गु निगू जिम्मेवारी बिइमज्यूगु खँय् आपालं केन्द्रीय दुजःत छगू मत जूगु दु । अथेहे बैठकय् मन्त्रीमण्डलय् वनीिपं दुजःतय्गु नामय् मतदान जुइगु सम्भावना दुगु समेत छम्ह केन्द्रीय नेतां जानकारी ब्यूगु दु । बैठक न्हिनय् छताः ईलिपा पार्टी ज्याकु बल्खुइ च्वंगु खः ।,http://www.nepalmandal.com/content/1942.html
सरकारया न्हापांगु प्राथमिकता लडाकू समायोजन : प्रधानमन्त्री ,"Wed Jun 10, 2009  2:11 pm","प्रधानमन्त्री माधवकुमार नेपालं माओवादी लडाकूतय् समायोजन यायेगु ज्या सरकारया न्हपांगु प्राथमिकता जूगु खँ धयादीगु दु । प्रेस चौतारीं ज्ञापन पौ लःल्हायेगु झ्वलय् प्रधानमन्त्री नेपालं माओवादी लडाकूतय् समायोजन सरकारया न्हापांगु प्राथमिकता जूगु खँ धयादीगु खः । बुधवाः थःगु हे ज्याकूथी पत्राकारत नाप वयेकलं संविधान निर्माण, शान्ति प्रकृया व निर्वाचन मार्फत न्हूगु सरकार गठन तकया अभिभारा पूवंकेत थः प्रतिवद्ध दुगु धयादिल । लोकतान्त्रिक आन्दोलनय् नेपाःया प्रेसं म्हितुगु भूमिकाया प्रसंशा यासें वयेकलं सरकारया नीति व ज्याझ्व कार्यान्वयनय् ग्वहालि यायेत संचारकर्मीतय्त इनाप यानादिल । प्रेस चौतारीया पदाधीकारीतय्सं संचारकर्मी व संचार गृहय् जुइगु आक्रमण बन्द जुइमाःगु, दोषीयात कारवाही यायेमाःगु, पूर्वाग्रही ढंगं पत्रकारयात तयातःगु मुद्दा खारेज यायेमाःगु लगायत माग यासें प्रधानमन्त्रीयात ज्ञापन पौ लःल्हाःगु खः । अथेहे ज्ञापन पौलय् लोक कल्याणकारी विज्ञापनयात दोब्बर यायेमाःगु, श्रमजीवी पत्रकार ऐन प्रभावकारी रुपं लागु यायेमाःगु व पत्रकारतय् हत्याय् संलगनयात कडा कारवाही यानाः सीपिंनि छेँजः पिंत राहत बीमाःगु माग नं याःगु दु ।",http://www.nepalmandal.com/content/1954.html
प्रधानमन्त्रीं चीन व बेलायतया राजदूतत नापलात ,"Wed Jun 10, 2009  7:39 pm",प्रधानमन्त्री माधवकुमार नेपालं बुधवाः चिनिया राजदुत क्वु गो होङ व नेपाःया निंतिं बेलायती कार्यवाहक राजदूत सोफियया विल्लिष्ट किङयात नापलानादीगु दु । प्रधानमन्त्रीया ज्याकूथी बुधवाः चिनिया राजदूत नाप जूगु खँल्हाबंलाय् राजदूत होङं नेपा:या शान्ति प्रकृया व तिब्बती शरणार्थीतय्सं नेपालय् यानाच्वंगु आन्दोलन बारे च्यूता प्वंकादीगु खः । अथेहे प्रधानमन्त्री व चिनिया राजदूत दथुइ मन्त्रिमण्डल बिस्तार बारे नं खँल्हाबंला जूगु खः । प्रधानमन्त्री नेपालं सरकार बिस्तार यायेगु बारे दलत दथुइ सहलह जुयाच्वंगु जानकारी बियादिसें मन्त्रिमण्डलं याकनं हे पूर्णता काइगु धयादिल । अथेहे बेलायती कार्यवाहक राजदूतं बेलायती प्रधानमन्त्री गोर्डन ब्राउनं प्रधानमन्त्रीयात छ्वयाहःगु भिंतुना पौ लःल्हाःगु खः । नापं बेलायतं बियावयाच्वंगु ग्वहालिया बारे नं खँ जूगु खः ।,http://www.nepalmandal.com/content/1971.html
फोरमया निगू पुच: दथुइ ल्वापू ,"Wed Jun 10, 2009  8:07 pm",वीरगंजय् मधेशी जनअधिकार फोरम उपेन्द्र यादव पुचः व विजय कुमार गच्छेदार पुचःया कार्यकर्तादथुइ थौं ल्वापु जूगु दु । फोरम यादव पुचःया वीरगाजय् जुयाच्वंगु बैठकय् गच्छेदार पुचःया कार्यकर्तां नाराबाजी यानाः वयाच्वंगु इलय् ल्वापु जूगु खः । ल्वापुया झ्वलय् सभासदलिसे बागू दर्जन कार्यकर्ता घाःपाः जूगु दु । बैठक न्ह्यानाच्वंगु इलय् गच्छेदार पुचःया सभासद्पिंसं नारा जुलुसलिसे बैठकय् दुहाँवनेत स्वयेवं निखलसिया दथुइ ल्वापु जूगु खः । ल्वापुइ लानाः गच्छेदार पुचःया सभासद् करिमा बेगम व दुर्गादेवी महतो घाःपाः जूगु जानकारी ब्यूगु दु । यादव पुचःया बैठक च्वंगु विरगाजया होटल सम्झनाय् प्रहरीं तच्वय्क सुरक्षा ब्यूगु दु । यादव पुचःया थौंया बैठकं पार्टीया मेगु रणनीति व सतक आन्दोलनया ज्याझ्वः नापं क्वःछुइगु नायः उपेन्द्र यादवं जानकारी बियादीगु खः । मधेशी जनअधिकार फोरमया नायः उपेन्द्र यादवं नेपाली कांग्रेसया सभापति गिरिजाप्रसाद कोइराला व प्रधानमन्त्री माधवकुमार नेपाल भारतीय एजेन्ट जूगु द्धपं नं बियादीगु दु । विरगन्जय् न्ह्याःगु केन्द्रीय कार्य समितिया बैठक न्ह्यः साचारकःमििपंलिसे खँ ल्हानादिसें वय्कलं थःगु पार्टीयात उिपं निम्ह नेता छप्पँ जुयाः तछ्याःगु द्धपं नं ब्यूगु दु । विजयकुमार गच्छेदारं निर्वाचन आयोगय् न्ह्यब्वःगु केन्द्रीय समितिया दुजःतय्गु ल्याः पार्टी केन्द्रीय कमिटीं निष्कासन याःपिनिगु जक जूगुलिं व मगाःगु वः उकिया छु नं मान्यता मजुइगु नापं वय्कलं दाबी यानादीगु दु । अथेहे सत्ता मोहया कारण पार्टीइ समस्या वयेवं मधेशी जनाधिकार फोरमया यादव व गच्छेदार पक्षया थौं ब्यागल ब्यागलं केन्द्रीय समितिया बैठक च्वंगु दु । यादव पुचःया बैठक विरगंजया होटल सम्झनाय् च्वंगु खःसा गच्छेदार पुचःया बैठक यलया कुपण्डोलय् च्वंगु खः । बैठकं पार्टी दुनेया फुक्क विवाद ज्यंकेगुया लिसलिसे विजय कुमार गच्छेदार पुचःयात कारबाही याःगु निर्णययात अनुमोदन यायेगु खँया नं जानकारी ब्यूगु दु । थौं न्ह्याःगु गच्छेदार पुचःया बैठकय् धाःसा स्वीन्याम्ह दुजःत मध्ये िझंच्याम्हसिया ब्वति दुगु गच्छेदार पुचःया नेता जितेन्द्र देबं दाबी यानादीगु दु । यादव पक्षं गच्छेदारलिसे  शरतिसंह भण्डारी रामजनम चौधरी जितेन्द्र नारायण देब उपेन्द्र झा रामेश्वर राय यादव व रत्नेश्वर गोईतयात पार्टिपाखें लिकायेगु निर्णय याःगु खःसा गच्छेदार भण्डारी व चौधरीयात संविधानसभाया सभासद पदपाखें चीकेत सभामुखयात पौ नापं छ्वयेधुंकूगु दु । थुखे गच्छेदार पुचलं नं संविधानसभाया नायः सुवासचन्द्र नेम्वाङयात नापलानाः बर्तमान सरकारयात समर्थन कायम दुगु जानकारी ब्यूगु दुसा निर्वाचन आयोगय् थ्यंकाः थःगु पक्षय् बहुमत दुजःत दुगु दाबी न्ह्यब्वःगु दु ।,http://www.nepalmandal.com/content/1974.html
यादव व गच्छदार पक्ष दथुइ ल्वापू ,"Wed Jun 10, 2009  8:04 pm",मधेशी जनअधिकार फोरमया संस्थापन पक्षया बुधवाः निसें वीरगंजय् न्ह्याःगु केन्द्रीय कार्यसमितिया बैठक स्थल पिने संस्थापन उपेन्द्र यादव पक्ष व विजयकुमार गच्छदार पक्षया कार्यकर्ता दथुइ ल्वापू जूगु दु । निगू पक्ष दथुइ जूगु ल्वापूइ मिसा सभासदत दुर्गा देवी व कलावती पासवान नापं छुं कार्यकर्तात घाःपाः जूगु दु । देवी पर्सां व पासवान बारां फोरमं समानुपातिक प्रणाली पाखें ल्ययाः सभासद जुयादीगु खः । वीरगंज श्रीपुरय् च्वंगु सम्झना होटलय् न्हिनय् पार्टी अध्यक्ष उपेन्द्र यादवया अध्यक्षताय् च्वंगु केन्द्रीय कार्यसमितिया बैठक जुयाच्वंगु ईलय् गच्छदार पक्षया सभासद करीमा बेगमया नेतृत्वय् वपिं कार्यकर्तातय्सं होटेल पिनेच्वना: संस्थापन पक्षया विरुद्ध नाराबाजी यायेवं विवाद सुरु जूगु खः । लिपाः अध्यक्ष यादव पक्षया कार्यकर्तातय्सं सभासद बेगम व कार्यकर्तात च्वनावःगु मोटरसाईकलय् तोडफोड याःगु खः । प्रहरी व संस्थापन पक्षया इनाप लिपाः सभासद बेगम अनं लिहांवंसां हानं निगू पक्ष दथुइ झडप जूगु खः । कार्यकर्तातय् अगुवाई यानावपिं मिसा सभासदत दुर्गा देवी व कलावति पासवान उगु झडपय् लानाः घाःपाः जूगु खः । पिने कार्यकर्तात दथुइ ल्वापू जुयाच्वंसां दुने हाटेलय् धासाः संस्थापन पक्षया बैठक न्ह्यानातुं च्वंगु खः । अन प्रहरीया नं उपस्थिति दुगु खसां प्रहरीया ल्या: म्हो जक जूगुलिं निगू पक्ष दथुइया ल्वापू अप्वयावंगु खः ।,http://www.nepalmandal.com/content/1973.html
न्हूगु सहमति आवश्यक : राणा ,"Wed Jun 10, 2009  7:41 pm",राष्ट्रिय प्रजातन्त्र पार्टीया अध्यक्ष पशुपतिशमशेर राणां न्हापाया सम्झौताया औचित्य सिधःगु धासें आः राजनीतिक दलतय्सं न्हूगु सहमति यायेमाःगु खँ धयादीगु दु । बुधवाः येँय् जूगु छगू साक्षात्कार ज्याझ्वलय् वयेकलं झिंनिगू बुँदे समझदारीया औचित्या सिधेधुंकूगुलिं न्हूगु सहमति यानाः न्ह्याः वनेमाःगु खँ धयादीगु दु । वयेकलं राष्ट्रिय सहमतिया निंतिं माओवादीं हठ त्वतेमाःगु व मेमेगु दलं नं लचकता क्येनेमाः धयादिल । अध्यक्ष राणां माओवादी सहितया राष्ट्रिय सरकारय् पक्षय् राप्रपा दुगु धासें दक्वं दल मिलेजुया संविधान निर्माणया ज्याय् लगेजुइमाःगुलि बः बियादिल । सरकारयात ग्वहालि यायेत राप्रपां सरकारय ब्वति कायेगु निर्णय यायेधुंकूगु न्ह्यथंनादिसें मेगु दलतय्सं नं सरकारय् ब्वति कायेमाःगु बीचाः प्वंकादिल ।,http://www.nepalmandal.com/content/1972.html
जनसेनाया समायोजन सरकारया न्हापांगु प्राथमिकता : प्रम नेपाल ,"Wed Jun 10, 2009  8:08 pm",प्रधानमन्त्री माधव कुमार नेपालं माओबादी जनसेनाया समायोजन सरकारया न्हापांगु प्राथमिकता जूगु धयादीगु दु । एमाले निकट पत्रकारतय्गु संस्था प्रेस चौतारी नेपालं थौं लःल्हाःगु ज्ञापन पौ लःल्हानाः कयादिसें प्रधानमन्त्री नेपालं उगु खँ धयादीगु खः । वय्कलं माओवादी जनसेनाया समायोजन सरकारया न्हापांगु प्राथमिकता जूगुलिं थुकियात पूवंकेमाःगु सरकारया दायीत्व जूगु न्ह्यथनादीगु दु । प्रेस स्वतन्त्रता  व पत्रकारदथुइ जुयाच्वंगु पंगःत दिकेमाःगु पत्रकारतय्गु मागप्रति प्रधानमन्त्री नेपालं थः गंम्भिर जुयाच्वनागु खँ धयादीगु दु । नेपालं पत्रकारया माग नं सरकारया प्राथमिकताय् लाःगु धयादीगु खः । थ्वहे झ्वलय् प्रधानमन्त्री माधव कुमार नेपालं थौं चिनीया व बेलायती राजदूतलिसे थःगु हे कार्यकक्ष िसंहदरबारय् नापलानादीगु खः ।,http://www.nepalmandal.com/content/1975.html
माग पूवंसा जक सदन सुचारु ,"Wed Jun 10, 2009  8:09 pm",एकिकृत नेकपा (माओवादीं) थःपिनिगु मागया विषयसं न्वंवायेधुंकाः जक सदन सुथांलाक्क न्ह्याकेबीगु निर्णय याःगु दु । थौं पार्टी केन्द्रीय ज्याकु बुद्धनगरय् च्वंगु केन्द्रीय सचिवालयया बैठकं म्हिगः जूगु वार्ताया विषयसं एमालें तयार याइगु ड्राफ्टया आधारय् न्ह्यःने न्ह्यायेगु निर्णय जूगु बरिष्ठ नेता मोहन बैद्य किरणं जानकारी बियादीगु खः । बैठकय् कन्हय्निसें न्ह्याइगु एकिकृत नेकपा माओवादीया पोलिटब्यूरो एजेण्डाया विषयसं नं सहलह जूगु प्रवक्ता दिनानाथ शर्मां जानकारी बियादीगु दु । माओवादी एमालेया म्हिगःया बैठकय् राष्ट्रपतिया असंबैधानिक पलाः लितः कायेमाःगु व नागरिक सर्वोच्चता कायम जुइमाःगु उकिया निंतिं सदनय् संकल्प प्रस्तावदथुइ सहलह यायेगु निंतिं लकस मिलय् यायेमाःगु माओवादीया मागया विषयसं सहलह जूगु खः ।,http://www.nepalmandal.com/content/1976.html
इलय् न्हूगु संविधान दयेकूसा जक शान्ति प्रक्रिया निष्कर्षय् थ्यनी : नेम्वाङ ,"Wed Jun 10, 2009  8:09 pm",संविधानसभाया नायः सुभासचन्द्र नेम्वाङं इलय् हे न्हूगु संविधान दयेकूसा जक लोकतान्त्रिक व शान्ति प्रक्रिया निष्कर्षय् थ्यनीगु धयादीगु दु । नेपाल नेत्रज्योति संघया येँय् जूगु झिंखुक्वःगु अधिवेशनया उलेज्या ज्याझ्वलय् न्वंवानादिसें वय्कलं आःतक संविधान निर्माण प्रक्रियाय् पंगः जूगु तर छक्वःपतिकंया व्यवस्थापिका संसय् या:गु पंगलं धाःसा संविधान निर्माणया ज्याय् नं समस्या लाइगु धयादीगु दु । फुक्क राजनैतिक दलतय्सं व्यवस्थापिका संसद पालंपाः पंगः थनाच्वंगु धयादिसें सभाध्यक्ष नेम्वाङं थथे यायेबलय् जनताया सः न्यनेमाःगु थाय् पंगः जुइगु धयादीगु दु । वय्कलं दलतदथुइ वर्तमान राजनैतिक समस्या समाधान यायेत दलतदथुइ न्ह्याःगु सहलह सकारात्मक जूगु धयादीगु दु । सभाध्यक्ष नेम्वाङं कन्हय् च्वनीगु व्यवस्थापिकाया बैठक सहमतिलिसे न्ह्यःने न्ह्याइगु विश्वास प्वंकादीगु दु । स्वीदँ न्ह्यः पलिस्था याःगु नेत्रज्योति संघं मिखाः ल्वय्पाखें पीडित समुदायया वासः यायेगु व मिखाः ल्वय्पाखें जुइफुगु अन्धकारयात पनेगु निंतिं थीथी ज्या याना वयाच्वनागु खँया जानकारी ब्यूगु दु । थुगु संस्थां झिंनिगू आँखा अस्पताल स्वीन्यागू आँखा उपचार केन्द्र व स्वीगू जिल्लाय् शाखात तयेधुंकूगु दु ।,http://www.nepalmandal.com/content/1977.html
जिल्ला प्रशासन कार्यालय घेराउ ,"Wed Jun 10, 2009  8:11 pm",राष्ट्रपतिया असंवैधानिक पलाः लितः कायेमाःगु व नागरिक सर्वोच्चता कायम जुइमाःगु माग यासें राज्यपाखें बेपत्ता योद्धा परिवार समाज व अखिल नेपाल महिला संघ क्रान्तिकारीं देय्न्यंकलं जिल्ला प्रशासन ज्याकु घेरे याःगु दु । घेराउलय् ब्वति कापिंसं बेपत्ता नागरिक सार्बजनिक याः बेपत्ता खोजबिन आयोग गठन याः बेपत्ता याःपिंत कारबाही याः लगायतया नारा थ्वयेकूगु खः । येँ जिल्ला प्रशासन ज्याकुसं याःगु धर्नाय्  राज्यपाखें बेपत्ता परिवार समाजया नायः एकराज भण्डारी अखिल नेपाल महिला संघ क्रान्तिकारीया निकं जयपुरी घर्ती लगायत द्धलंद्धः मनूतय्गु ब्वति दुगु खः । प्रशासन ज्याकुत स्वनिगलय् छघौ व स्वनिगलंपिने निघौ घेरे यानाःगु राज्यपाखें बेपत्ता योद्धा परिवार समाजया नायः एकराज भण्डारीं जानकारी बियादीगु दु । थ्वहे झ्वलय् सुनसरीया जिल्ला प्रशासन ज्याकु ईनरुवा घेरे यानाः धर्ना बिइत वंगु अखिल नेपाल महिला संघ क्रान्तिकारी व समाजया कार्यकर्तातलिसे प्रहरीया ल्वापू नं जूगु दु । ल्वापुया झ्वलय् प्रहरीया झिपु कठि लाकाः कयाः प्रशासन ज्याकु न्ह्यःने उमिंसं कोणसभा नापं याःगु खः ।,http://www.nepalmandal.com/content/1979.html
महरां म्हुतु चायेकल ,"Tue Jun 9, 2009  8:13 pm",एकीकृत नेकपा माओवादी सचिवालय दुजः कृष्णबहादुर महरां न्हूगु सरकार दयेकेगु क्रमलिसे त्वाःथलेगु क्रम नं न्ह्याःगु धयादीगु दु । नेपाल पत्रकार महासंघ दाङं थौं सुथय् याःगु पत्रकार सम्मेलनय् न्वंवानादिसें महरां पुलांगु सहमितं सहकार्य जुइमफइगु धयादीगु दु । वय्कलं हिलावंगु परिस्थितिइ राष्ट्रपतिया असंबैधानिक कदम िभंकाः न्हूगु शिरापाखें राजनीतिक सहमति कायम यानाः न्हूगु संविधान निर्माण प्रकृया न्ह्याकेमाःगु धयादीगु दु । सैनिक सर्बोच्च्ाताय् दयेकूगु बर्तमान सरकारं नागरिक सर्वोच्चता बहाली यायेमफइगु धयादिसें नेता महरां राष्ट्रपतिया कदम मिभंकूतले माओवादी प्रतिपक्षय् च्वनाच्वनेगु धयादीगु दु । देशयात तःधंगु दुर्घटनापाखें बचय् यायेत माओवादी नायः प्रचण्डं प्रधानमन्त्री पदपाखें राजीनामा ब्यूगु धयादिसें महरां न्हापाया सरकारं याःगु निर्णय अःखः यायेगु आःया सरकारया ज्या देशयात दुर्घटनाय् यंकीगु संकेत जूगु धयादीगु दु । एमालेया नेतृत्वया सरकारं सेना समायोजन मयानाः मुलुकय् दुर्घटनाय् लाकाः माओबादीयात हाकनं युद्धय् लिछ्वयेगु षडयन्त्रय् वंगु धासें नेता महरां माओबादीयात युद्धय् वनेगु बाध्यताया स्थिति सृजना याःसा माओवादी उकिया सामना यायेत तयार दुगु धयादीगु दु । कम्युनिष्ट सरकार असफल जूगु क्यनेत कांग्रेसं विदेशीया इशाराय् एमालेयात सरकारया नेतृत्व याके बियाः थःम्ह रजाइँ यायेत स्वःगु महरां टिप्पणी यानादीगु दु । सरकार साचालन यायेगु ताःचाः विदेशीया ल्हातय् दुगु चर्चा यासें नेता महरां सत्ताया ताःचाः नेपालीया ल्हातय् मवतले सरकार क्वःथलेगु व दयेकेगु ज्यां निरन्तरता कयाच्वनीगु धयादीगु दु ।,http://www.nepalmandal.com/content/1943.html
एमाले  केन्द्रीय समितिया बैठक च्वन ,"Wed Jun 10, 2009  8:11 pm",नेकपा (एमाले)या केन्द्रीय समितिया बैठक पार्टी ज्याकु बल्खुइ च्वंगु दु । बैठकय् केन्द्रीय दुजःतय्गु ज्या विभाजन सम्वन्धी प्रस्ताव न्ह्यब्वयेगु ज्या जूगु खः । मू छ्याँज्य् ईश्वर पोखरेलया नेतृत्वय गठन जूगु झिंछम्ह दुजः दुगु पुचलं थौं पार्टी संगठन अनुशासन विभाग सांस्कृतिक क्षेत्र स्कुलिङ्ग विभाग लगायतया फुक्क समितिइ केन्द्रीय दुजःतय्गु ज्या विभाजनया प्रस्ताव बैठकय् न्ह्यब्वःगु दु । पार्टी नायः झलनाथ खनालं थ्व स्वयां न्ह्यः हे सहलहया निंतिं केन्द्रीय समितिइ न्ह्यब्वःगु दच्छिया ज्या योजनाया बारे नं थौंया बैठकय् सहलह जूगु दु । छगू पद छगू जिम्मेवारीया सिद्धान्तकथं मन्त्रीमण्डलय् ब्वति काइपिं केन्द्रीय दुजःतय्त निगूगु जिम्मेवारी बिइमज्यूगु खँय् आपालं केन्द्रीय दुजःत छगू मत खनेदु ।,http://www.nepalmandal.com/content/1980.html
छगू मधेश छगू प्रदेश असम्भव : मन्त्री चौधरी ,"Tue Jun 9, 2009  8:13 pm",विना विभागीयमन्त्री उमाकान्त चौधरीं छगू मधेश छगू प्रदेश असम्भव जूगु धयादीगु दु । थौं पोखराय् याःगु छगू ज्याभुवलय् न्वंवानादिसें मधेशय् थीथी जाति भाषा समुदायया जनता दुगु तर्क यासें छगू मधेश छगू प्रदेश असम्भव जूगु दाबी यानादीगु दु । नेपाली कांगे्रसपाखें मन्त्रीया कोटाय् लाःम्ह चौधरीं फुक्क जाति भाषा क्षेत्र समुदायया जनताया संस्कृतिया लिसलिसे भौगोलिक विशेषतायात मध्यनजरय् तयाः राज्य पुनस्रंरचना यायेमाःगु बिचाः प्वंकादीगु दु । देशया भौगोलिक अखण्डता व एकतायात प्राथमिकताय् तयाः न्ह्यःने न्ह्यायेमाःगु खँय् वय्कलं बह बियादीगु दु । माओवादीप्रति कडा रुपं न्ह्ज्याम्ह चौधरीं हत्या िहंसा तत्काल बन्द मयाःसा कडा रुपं न्ह्यज्यायेगु ख्याच्वः बियादीगु दु । िहंसाया राजनीतिक स्वीकार्य मजुइगु धासें वय्कलं उकियाविरुद्ध शान्तिकामीत छधी जुइमाःगु धयादीगु दु ।,http://www.nepalmandal.com/content/1944.html
मधेशवादी दलतय्सं हिन्दी भाय्यात मान्यता बीत माग ,"Tue Jun 9, 2009  8:14 pm","मधेशवादी दलतय्सं न्हूगु संविधानय् नेपाली भाय् नापं हिन्दी भाय्यात नं सरकारी ज्याखँया भाय्या कथं मान्यता बीमाःगु अडान काःगु दु । संविधानसभाया सांस्कृतिक सम्बन्ध व सामाजिक ऐक्यबद्धताया आधारय् निर्माण समितिया बैठकय् मधेशवादी दलत मधेशी जनअधिकार फोरम, तराई-मधेश लोकतान्त्रिक पार्टी व सद्भावना पार्टीं कन्द्रीय तहलय् हिन्दीयात नं मान्यता बीमाःगु माग यायेवं बैठकय् सभासदत दथुइ बिवाद जूगु खः । विवादया कारणं सतिमतिया मस्यौदा तथा अवधारणा पौ तयार यायेवलय् हिन्दी भाय् सम्बन्धी व्यवस्था बारे फरक मत तयेगु वा मतदान यायेगु धइगु खँय् तकं निर्णय जुइमफुत । भारतय् हिन्दी भाय् न्ववाइ धायेवं नेपालय् थुकीयात विरोध यायेमाःगु छुं आवश्यकता मदुगु धासें मधेशवादी दलया सभासदतय्सं अंग्रेजी न्ववाइपिं दक्वं बेलायती मजुइगु तर्क तःगु खः । तर माओवादी, कांग्रेस, एमाले लगायत दलया सभासदतय्सं धासाः भाय् सम्बन्धी आयोगं ब्यूगु प्रतिवेदनया आधारय् न्ह्याः वनेमाःगुलिं आ: हे थुकी बारे अडान कायेगुया छुं अर्थ मदुगु खँ धा:गु खः । विवाद अप्वयेवं समितिया सभापति नवोदिता चौधरीं दक्व भाय्यात उचित सम्मान यायेमाःगु धासें सहमति मार्फत समाधान मालेमाःगु धयादिल । भाय्या विषयस फरक मत च्वयेगु वा मतदान यायेगु बारे निर्णय यायेमफेवं बैठक बिहिवाः तकया निंतिं स्थगित याःगु दु ।",http://www.nepalmandal.com/content/1945.html
देय् न्यंकं चक्काजाम ,"Tue Jun 9, 2009  8:17 pm",माओवादी निकट अखिल नेपाल किसान संघ २००७ सं राष्ट्रपतिया असंबैधानिक कदम भिंकेमाःगु व नागरिक सर्बोच्चता कायम यायेत माग यासें थौं देय्न्यकलं चक्काजाम याःगु दु । संघं स्वनिगलय् सुथय् झिताः इलंनिसें छघौतक व स्वनिगलंपिने झिताः इलंनिसें निघौतक चक्काजाम याःगु खः ।  नागरिक सर्बोच्चता स्थापनाया निितं एकिकृत नेकपा माओवादीं घोषणा याःगु ज्याभुवःकथं थीथी भातृ तथा भगीनी संगठनतय्सं विरोधया ज्याभुवः यानाः वयाच्वंगु दु । चक्काजाम ज्याभुवः क्वचायेका याःगु कोणसभाय् न्वंवासें अखिल नेपाल किसान संघ २००७ तथा अखिल नेपाल सुकुम्बासी संघर्ष समितिया केन्द्रीय नायः चित्रबहादुर श्रेष्ठं क्रान्तिकारी भूमिसुधार लागू यायेत न्ह्यज्यानाच्वंगु अवस्थाय् भारतीय अतिक्रमणं यानाः नेपाली ऊर्बर भूमि भारतय् मिसय् यानाः नेपाःमििपंत भूमिहिन व सुकुम्बासी दयेकूगु खँय् च्यूताः प्वंकूगु दु । 'नेपाली किसानतय्गु हकहितया क्रान्तिकारी भूमिसुधार माःगु दु ।' सभासद् समेत जुयाच्वनादीम्ह श्रेष्ठं धयादी - 'भूमिहिन किसानत व सुकुम्बासीतय्त यथोचित ब्यवस्था सरकारं यायेमाः ।' विदेशी महाशक्तितय्गु इशाराय् दयेकूगु सरकारं राष्ट्रियताया नितिं छु नं कुतः मयाःगुलिं नेपाली किसानतय्सं नेपाल भारतया सीमानाय् दुगु भूमियात थःम्हं हे रक्षा यायेमाःगु खँय् बह बियादीगु दु । वय्कलं भूमिया सवाललिसे राष्ट्रियताया सवालय् नेपालया फुक्क किसान व सुकुम्बासीत छधी जुयाः प्रतिकारय् कुहाँवयेमाःगु बिचाः नं तयादीगु खः ।,http://www.nepalmandal.com/content/1946.html
"किराती मोर्चापाखें किरात  बन्द, जिल्ला प्रशासनय् झडप, दर्जनौ  घाःपाः ","Tue Jun 9, 2009  8:18 pm",राष्ट्रपतिया असंबैधानिक पलाः भिंकेमाःगु व स्वायत्त किराँत राज्यया घोषणा यायेमाःगु माग यासें किराँती राष्ट्रिय मुक्ति मोर्चां याःगु वन्दया कारण थौं  पुर्वया थीथी खुगू जिल्लाया जनजीवन प्रभावित जूगु दु । माओवादी सम्वद्ध मोर्चाया इनापय् जूगु बन्दया भुवलय् थौं उदयपुर सदरमुकाम गाईघाट खोटाङया दिक्तेल भोजपुर सोलुखुम्वु ओखलढुगा व संखुवासभाया थीथी सरकारी ज्याकूत नं बन्द जूगु दु । बन्दया हे भुवलय् जिल्ला प्रशासन ज्याकु उदयुपरय् जूगु ल्वापुइ प्रहरीं याःगु हस्तक्षेपया कारण विमल किराँती उत्तर मान श्रेष्ठ मिनप्रसाद पोखरेल तेज बहादुर कार्की देवलाल चौधरी व रिता मगर लगायत दर्जनौ कार्यकर्ता घाःपाः जूगु मोर्चां जानकारी ब्यूगु दु ।,http://www.nepalmandal.com/content/1947.html
शान्ति मन्त्रालय दुने अशान्ति ! ,"Tue Jun 9, 2009  8:18 pm",शान्ति तथा पुनर्निर्माण मन्त्रालय अन्तर्गत द्वन्द्वपीडित राहत तथा पुनःस्थापन एकाइया कर्मचारीतदथुइ छगू उच्छृङ्खल युवा समूहं हातपातया कुतः यायेवं ज्या यायेत वातावरण मदुगु धासें कर्मचारीतय्सं ज्या बन्द याःगु दु । माओवादी जनयुद्धकालय् विद्रोही व राज्यपक्षापखें पीडिततय्त राहत व वासः यायेगु नितिं सिफारिस यानाः वयाच्वंगु उगु ज्याकुथिं छुं न्ह्यः वासः यायेगु सिफारिस बन्द यानागु धासें उच्छृङ्खल ल्याय्म्हतय्सं कर्मचारीतय्त ल्हातय्त कुतः याःगु खः । उगु पुचलं ज्याकुथिया दर्ता किताब नापं खुनाब्यूगु दु । ज्या यायेगु वातावरण मदुगु धासें कर्मचारीतय्सं राहत तथा पुनःस्थापन एकाईया ज्याकु बन्द याःगु दु । बजेट अभाव जूगु धासें शान्ति तथा पुनर्निर्माण मन्त्रालयं तत्कालया नितिं सिफारिस मयायेत राहत व पुनःस्थापन एकाइयात उजं बिइवं उगु ज्याकुथिं आःयात सिफारिस बन्द याःगु दु ।,http://www.nepalmandal.com/content/1948.html
माग सम्बोधन यासाः संसद सुचारु जुइगु ,"Wed Jun 10, 2009  1:37 pm","एकीकृत नेकपा (माओवादीं) थःगु मागयात एमाले नेतृत्वया सरकारं सम्बोधन यासाः संसद सुचारु यायेबीगु निर्णय याःगु दु । माओवादी सचिवालयया बुधवाः सुथय् च्वंगु बैठकं एमालें राष्ट्रपतिया पलाः भिंकेमाःगु, माओवादी नेतृत्वया सरकारं याःगु निर्णयत कार्यान्वयन यायेमाःगु, नागरिक सर्वोच्चता सम्बन्धि सकारात्मक धारणा सहित सम्बोधन यायेगु आश्वासन ब्यूसाः जक संसद सुचारु यायेबीगु खँ माओवादी प्रवक्ता दिनानाथ शर्मा जानकारी बियादिल । बैठकय् माओवादी अध्यक्ष पुष्पकमल दाहाल 'प्रचण्डं' एमाले नेतात नाप मंगलवाः जूगु खँल्हाबंला बारे जानकारी बियादिल । माओवादी सरकारं याःगु प्रधानसेनापति कारवाहीया बारे गम्भिर जुइत एमालेयात इनाप याःगु खः । माओवादीया बैठकं सतक व सदन आन्दोलनयात सम्बोधन यासाः संसद सुचार याकीगु निर्णय याःगु खः । सचिवालय बैठकय् बिहिवाः च्वनीगु पोलिटब्युरो बैठकया बारे नं सहलह जुइगु धासां छुं नं निर्णय जुइमफुत ।",http://www.nepalmandal.com/content/1952.html
भारतीय एजेन्टं फोरम विभाजन याःगु : यादव ,"Wed Jun 10, 2009  1:41 pm","मधेशी जनअधिकार फोरमया अध्यक्ष उपेन्द्र यादवं भारतीय एजेन्टं फोरम विभाजन याःगु दावी यानादीगु दु । वयेकलं कांग्रेस सभापति गिरिजाप्रसाद कोइराला व प्रधानमन्त्री माधव नेपालयात भारतीय एजेन्ट जूगु द्वपं नं बियादीगु दु । वीरगन्जय् फोरमया केन्द्रीय समितिया बैठकय न्ह्याये स्वयां न्ह्यः पत्राकारत नाप खँल्हासें वयेकलं फोरमयात विभाजन यायेगुलि भारतीय एजेन्टया ल्हाः दुगु धासें अध्यक्ष यादवं भारतीय एजेन्ट गिरिजा व माधव जूगु धयादिल । वयेकलं गिरिजा व माधव नेपालं हे थःगु पार्टी विभाजन याःगु दावी यानादिल । वयेकलं विजयकुमार गच्छदारं कारवाहीलय् लापिं दुजःतय् हस्ताक्षर यंकाः थःगु पक्ष आधिकारिक जूगु दावी याःगु धासें उकिया छुं हे मान्यता मदइगु धयादिल । वयहेकलं थन केन्द्रीय बैठकय् आः हे नीन्याम्ह स्वयां अप्व केन्द्रीय समितिया दुजःत उपस्थित जुइधुंकूगुलिं नं गच्छदार पक्षया छुं औचित्य मदुगु धयादिल । थौं च्वनीगु बैठकं फोरमया न्हूगु रणनीति, गच्दारनापं न्ह्यम्ह दुजःतय्त याःगु कारवाही अनुमोदन याइगु व सरकार विरुद्धया आन्दोलनया ज्याझ्वः क्वछीइगु जूगु दु । बैठक वीरगन्जया होटल सम्झनाय् जुयाच्वंगु दु ।",http://www.nepalmandal.com/content/1953.html
मंकाः संघर्ष समितिपाखें थप संघर्षया ज्याझ्वः घोषणा ,"Mon Jun 8, 2009  8:01 pm",नेवाः स्वायत्त राज्य स्थापनाया माग व शहरी विकास विधेयकया खारेजीया माग याःगु नेवाः स्वायत्त मंकाः संघर्ष समितिं जेठ १८ गतेया नेपाल मण्डल बन्द लिपा नं ठोस निर्णय मयाःगु धासें संघर्षया ज्याझ्वः घोषणा याःगु दु । सोमबाः च्वंगु बैठकं नेपाल मण्डल बन्दया झ्वलय् आक्रमण याईपं गुण्डातय्त कार्वाही यायेगु व घाःपाः जूपिंत नागरिक अभिनन्दन याइगु जूगु दु । संघर्षया ज्याझ्वःकथं नीखुम्ह नेवाः सभासद्तय्त नेवाः स्वायत्त राज्यया विषयसं सहलह यायेगु व संविधानसभाया खुसः व छम्ह दुजःतलिसे परार्मश यायेगु राज्य पुनः संरचना समितियात थःगु अवधारणासहितया ज्ञापन पत्र बिइगु व थःगु प्रस्ताव न्ह्यब्वयेगु थीथी पार्टीया शिर्षस्थ नेतातलिसे नापलायेगु ज्याझ्वः क्वःछ्यूगु दु । ईया विषयसं लिपा सहलह यानाः क्वःछ्इगु व मागया विषयसं छु नं सुनुवाई मजूसा धर्ना तथा कडा संघर्षय् कुहाँ वयेगु जानकारी ब्यूगु दु ।,http://www.nepalmandal.com/content/1932.html
सहकार्य आवश्यक : सुजाता ,"Tue Jun 9, 2009  11:47 am","परराष्ट्रमन्त्री सुजाता कोइरालां सहमति, सहकार्य व एकताया साथ न्ह्याः वनेमाःगु खँ धयादीगु दु । रिपोर्टर्स क्लब कास्की शाखां मन्त्री कोइरालाया सम्मानय् याःगु ज्याझ्वलय् न्ववनादिसें वयेकलं शान्ति प्रकृयायात तार्किक निष्कर्षय् थ्यंकीगु व संविधान निर्माण यायेगु ज्या सरकारया प्रमुख दायित्व जूगुलिं थ्व अभिभारा पूवंकेत कांग्रेसं थःगु नेतृत्वय् सरकारय् ब्वति काःगु धयादिल । अथेहे मन्त्री कोइरालां सरकारया ज्याय् ग्वहालि यायेत व शान्ति प्रकृया व संविधान निर्माण यायेगु ज्या ग्वहालि यायेत पत्रकारतय्त इनाप यानादिल ।",http://www.nepalmandal.com/content/1933.html
एमाले व कांग्रेसया बैठक निष्कर्ष बिहीन ,"Tue Jun 9, 2009  12:16 pm","मन्त्रालय भागबन्डा मिलेमजुया सरकारं पूर्णता काये मफयाच्वंगु ईलय् मान्त्रालय भागबन्डा बारे एमाले व कांग्रेस नेतात दथुइ थौं जूगु खँल्हाबंला नं निष्कर्ष बिहीन जूगु दु प्रधानमन्त्री निवास बालुवाटारय् जूगु खँल्हाबंलाय् सरकारयात याकनं पूर्णता बीगु व गठबन्धन दलत दथुइ खनेदुगु विवाद बारे खँल्हाबंला जूगु खः । कांग्रेसं अर्थ व जलस्रोत मन्त्रालय् थःगु पार्टीयात बीमाःगु माग तःसां एमालें थुकी असहमति प्वंकूगु खः । एमालें जलस्रोत मन्त्रालय् कांग्रेसयात बीगु खँय् छुं लचकता क्यंसां अर्थ धासाः थःगु हे पार्टींया मर्फत तयेगु धायेवं बैठक बिना निष्कर्ष क्वचाःगु खः । बैठकय् कांग्रेस नेतात विमलेन्द्र निधि व कृष्ण सिटौलां ब्वति काःगु खसाः एमालेया पाखें महासचिव इश्वर पोखरेल, नेता केपी ओली लगयात नेतातय् उपस्थिति दुगु खः । एमाले नेता व प्रधानमन्त्री माधवकुमार नेपाल व एमाले अध्यक्ष झलनाथ खनाल माओवादी नाप खँल्हाबंला याना लिहांवयेधुंकाः थौं हे हाकनं एमाले व कांग्रेस दथुइ सहलह यायेगु सहमति जूगु दु ।",http://www.nepalmandal.com/content/1934.html
एमाले-माओवादी स्वापू बांलाकेत कार्यदल गठन ,"Tue Jun 9, 2009  12:32 pm","एलमो व एकीकृत नेकपा (माओवादी)दथुइ स्यनावनाच्वंगु लिपांगु राजनीतिक स्वापूयात बांलाकेगु निंतिं एमाले व माओवादीया नेतात दुथ्याःगु कार्यदल गठन याःगु दु । मंगलवाः प्रधानमन्त्री माधवकुमार नेपाल नापं एमाले शीर्ष नेतात व माओवादीया शीर्ष नेतात दथुइगु जूगु सहलहलय् निगू दल दथुइ खनेदयाच्वंगु असमझदारी व स्वापू बांलाकेगु निंतिं माओवादी संविधानसभा दलया प्रमुख सचेतक पोष्टबहादुर बोगटी व एमाले सचेतक भीमप्रसाद आर्चाय दुथ्याःगु कार्यदल गठन याःगु खः । कार्यदलं सदन सुचारु यायेत आवश्यक सहलह यानाः सहमतिया ड्राफ्ट तयार नं याइगु जूगु दु । निगू दल दथुइया खँल्हाबंलाय् प्रधानमन्त्री माधवकुमार नेपालं माओवादीयात सरकारय् ब्वति कायेत नं इनाप यानादीगु ख: । तर, माओवादी अध्यक्ष पुष्पकमल दाहाल 'प्रचण्डं' धासाः राष्ट्रपितं थःगु पलाः मंभिंकूतल्ले सरकारय् ब्वति कायेमफइगु खँ धयादीगु ख: । वयेकलं देशय् नागरिक सर्वोच्चता कायम जुइधुंकाः जक एमाले नेतृत्वया सरकारयात ग्वहालि यायेगु बारे बीचाः यायेफइगु लिसः बियादीगु खः  । माओवादी नेतात नाप खँल्हाबंला यायेत प्रधानमन्त्री नेपाल, एमाले अध्यक्ष झलनाथ खनाल व एमाले सचेतक भीमप्रसाद आर्चाय यलया गोदावरी थ्यंकादीगु खः । खँल्हाबंलाय् माओवादीया पाखें अध्यक्ष पुष्पकमल दाहाल 'प्रचण्ड', वरिष्ठ नेता डा. बाबुराम भट्टराई, मोहन वैद्य, नारयणकाजी श्रेष्ठ व संविधानसभा दलया प्रमुख सचेतक पोष्टबहादुर बोगटीं ब्वति कयादीगु खः । खँल्हाबंला न्ह्याः निगूलिं दलं थःथः पार्टी दुने आन्तरिक सहलह नं याःगु खः ।",http://www.nepalmandal.com/content/1935.html
गच्छदार पक्षं थःगु पुचः आधिकारिक जूगु दावी ,"Tue Jun 9, 2009  7:23 pm",मधेशी जनअधिकर फोरमया अध्यक्ष उपेन्द्र यादवं कारवाही यानादीम्ह नेता विजयकुमार गच्छदार पक्षं थःगु पुचः आधिकारीक जूगु धासें निर्वाचन आयोगय् निवेदन पौ दर्ता याकूगु दु । फोरम अध्यक्ष यादवं संसदीया दलया नेत विजयकुमार गच्छदार नापं न्ह्यमेसित पार्टीं निश्कासन याःगु व स्वम्ह सभासदतय् पद खारेजी यायेत निर्वाचन आयोगयात छुं न्हि न्ह्य: पौ लःल्हावं मंगलवाः संसदीय दलया नेता व गच्छदारं केन्द्रीय समितिया झिंस्वम्ह दुजःतय् हस्ताक्षर सहित संस्थापन पक्ष जूगु दाबी यासें निर्वाचन आयोगय् निवेदन दर्ता याकूगु दु । मुक्कं स्वीन्याम्ह दुगु केन्द्रीय समितिया पीगू प्रतिशत दुजःतय् हस्ताक्षर सहित थःगु पक्ष आधिकारिक व संस्थापन पक्ष जूगु दाबी यासें निवेदन दर्ता याकूगु खः । नेता गच्छदारं थःगु पक्षय् बहुमत दुजःत दुगु धासें छुं दिं लिपा अझ अप्व दुजःतय् हस्ताक्षर नं लःल्हाइगु खँ धयादिल । अथेहे थौं हे गच्छदार पक्षं प्रधानमन्त्री माधवकुमार नेपालयात फोरमं ब्यूगु समर्थन यथावत दुगु धासें नीगुम्ह सभासदतय् हस्ताक्षर दुगु पौ लःल्हाःगु दु । फोरम सचिव मृगेन्द्रकुमार सिंहया नेतृत्वय् वंगु पुचःलं प्रधानमन्त्रीयात फोरमं सरकारयात ब्यूगु समर्थन यथावत दुगु धासें मन्त्रिमण्डल विस्तार यायेगु ज्या याकनं यायेत नं सुझाव ब्यूगु दु ।,http://www.nepalmandal.com/content/1936.html
माओवादी याकनं हे विद्रोह याइगु : प्रचण्ड ,"Tue Jun 9, 2009  7:51 pm",एकीकृत नेकपा (माओवादी)या अध्यक्ष पुष्पकमल दाहाल 'प्रचण्डं' थःगु नेतृत्वय् माओवादीं याकन हे विद्रोह यायेगु तयारी यानाच्वंगु धयादीगु दु । एकीकृत नेकपा (माओवादी) व नेकपा माले (विद्रोही) दथुइ मंगलवाः जूगु पार्टी एकीकरण सभाय् न्ववायेगु झ्वलय् वयेकल माओवादीयात दलतय्सं छखेलाकेत स्वःगु द्वपं बियादिसें थःपिं याकनं हे भिषण विद्रोह यायेगु तयारी यानाच्वनाःगु धयादिल । राष्ट्रपतिया नांमय् देशय् निरंकुस व्यवस्था लागू यायेगु कुतः जुयाच्वंगु धासें अध्यक्ष प्रचण्डं बृहत शान्ति सम्झौता व अन्तरिम संविधानयात भ्वँतय् जक सिमित याःगु दु:ख प्वंकादिल । वयेकलं रक्षामन्त्री विद्या भण्डारीं छुं दिं न्ह्यः बियादीगु अभिव्यक्तिया विरोद्ध यानादिसें देय्यात हानं गृहयुद्धय् यंकेगु षड्यन्त्र जूगु धयादिल । माओवादीं नेपालय् जक मखु विश्वन्यंक त्यकीगु धासें माओवादी अध्यक्षं देया ह्यूपाःया निंतिं माओवादी न्ह्याःगु कथंया बलिदान यायेत नं तयार दु धयादिल ।,http://www.nepalmandal.com/content/1937.html
प्रचण्ड प्रम नापलाये ज्या एमाले सकारात्मक ,"Tue Jun 9, 2009  8:09 pm",सरकारया नेतृत्व याःगु नेकपा एमाले राष्ट्रपतिया असंवैधानिक पलाः िभंकाः माओवादीपाखें संसदय् दर्ता याःगु संकल्प प्रस्तावदथुइ सहलह न्ह्यःने न्ह्याकेत सकारात्मक जूगु दु । थौं यलया गोदावरी रिसोर्टय् एकीकृत नेकपा माओवादीया नायःलिसेया शीर्ष नेतात व प्रधानमन्त्रीलिसे एमालेया शीर्ष नेतातदथुइ जूगु सहलहसं निगू दलदथुइ सहमतिया निितं छगू कार्यदल गठन याःगु दुसा एमालें राष्ट्रपतिया पलाः िभंकेगु संकेत नापं क्यंगु दु । एमाले नेतृत्वय् न्हूगु सरकार गठन जूसां नं दलतदथुइया किचकिच जूगुया कारण सरकारं पूर्णता मकायेवं थौं न्हापांगु खुसिइ च्वंगु माओवादी एमाले संयुक्त बैठकं वर्तमान राजनैतिक गतिरोध व निगू दलीय असमझदारी अन्त्यया निितं कुतः याःगु बैठकलिपा माओवादी नेता नारायणकाजी श्रेष्ठ प्रकाशं जानकारी बियादीगु दु । वय्कलं राष्ट्रपतिया पलाःया विषयसं सदनय् सहलह यायेत एमाले तयार जूसा सदन अवरुद्ध मयायेगु स्पस्ट यानादीगु दु । नापं थौंया बैठकय् अवरुद्ध सदन सुचारु यायेत निगू दलदथुइ सहमतिया निितं कार्यदलं मस्यौदा तयार यायेगु सहमति जूगु दु । मस्यौदाया निितं माओवादी संविधानसभा दलया प्रमुख सचेतक पोष्टबहादुर बोगटी व एमालेया सचेतक भीम प्रसाद आचार्यया कार्यदल नापं दयेकूगु दु । कार्यदलं सदन सुथांलाक्क न्ह्याकेत माःगु सहलह यानाः सहमतिया ड्राफ्त तयार यायेगु एमाले सचेतक भीम प्रसाद आचार्यं जानकारी बियादीगु दु । वैठकय् माओवादीं नागरिक सर्वोच्चताया निितं न्ह्याकाच्वंगु आन्दोलन अवरुद्ध सदन राष्ट्रपतिया पलाः व सरकार न्ह्याकेगु निितं ग्वाहालि लगायतया विषयसं सहलह जूगु खः । बैठकय् प्रधानमन्त्री माधवकुमार नेपालं शान्ति प्रकि्रयायात क्वःछुइत व इलय् हे न्हूगु संविधान निर्माण यायेत सरकारय् ब्वति कायेत माओवादीयात इनाप यानादीगु खः । लिसलय् एकीकृत नेकपा माओबादीया नायः प्रचण्डं राष्ट्रपतिया असंवैधानिक पलाः मिभंकूतले व सदनय् संकल्प प्रस्तावयाबारे सहलहया वातावरण मिलय् मजूतले सरकारयात ग्वाहालि यायेमफइगु खँ न्ह्यथनादीगु दु । नापलाये ज्याय् माओवादी बरिष्ठ नेतात मोहन वैद्य किरण डा बाबुराम भट्टराई नारायणकाजी श्रेष्ठ प्रकाश लगायतपिनिगु ब्वति दुगु खःसा एमालेयापाखें प्रधानमन्त्री नेपाललिसे नायः झलनाथ खनाल भीम आचार्य लगाएतया नेतातय्गु ब्वति दुगु खः ।,http://www.nepalmandal.com/content/1938.html
झिंनिगू बुँदे समझदारीया आधार रोल्पा : प्रचण्ड ,"Tue Jun 9, 2009  8:10 pm",एकीकृत नेकपा माओवादीया नायः पुष्पकमल दाहाल प्रचण्डं झिंनिगू बुँदे समझदारीया आधार दिल्लीइ मजूसे रोल्पाय् जूगु स्पष्ट यानादीगु दु । झिंनिगू बुँदे समझदारी भारतया निगरानीइ दिल्लीइ जूगु खँ पिहाँवयाच्वंगु इलय् थौं वय्कलं उगु सहमति थःपिनिगु हे कुतलय् रोल्पाय् जूगु धयादीगु दु । थौं येँय् नेकपा मालेपाखें विद्रोह याःगु नेकपा माले क्रान्तीकारी व एकिकृत नेकपा माओवादीदथुइ एकता घोषणा ज्याभुवलय् न्वंवानादिसें यासें वय्कलं काँग्रेस सभापति गिरिजाप्रसाद कोइराला रोल्पा वनेमफया दिल्लीइ ल्हाःिचं तयेगु ज्या जूगु खः । अथेहे वय्कलं सरकारपाखें चिलाः वयेवं बल्ल थःत जनताया धात्थें प्रधानमन्त्री जूगु अनुभूति जूगु खँ धयादीगु दु । नेपाली जनता व माओवादी पार्टी निर्णायक विजयपाखें न्ह्यानाच्वंगु धयादिसें वय्कलं सरकारय् दुबले थःत प्यख्यरं घेराबन्दीया कारण वास्तविक प्रधानमन्त्रीया अनुभूति मजूगु धयादीगु दु । वय्कलं थौं जूगु एकता मेमेगु एकता स्वयां विशिष्ट जूगु धयादिसें फुक्क देशभक्त क्रान्तिकारीत गोलबद्ध जूगुया विकल्प मदुगु धयादीगु दु । एकीकृत नेकपा माओवादी सरकार त्वःताः आन्दोलन व संघर्षय् वंगु इलय् जूगु थ्व एकता न्हापाया मेगु एकता स्वयां विशिष्ट जूगु वय्कःया धापू दु । थ्व इलय् सरकार गठनया प्रकि्रया विश्वय् हे मदुगु जात्रा जूगु धयादिसें वय्कलं प्रतिकि्रयावादीतय्सं छु नं हालतय् मत्याइगु धयादीगु दु । अथेहे ज्याभुवःया नायः जुयादीम्ह एकीकृत नेकपा माओवादीया संगठन विभाग प्रमुख किरणं थ्व एकता संसदय् वनेगु सम्झौताया एकता मजूसे समाजवाद व साम्यवादय् वनीगु एकता जूगु धयादीगु खः । महान् शहीदतय्गु म्हगस साकार यायगु उद्देश्य सहित जूगु थ्व एकतां न्हूगु तुफानया भूमिका म्हितेगु वय्कःया धापू खः । अथेहे माओवादी नेता प्रकाशं उगु हे भुवलय् मुलुकय् छगू हे कम्युनिष्ट केन्द्र स्थापना यायेगु दिशाय् थौं जूगु एकता महत्वपूर्ण जूगु धयादीगु दु । माले क्रान्तिकारीया प्रमुख टेक वहादुर शासंकर नेतृत्वया समुहलय् दुिपं िझंनिम्ह केन्द्रीय दुजःतय्सं थौं माओवादीलिसे पार्टी एकता याःगु खः । उमिसं ने क पा माले घोर प्रतिकि्रयावादी व प्रतिक्रान्तिया दिशापाखें वंगुिलं थःिपंसं उगु पार्टी त्वःताः माले क्रान्तिकारीया गठन यानागु धयादिसें क्रान्ति ताःलाकेत वामपन्थीतदथुइ सुदृढ एकता माःगु महसुस यानाः  माओवादीलिसे पार्टी एकता यानागु धयादीगु दु ।,http://www.nepalmandal.com/content/1939.html
संविधानसभा वैठक ,"Tue Jun 9, 2009  8:11 pm",अल्पसंख्यक व सीमान्तकृत समुदायया हक अधिकार संरक्षण समिितं न्ह्यब्वःगु अवधारणा व प्रारम्भिक मस्यौदाय् थौं स्वन्हुया िदं नं संबिधानसभाय् सहलह न्ह्याःगु दु । सहलहसं ब्वति कयादिसें सभासद्तय्सं अल्पसंख्यक लोपोन्मुख व सीमान्तकृत समुदायया हक अधिकारबारे न्हूगु दयेकीगु संविधानय् बांलाक्क व्यवस्था जुइमाःगु खँय् बह ब्यूगु दु । एकीकृत नेकपा माओवादीया सभासद् देवप्रसाद गुरुङ्गं लोपोन्मुख सीमान्तकृत अल्पसंख्यक लगायतया शब्द संबिधानय् न्ह्यथने मज्यूगु धयादीगु दु । थीथी समुदायबारे आयोग दयेकाः छानविन यायेगु स्वयां उमिगु पहिचान यानाः उत्थानया निितं राज्यया हरेक क्षेत्रय् थप ह्वःताःया ब्यवस्था यायेमाःगु वय्कःया धापू खः । गुरुङ्गं बंशजया आधारय् नागरिकता उपलब्ध यायेगु ब्यवस्था यायेत समेत सुझाव बियादीगु दु । नेपाली कुग्रेसया सुप्रभा घिमिरें फुक्क भाषाभाषी जातजाति बर्ग सम्प्रदाय लगायतया नागरिकया हकअधिकारया सम्मान जूसा राष्ट्र निर्माण व जातजातिया अस्तित्व रक्षा जुइगु धयादीगु दु । कार्यान्वयन यायेफइगु व मफइगु अधिकार तथा ब्यवस्थाया पहिचान यानाः संबिधानय् न्ह्यथनेमाःगु घिमिरेया धापू खः । एमालेया शान्तिमाया तामाङ्गं राष्ट्रिय तथा राष्ट्र भाषाया सम्बन्धय् अवधारणाय् न्ह्यथनातःगु बिषयसं पूनर्विचार जुइमाःगु न्ह्यथनादीगु दु । बिहिवाःतक न्ह्याइगु सहलहसं थौं थीथी स्वीच्याम्ह सभासद्ं ब्वति काइगु नं जानकारी बियादीगु खः ।,http://www.nepalmandal.com/content/1940.html
माओवादीं एमालेया भ्वँतया ज्याकूथी तोडफोड ,"Mon Jun 8, 2009  1:23 pm","म्हिग माओवादी ज्याकूगु तोडफोड याःगु विरोध यानाच्वंपिं माओवादी कार्यकर्तातय्सं भ्वँतय् च्वंगु एमालेया ज्याकूथी तोडफोड यानाब्यूगु दु । आइतवाः माओवादीं आव्हान याःगु ताम्सालिङ बन्दया झ्लवय् भ्वँतय् स्थानीयबासितय्सं माओवादीया ज्याकूथी तोडफोड याःगु खः । माओवादीं थ्व बन्द असफल यायेत एमालें थःगु कार्यकर्ता छय्गु द्वपं ब्यूगु दु । एमालेया ज्याकू तोडफोड यानाच्वंपिं माओवादी कार्यकर्तातय्त नियन्त्रणय् कायेगु झ्वलय् निम्ह प्रहरी घाःपाः जूगु दु । माओवादी व प्रहरी दथुइ अन झडप जुइवं प्रहरी हवल्दार सर्जबहादुर महरा घाःपाः जूगु खः । घाःपाः जुम्ह महरायात भ्वँतया शिर मेमोरियल अस्पतालय् वासः याकाःतःगु दु । अथेहे, अन्चल सशस्त्र प्रहरी गुल्मय् कार्यरत अन्जय सिंह व एमालेया कार्यकर्ता सुजन मगर नं घा:पा: जूगु दु । आः अन स्थिति थप तनावपूर्ण जुइमबीत ब्यापक प्रहरी परिचालन याःगु दु ।",http://www.nepalmandal.com/content/1901.html
"फोरमया मधेश बन्द, माओवादीया तमुवान बन्द ","Mon Jun 8, 2009  1:55 pm","मधेशी जनअधिकार फोरमं याःगु मधेश बन्द व माओवादीं आव्हान याःगु तमुवान क्षेत्र बन्द देया अधिकाशं थाय्या जनजीवन प्रभावित जूगु दु । सत्ता गठबन्धन नेपाली कांग्रेस व नेकपा एमालें थःगु पार्टी विभाजन यायेत स्वःगु धासें फोरमं थौं मधेश बन्द याःगु खः । बन्दया कारणं पूर्वी व मध्य तराईया जनजीवन प्रभावित जूगु दु । फोरम कार्यकर्तातय्सं वीरगन्जया माईस्थान घन्टाघर, प्रतिमाचोक, मुरलीचोक लगायत थासय् टायर च्याकाः सतक अवरोध याःगुलिं वीरगन्जं चलेजुइगु दक्वं सवारी साधन ठप्प जूगु दु । बन्दया कारणं तराईया उद्योग, कलकारखाना, शिक्षण संस्था आदि दक्वं बन्द जूगु दु । बन्दकर्तातय्सं शिक्षण संस्थाय् हस्तक्षेप मयायेगु धासां सवारी साधन चलेमजूगुलिं शिक्षण संस्था नं बन्द जूगु दु । फोरम कार्यकर्तातय्सं बाराया जीतपुर, नीतपुर, परवानीपुर लगायत थासय् नं टायर च्याकाः सतक अवरोध याःगु दु । सदरमुकाम कलैयाय नं बन्दया प्रभाव लाःगु दु । अथेहे बन्दकर्तातय्सं थाय् थासय् टायर च्याकाः विरोद्ध प्रदर्शन यानाच्वंगु दु । अथेहे, थौं हे माओवादीया भातृ संगठन तमुवान राज्य समितिं राष्ट्रपतिया पला भिंकेमाःगु, भारतीय पक्षं सीमा अतिक्रमण याःगु विरोधय् व तमुवान स्वायत्त राज्य घोषणा यायेमाःगु माग यासें याःगु बन्दं गण्डकी व धौलागिरी अंचलया च्याःगु जिल्लाया जनजीवन प्रभावित जूगु दु । माओवादी तमुवान राज्य दुने लाःगु गण्डकीया कास्की, गोरखा, तनहुँ, स्याङजा, लमजुङ व मनाङ व धौलागिरीया पर्वत व मुस्ताङया जनजीवन प्रभावित जूगु दु । बन्दया कारणं पर्यटकीय स्थल पोखराया जनजीवन ठप्प जूगु दु । अन दक्वं पसः बन्द जुयाच्वंगु दुसाः बन्दकर्तातय्सं साइकल तकं चले याये ब्यूगु मदु । बन्दकर्तातय्सं सुथंनिसें जुलुस पिथंसें शहरया मुख्य चोक चाहिलाच्वंगु दु ।",http://www.nepalmandal.com/content/1902.html
सरकारं निन्हु दुने पूर्णता काइगु : प्रधानमन्त्री ,"Mon Jun 8, 2009  2:06 pm",प्रधानमन्त्री माधवकुमार नेपालं सरकारं निन्हु दुने पूर्णता काइगु खँ धयादीगु दु । सोमवाः रौतहट-काठमाडौं सम्पर्क मंचं येँय् याःगु ज्याझ्वलय् न्ववानादिसें नीनिगू दल नाप सहलह यायेमागुलिं सरकार गठन जुइत बिस्तार जूगु धासें आः निन्हुया दुने हे सरकारं पूर्णता काइगु धयादिल । वयेकलं न्हापाः न्हय्गु दलया सरकारं पूर्णता कायेत झिंन्ह्यन्हु काःगु धासें आःला झन नीनिगू दल नाप सहलह यायेमाःगुलिं थुकीयात मेगू कथं मकायेत इनाप यानादिल । ज्याझ्वलय् प्रधानमन्त्री नेपालं थम्ह सरकारया १०० न्हिया दुने यायेगु ज्या व सरकारया प्रथमिकता तयार यायेधुंकूगु धासें वहे कथं थम्हं ज्या यायेगु धयादिल ।,http://www.nepalmandal.com/content/1903.html
एमाले स्थायी व केन्द्रीय समितिया बैठक ,"Mon Jun 8, 2009  7:06 pm",स्वघौ ताःहाकःगु सहलहलिपा नं सरकारय् ब्वति काईपं मन्त्रीतय्गु नां क्वःछुइमफुगु नेकपा एमाले स्थायी समितिया बैठक आः हाकनं च्वनाच्वंगु दु । पार्टी मुख्यालय बल्खुइ न्हापांगु चरणय् करिब स्वघौ च्वंगु बैठकय् दलदुने खनेदुगु संस्थापन प्रधानमन्त्री व केपी ओली धार थःथःगु अडानय् च्वनेवं मन्त्रीमण्डलय् छ्वयेगु नां क्वःछुइमफुगु खः । थ्व स्वयां न्ह्यःया सहलहसं एमाले नायः झलनाथ खनालं सरकारय् वनेगु नितिं पूर्वांचल व जनजातिया प्रतिनिधित्व यासें रकम चेमजोङ मध्यमांचल मधेश व दलित समुदायया प्रतिनिधित्व यासें सत्यनारायण मण्डल पश्चिमांचलपाखें जनजातिया प्रतिनिधित्व यासें दलबहादुर रानायात प्रस्ताव याःगु खः । अथेहे मध्यपश्चिमांचल व कर्णालीया प्रतिनिधित्व यासें डिल्लीबहादुर महत व राज्यमन्त्रीइ गरिमा शाहयात प्रस्ताव याःसां नं उपिं फुक्क नांयात प्रधानमन्त्री माधवकुमार नेपालं तप्यंक अस्विकार यायेवं एमालेय् विवाद वःगु स्रोतं जानकारी ब्यूगु दु । नायः खनालं याःगु प्रस्तावयात प्रधानमन्त्री नेपालं अस्विकार यायेवं खनालं छिः छु छु यः वहे यानादिसँ धइगु लिसः वयेवं मन्त्री परिषद्य् छ्वयेत दुजः ल्ययेत लिबाःगु स्रोतया दावी दु । उखे पार्टीया मेगु धारया नेतृत्व याःम्ह केपी शर्मा ओलीं विष्णु पौडेल भिम रावल शंकर पोखरेल व रघुविर महासेठयात सरकारय् छ्वयेगु प्रस्ताव याःसां नं समावेशी जुइमफइगु संस्थापन पक्षं दावी याःगु दु । प्रधानमत्री माधव नेपालं ईश्वर पोख्रेल अशोक राई युवराज ज्ञवाली मध्ये छम्हेसित छ्वयेत इनाप याःसां नं संस्थापन पक्ष उकिइ असहमत खनेदुगु खः । संस्थापन पक्षया छम्ह नेतां धाःसा इतिहासय् प्रधानमन्त्रीया नां दर्ता यायेत वंम्ह माधव नेपाल सरकार ल्यंकाः तयेगु कासाय् जक वंगु द्धपं ब्यूगु दु । अथेहे एमाले केन्द्रीय कमिटिया बैठक धाःसा कन्हय्या नितिं सःतूगु दु । कार्यविभाजन वार्षिक कार्ययोजना लगाएतया विषयसं केन्द्रीत जुइगु धाःसां नं बैठकं मन्त्रीमण्डलय् वनीपिं दुजःतय्गु नांधलः निर्वाचन मार्फत क्वःछुइगु सम्भावना दुगु छम्ह केन्द्रीय दुजलं जानकारी ब्यूगु दु ।,http://www.nepalmandal.com/content/1925.html
संविधानय् 'जनयुद्ध' शब्दया पलेसा 'सशस्त्र युद्ध' च्वइगु ,"Mon Jun 8, 2009  7:07 pm",संविधानसभाय् न्ह्यब्वयेगु संविधानसभा साँस्कृतिक व सामाजिक ऐक्यबद्धता आधार निर्माण समितिया अवधारणपत्रय् जनयुद्ध धइगु खँग्वःया पलेसा सशस्त्र युद्ध तइगु जूगु दु । समितिया थौं च्वंगु बैठकय् अवधारणा पत्रय् माओवादी जनयुद्ध तयेगु मतयेगु विषयसं विवाद पिदनेवं लिपांगु क्वःछिनाया नितिं मतदान जूगु खः । बैठकय् ब्वति दुपिं स्वीनिम्ह सभासद मध्ये झिंनिम्हसिनं जनयुद्ध तयेगु पक्षय् व झिंगुम्हसिनं सशस्त्र युद्ध तयेगु पक्षय् मतदान याःगु खः । छगू मत धाःसा तटस्थ जूगु खः । समितिइ पीनिम्ह सभासद दुसां नं थौंया बैठकय् स्वीनिम्ह सभासदया जक ब्वति दुगु खः । बैठकय् एमालेया सभासद् रणबहादुर लिम्बूं माओवादीं झिदँया युद्धय् भौतिक संरचना नष्ट यायेगुया लिसलिसे ज्यादती याःगु द्धपं ब्यूसें युद्धयात जनयुद्ध धाये मफइगु धायेवं ब्वति दुपिं सभासदतदथुइ भनाभन जूगु खः । एमालेया उगु धापूया खण्डन यासें माओवादी सभासद कालिबहादुर मल्लं युद्धकालय् माओवादीं मजूसे कांग्रेस व एमालें हत्या बलात्कार व बेपत्ता यायेगु ज्या याःगु धयादीगु दु । संविधानसभाय् विवाद अप्वया वनेवं अवधारणा पत्र तयार यायेगु भुवलय् मतदान जूगु थ्व न्हापांगु घटना खः ।,http://www.nepalmandal.com/content/1926.html
संविधानसभा बैठक ,"Mon Jun 8, 2009  7:08 pm",संविधानसभाया थौंया बैठकय् म्हिगः न्ह्यब्वःगु अल्पङ््ख्यक तथा सिमान्तकृत समुदायया हक अधिकार संरक्षण समितिया अवधारणापत्र व प्रारम्भिक मस्यौदा सम्बन्धी प्रतिवेदन २०६६ दथुइया सहलह न्ह्याःगु दु । प्रतिवेदन मस्यौदा समितिया सभापति लालबाबु पण्डितं न्ह्यब्वःगु उगु प्रतिवेदनया सहलहसं एकीकृत नेकपा माओवादीया सभासद् अमिक शेरचनं अल्पसङ्ख्यक समुदायया सहमतिबिना संविधानया भावना पूर्ण मजुइगु न्ह्यथंसें संविधान निर्माणया नितिं राष्ट्रिय सहमति जुइमाःगु धयादीगु दु । नेपाली काङ्ग्रेसया जगदीश नरिसंह के।सीं। गुलि जनसङ्ख्या दुगु जाति अल्पसङ्ख्यक लोपोन्मुख जाति खः धइगु खँ स्पष्ट जुइमाःगु सिमान्तकृत समुदायं लोपोन्मुख जातियात कःमघाइगु जूगुलिं संविधानय् लोपोन्मुख जाति नं न्ह्यथनेमाःगु खँय् बह बियादीगु दु । नेकपा एमालेया अग्निप्रसाद खरेलं जातीय धार्मिक तथा भाषिक अल्पसङ्ख्यक पुयायेमाःगु उमिगु सहमतिइ संविधान निर्माण यायेमाःगु व अङिगकृत नागरिकता बिइगु प्रावधान दिकेमाःगु धयादीगु दु । नेकपा मालेया चन्द्रप्रकाश मैनालीं नेपालय् छगू करोड खस समुदाय आदिवासी जनजाति व अल्पसङ्ख्यक दुगुलिं उमिगुबारे संविधानय् न्ह्यथनेमाःगु अल्पसङ्ख्यक सिमान्तकृत समुदाययाबारे संविधानय् विशेष व्यवस्था जुइमाःगु धयादीगु दु । एकीकृत नेकपा माओवादीया सुरेशकुमार आलेमगरं जातीय आधारय् स्वयां सङ्ख्याया आधारय् अल्सङ्ख्यक समुदाय पुयायेमाःगु अल्पसङ्यक वा बहुसङ्ख्यक जूसां नं अधिकारपाखें ब‌ंचित जूपिंत अधिकार बिइमाःगु फुक्क भाषायात समान मान्यता बिइमाःगु खँय् बह बियादीगु दु ।,http://www.nepalmandal.com/content/1927.html
वेपत्ता नागरिक मालेत कुतः ,"Mon Jun 8, 2009  7:08 pm",एकिकृत नेकपा माओवादीया वरिष्ठ नेता सीपी गजुरेल गौरवं बेपत्ता नागरिकतय्गु विषयसं संवैधानिक तरिकां समस्याया समाधान मालेत कुतः यायेगु व उकियात बेवास्ता याःसा विकल्पयारुपं संघर्षयात न्ह्यःने न्ह्याकेगु धयादीगु दु । थौं जनसंचार अभियानय् राज्यपाखें बेपत्ता योद्धा परिवार समाजं याःगु ज्याभुवलय् न्वंवानादिसें नेता गौरवं उगु खँ धयादीगु खः । रायमाझी आयोगं समेत रुक्माङगद कटुवाल लगायतयात दोषी ठहर यायेधुंकूगुलिं पत्ता लगय् जुइधुंकूपिं अपराधीयात कारवाही यायेमाःगुलि बह ब्यूगु दु । ज्याभुवलय् नागरिक समाजया अगुवा डा. सुन्दरमणि दिक्षितं सैनिक सर्वोच्चताया न्ह्यःने पुलिं चूगु सरकारं बेपत्ता नागरिक सार्वजनिक यायेमफइगु दाबी यासें बेपत्ता नागरिक सार्वजनिकया छगू जक विकल्प संघर्ष जूगु धयादीगु दु । नेपाली कुग्रेसया नेता रमेश लेखकं नागरिक वेपत्ता यायेगु गंभीर अपराध जूगु धयादीगु दु । नागरिक बेपत्ता सम्वन्धी थ्व स्वयां न्ह्यःया सरकारं हःगु अध्यादेशय् त्रुटी खनेदुगुलिं उकियात भिंकेमाःगु धयादीगु दु । ज्याभुवलय् नेकपा एमालेया नेता भीम आचार्य व माओवादीया जयपुरी घर्तीं नागरिक बेपत्ता यायेगु दुःखद् जूगु धासें अपराधीयात सजाँय बिइमाःगु धयादीगु खः ।,http://www.nepalmandal.com/content/1928.html
साँगीतिक जुलुस ,"Mon Jun 8, 2009  7:09 pm",नागरिक सर्वोच्चताया नितिं देशव्यापी आन्दोलनया घोषणा याःगु एकीकृत नेकपा माओवादी व भातृ संगठनतय्सं थौं नं आन्दोलनयात निरन्तरता ब्यूगु दु । विरोध ज्याभुवः अन्तरगत अखिल नेपाल जनसाँस्कृतिक महासँघं देय्न्यंकलं विरोधया ज्याभुवः ग्वसाः ग्वःगु दु । थौं महासंघं येँ साँगीतिक जुलुस पिकाःगु खः । महासँघ आबद्ध कलाकारतय्सं शान्ति बाटिकाय् मुनाः सांगीतिक जुलुस पिकाःगु खः । सांगीतिक जुलुशलिपा ग्वसाः ग्वःगु कोणसभायात महासंघया केन्द्रीय नायः ईश्वरचन्द्र ज्ञवाली लगायतं सम्बोधन यानादीगु खः । सभाय् प्रगतिशील कवि कलाकारतय्सं थःथःगु साँगीतिक न्ह्यब्वःगु खः । अथेहे जनसाँस्कृतिक महासंघं थौं यलय् सनिलया प्यताः इलय् व ख्वपय् सनिलया न्याताः इलय् विरोध ज्याभुवः याःगु दु । जुलुसय् चलचित्रकर्मी जनकलाकारत व द्धलंद्धः जनसाधारणया ब्वति दुगु महासंघया केन्द्रीय दुजः राजन बमं जानकारी बियादीगु दु । अथेहे म्हिगः ताम्सालिङ बन्दया भुवलय् एकीकृत नेकपा माओबादीया काभे्र जिल्ला कार्यालय तोडफोड याःगु विरोधय् बनेपाय् थौं माओबादीं जनप्रदर्शन याःगु दु । तोडफोडया क्षतिपुर्ति बिइमाःगु घाःपाः जूपिंत वासः खर्च बिइमाःगु तोडफोडय् संलग्नतय्त कारवाही यायेमाःगु माग तसें माओबादी कार्यकर्तां प्रदर्शन याःगु खः । प्रदर्शनया भुवलय् आक्रोशित भिडं नेकपा एमालेया जिल्ला कार्यालय समेत तोडफोड याःगु दु ।,http://www.nepalmandal.com/content/1929.html
रेभुलुसन लेफ्ट विङया केन्द्रीय सदस्य मातृका समूहलय् ,"Mon Jun 8, 2009  7:10 pm",रेभुलुसनरी लेफ्ट विङया केन्द्रीय दुजः सहितया व्यक्तित थौं मातृका यादवं नेतृत्व याःगु माओवादीइ दुहाँवंगु दु । थौं येँ छगू पत्रकार सम्मेलन यानाः उमिसं मातृका समूहलय् दुहाँ वनागु जानकारी ब्यूगु खः । मातृका समूहया उपत्यका इन्चार्ज जोकमान तामाङं च्याम्हसित लसकुस याःगु खः । दुहाँवंपिं रिभोलुसनरी लेफ्ट विङया केन्द्रीय दुजः जनलाल थापा सिन्धुली कजि सुदर्शन राई दाङ कजि चुडामणि चौधरी येँया कजि विष्णु पौडेल गोरखा कजि केशव बोहरा येँ जिल्ला दुजः सरोज तामाङ व स्वतन्त्र वाम चन्द्र पराजुलीपिं खः । लेफ्ट विङ त्याग याःम्ह जनलाल थापां आत्मसमर्पणवादी व अवसरवादीविरुद्ध थःपिंसं विद्रोह यानागु जानकारी ब्यूगु दु ।,http://www.nepalmandal.com/content/1930.html
फोरम पाखें सरकार विरुद्ध प्रदर्शन ,"Sat Jun 6, 2009  3:18 pm",मधेशी जनअधिकार फोरमं सरकारं थःगु पार्टी विभाजन यायेत स्वःगु व पार्टीया सहमति विपरित पार्टीया दुजः विजयकुमार गच्छदारयात मन्त्री देयेकाः सपथ ग्रहण याकूगु धासें सरकार विरुद्ध प्रदर्शन याःगु दु । थौं सुथय् फोरमं सरकार विरुद्ध छगू जुलुस पिथंगु खसाः लिपाः माइतिघर मण्डलाय् थ्यंकाः प्रधानमन्त्री माधवकुमार नेपालया पुतला च्याकूगु खः । नापं फोरम कार्यकर्तातय्सं पार्टीया नियम उल्लंघन यासें अवसरवादी जुयाः सरकारय् वंगू धासें नेता गच्छदारया पुतला नं च्याकूगु खः । फोरम अध्यक्ष उपेन्द्र यादवं पार्टीया सहमति बिनाः थःगु पार्टीया हे नेतायात मन्त्रीमण्डलय् दुथ्याकाः अन्तरिम संविधान विपरित सपथ ग्रहण याकूगु धासें सरकारयात ब्यूगु समर्थन म्हिग हे लितः काःगु खः । म्हिग छगू पत्रकार सम्मेलन यानाः नेता गच्छदार नापं न्ह्यम्ह फोरम नेतातय्त पार्टीं कारवाही याःगु खः । सरकारयात ब्यूगु समर्थन लिपाः आः फोरमं प्रतिपक्षि जुया च्वनीगु घोषणा याःगु दु ।,http://www.nepalmandal.com/content/1873.html
कोचिला बन्दं जनजिवन प्रभावित ,"Sat Jun 6, 2009  3:33 pm","राष्ट्रपतिं ल्ह्वंगु पलाः असंवैधानिक जूगु व माओवादीं संसदय् दर्ता याकूगु संकल्प प्रस्ताव बारे सहलह मयाकूगु विरुद्ध शनिवाः याःगु कोचिला बन्दं जनजिवन प्रभावित जूगु दु । बन्दया झ्वलय् थाय् थासय् लँ अवरुद्ध यानातःगुलिं सर्वसाधरणत मारय् लाःगु दुसा: प्रदर्शनकारीतय्सं सुनसरीलय् खुगः मोटरसाइकल व मोरङय् पत्रिका ज्वनाः वःगु कान्तिपुरया बा. ६. च. ८६६६ नम्बरया छगः गाडीइ तोडफोड याःगु दु । अथेहे सुनसरीया झुम्काय् यात्रुत व प्रदर्शकारीत दथुइ ल्वापू जूगु खसाः लिपाः प्रहरीं घटनायात नियन्त्रयाय् काःगु खँ सुनसरी प्रहरीं धाःगु दु । बन्दया कारणं झापा, सुनसरी व मोरङया कलकारखाना, व्यापारिक व औद्योगिक प्रतिष्ठान दक्वं बन्द जुयाच्वंगु दु । आन छुं अप्रिय घटना मजुइमाः धकाः स्वंगुलिं जिल्लाय् ब्यापक रुपं सुरक्षाकर्मीत परिचालन यानातःगु दु ।",http://www.nepalmandal.com/content/1874.html
तमलोपा व राप्रपा सरकारय् वनीगु ,"Sun Jun 7, 2009  10:40 am",तारई-मधेश लोकतान्त्रिक पार्टी व राष्ट्रिय प्रजातन्त्र पार्टी एमाले नेतृत्वया सरकारय् ब्वति काइगु जूगु दु । निगूलिं पार्टीया शनिवाः च्वंगु कन्द्रीय समितिया बैठकं सरकारय् ब्वति कायेगु निर्णय याःगु खः । पार्टी सरकारय् वनीगु निर्णय यासां निगूलिं पार्टीं सरकारय् वनीगु नेतातय् नां धासाः क्वछीगु मदु । तमलोपाया शनिवाः च्वनंगु बैठक केन्द्रीय समितिया बैठकं पार्टी सरकारय् वनीगू निर्णय यासें थःगु पार्टीयात निगू मन्त्रालय बीमाःगु माग नं तःगु दु ।,http://www.nepalmandal.com/content/1875.html
बसं क्यलाः निम्ह सित ,"Sun Jun 7, 2009  10:43 am",येँय्या चावहिली च्वंगु गोपीकृष्ण हल नापसं बसं क्यलाः निम्ह सीगु दु । प्रहरीया कथं बा. २. ख. ११२ नम्बरया बसं बा. ३३. प. ७०३७ नम्बरया मोटरसाइकलयात ठक्कर नकूबलय् मोटरसाइकल गयाः वयाच्वंपिं निम्हं सीगु खः । दुर्घटनाय् लानाः उदयपुरया नीनिदँया सन्तोष राई व बुढानिलकण्ठ-५ या झिंखुदँया सुशील श्रेष्ठ सीगु खः । राई घटनास्थलय् मदुगु खसाः श्रेष्ठ ओम अस्पताय् वासः याकाच्वंगु ईलय् मदुगु खँ प्रहरीं धाःगु दु । घटना लिपाः ठक्कर ब्यूगु बा. २. ख. ११२ नम्बरया बस चालक नरबहादुर खतिवदायात महानगरिय प्रहरी विभाग गौशालां नियन्त्रणय् काःगु दुसा: बस चालकया ग्वहालिमि धासाः बिस्यू वंगु दु । घटनालिपाः शनिवाः न्हिच्छि चावहिली तनावग्रस्त जूगु खसाः लिपा: तनाव अप्वंगुलिं अन सशस्त्र प्रहरी तकं प्ररिचालन याःगु खः ।,http://www.nepalmandal.com/content/1876.html
मन्त्रालय् भागबन्डाया बारे कोइराला व नेपाल दथुइ खँल्हाबंला ,"Sun Jun 7, 2009  10:55 am",न्हूगु सरकार गठन जूगु निवाः देयेधुंकाः नं मन्त्रिमण्डलं पूर्णता बीमफूगु ईलय् प्रधानमन्त्री माधवकुमार नेपाल व कांग्रेस सभापति गिरिजाप्रसाद कोइराला दथुइ खँल्हाबंला जूगु दु । आइतवाः सुथय् कोइराला निवास महाराजगंजय् थ्यंकाः दिम्ह प्रधानमन्त्री नेपालं मन्त्रिमण्डल बिस्तार व सरकार संचालनया निंतिं गठन यायेगु धाःगु उच्चस्तरीय संयन्त्रया बारे कोइराला नाप खँल्हाबंला यानादीगु खः । एमालेया शिर्ष नेतात नाप कोइराला निवस थ्यंकादिम्ह नेपालं फोरमया संस्थापन पक्षं सरकारयात ब्यूगु समर्थन लितः कायेधुंकाः ब्वलंगु लिपांगु घटनाक्रमया बारे नं च्यूताः प्वंकादीगु खः । अथेहे नेतात दथुइ विनाविभागिय मन्त्रीतय्त बीगु मन्त्रालय बारे नं खँल्हाबंला जूगु खः ।,http://www.nepalmandal.com/content/1877.html
भ्वँतय् कर्फ्यु ,"Sun Jun 7, 2009  2:30 pm",माओवादी भातृ संगठनं याःगु तामसालिङ बन्दया झ्वलय् भ्वँतय् बन्दकर्ता व स्थानीयबासीतय् दथुइ ल्वापू तच्वयेवं स्थानिय प्रशासनं आ न्हिनय्या निताः ईलं निसे अनिश्चितका तक कर्फ्युया घोषणा याःगु दु । स्थानिय प्रसासनं साँगा निसे नीच्याःगु किलोमिटर(काठमाडौं विश्वविद्यालय) तक कर्फ्यु तयाब्यूगु दु । राष्ट्रपतिया पलाःया भिंकेमाःगु व संकल्प प्रस्ताव बारे संसदय् सहलह मयाकूगु विरुद्ध आन्दोलन यानाच्वंगु माओवादीं थौं ताम्सालिङ राज्य समिति दुने लाःगु झिगू जिल्ला बन्द याःगु खः । माओवादीया भातृ संगठन तमाङ मुक्ति मोर्चाया आह्वानय् थुगु बन्द जूगु खः । सरकार व मोर्चा दथुइ जूगु नीनिगू बुँदे सम्झौता न कार्यन्वयन यायेमाःगु माग नं दुथ्याकाः मोर्चां थौया बन्द आह्वान याःगु खः । बन्दया झ्वलय् भ्वँतय् च्वंगु माओवादी पार्टी ज्याकूथी तोडफोड लिपाः स्थानिय प्रशासनं भ्वँतय् निन्हय् नितः ईलं निसें अनिश्चितकाल तक कर्फ्यु तःगु खः । थ्वस्वयां न्ह्यः बन्दकर्ता व स्थानीयबासीत दथुइ जूगु ल्वापूयात नियन्त्रणतय् कायेत प्रहरीं नीन्याःगु राउन्ड अश्रुग्यास व खुगू राउण्ड हवाइ फायर याःगु खः । बन्दया उल्लंघन याःगु धासें येँय् नं वयाच्वंगु खुगः बस व स्थानीयबासीतय् मोटरसाइकलयात भ्वँतय् बन्दकर्तातय्सं तोडफोड याःगु खः । मोटरसाइकल व बसय् तोडफोड लिपाः आक्रोशित स्थानियबासीतय्सं भ्वँतय् च्वंगु माओवादीया ज्याकूथी अप्पां कायेकाः तोडफोड सुरु यायेवं अन तनाव जूगु खः ।,http://www.nepalmandal.com/content/1880.html
गच्छदार सहित स्वम्हेसित पदमुक्तयायेत सभामुखयात पौ ,"Sun Jun 7, 2009  1:18 pm",मधेशी जनअधिकार फोरमं नेता विजयकुमार गच्छदार सहित स्वम्ह नेतातय् सभासदया पद खारेज यायेत सभामुखयात पौ लःल्हाःगु दु । फोरम महासचिव रामसाहय यादवं च्वयादीगु उगु पौलय् नेता गच्छदार नापं नेतात शरदिसंह भण्डारी व रामजनम चौधरीयात पार्टी पाखें निश्कासन यायेधुंकूगुलिं अन्तरिम संबिधान बमोजिम पदमुक्त यायेत माग याःगु दु । अथेहे सभामुखयात लःल्हाःगु पौलय् फोरमं सरकारयात ब्यूगु समर्थन लित कायेधुंकूगुलिं प्रतिपक्षय् च्वनेगु व्यवस्था यायेत नं इनाप याःगु दु । नेता गच्छदारयात उपप्रधानमन्त्री पाखें पदमुक्त यायेत फोरमं प्रधानमन्त्रीयात नं पौ लःल्हाःगु दु । नापं फोरमं सरकारयत ब्यूगु समर्थन लितः काःगु पौ नं प्रधानमन्त्री नेपालयात लःल्हाःगु दु । थौं हे फोरमं निर्वाचन आयोगय् नं पार्टीपाखें न्ह्यम्ह नेतातय्त कारवाही यानाः निश्कासन याःगु जानकारी ब्यूगु दु ।,http://www.nepalmandal.com/content/1878.html
चाबहिल क्षेत्र तनावग्रस्त ,"Sun Jun 7, 2009  2:17 pm","म्हिग बसं क्यलाः मोटरसाइकल गयाः वपिं निम्ह सिगू विरुद्ध स्थानियवासिन्दा सीपिनि छेँजः पाखेँ चाबहिलय् प्रदर्शन यानाच्वंगु दु । सुथंनिसें जुयाच्वंगु प्रदर्शनं अनया स्थिति तनावग्रस्त जुयाच्वंगु दु । तर, नापसं हे च्वनाच्वंगु प्रहरीं धासाः  स्थिति नियन्त्रण यायेत छुं कुतः याःगु खनेमदु । आक्रोशित प्रदर्शनकारीतय्सं अन आः तक आपलं गाडीत तोडफोड याःगु दुसाः चाबहिल-गौशाला क्षेत्र अधिकांस पसःत नं बन्द जुयाच्वंगु खनेदु । म्हिग अन बा. २. ख. ११२ नम्बरया बसं बा. ३३. प. ७०३७ नम्बरया मोटरसाइकलयात ठक्कर नकूबलय् मोटरसाइकल गयाः वयाच्वंपिं उदयपुरया नीनिदँया सन्तोष राई व बुढानिलकण्ठ-५ या झिंखुदँया सुशील श्रेष्ठ सीगु खः ।",http://www.nepalmandal.com/content/1879.html
शान्ति प्रकृयाय् ग्वहालि यायेत प्रधानमन्त्री पाखें व्यापारीतय्त इनाप ,"Sun Jun 7, 2009  7:28 pm","प्रधानमन्त्री माधवकुमार नेपालं शान्ति प्रकृया व संविधान निर्माण यायेगु ज्या ईलय् हे क्वचायेकेत ग्वहालि यायेत व्यापारीतय्त इनाप यानादीगु दु । आइतवाः नेपाल  घरेलु तथा साना उद्योग महासंघया झिंच्याक्वःगु महाधिवेशनया उल्लेज्या यायेगु झ्वलय् प्रधानमन्त्री नेपालं थ्व इनाप यानादीगु दु । वयेकलं सरकारया प्रमुख प्रथमिकता धइगु शान्ति प्रकृयायात तार्किक निष्कर्षय् थ्यंकेगु, संविधान निर्माण ईलय् हे यायेगु व जनताया अधारभुत मागत पुवंकेगु जूगुलिं थुकी दक्व व्यापारीतय्सं नं ग्वहालि यायेमाःगु बीचाः प्वंकादीगु खः । निन्हु तक न्ह्याईगु महाधिवेशन न्हूगु नेतृत्व ल्यया कन्ह्य क्वचाइ ।",http://www.nepalmandal.com/content/1899.html
थौं विश्व वातावरण दिवस ,"Fri Jun 5, 2009  11:06 am","थौं जून ५, विश्व वातावरण दिवस । नेपालय् नं थुगु दिवस थीथी ज्याझ्वलिसे हनाच्वंगु दु । थ्वहे झ्वलय नेपाल रिभर कन्जरर्भेसन ट्रस्टया ग्वसालय् थनया शोभाभगवति च्वंगु विष्णुमति खुसीइ फोहर चीका सफा याःगु दुसा थीथी थासय् सरसफाइ ज्याझ्वः तयातःगु दु  । अथेहे 'वर्क टुगेदर नेपाल' नांया गैर सरकारी संस्थां प्लास्टिक ब्याग मछ्यले धैगु नारालिसें १२ हजार सही मुंगु दु । थौं न्हिनसिया साढे २ बजे सिंहदरवारस्थित विज्ञान, प्रविधि व वातावरण मन्त्रालयस थ्व सही बुझे यायेगु ज्याझ्वः दयेका तःगु दु । उगु सहि संकलन वातावरण मन्त्रीया प्रतिनिधि कथं सचिव उमेशप्रसाद मैनालीं बुझे याना काइगु खँ यात प्राप्त विज्ञप्तिइ न्ह्यथनातःगु दु ।",http://www.nepalmandal.com/content/1848.html
कुटनीतिक पहल जारी : प्रधानमन्त्री ,"Fri Jun 5, 2009  1:13 pm",प्रधानमन्त्री माधवकुमार नेपालं थीथी जिल्लाय् जूगु सीमा अतिक्रमणया बारे परराष्ट्र मन्त्रालय मार्फत कुटनीतिक पहल जुयाच्वंगु खँ धयादिल । वयेकलं परराष्ट्र मन्त्रालय मार्फत भारतीय राजदूतयात दाङ व बाराय् जूगु सीमा अतिक्रमण व अनया नेपाली नागरिक विस्थापनया बारे ध्यानाकर्षण यायेधुनागु जानकारी बियादिल । शुक्रवाः सीमा अतिक्रमण सम्बन्धय् पलाः ल्ह्वनेत झिंनिगू विद्यार्थी संगठनं ब्यूगु ज्ञापन पौ लःल्हानाकायेगु झ्वलय् वयेकलं दाङ व बाराया घटनाया बारे तथ्य व यथार्थ विवरण छानबिन यायेत सभासदतय् छगू पुचः उखे पाखे वनीगु धयादिल । विद्यार्थीतय्सं प्रधानमन्त्रीयात भारतीय सशस्त्र सुरक्षा बल (एसएसबी) पाखें नेपाःया भू-भाग कब्जा काबलय् नेपाली नागरिकत विस्थापित जूपिंत पुर्नस्थापना यायेत माग याःग दु ।,http://www.nepalmandal.com/content/1850.html
माओवादी पाखें देयन्यंक प्रदर्शन ,"Fri Jun 5, 2009  12:54 pm",एकीकृत नेकपा (माओवादीं) राष्ट्रपतिया पलाः विरुद्ध संसदय् दर्ता याकूगु संकल्प प्रस्तावयात सभामुखं संसदय् सहलह मयाकूगु व थीथी जिल्लाय् जूगु सीमा अतिक्रमणया विरोधय् प्रदर्शन याःगु दु । माओवादीं शुक्रवाः देयन्यंक जुलुस प्रशर्दन यासें निघौ तक चक्का जाम याःगु दु । येँय् जूगु प्रदर्शनय् माओवादीया वरिष्ठ नेतातय्सं ब्वति काःगु खः । रत्नपार्कं न्ह्याःगु उगु प्रदर्शनय् लिपाः प्रहरी बल प्रयोग यावलय् माओवादी वरिष्ठ नेता डा. बाबुराम भट्टराई नापं छुं माओवादी सभासद्त घाःपाः जूगु दु । सिंहदरवार जःखः तयातःगु निषेधित क्षेत्र पाखे वनेत्यंगु ईलय् प्रहरीं पद्मोदय मोडय् हस्तक्षेप याःगु खः । जुलुस लिपाः जूगु कोणसभायात संम्बोधन यानादिसें माओवादी नेता कृष्णबहादुर महरां स्वाधीनताय् घाः लाकीगु कथं जूगु सीमा अतिक्रमणया खँय् नेपामित सुम्क मच्वनीगु धयादिल । वयेकलं थुकीया बारे भारत नाप याकनं कुटनीतिक पहल यायेत सरकार नाप माग नं यानादिल ।,http://www.nepalmandal.com/content/1849.html
गच्छदार पार्टीपाखें निष्कासित ,"Fri Jun 5, 2009  3:55 pm","मधेशी जनअधिकार फोरमं संसदीय दलया नेता विजयकुमार गच्छदारयात पार्टीं निष्कासन याःगु दु । पार्टी अध्यक्ष उपेन्द्र यादवं शुक्रवाः पत्रकार सम्मेलन यानाः गच्छदार नापं न्ह्यम्ह नेतात्यत पार्टीं निष्कासन याःगु दु । गच्छदार नापं शरदिसंह भण्डारी, जितेन्द्र देव, रामेश्वर राय, रामजन चौधरी, उपेन्द्र झा व रन्तेश्वर गोइतयाट पार्टीं कारवाही याःगु दु । अथेहे गच्छदारयात समर्थन याईपं स्वीनिम्ह सभासदतय्त नं पार्टीइ लिहां वयेत इनाप याःगु दु । पत्रकार सम्मेलनय् अध्यक्ष यादवं सरकारयात याःगु समर्थन लित कयाः संसदय् प्रतिपक्षय् च्वनीगु नं धयादिल । नापं माधव नेपालया सरकारं फोरम विभाजन यायेगु अभियानय् लगेजूगु धासें सरकार विरुद्ध आन्दोलन यायेगु घोषणा तकं याःगु दु । अन्दोलनया कथं २५ गते मधेश बन्द यायेगु जानकारी बियादिल । कांग्रेस व एमालेया गठबन्धन नाप खँ जुयाच्वंगु ईलय् दुथुइ हे सद्भावना व तमलोपां समर्थन यानाः तःधंगु गल्ति याःगु खँ अध्यक्ष यादवं धयादिल । निगू पार्टीं फोरमयात न्यंहे मन्यंसें एमाले नेतृत्वया सरकारयात समर्थन याःगु द्वंप वयेकलं बियादिल । थ्व सरकार गठन यायेत फोरम यात विभाजन मयासें मगाःगुलिं एमाले व कांग्रेसं गच्छदारयात थुकीया विरुद्ध ब्वकूगु धासें यादवं विजयकुमार गच्छदार न्हापां लिसें हे पार्टी विभाजन यायेत स्वयाच्वंगु द्वपं बियादिल । गच्छदारं पार्टी दुने थःत थ्व पद माल व माल धकाः न्हापां लिसें अवसरवादी चरित्र क्यनाच्वंगु व पार्टीया नीति विपरित ज्या याःगुलिं वयेकयात कारवाही यायेगु जानकारी अध्यक्ष यादवं बियादिल ।",http://www.nepalmandal.com/content/1851.html
राष्ट्रपति-प्रधानमन्त्री दथुइ खँल्हाबंला ,"Fri Jun 5, 2009  6:56 pm",राष्ट्रपति डा. रामवरण यादव व प्रधानमन्त्री दथुइ थौं खँल्हाबंला जूगु दु । शुक्रवाः न्हिनय् शितल निवासय् जूगु खँल्हाबंलाय् प्रधानमन्त्री नेपालं सरकार गठन प्रकृयाय् खनेदुगु पगंया बारे जानकारी बियादीगु खः । अथेहे प्रधानमन्त्री नेपालं सरकारयात याकनं पूर्णता बीत जुयाच्वंगु पहलया बारे नं राष्ट्रपति यादवयात जानकारी बियादीग खः । राष्ट्रपति यादव व प्रधानमन्त्री नेपाल दथुइ व्यवस्थापिका संसद क्वचायेकीगु विषयस नं खँल्हाबंला जूगु खः ।,http://www.nepalmandal.com/content/1852.html
कांग्रेस व एमाले दथुइया बैठक बिना निष्कर्ष क्वचाल ,"Fri Jun 5, 2009  7:12 pm","कांग्रेस व एमाले दथुइ मन्त्रालय् भागबन्डा यायेत च्वंगु बैठक बिना निष्कर्ष क्वचाःगु दु । शुक्रवाः एमालेया पार्टी ज्याकू बल्खुइ जूगु खँल्हाबंलाय् निगुलिं दलं थःगु अडान मत्वतेवं बैठकं छुं निष्कर्ष पिकायेमफूगु खः । बैठकय् कांग्रेस पाखें विमलेन्द्र निधी व कृष्ण सिटौलां ब्वति काःगु खसाः एमालेया पाखें महासचिव ईश्वर पोखरेल, सचिव शंखर पोखरेल व प्रधानमन्त्रीया सल्लाकार रघुजी पंन्त ब्वति काःगु दु । बैठकय् कांग्रेसं परराष्ट्र बाहेक स्थानीय विकास, जलस्रोत, श्रम व यातायात, शान्ति व पुन निर्माण मन्त्रालय थःगु पार्टीयात बीमाःगु अडान काःगु खसाः एमालें गृह, अर्थ, संचार व जलस्रोत मखुसा स्थानीय विकास मन्त्रालयलय् अडान काःगु खः । कांग्रेसं धासाः गृह व अर्थ एमालेया बीत तयार जुसां स्थानीय व जलस्रोत मन्त्रालय बीमफइगु खँ धाःगु दु । प्रधानमन्त्रीया सल्लाहकार रघुजी पन्तं चीचीधंगु पार्टी नाप सहलह यानाः जक मन्त्रालय् भागबन्डाया निर्णय जुइगु धयादिल ।",http://www.nepalmandal.com/content/1853.html
भारतीय पक्षं नेपामित विस्थापित जूगु मदु : सुद ,"Fri Jun 5, 2009  7:23 pm","भारतीय राजदूत राकेश सुदं दाङ, बारा लगायत जिल्लाय् भारतीय पक्षपाखें नेपाया नागरिकयात विस्थापित मयाःगु दाबी यानादिल । म्हिग निति परराष्ट्रमन्त्री नियुक्त जुयादिम्ह सुजाता कोइरालायात नपलाना लिहांझायेगु ईलय् वयेकलं संचारकर्मीतय्त थ्व खँ धयादीगु खः । वयेकलं नेपाः व भारतया स्वापूयात स्यंकेत म्वामदुगु तत्वं भारतीय पक्षं नेपामितय्त विस्थापित याःगु हल्ला ब्वलंकूगु द्वपं बियादिल । वयेकलं अन विस्थापित जुपिंनी नेपाः व भारत निगुलिं पक्षं छानविन यायेमाः धयादिल । परराष्ट्रमन्त्रीया छेँज वनाः नापलानादीम्ह भारतीय राजदुत व मन्त्री कोइरालाया दथुइ सीमा अतिक्रमणया बारे नेपालय् जुयाच्वंगु विरोधया बारे खँल्हाबंला जूगु खः । खँल्हाबंला लिपाः परराष्ट्रमन्त्री कोइरालां थुकीया विषयलय् छानविन जुयाच्वंगुलिं छानविन लिपाः जक थप जानकारी बीफइगु धयादिल ।",http://www.nepalmandal.com/content/1854.html
कारवाही लित कायेत गच्छदारया इनाप ,"Fri Jun 5, 2009  7:37 pm",थौं तिनि मधेशी जनअधिकार फोरमया कारवाहीलय् लानादिम्ह उपप्रधानमन्त्री विजयकुमार गच्छदारं केन्द्रीय समितिया बैठक मच्वंसे याःगु कारवाही तत्काल लित कायेत माग याःगु दु । अध्यक्ष उपेन्द्र यादवं याःगु पत्रकार सम्मेलन धुकां वयेकलं शुक्रवाः सनिलय् पत्रकार सम्मेलन यानाः थम्हं फोरमयात विभाजन जुइगु पाखें बचे यायेगु दावी यानादिल । वयेकलं थःयात कारवाही याःगु खँ संचारमाध्यम पाखें जक स्यूगु धासें छुं नेतात जक च्वनाः याःगु निर्णय तत्काल लित कायेत इनाप यानादिल । महाधिवेशनया ईलय् हे विभाजन जुइत्यंगु पार्टी थम्हं बचे यानाःगु दावी यानादिसें मन्त्री गच्छदारं थः सरकारय् ब्वति कयाः थ्वस्वयां न्ह्यः जूगु सहमति व सम्झौता कार्यान्वयन याकीगु प्रतिबद्धता प्वंकादिल । म्हिग तिनि सरकारया मंकाः न्युनतम ज्याझ्वःलय् हस्ताक्षर यानाः थौं सरकारयात ब्यूगु समर्थन लित काये मज्यूगु धासें वयेकलं स्वीनिम्ह सभासदतय्सं याःगु हस्ताक्षर लित मकाइगु दावी यानादिल ।,http://www.nepalmandal.com/content/1855.html
सरकार पाखेः च्याम्ह जर्नेलतय् म्याद थप ,"Fri Jun 5, 2009  8:44 pm","माओवादी नेतृतवया सरकारं अवकाश ब्यूपिं च्याम्ह जर्नेलतय् म्याद माधव नेपालया नेतृत्वया सरकां लिपाः कयाः स्वदँया निंतिं थप यायेगु निर्णय याःगु दु । मन्त्रीपरिषदया शुक्रवाः सनिलय् च्वंगु बैठकं च्याम्ह जर्नेलतय् म्याद यायेगु निर्णय याःगु खँ बिना विभागिय मन्त्री डा. प्रकाशशरण महतं जानकारी बियादिल । वयेकया कथं म्याद थप यायेगु विषयलय् दक्वस्यां सहमति प्वंकूगु धयादिल । अथेहे, वयेकलं थ्व निर्णय बाहेक थौंया बैठकय् मेगू विषयस सहलह मजूगु धयादिल । थ्वस्वया न्ह्यः माओवादी नेतृत्वया सरकारं च्याम्ह जर्नेलतय्त अवकाश ब्यूगु खः ।",http://www.nepalmandal.com/content/1871.html
माओवादीं सर्वदलीय बैठक सःतीगु ,"Wed Jun 3, 2009  2:34 pm",दाङय् भारतीय सीमा सुरक्षा बल (एसएबी)या ज्यादतिया कारणं विस्थापित जुपिं सर्वसाधारणया पुनस्थापना व राष्ट्रियताय् पक्षय् दक्व दल छप्पं जुया न्ह्या वनेमाःगु खँय् सहलह यायेत माओवादीं बिहीवाः सर्वदलीय बैठक आव्हान याःगु दु । दाङय् छुं न्हि न्ह्यः निसें भारतीय सुरक्षा बलं नेपालीतय्त याःगु दुव्र्यवहारया खँय् सहलह यायेत संविधानय् ब्वति काःगु नीप्यंगू दलया बैठक आव्हान याःगु खँ माओवादी प्रवत्ता दिनानाथ शर्मा जानकारी बियादिल । सर्वदलीय बैठक माओवादी वरिष्ठ नेता डा. बाबुराम भट्टराईया संयोजनय् जुइत्यंगु खः ।,http://www.nepalmandal.com/content/1804.html
मन्त्रीमण्डल विस्तार स्वंगू चरणय् याइगु ,"Wed Jun 3, 2009  2:53 pm","पार्टी दुने आन्तरिक विवादया कारणं प्रधानमन्त्री माधवकुमार नेपाल नेतृत्वया सरकारया मन्त्रीमण्डल विस्तार स्वंगू चरणय् याइगु जूगु दु । नेपाली कांग्रेस व मधेशी जनअधिकार फोरमया अन्तरिक विवादया दथुइ थौं निगूगु चरणया मन्त्रीमण्डल विस्तार यायेगु तयारी जुयाच्वंगु दुसाः स्वन्हु लिपाः लिपांगु चरणया मन्त्रीमण्डल विस्तार यायेत्यंगु दु । थौं नेपाली कांग्रेस पाखें सुजाता कोइराला व मधेशी जनअधिकार फोरम पाखें विजयकुमार गच्छदार नपां एमाले पाखें निम्ह मन्त्री नियुक्त यायेगु तयारी जुयाच्वंगु दु । थ्वहे दथुइ थौं प्रधानमन्त्री नेपालं सरकारयात पूर्णता बीत कांग्रेस, फोरम, तमलोपा व सद्भावना पार्टीया नेतात नाप नापलाना खँल्हाबंला यानादीगु दु । कांग्रेस नेतात शेरबहादुर देउवा व कृष्ण सिटौला नाप जूगु खँल्हाबंलाय् थौं बहनी दुने कांग्रेसं सरकारय् ब्वति काइपिनि नां ढल लःल्हायेगु सहमति जूगु खः । अथेहे तमलोपां नं थौं बहनी तक थःगु पार्टी पाखें सरकारय् ब्वति काइपिनि नां लःल्हाइगु जूगु दु । सद्भावनां धासां थःगु पार्टीयात निगू मन्त्रालय बीमाःगु माग याःगु दु । यदि मबील धासाः थःगु पार्टी सरकारं पिने हे च्वनीगु ख्याच्वः ब्यूगु दु ।",http://www.nepalmandal.com/content/1805.html
निर्वाचन आयुक्त पाखरेल पाखें राजीनामा ,"Wed Jun 3, 2009  5:23 pm",प्रमुख निर्वाचन आयुक्त भोजराज पोखरेलं बुधवाः थःगु पद पाखें राजीनामा बियादीगु दु । थौं निवार्चन आयोगया ज्याकूथी पत्रकार सम्मेलन यानाः वयेकलं राजीनामा यानादीगु जानकारी बियादीगु खः । वयेकलं थम्ह संविधान सभा व उप निर्वाचन सफलतापूर्व याकाःगु धासें आः थम्हं स्वतन्त्र व्यक्तया जीवन हनीगु खँ धयादिल । थःगु कार्यावधि अझ स्वदँ ल्यं हे दनीम्ह पाखरेलं थःगु कार्यकालय् न्ह्याःगु निर्वाचन प्रणाली व आयोगया सुदृढीकरणं निरन्तरता दइगु व उकी निर्वाचनयात विश्वसनीय देयेकीगु नं विश्वास प्वंकादिल । अथेहे वयेकलं थःगु कार्यकालय् ग्वहालि यापिं सकसितं सुभाय् नं बियादिल । थौं हे वयेकलं थःगु राजीनामा पौ राष्ट्रपतियात लःल्हानादीगु दु ।,http://www.nepalmandal.com/content/1806.html
संविधानया मस्यौदाय् सहलह जारी ,"Wed Jun 3, 2009  9:36 pm",राष्ट्रिय हित संरक्षण समितिं न्ह्यब्वःगु संविधानया मस्यौदा व अवधारणाय् बुधवाः स्वन्हुया न्हि नं संविधानसभाय् सहलह जूगु दु । एकीकृत नेकपा (माओवादीं) अवधारणा पौ व मस्यौदाया बचाउ यासां मेगू दलया सभासदतय्सं झिंच्यादँ दुपिं नागरिकतय्त सैनिक तालिम बीगु व 'जनमुक्ति सेना' खँग्व सान्दर्भिक मजूगु धासें विरोध याःगु दु । माओवादी सभासद् अग्नी सापकोटां जनताय् राष्ट्रिय जागरण ब्वलंकेत झिंच्यादँ दुपिं नागरिकतय्त फौजी तालिम बीमाःगु बीचाः प्वंकादिल । वयेकलं देय्या रक्षाया निंतिं जनताया आत्मविश्वास व मनोवल अप्वयेकेत सैन्य तालिम आवश्यक जूगु धासें नेपाली सेनां जक राष्ट्रियताया संरक्षण यायेमफइगु धयादिल । काग्रेस सभासद् पुष्पा भुसालं राजनीतिक दलया सहमितं मंकाः दस्तावेजया रुपय् न्हूगु संविधान देयेके न्ह्यः माओवादी लडाकूतय् व्यवस्थापन जुइधुंकीगुलिं संविधानसभाय् जनमुक्ति सेना धकाः च्वयेगु आवश्यकता मदु धयादिल । वयेकलं बहाय आक्रमणं छुं खतरा मदुगु धासें झिंच्यादँ क्यंगु नागरिकतय्त सैनिक तालिम बीमाःगु आवश्यकता मदुगु धयादिल । एमाले सभासद रामचन्द्र झां नागरिकयात सैनिक तालिम ब्यूसाः हिंस्रक मनोविज्ञान अप्वइगु व दक्वसित ल्वाभ उपलब्ध यायेमागुलिं द्वन्द्वयात प्रोत्साहन याइगु धयादिल । सभासद् निलाम्बर आचार्यं दक्व राजनीतिक शक्तित दथुइ मेलमिलापया आवश्यकता जूगु धासें छम्हं मेम्ह नाप सर्वोच्चताया खँ ल्हायेगु ई आः मजूगु धयादिल । अथेहे सभासद् गौरी महतो कोइरीं बाराय् निसः व न्ययेगू सीमा स्तम्भ तनाच्वंगुलिं उकी नेपाल सरकारया ध्यन मवंगुलिं असन्तुष्टि प्वंकादिल ।,http://www.nepalmandal.com/content/1822.html
मंकाः ज्याझ्वःलय् नीनिगू दल पाखें हस्ताक्षर ,"Wed Jun 3, 2009  9:40 pm","सरकारया मंकाः न्युनतम ज्याझ्वःलय् एमाले सरकारयात समर्थन याइगु नीनिगू दलया नेतातय्सं हस्ताक्षर याःगु दु । सिंहदरवारय् बुधवाः च्वंगु नीनिगू दलया बैठकं एमाले नेतृत्वया सरकारया मंकाः न्युनतम ज्याझवःयात अन्तिम रुप ब्यूगु खः । अथेहे सरकार संचालनया कार्यविधि, मन्त्रीतय् आचारसंहिता व उच्च स्तरीय राजनीतिक संयन्त्र गठन प्रकृयाय् नं दक्वं दलं हस्ताक्षर याःगु दु । राज्य पुर्नसंरचनाया खँय् धासाः मधेशवादी दलत नाप न्हापाः जूगु सम्झौता कार्यान्वयन यायेगु, वेपत्ता नागरिकत मालेगु नापं सहिदया छेँजःया निंतिं उच्चस्तरीय आयोग गठन यायेगु, न्हापाया सरकारं सदनय् पेश याःगु समावेशीय विधेकयात न्ह्यनेयंकेगु लगायत बुँदात दुथ्याकातःगु दु । अथेहे सामाजिक-आर्थिक संरचना व शान्ति-सुरक्षा व विकास-निर्माण लगायतया खँय् नं ज्याझ्वलय् न्ह्यंथनातःगु दु । बैठक लिपाः प्रधानमन्त्री माधवकुमार नेपालं मंकाः ज्याझ्वःलय् हस्ताक्षर याये धुंकाः सरकारयात पूर्णता बीत दक्वसितं ग्वहालि यायेत इनाप यानादिल । मंकाः सरकारया मुख्य प्राथमिकताय् राजनीतिक दलत दथुइ राष्ट्रिय सहमतिया निर्माण, बिधिया शासन व सुशासनया प्रतायभूति, सहमति व सम्झौतायात कार्यान्वयन यासें शान्ति प्रकृयायात पूर्णता बीगु खँ न्ह्यथंनातःगु दु । अथेहे, निर्धारित ई दुने राष्ट्रिय सहमतिया आधारय् राज्यया पुर्नसंरचना व न्हूगु संविधानया निर्माण, आपूर्ति व्यवस्थाय् सुधार, बजाः भा नियन्त्रण, जनताया निंतिं राहत व पुननिर्माण व आर्थिक विकासयात तीव्रता बीगू नं न्ह्यथंनातःगु दु ।",http://www.nepalmandal.com/content/1823.html
सीमा अतिक्रमणबारे स्थलगत अध्ययन याइगु ,"Thu Jun 4, 2009  2:20 pm","भारतीय पक्षपाखें याःगु सीमा अतिक्रमणया बारे स्थलगत अवलोकन यायेत सभासद्तय् छगू पुचः उखे पाखे वनीगु जूगु दु । बारा, दाङ लगायतया जिल्लाय् जूगु सीमा अतिक्रमणया अध्ययन यायेत माओवादी नेता अमिक शेरचनया संयोजकत्व छगू कार्यदल उखे पाखे वनीगु जूगु दु । अथेहे संविधानसभाय् प्रतिनिधित्व याइगु झिंच्याःगु दलं समाधनया निंतिं कुटनीतिक पहल न्ह्याकेत सरकारया ध्यानाकर्षण याःगु दु । माओवादीया आव्हानय् बिहिवाः सुथय् च्वंगु सर्वदलीय बैठकं पटक पटक सीमा अतिक्रमणया खँय् विवाद खनेदुगुलिं कुटनीतिक पहलं समस्याया समाधन मालेत इनाप याःगु दु । बैठकय् माओवादी  वरिष्ठ नेता डा. बाबुराम भट्टराईं राष्ट्रियता, स्वाधीनता व सार्वभौमिकताया निंतिं दक्वं दल छप्पं जुइमा:गु खँय् ब: बियादिसें स्थलगत अवलोकनया निंतिं वनीगु कार्यदलय् दक्वं दलया छम्ह छम्ह प्रतिनिधि दुथ्याइगु जनाकारी बियादिल । अथेहे बैठकय् सीमा अतिक्रमणया खँय् व्यवस्थापिका संसदय् यंकेगु नं सहमति जूगु दु । माओवादीं आह्वान याःगु बैठकय् कांग्रेस, फोरम, तमलोपा, सद्भावना लगायतया दलतय्सं धासाः ब्वति मकाः । बैठकय् सत्ता नेतृत्व यानाच्वंगु दल एमालेया पाखें धासाः नेता बामदेव गौतमं ब्वतिकयादीगु ख: ।",http://www.nepalmandal.com/content/1824.html
कांग्रेसं सरकारय् वनीगु नां ढल लःल्हात ,"Thu Jun 4, 2009  2:36 pm","एमाले नेतृत्वया सरकारय् नेपाली कांग्रेसपाखे ब्वति काइपिं मन्त्रीतय् नां ढल प्रधानमन्त्री माधवकुमार नेपालयात लःल्हाःगु दु । बिहिवाः सुथय् कांग्रेस सभापति गिरिजाप्रसाद कोइराला निवास महाराजगंजय् च्वंगु बैठक लिपाः कांग्रेसं नां ढल छ्वःगु खः । कांगेसं लःल्हाःगु नां ढलखय् सुजाता कोइराला, डा. प्रकाशशरण महत, डा. मिलेन्द्र रिजाल, पूर्णकुमार शर्मा, बालकृष्ण खाँड व उमाकान्त चौधरीया नां दुथ्याःकातःगु दु । थौं च्वंगु बैठकं मन्त्रीमण्डलय् दुथ्यापिं नेतातय् नां ल्यसां सुयात छु मन्त्रालय् बीगु धकाः निर्णय मयानी । बैठक लिपा कांग्रेस पाखें सरकारय् नेतृत्व याइम्ह सुजाता कोइरालां थ्व नां ढल प्रधानमन्त्री नेपालयात लःल्हानादीगु खः । थौं च्वंगु बैठकय् सभापति कोइरालां सुजाताया नांमय् विवाद मयायेत इनाप यानादीगु खः । बैठकय् कांग्रेसया वरिष्ठ नेतातय्सं ब्वति कासां कार्यवहाक सभापति सुशील कोइराला व उप सभापति रामचन्द्र पौडेल धासाः बैठकय् ब्वति मकासें जुम्ला वंगु दु ।",http://www.nepalmandal.com/content/1825.html
उप व गृहमन्त्रालय् गच्छदारया दाबी ,"Thu Jun 4, 2009  4:22 pm",मधेशी जनअधिकार फोरमया संसदीय दलया नेता विजयकुमार गच्छदारं उप-प्रधानमन्त्री व गृहमन्त्री बीत कांग्रेस सभापति गिरिजाप्रसाद कोइराला नाप इनाप यानादीगु दु । बिहिवाः कांग्रेस सभापति गिरिजाप्रसाद कोइरालायात नापलानाः वयेकलं फोरम नाप न्हापा कांग्रेस व एमालें याःगु सहमति कार्यान्वयन यायेत माग यानादीगु खः । एमाले सराकारयात बहुमत खाकेत गच्छदार नाप उप व गृह मन्त्रालय् बीगु सहमति जूगु खः । वयेकलं न्हापा जूगु वहे सहमति कथं उप प्रधानमन्त्री व गृहमन्त्री थःत बीत इनाप याःगु ख: । कोइराला निवासय् थ्यंकादिम्ह गच्छदारयात कांग्रेस सभापति कोइरालां गृहमन्त्रालय् मदुसां सरकारयात ब्यूगु समर्थत लित माकेत इनाप यानादीगु खः । नेता गच्छदारं मन्त्रालय् तःधंगु खँ मजूसां न्हापा जूगु सहमति कार्यान्वयन जुइमाःगु धासें गृहमन्त्रालय मदुसां सरकारयात ब्यूगु समर्थन लित मकायेगु धयादिल ।,http://www.nepalmandal.com/content/1829.html
महत्वपूर्ण मन्त्रालय्त एमालें हे काइगु ,"Tue Jun 2, 2009  2:35 pm","सरकारय् ब्वति कायेत कांग्रेस व मधेशी जनअधिकार फोरमं थःगु पार्टीया नेतातय् नां क्वछी मफयाच्वंगु ईलय् एमालें धासाः महत्वपूर्ण मन्त्रालय्त थःगु हे पार्टीं कायेगु निर्णय याःगु दु । मंगलवाः च्वंगु एमाले शीर्ष नेतातय् अनौपचारिक बैठकं सरकार संचालनय् सहजताया निंतिं धासें महत्वपूर्ण मन्त्रालय्त थःगु हे पार्टीं कायेगु निर्णय याःगु ख: । बैठकं रक्षा, गृह व अर्थ मन्त्रालय् थःगु हे पार्टीं कायेगु निर्णय याःगु खः । पार्टी अध्यक्ष झलनाथ खनाल, वरिष्ठ नेता व प्रधानमन्त्री माधवकुमार नेपाल, प्रभावशाली नेता केपी शर्मा ओली दुथ्याःगु बैठकं मगंलवाः बहनी तक सरकार बिस्तार यायेगु बारे नं सहलह याःगु दु । अथेहे पार्टीया पाखें उप प्रधानमन्त्री नापं गृह मन्त्रालयया जिम्मेवारी केपी शर्मा ओली यात बीगु बारे नं सहलह जूगु खः । बैठक लिपा एमालें काग्रेस उपसभापति रामचन्द्र पौडेल नाप सरकार गठनया बारे सहलह याःगु खसाः एमाले नेता ओलीं याकचाः वनाः कांग्रेस सभापति गिरिजाप्रसाद कोइराला यात नापलानादीगु खः ।",http://www.nepalmandal.com/content/1781.html
लडाकू समायोजन मखु व्यवस्थापन व पुनस्थापना : रक्षामन्त्री ,"Thu Jun 4, 2009  8:34 pm",रक्षामन्त्री विद्यादेवी भण्डारीं माओवादी लाडाकूतय् समायोजन मखसें व्यवस्थापन व पुनस्थापना जुइगु धयादिल । अन्तरिम संविधानय् माओवादी लडाकूतय् समायोजन धकाः न्ह्यथंनातःसां वयेकलं उकी सहलह जुइ ल्यं दनीगु धयादिल । पोखराय् जूगु छगू ज्याझ्वलय् ब्वति कायेत अन थ्यंकादिम्ह मन्त्री भण्डारीं संचारकर्मीत नाप खँल्हानादिसें माओवादी लडाकूतय् व्यवस्थापन व पुनस्थापना संविधान निमार्ण जुइ स्वयां न्ह्यः हे जुइगु धयादिल । वयेकलं सेना समायोजन विशेष समितिया दुजःतय् हेरफेर जुइफूगु खँ नं धयादिल । वयेकलं माओवादी थःगु हे कारणं सरकार पाखें पिनालावंगु धासें माओवादीयात नं सहमतिया राजनीति हेगु कुतः जुयाच्वंगु धयादिल । नापं वयेकलं नीनिगू दलनाप सहलह याना: याकनं हे मन्त्रीमण्डलयात पूर्णता बीगु खँ कनादिल ।,http://www.nepalmandal.com/content/1846.html
चर्चय् बम विष्फोट याम्ह ज्वन ,"Tue Jun 2, 2009  7:50 pm","यलया धोवीघाटय् च्वंगु एजम्सन चर्चय् बम विष्फोट याःगु आशंकाय् प्रहरीं सीता थापा श्रेष्ठयात ज्वंगु दु । प्रहरीं येँय् ज्ञानेश्वरय् च्वनीम्ह नीन्ह्य्दँया श्रेष्ठयात न्हू बानेश्वरं ज्वंगु खः । चर्चय् प्रार्थना यानाच्वंगु ईलय् वंगु चैत ९ गाते श्रेष्ठं प्रेशरकुकर बम दुगु झोला त्वताः पिहांवंगु छुं ई लिपा हे बम विष्फोट जूगु प्रहरी दावी याःगु दु । महानगरीय प्रहरी आयुक्तया ज्याकू रानीपोखरीं मंगलवाः पत्रकार सम्मेलन यानाः श्रेष्ठं घटनाय् थःगु संलग्नता दुगु खँ स्विकार याये धुंकूगु खँ धा:गु दु । श्रेष्ठ हिन्दू राष्ट्र बचाउ समिति, नेपाल डिफेन्स आर्मी लगायत संस्थाय् आवद्ध दुगु खँ नं प्रहरीं पत्रकार सम्मेलनय् जानकारी ब्यूगु खः । वंगु ९ गते जूगु विष्फोटय् लानाः स्वम्ह सीगु खसाः झिंस्वम्ह मनूत घाःपाः जूगु खः ।",http://www.nepalmandal.com/content/1794.html
जीप दुर्घटनाय् निम्ह सीत ,"Tue Jun 2, 2009  8:14 pm",डोटीया कालामाण्डु गाविसं जन्ती ज्वना खुल्लेक गाविस पाखे वनाच्वंगु से. अ. ज. २६९ नम्बरया जीप मंगलवाः निन्ह्य सिलगढी नगरपालिकाया चिसापानीइ दुर्घटनाय् जुया निम्ह घटनास्थलय् हे सीगु दु । जिल्ला प्रहरी ज्याकू डोटीया कथं सिपिं खतिवडा–६ डोटीया छत्र दहाल व प्रताप बोगटी ख: । घटनाय् लानाः न्याम्ह गम्भीर घाःपाः जूगु दुसा मेपिं स्वीम्ह सामान्य अवस्थाय् दुगु खँ जिल्ला प्रहरी ज्याकू डोटीया प्रारम्भिक विवरणय् न्ह्यंथनातःगु दु । घाःपाः जुपिंत आः दिपायलस्थित सुजन अस्पतालय् वासः याकातःगु दु । पीम्ह यात्रुत ज्वनाः वःगु उगु जीप निस मिटर क्वये कुतुंवंगु खः । क्षमता स्वयां अप्व मनूत तयाः जीप चले याःगुलिं दुर्घटना जूगु खँ प्रहरीं धाःगु दु,http://www.nepalmandal.com/content/1796.html
माओवादीयात आतंकित यायेत बम विष्फोट ,"Tue Jun 2, 2009  8:04 pm","एकीकृत नेकपा (माओवादीं) वंगु जेठ १५ गते सिन्धुपाल्चोकया फुल्पिङकोटय् जूगु बम विष्फोट माओवादीयात आतंकित व उत्तेजित यायेगु षड्यन्त्र जूगु ठहर याःगु दु । एकीकृत नेकपा (माओवादी) सिन्धुपाल्चोकं मंगलवाः येँय् पत्रकार सम्मेलन यानाः घटना नियोजित रुपं नेकपा (एमालें) याकूगु द्वपं ब्यूगु दु । पत्रकार सम्मेलनय् एकीकृत माओवादी सिन्धुपाल्चोकया सेक्रेटरी चन्द्रबहादुर थापां शान्ति प्रकृया स्यंकेत क्रियाशील जुयाच्वंपिं थंज्यापिं दोषीतय्त तत्काल कडा कारवाही यायेत व घाःपाः जुपिंत उचित क्षतिपूर्ति बीत नं माग याःगु दु । जेठ १५ गते एकीकृत माओवादी सिन्धुपाल्चोकया कार्यकर्ता निरबहादुर तामाङया छेँय् बम विष्फोट यावलय् वयेकया जहान राजकुमारी व म्हयाय् प्रमिला तामाङ घाःपाः जूगु खः । अथेहे, थौं हे एमालें छगू पत्रकार सम्मेलन यानाः थुकी थःगु ल्हाः मदुगु धासें आपत्ती प्वंकूगु दु ।",http://www.nepalmandal.com/content/1795.html
मंकाः ज्याझ्वःयात कन्ह्य अन्तिम रुप बीगु ,"Tue Jun 2, 2009  8:33 pm","मंगलवाः च्वंगु नीनिगू दलया बैठकं मंकाः न्युनतम ज्याझ्वःया बारे सुझाव कन्ह्य सुथय् तकया दुने बीमाःगु निर्णय याःगु दु । मंगलवाः प्रधानमन्त्रीया ज्याकू सिंहदरवारय् जूगु नीनिगू दलया बैठकय् दक्व दलयात मंकाः न्युनतम ज्याझ्वः अध्यन यायेत इनाब्यूगु खः । मंकाः न्युनतम ज्याझ्वः तयार यायेत गठन या:गु कार्यदल‌ं थौं सुथय् मंकाः न्युनतम ज्याझ्वः तयार या:गु ख: । थौं च्वंगु नीनिगू दलया बैठकय् चीधंगु दलतय्सं संविधानय् स्थानीय निकाय गठनया व्यवस्था यानाः चीचीधंगु दलयात नं ब्वति याकेत इनाप याःगु दु । अथेहे, थौंया बैठकय् माओवादीं यानाच्वंगु सदन अवरुद्धया बारे माओवादी नाप सहलह यानाः हिउँदे अधिवेशन याकनं क्वचायेकाः न्हूगु अधिवेशन शुरु यायेमाःगु खँय् बैठकय् ब्वतिकापिं नेतातय्सं बः ब्यूगु खः ।",http://www.nepalmandal.com/content/1797.html
'राष्ट्रहितयात केन्द्रय् तयाः सुरक्षा नीति' ,"Tue Jun 2, 2009  8:54 pm","संविधानसभा बैठकय् थीथी दलया सभासदय्सं न्हूगु संविधानय् राष्ट्रहितयात राष्ट्रया मू नीतिया रुपय् व्याख्य यायेमाःगु खँ बः ब्युगु दु । मंगलवाः च्वंगु संविभानसभाया बैठकय् राष्ट्रिय हितया संरक्षण समितिया प्रतिव्रदय् सहलह यायेगु झ्वलय् सभासदतय्सं थ्व बीचा: प्वंकूगु खः । बैठकय् माओवादीया सभासद् वर्षमान पुन 'अनन्तं' सार्वभौम देयया सार्वभौमसत्ता व भौगोलिक अखण्डताया रक्षा यायेगु हे राष्ट्रहितया परिभाषा खः धयादिल । वयेकलं संविधान निर्माणया झ्वलय् थीथी राजनीतिक आस्था तइपिं दलतय्सं नं सहमति कायम यानाः मिलन विन्दु मालेमाः धयादिल । वयेकलं जनआन्दोलनया एजेण्डा व संविधानसभायात जनतां ब्यूगु सुभावया आधारय् संविधान निर्माण यायेगु खँय् बः बियादिल । नेपाली कांग्रेसया सभासद् दीपकुमार उपाध्यायं राष्ट्रिय हितयात व्यक्तिगत व राजनीतिक स्वार्थ स्वयां च्वये तयाः व्याख्या यायेमाः धयादिल । वयेकलं नेपालय् छुं नं सरकारं पूर्ण कार्यकाल तक च्वने मफूगुया कारण मालेमाःगु खँ धयादिल । अथेहे, बैठकय् एमालेया सभासद् अग्नी खरेलं न्हूगु संविधान जारी यायेगु ई तक जनसेनाया समायोजन जुइधुंकीगुलिं संविधानय् जनसेना धइगु खँग्वः न्ह्यथंने म्वाःगु सुझाव बियादिल । वयेकलं देय्यात आवश्यक जूगु ईलय् ग्वहालि यायेगु कर्तव्य दक्वसिंया जुसां झिंच्यादँ दुपिं नागरिकतय्त सैनिक तालिम बी म्वाः धयादिल । मधेशी जनअधिकार फोरमया राजलाल यादवं झिंच्यादँ दुपिं दक्वं नागरिकतय्त सैनिक तालिम बीगु व्यवस्थां नागरिकतय् मौलिक अधिकार उल्लंघन जुइगु धयादिल । नापं वयेकलं नेपाली सेना समानुपातिक व समावेशी मजूगुलिं राष्ट्रिय स्वरुपया सेना देयेके माःगु सुझाव बियादिल ।",http://www.nepalmandal.com/content/1798.html
माओवादीं देय्यंकया प्रशासनय् धर्ना ,"Wed Jun 3, 2009  1:56 pm",राष्ट्रपतिं सरकारया निर्णय विरुद्ध प्रधानसेनापति रुक्माङ कटवालयात ज्याय् लिहांवयेत ब्यूगु निर्देशनया विरोधय् माओवादीं राष्ट्रपतिं थ:गु पला: लित कायेमाःगु माग यासें बुधवाः देय्यंकया जिल्ला प्रशासन ज्याकूथी धर्ना ब्यूगु दु । माओवादीं राष्ट्रपतिं ल्ह्वंगु पलाः लित कायेत व प्रधानसेनापति कटवालयात कारवाही यायेत माग याःगु दु । सरकारं धासाः कटवालयात कारवाही लित कयाः पदय् च्वनाच्वनेत धाःगु दु । माओवादीं देय्या न्ह्यन्यागूलिं जिल्लया प्रशासन ज्याकू न्ह्यने बुधवाः निघौ धर्ना बिया दबाब ब्यूगु खः । धर्नाया कारणं जिल्ला प्रशासन ज्याकूया ज्या दक्वं ठप्प जूगु खः । येँय् याःगु प्रदर्शनय् माओवादीया केन्द्रीय नेतातय्सं नं ब्वति काःगु खः । येँय् याःगु धर्ना लिपा जूगु कोण सभाय् न्ववासें माओवादी सभासद् व केन्द्रीय दुजः झक्कुप्रसाद सुवेदीं सभामुख सुवास नेम्वाङं नं माओवादीं संसदय् दर्ता याकूगु संकल्प प्रस्ताव बारे संसदय् सहलह मयाकाः नगरिक सर्वोच्चताया उल्लंघन याःगु द्वपं बियादिल ।,http://www.nepalmandal.com/content/1802.html
सरकारय् कांग्रेसया नेतृत्व सुजातां याइगु ,"Tue Jun 2, 2009  9:24 pm","एमाले नेतृत्वय् गठन जूगु सरकारय् कांग्रेसया पाखें सभापति गिरिजाप्रसाद कोइरालाया म्ह्यय् सुजाता कोइरालां याइगु जूगु दु । मंगलवाः सभापति कोइराला निवास महाराजगंजय् एमाले नेतात नापया सहलय्लय् सभापति कोइरालां थःम्ह्यय् सुजतां कांग्रेसया नेतृत्व यानाः सरकारय् वनीगु खँ धयादीगु खः । प्रधानमन्त्री माधवकुमार नेपाल, एमाले अध्यक्ष झलनाथ खनाल लगायत एमालेया शीर्ष नेतातय् दथुइ जूगु सहलहलय् वयेकलं सुजाता कोइरालायात परराष्ट्र मन्त्रीया जिम्मेवारी बिया बुधवाः हे मन्त्रीमण्डलयात पूर्ण रुप बीत नं एमालेया नेतातय्त इनाप यानादिल । अथेहे कोइरालां उप-प्रधानमन्त्री सुयातं मबीत नं इनाप यानादिल । कोइरालाया थ्व निर्णयलय् कांग्रेसया वरिष्ठ नेता शेरबहादुर देउवा, कार्यवहाक सभापति सुशील कोइराला, उपसभापति रामचन्द्र पौडेल, महामन्त्री विमलेन्द्र निधि लगायत नेतातय्सं असहमति प्वंकूसे कोइराला निवासं पिहांवंगु खः । कोइराला निवासं पिहांवनेगु झ्वलय् असन्तुष्ट नेता एवंम कांग्रेस उपसभापति रामचन्द्र पौडेलं बैठकय् सुजाता कोइरालाया नां बारे सहलह मजूगु धासें पार्टीइ विचारधीन खँय् थम्हं छुं नं धायेमखु धयादिल । अथेहे महामन्त्री विमलेन्द्र निधिं कांग्रेसया भागय् न्ह्यगू मन्त्रालय् लासां थुकीया बारे बैठकय् सहलह जुइ मफुगु प्रतिक्रिया बियादिल ।",http://www.nepalmandal.com/content/1799.html
ल्वाभ सहित प्यम्ह ज्वन ,"Wed Jun 3, 2009  1:54 pm","जनकपुर पिरडीचोकं मंगलवाः बहनी प्यम्हेसित ल्वाभ सहित ज्वंगु दु । ज्वंपिं नाप प्रहरीं छपू पेस्तोल, म्यागजिन छपू व गोल छगः लुइकूगु खः । ज्वंपिं धनुषाया जमुनिया-६ या झिंन्ह्यदँया शैलेन्द्र यादव, सपही-२ या नीनिदँया उमेस यादव, लक्ष्मीपुर-२ इन्द्रेश यादव व रतारपट्टी सिरसिया-१ या नीनिदँया रामकिशुन यादव खः । अथेहे मंगलवाः बहनी ११बजे चेक यायेगु झ्वलय् प्रहरीं अन निगः मोटरसाइकल नं ज्वंगु ख: । आः निगः मोटरसाइकल थप अनुसन्धनया निंति जिल्ला प्रहरी ज्याकू धनुषाय् तयातःगु दु ।",http://www.nepalmandal.com/content/1801.html
वेपत्ता आयोग गठन या : ओएचसिएचआर ,"Sun May 31, 2009  6:59 pm","संयुक्त राष्ट्रसंघीय मानवअधिकार उच्चयुक्तया ज्याकू (ओएचसिएचआरं) निदँ न्ह्यः सर्वोच्च अदालतं वेपत्ता यायेगु ज्या सम्बन्धी आयोग गठन यायेत ब्यूगु निर्देशन पालना यायेत सरकारया ध्यानाकर्षण याःगु दु । उच्चायुक्तया ज्याकूं आइतवाः पिथंगु विज्ञप्तिइ सर्वोच्चं निदँ न्ह्यः बलपूर्वकक वेपत्ता याइगु ज्यायात अपराधीकरण यायेगु व अन्तर्राष्ट्रिय मापदण्ड अनुकूल जाँचबुझ आयोग गठन यायेत सरकारयात निर्देशन ब्यूसां उकीया कार्यान्वयन जुइ मफूगु खँ न्ह्यथंनातःगु दु । सर्वोच्चं वेपत्ता यायेगु ज्याय् जिम्मेवारतय्त अनुसन्धान यानाः कारवाही यायेत, पीडित व उमि छेँजःपिंत पर्याप्त क्षतिपूति व राहत बीत नं सरकारया नांमय् निर्देशन ब्यूगु खः । माओवादी सरकारं व्यक्ति बेपत्ता याइगु (कसुर व सजाय) अध्यादेश व्यवस्थापिका संसदय् पेस यासां खूइन्हु दुने उकीयात पारित यायेमाःगु ई पुलेधुंकूगु दु । उच्चायुक्तया ज्याकूथीं थ्व स्वयां न्ह्यः हे बेपत्ता यायेगु ज्याया निंतिं जुइगु सजाय अप्वयेकेत, हदम्यादया ई तनेत व अन्तर्राष्ट्रिय रुपं स्वीकार याःगु परिभाषात नाप ज्वःलाकः बेपत्ता याइगु ज्याया परिभाषायात संशोधन यायेगु लगायत अन्तर्राष्ट्रिय मापदण्ड बमोजिम अध्यादेश हेयेत सरकारयात सिफारिस यायेधुंकूगु दु । उच्चायुत्तया ज्याकूथीं बलपूर्वक बेपत्ता यायेगु ज्या पाखें दक्वसिंया संरक्षण सम्बन्धी अन्तर्राष्ट्रिय महासन्धियात अनुमोदन यायेत नं सरकारयात आह्वान याःगु दु ।",http://www.nepalmandal.com/content/1748.html
सिमान्तकृत समुदायया हक अधिकार प्रतिवेदन पेश ,"Sun May 31, 2009  7:22 pm",आइतवाः च्वंगु संविधानसभाया बैठकय् अल्पसङ्ख्यक व सीमान्तकृत समुदायया हक अधिकार संरक्षण समितिं अवधारण पौ व मस्यौदा पेश याःगु दु । समितिया पाखें सभापति लालबाबु पण्डितं अवधारणा पौ व मस्यौदा न्ह्यब्वयादीगु खः । बैठकय् थ्वस्वयां न्ह्यः राष्ट्रिय हित संरक्षण समितिं न्ह्यब्वःगु अवधारणा पौ व मस्यौदा बारे सहलह याःगु खः । सहलहलय् माओवादी सभासद् खिमलाल देवाकोटां जनयुद्धय् बलिदान ब्यूपिंत शहीद धकाः मच्वःगुलिं मस्यौदा पौ अपूर्ण जूगु धयादिल । वयेकलं जनमुक्ति सेनां म्हितुगु भूमिकाया बारे बिस्कं हे अशं न्ह्यथंने माःगु खँय् बः बियादिल । अथेहे समितिया अवधारण पौललय् जनमुक्ति सेना धाःगु खंग्वः व झिंच्यादँ दुपिं दक्वं नेपामितय्त सैन्य तालिम बीमाःगु खँय् नेपाली कांग्रेस लगायत छुं दलया सभासदतय्सं असहमति प्वंकूगु ख: ।,http://www.nepalmandal.com/content/1754.html
नेपालमण्डल न्यंक मशाल जुलुस ,"Sun May 31, 2009  11:03 pm","नेवाःतय्गु भूमिइ नेवाः स्वशासन दयेमाःगु माग यासें कन्हय् जुइत्यंगु नेपालमण्डल बन्दया पूर्व सन्ध्याय् थौं बहनी नेपालमण्डलया थीथी थासय् व्यापक मशाल जुलुससहित शक्ति प्रदर्शन जूगु दु । येँय् जूगु मशाल जुलुस रत्नपार्कया शान्तिवाटिकां शुरु जुयाः येँया मू बजाः चाःहिलाः क्वचाःगु दु । मशाल जुलसय् नेवाः आन्दोलनया न्ह्यलुवाःत, राजनैतिक पार्टीया नेतालिसे शिक्षक, विद्यार्थी, व्यापारी व जनसाधारणया व्यापक सहभागीता दुगु खः । येँय् थँबही, कोटेश्वर व चाबहिलय् अलग अलग जुलुस पिकाःगु दु । यलय् मंगल बजारं मशाल जुलुस न्ह्यानाः गणबहाल, पुल्चोक चाःहिलाः लगनखेलय् क्वचाःगु दु । अथे हे ख्वप, थिमि, सक्व, फम्पि, भ्वँत, टिसटुंग, पालुंगलय् नं विशाल मशाल जुलुस पिकाःगु समाचार प्राप्त जूगु दु ।",http://www.nepalmandal.com/content/1757.html
च्याम्ह जर्नेलतय् म्याद तनीगु ,"Sun May 31, 2009  8:56 pm","माओवादी नेतृत्वया सरकारं अवकाश ब्यूपिं च्याम्ह जर्नेलतय् म्याद रक्षा मन्त्रालयं अप्वयेकीगु निर्णय याःगु दु । आइतवाः रक्षा मन्त्रालय् च्वंगु बैठकं उगु निर्णय याःगु ख: । रक्षा मन्त्री विद्या भण्डारीया अध्यक्षताय् च्वंगु बैठकय् रक्षा सचिव गणेश जोशी व श्रीधरप्रसाद पोखरेलं नं ब्वति कयादीगु खः । जर्नेलतय् पुर्नबहालीया खँय् रक्षामन्त्री भण्डारीं कानुन व्यवसायीत नापं सहलह यानादीगु खः । सैनीक मुख्यालयं म्याद तनेत सिफारिस यापिं जर्नेलत पवनबहादुर पाण्डे, रमेश बुढाथोकी, प्रदीपविक्रम राणा, नरेन्द्र रावल, रमेश विष्ट, शिवकुमार पौडेल, राजुप्रताप केसी, नरबहादुर कँडेलयात तत्कालीन रक्षामन्त्री रामबहादुर थापा बादलं चैत २ गते निसें लागू जुइ कथं अवकास ब्यूगु खः । लिपाः जर्नेलतय्सं चैत ९ गते सर्वोच्च अदालतय् मुद्दा दायर याःगु खः । मुद्दाय् न्यायाधिश कैलाशकुमार श्रेष्ठया एकल इजलासं च्याम्ह जर्नेलतय्त ज्याये लिहांवनेत आदेश ब्यूगु खः । लिपाः हाकनं सरकारं थ्व निर्णय बदर यायेत सर्वोच्च अदालतय् मुद्दा दायर याःगु खः । उगु मुद्दा आः नं सर्वोच्चय् न्हानाच्वंगु दु ।",http://www.nepalmandal.com/content/1755.html
नेपालमण्डल ठप्प ,"Mon Jun 1, 2009  7:47 am","नेवाः स्वायत्त प्रदेशया मागलिसे आव्हान जूगु थौं नेपालमण्डल बन्दखुन्हु सुथंनिसें बजाः व यातायात ठप्प जूगु दु । स्वनिगःया स्वंगुलिं शहरय् व्यापारीतय्सं स्वतःस्फुर्त रुपं पसः बन्द याःगु दुसा काभ्रे, मकवानपुर, दोलखा, रामेछाप व सिन्धुपाल्चोकय् नं बजार व्यवसाय बन्द जूगु दु । बन्दया हे कारणं भ्वँत, पन्ति, धौख्यः, येँ, यल चले जुइगु यातायात बन्द जूगु दुसा स्थानिय जनतां नीजि सवारी साधन थःथम्हं बन्द याना नेपालमण्डल बन्दयात समर्थन याःगु दु । बन्दं बाह्रबिसे, दोल्खा, त्रिशुली, पालुङ, टिष्टुङ, सिन्धुलीया बजाः लागा समेत ठप्प जुयाच्वंगु दु । थौं सुथय् ६ बजे निसें येँया थीथी थासं पिहां वःगु जुलुसं पसः तिकेगु लिसें लँय् चले याना वयाच्वंगु गाडी पनेगु ज्या याःगु खः । बन्दया क्रमय् नागढुंगाय् छुं यातायात तोडफोड या:गु दु । अथेहे, लुँमधिइ छगः मोटरसाइकल तोडफोड याःगु दुसा रत्नपार्कय् चायेकातःगु निगू होटेलया मेच टेबुल पिने हयाः च्याका बिउगु दु । छुं छुं थासय् सामान्य झडप जूगु दु । बन्दया झ्वलय् कुलेश्वरया फलफूल बजारय् छथ्वः मनूतय्सं बन्दकर्तातय्त आक्रमण यानाः प्यम्हेसित घाःपाः याका बिउगु दु । अन दुने च्वनाच्वंपिं ५०-६० म्ह मनूतय्सं उमित घेरे १५-२० म्ह बन्दकर्तातय्त दाःगु खः । उकी लानाः नेपालभाषाया कार्यकर्ता धर्म मुनिकार छ्यनय् च्यागू टाँका तये मायेक घाःपाः जूगु दु । अथे हे नरेश महर्जन, विनोद खड्गी व मेम्ह छम्ह नं घाःपाः जूगु दु । उगु आक्रमणयां छुं भचा लिपा बन्दकर्तातय् तःधंगु हे पुचः बजारय् दुहां वनाः आपालं पसः स्यंकेगु नापं अन पिने दिकातःगु १४-१५ गः गाडी तोडफोड याना बिल । उकथं हे चाबहीया गोपीकृष्ण हलय् नं २०-२५ म्ह मनूतय्सं बन्दकर्तातय्त आक्रमण याःगु दु । थ्व मनूतय्सं बन्दकर्तायात आक्रमण यायेत्यंबलय् बन्दकर्तां हे उमित दाया छ्वत । लिपा प्रहरीं नं आक्रमण याःवःपिंत हे संरक्षण यानाः टिका नगरकोटी लगायत न्याम्ह बन्दकर्तातय्त ज्वना यंकूगु दु । अथे हे महाराजगंजय् नं मोटरसाइकल गया वःपिं छथ्वः गुण्डा पुचःयात पनेवं उमिसं तरवार लिकयाः बन्दकर्तायात आक्रमण याःगु दु । उकी लानाः तामाङ राष्ट्रिय मुक्ति मोर्चाया दुजः वीरबहादुर तामाङ घाःपाः जूगु दु । लिपा बन्दकर्तातय्सं गुण्डा पुचःयात हे आक्रमण यासें उकिया नाइके शिखर गुरुङयात ज्वनाः प्रहरीयात बुझे याना बिल । लिसें उमिगु निगः मोटरसाइकल नं कब्जाय् काःगु दु । आन्दोलनकारीतय्सं ईमेज च्यानलया बा. २. च. ९४१० नं या भ्यान तोडफोड याना न्हाय्कं तछ्याना बिउगु दुसा कान्तिपुर एफएमका हेम सुवेदीया बा. २९. प. ४७७१ नं या मोटरसाईकल च्याका ब्यूगु दु । अथेहे,कान्तिपुर एफएमया हे कृष्णा पौडेलया बा. ८. प. ५८७२ नंया स्कुटर व सञ्चारकर्मी दिपक पाण्डेया मोटरसाइकल तोडफोड यानाब्यूगु दु । कालिमाटीइ नेपाल टेलिभिजनया छग: गाडीइ नं तोडफोड यानाब्यूगु दु । थौंया बन्दयात नेपाल आदिवासी जनजाति महासंघलिसे आवद्ध जनजाति संस्थात व नेकपा एकीकृत माओवादी निकट नेवाः राष्ट्रिय मुक्ति मोर्चां नं पूर्ण समर्थन याःगु दु । नेपाः राष्ट्रिय पार्टीं म्हिगः छगू वक्तव्य पिथनाः थौंया बन्दयात थःगु पूर्ण समर्थन दुगु खँ धाःगु दु । न्हूगु संविधानय् नेवाः स्वायत्त राज्य नीस्वनेमाःगु व सरकारं हःगु काठमाडौं उपत्यका शहरी विकास विधेयक लित कायेमाःगु माग यासें नेवाः स्वायत्त राज्य मंकाः संघर्ष समितिं नेपालमण्डल लागा बन्दया आह्वान या:गु ख: । नेवाः भूमि नेपालमण्डलय् नेवाः स्वशासनया अधिकार सुनिश्चित यायेत थौंया बन्द तसकं महत्वपूर्ण जुइगुलिं बन्दयात सफल यायेत समितिं सकसितं इनाप याःगु ख:  । किपा - जुजुमान महर्जन",http://www.nepalmandal.com/content/1759.html
सेनापतिया स्पष्टिकरण कायेगु खँय् खनालया सहमति दुगु खुलासा ,"Mon Jun 1, 2009  1:41 pm",नेकपा एमालेया अध्यक्ष झलनाथ खनालं प्रधानसेनापति रुक्मांग कटवालया स्पष्टिकरण कायेगु खँय् थम्ह सहमति प्वंकाःगु खँ धयादीगु दु । वयेकलं स्पष्टिकरण कायेगु खँय् सहमति प्वंकूसां कारवाही यायेगु खँय् धासाः असहमति प्वंकाःगु धयादिल । सोमवाः सुथय् पर्वत सदरमुकाम कुस्मा बजाःलय् ग्वसाःग्वःगु कार्यकर्ता नापलाय्गु ज्याझ्वलय् अध्यक्ष खनालं पार्टीं तःगु मध्यमार्गि धारय् माओवादी सहमत मजूगुलिं थःगु हे कारणं माओवादी सरकारं पिहांवनेमाःगु खँ धयादिल । विकल्प देयेकं देयेकं माओवादीं स्वेच्छिक रुपं सरकार त्वतूगु द्वपं बियादिल । प्रधानसेनापतिनाप स्पष्टीकरण कायेगु खँय् थम्हं सहमति प्वंकूसां नं पार्टीं कटवाल व खड्का निम्हेसितं अनिवार्य अवकास बीया स्वम्हम्ह व्यक्तियात प्रधानसेनापति देयेकेगु प्रस्ताव तयाःगु खँ खनालं कनादिल । वयेकलं माओवादी नेतृत्वया सरकारयात एमालें विखण्डन याःगु माओवादीया द्वपं आधारहीन जूगु धयादिल । माओवादीं अझ नं अपराधिक मनोवृत्ति पाखें भिन्न मजूगु धासें माओवादी सामाजिक फासिवादी प्रवृत्तिया हे कारणं सरकारं पिहांवनेमाःगु खँ अध्यक्ष खनालं धयादिल ।,http://www.nepalmandal.com/content/1760.html
भारतीय राजदूतं कोइराला व ओलीयात नापलात ,"Mon Jun 1, 2009  4:32 pm",भारतीय राजदूत राकेश सुदं नेपाली कांग्रेसया सभापति गिरिजाप्रसाद कोइराला व नेकपा एमालेया प्रभावशाली नेता केपी शर्मा ओलीयात नापलाना मन्त्रिमण्डल विस्तार बारे खँल्हाबंला यानादीगु दु । सोमवाः कोइराला निवास वनाः राजदूत सुदं मन्त्रिमण्डल गठन यायेत यक्व ई काय् मज्यूगु धासें अथे जुसाः शान्ति प्रकृयाय् तकं असर लाइगु धासें याकनं मन्त्रिमण्डल गठन यायेत इनाप यानादीगु खः । अथेहे सुद व कोइराला दथुइ लिपांगु राजनीतिक घटनाक्रमया बारे नं खँल्हाबंला जूगु खः । अथेहे थौं हे राजदूत सुदं एमाले नेता ओली नापलाना नं मन्त्रिमण्डल विस्तारया बारे खँल्हाबंला यानादीगु खः ।,http://www.nepalmandal.com/content/1773.html
संसद सुचारु यायेगु बारे प्रधानमन्त्री व सभामुख दथुइ खँल्हाबंला ,"Mon Jun 1, 2009  7:28 pm",प्रधानमन्त्री माधवकुमार नेपाल व सभामुख सुवास नेम्वाङ दथुइ सोमवाः सनिलय् खँल्हाबंला जूगु दु । प्रधानमन्त्री निवस बालुवाटारय् जूगु खँल्हाबंलाय् माओवादीं अवरोद्ध यानाच्वंगु संसद सुचारु यायेगु बारे सहलह जूगु खँ प्रधानमन्त्रीया प्रेस सल्लाहाकार विष्णु रिजालं जानकारी बियादिल । माओवादीं राष्ट्रपतिया पलाः विरुद्धया संकल्प प्रस्तावयात सहलह यायेत संसदय् मयंकेगु सभामुखया निर्णय लिपाः माओवादीं संसद अवरुद्ध यानाच्वंगु दु । सहलहलय् माओवादीया कारण अवरोद्ध जूगु संसद सुचारु यायेगु व राजनीतिक सहमतिया निंतिं पहल यायेगु विषयस खँ जूगु खः ।,http://www.nepalmandal.com/content/1774.html
सरकारया न्युनतम साझा ज्याझ्व तयार ,"Tue Jun 2, 2009  1:55 pm","सरकारया न्युनतम साझा ज्याझ्व तयार जूगु दु । कार्यदलया मंगलवाः सुथय् च्वंगु बैठकं थुकीयात पूर्णता ब्यूसां दलया शीर्ष नेतात नाप सहलह यानाः तिनि अन्तिम निर्णय या:गु खः । कार्यदलया बैठक धुनेवं च्वंगु एमाले शीर्ष नेतातय् बैठक व लिपा कांग्रेस नाप जूगु सहलह धुंका सरकारया न्युनतक साझा ज्याझ्वलं पूर्णता काःगु खः । मंगलवाः एमाले संसदीय ज्याकू सिंहदरवारय् च्वंगु कार्यदलया बैठकय् नेपाली कांग्रेस, एमाले, मधेशी जनअधिकार फोरम व तराई लोकतान्त्रिक पार्टीया नेतातय्सं ब्वति काःगु खः । कार्यदलया बैठकं तयार यानाः ब्यूगु आधारय् शीर्ष नेतातय्सं स्वयाः न्युनतम साझा ज्याझ्वयात पारित यायेगु निर्णय जूगु खः । एमाले व कांग्रेस दथुइया बैठक लिपाः कांग्रेसं नं थुकी सहमति प्वंकूगु खँ एमाले सचिव शंकर पोखरेलंध धयादिल । थौं स्वताः ईलय् च्वनीगु एमालेयात समर्थन याइगु नीनिगु दलया बैठकं न्युनतम साझा ज्याझ्वयात अनुमोदन याइगु ज्याझ्व दु । सरकारया न्युनतकम साझा ज्याझ्वलय् राष्ट्रियता, राष्ट्रिय एकता व राष्ट्रिय हितया सम्बद्धन, संघीय लोकतान्त्रिक गणतन्त्रया कार्यान्वयन व राज्यया पुनसंरचना, दिगो शान्ति, शान्ति सुरक्षाया सुरक्षाया प्रत्याभुति, तात्कालिक राहत एवं पुननिर्माण, आर्थिक-सामाजिक रुपान्तरण लगायतया खँ दुथ्याकातःगु दु । कार्यदलया दुजः रघुजी पन्तया कथं एमालें पेश याःगु ज्याझ्वयात छुं नं परिमार्जन मयासें न्युनतम साझा ज्याझ्वयात कार्यदलं पारित याःगु ख: । अथेहे कार्यदलं राष्ट्रिय संयुक्त सरकार संचालनया सामान्य विधि व मान्यता, राजनीतिक समन्वय समिति व मन्त्रीतय् निंतिं आचारसंहिता नं पारित याःगु दु । कार्यदलया बैठक म्हिग च्वनीगु धासां बन्दया कारणं थौं सुथ्य जक च्वंगु खः ।",http://www.nepalmandal.com/content/1779.html
माओवादीं राजधानी केन्द्रीत शान्तिपूर्ण आन्दोलन याइगु ,"Fri May 29, 2009  7:09 pm",एकीकृत नेकपा (माओवादी)या अध्यक्ष पुष्पकमल दाहाल 'प्रचण्डं' शान्ति स्थापनाया निंतिं राजधानी केन्द्रीत शान्तिपूर्ण आन्दोलन यायेगु खँ धयादीगु दु । शुक्रवाः यलय् जूगु ज्याझ्वलय् न्ववासें वयेकलं माधवकुमार नेपालया नेतृत्वय् गठन जूगु सरकार 'बेकी किङ' हेयेगु षडयन्त्र जूगु द्वपं बियादिल । वयेकलं संविधानसभाय् निगूगु तःधंगु दल नेपाली कांग्रेस व स्वयम् एमालेय अध्यक्ष झलनाथ खनाल दुसां संविधानसभाय् बुम्ह नेपालयात प्रधानमन्त्री देयेकूगु धइगु तःधंगु 'ग्रयाण्ड डिजाइन' ख: धयादिल । अध्यक्ष प्रचण्डं माओवादीयात शान्ति विरोधी धकाः गणतन्त्रयात संस्थागत यायेमबीगु कासाः न्ह्यानाच्वंगु आशंका प्वंकादिल । वयेकलं प्रतिक्रियावादीत माओवादीयात हाकनं जंगल छ्वयेत स्वयाच्वंगु धासें आः माओवादी जंगल मवनीगु व जनातया दथुइ च्वनाः गणतन्त्रयात बचेयायेत संघर्ष याइगु खँ कनादिल ।,http://www.nepalmandal.com/content/1723.html
जनसंविधान मार्फत जनताया गणतन्त्र : भट्टराई ,"Fri May 29, 2009  10:42 pm",माओवादीया वरिष्ठ नेता डा. बाबुराम भट्टराईं माओवादीं सदन व सतकं आन्दोलन यानाः जनसंविधान मार्फत जनताया गणतन्त्र स्थापना यायेगु दावी यानादिल । गणतन्त्र पलिस्था जूगु दच्छि क्यंगु लसताय् माओवादीं शुक्रवाः येँय् याःगु ज्याझ्वलय् न्ववायेगु झ्वलय् वयेकलं सभासदत न्यानाः थःगु पक्षय् कयाः गठन जूगु सरकारं जनताया आकांक्षा कथं ज्या यायेमफइगु खँ धयादिल । वयेकलं नेपाली कांग्रेस व एमालेया गठबन्धनं राजतन्त्र पुनस्थापना यायेत नारायणहिटीइ निस्वनेमाःगु गणतन्त्र स्मारक रत्नपार्कय् निस्व‌ंगु द्वपं बियादिल । वयेकलं कांग्रेस व एमालें गणतन्त्र सिधेकेत योजनावद्ध तरिकां वर्तमान सरकार गठन या:गु धासें थ्व कठपुतली सरकारयात पर्दा ल्युनेच्वनाः प्रतिक्रियावादी शक्तितय्सं संचालन यानाच्वंगु द्वपं बियादिल ।,http://www.nepalmandal.com/content/1724.html
संकल्प प्रस्ताव बारे संसदय् सहलह मजुइगु ,"Sat May 30, 2009  11:16 am",राष्ट्रपति विरुद्ध एकीकृत नेकपा (माओवादीं) संसदय् दर्ता याःगु संकल्प प्रस्तावयात संसदय् सहलह यायेत मयंकेगु निर्णय सभामुख सुवास नेम्वाङः यानादीगु दु । शनिवाः सुथय् कार्यव्यवस्था परामर्श समितिया बैठक लिपा सभामुख नेम्वाङं राष्ट्रपतिया बारे संसदं फौसला यायेमज्यूगु धासे थुकीया बारे संसदय् सहलह मजूइगु खँ धयादिल । वयेकलं अदालतय् विचाराधिन मुद्दा व राष्ट्रपतियात संसदं निर्देशन बीगु व्यवस्था मदुगुलिं संसदय् संकल्प प्रस्ताव मयंकेगु निर्णय यानाःगु कनादिल । सिंहदरवारय् सभामुखया ज्याकूथी जूगु बैठकय् एमाले नेतृत्वयात समर्थन याइगु दलतय्सं संकल्प प्रस्ताव संसदय् यंकेमज्यूगु खँय् बः ब्यूगु खसाः माओवादीं धासाः संकल्प प्रस्ताव संसदय् मयंकूसाः हिउँदे अधिवेशन क्वचायेके मबीगु तर्क तःगु खः । कार्यव्यवस्था समितिया थ्व निर्णय प्रति माओवादीया प्रमुख सचेतक पोष्टबहादुर बोगटीं असहमति प्वंकूसें उकीया विरुद्ध संसद व सतकं आन्दोलन यायेगु धयादिल ।,http://www.nepalmandal.com/content/1726.html
सहमति व सहकार्यया विकल्प मदु : प्रधानमन्त्री ,"Sat May 30, 2009  12:34 pm","प्रधानमन्त्री माधवकुमार नेपालं शान्ति प्रकृया व संविधान निर्माणया निंतिं राजनीतिक सहमति आवश्य जूगु धासें सहमतिया निंतिं थम्हं कुतः यानाच्वनीगु प्रतिबद्धता प्वंकादीगु दु । येँय् मिनभवनय् चिनियाँ सरकारया ग्वहालि निजामति कर्मचारी अस्पतालया शनिवाः उल्लेज्या यासें प्रधानमन्त्री नेपलां शान्ति प्रकृयायात निर्धारित लक्ष्यय् थ्यंकेत व न्हूगु संविधान च्वयेत सहमति, सहकार्य व एकताया विकल्प मदु धयादिल । वयेकलं देय् संक्रमणकालय् जूगुलिं उकीयात याकनं क्वचायेकेगु निंतिं सहमति व दलीया एकता आवश्यक जूगु खँ धयादीगु दु । ज्याझ्वलय् नेपालया निंतिं चिनियाँ राजदूत क्यू गोहोङं आर्थिक प्रगति जुसाः जक नेपालय् सामाजिक व राजनीतिक स्थिरता कायम जुइगु बीचाः प्वंकादिल । वयेकलं नेपाःयात बियावयाच्वंगु आर्थिक व प्राविधिक ग्वहालियात निरन्तरता बीगु प्रतिबद्धता प्वंकादिल । चिनियाँ सरकारया ग्वहालि खुइगू करोड तकाः लागतय् निर्माण जूगु थ्व अस्पतालं निजामति कर्मचारीया नापं सर्वसाधारणयात नं सेवा उपलब्ध याइगु ग्वसाः दु ।",http://www.nepalmandal.com/content/1727.html
कांग्रेस सरकारय् वनीगु ,"Sat May 30, 2009  7:29 pm","नेपाली कांग्रेस संविधानसभा दलं पार्टी सरकारय् वनीगु निर्णय याःगु दु । तर सरकारय् सुयागु नेतृत्वय् वनेगु व सु सु वनेगु धकाः अन्तिम निर्णय यायेगु जिम्मा पार्टी सभापति गिरिजाप्रसाद कोइरालायात केन्द्रीय कमिटीं ब्यूगु दु । सराकारय् सुयागु नेतृत्वय् वनेगु धकाः विवाद कायम हे जूगुलिं नां चयन यायेत पार्टी सभापतियात जिम्मा ब्यूगु खः । शनिवाः केन्द्रीय कमिटीया बैठकं पार्टीं सभापतियात उगु जिम्मा ब्यूगु खः । बैठकं सभापति गिरिजाप्रसाद कोइरालायात जिम्मा ब्यूसां  कोइरालां धासा: प्यम्ह बरिष्ठ नेतात्यत थ्व जिम्मेवारी बियादीगु दु । सभापति कोइरालां कार्यवाहक सभापति सुशिल कोइराला, वरिष्ठ नेता शेरबहादुर देउवा, उपसभापति रामचन्द्र पौडेल व महामन्त्री विमलेन्द्र निधियात पार्टीइ आन्तरिक सहलह याना: पार्टीया पाखें  मन्त्रीमण्डलय् ब्वति काइपिनी नां क्वछीत धा:गु दु । केन्द्रीय कमिटीया बैठक लिपाः संविधानसभा दलया बैठक च्वनाः उगु निर्णय अनुमोदन याःगु खः । संविधानसभा दलया ज्याकू सिंहदरवारय् च्वंगु बैठकय् कांग्रेस सरकारय् वनीगु जानकारी ब्यूसें सरकारया स्वरुप, सरकारया कार्यनिति, सरकारया न्युनतम साझा ज्याझ्वःया बारे सभासद्त नाप राय सल्लाह काःगु खः । थ्वस्वयां न्ह्यः पार्टी ज्याकू सानेपाय् च्वंगु केन्द्रीय कार्यसमितिया बैठकं सरकारय् वनीगु औपचारिक निर्णय याःगु खः । केन्द्रीय समितिया बैठकं कांग्रेस संसदीय दलया बैठकं ब्यूगु राय व सुझाव बमोजिम सरकारय् ब्वति कायेगु नेतातय् नां ल्ययेगु निर्णय याःगु खः ।",http://www.nepalmandal.com/content/1728.html
द्वलंद्वः नेवाःत सतकय् कुहांवल ,"Sat May 30, 2009  10:03 pm",जेठ १८ गते नेपालमण्डल बन्दया झ्वलय् थौं येँय् ग्वसाः ग्वःगु जुलुसय् द्वलंद्वः नेवाःत सतकय् कुहां वयाः ऐक्यबद्धता क्यंगु दु । येँया बसन्तपुलिं न्ह्याःगु जुलस येँय् थीथी थाय् चाःहिलाः क्वचाःगु खः । जुलुस नेवाः स्वायत्त राज्य मंकाः संघर्ष समितिया आव्हानय् जूगु खः । येँ महानगरपालिकाय् नेपालभाषा जनकपुर नगरपालिका व धनुषा जिविसय् मैथिली भाषायात मान्यता ब्यूगु निर्णय यात २०५६ सालं सर्वोच्च अदालतं ब्यूगु निषेधात्मक आदेश ब्यूगु दिन जेठ १८ गतेया दिं लाकाः कंस सोमवाः नेपालमण्डल बन्द जुइत्यंगु खः । बन्दया आव्हानकर्ता नेवाः स्वायत्त राज्य मंकाः संघर्ष समितिं नेपालमण्डलय् नेवाः जातिय स्वशासन सुनिश्चित यायेमाःगु काठमाडौं उपत्यका शहरी विकास विधयेक खारेजीया निंतिं व्यापक सः ल्हनाच्वंगु दु । समितिं सोमवाःया बन्द ताःलाकेत सकसितं आव्हान याःगु दुसा प्रचारात्मक ज्याझ्वः तिव्र गितं न्ह्याकूगु दु । बन्दया पूर्व सन्ध्या कन्हय् थाय्थासय् मशाल जुलुस यायेगु ज्याझ्वः तयातःगु दु । (किपा - राजेश तण्डुकार),http://www.nepalmandal.com/content/1730.html
फोरमय् तिव्र विवाद ,"Sat May 30, 2009  8:14 pm","मधेशी जनअधिकार फोरमय् सरकारय् ब्वति कायेगु वा मकायेगु धकाः तिव्र विवाद जूगु दु । सरकारय् वनेगु वा मवनीगु धकाः पार्टीया औपचारिक निर्णय यायेत म्हिग निसें न्ह्याःगु बैठकय् अध्यक्ष उपेन्द्र यादव व संसदीय दलया नेता विजयकुमार गच्छादार दथुइ शनिवाःया बैठकय् आरोप-प्रत्यारो जुइवं विवाद चरम रुपय् थ्यंगु दु । बैठक न्ह्यानाच्वंगु ईलय् बैठक त्वःता वंम्ह अध्यक्ष यादवं संसदीय दलया नेता गच्छादरया हस्ताक्षर अभियान व पार्टी निर्णय मयासें सरकारय् थःगु नेतृत्वय् वनीगु निर्णय गैरकानुनी धासें आपत्ति प्वंकूगु दु । वयेकलं लिपा पत्रकार सम्मेलन यानाः पार्टीं निर्णय हे मयाःगु ईलय् सरकारय् वनेगु संसदीय दलया निर्णय गैरकानुनी जूगु धयादिल । वयेकलं कांग्रेस, एमाले लगायत प्यंगू दलं थुकीयात मान्यता बीगू धइगु पार्टी कुचाः थलीगु षड्यन्त्र जूगु द्वपं ब्यूसें पार्टी दुने सहमति जुइमफुसाः माधव नेपाल नेतृत्वया सरकारयात ब्यूगु समर्थन लित कायेगु ख्याच्व नं बियादिल । अथेहे, थौं हे संसदीय दलया नेता विजयुमार गच्छदारं नं पत्रकार सम्मेलन यासें संसदीय दलया निर्णययात पार्टीं मान्यता मब्यूसाः अप्रिय घटना जुइगु ख्याच्वः बियादिल । वयेकलं पार्टी अध्यक्ष यादवं हस्ताक्षर अभियानयात गैरकानुनी धका: ब्यूगु धापू आपत्तिजनक जूगु नं धयादिल । वयेकलं न्ह्याथे यानाः जुसां थः लोकतान्त्रिक सरकारय् ब्वति कया:तुं त्वतीगु धासें पार्टीं थःगु निर्णययात समर्थन यायेमाः धयादिल ।",http://www.nepalmandal.com/content/1729.html
माओवादी पाखें आन्दोलन घोषणा ,"Sun May 31, 2009  12:37 pm","राष्ट्रपति विरुद्धया संकल्प प्रस्ताव सदनय् सहलह मयाकेगु जुइवं माओवादीं आन्दोलनया घोषणा याःगु दु । आइतवाः सुथय् च्वंगु माओवादी सचिवालय्या बैठकं नागरिक सर्वोच्चताया निंतिं धासें देययंक आन्दोलन यायेगु ज्याझ्वत सार्वजनिक याःगु दु । माओवादीं सार्वजनिक याःगु ज्याझ्व कथं २० गते बुधवाः देया न्ह्यय्न्याःगु हे जिल्लाया जिल्ला प्रशासन ज्याकूथी निघौ धरणा व घेराउ यायेगु, २१ गते निसें ३१ गते तक देययंकया जनवर्गीय संगठन टोकन हड्ताल यायेगु व जुलुस पिकायेगु निर्णय याःगु दु । अथेहे, बैठकं देययंकया दक्वं गाविस व नगरपालिकाय् विरोद्ध ज्याझ्वत क्वछीत मोहन वैद्यया संयोजकत्वय् छगू समिति गठन याःगु दु । बैठकं व्यवस्थासपिका संसदय् संकल्प प्रस्ताव सहलह यायेत मयंकाः अधिनायकवादी चरित्र प्रदर्शन याःगु नं ठहर याःगु दु । बैठकय् व्यवस्थापिका संसदया बैठक बहिस्कार यानाःतुं च्वनेगु निर्णय जूगु खँ माओवादी प्रवक्ता दिनानाथ शर्मा जानकारी बियादिल ।",http://www.nepalmandal.com/content/1732.html
लोडसेडिङ आः न्हि प्यघौ जक ,"Sun May 31, 2009  4:32 pm",नेपाल विद्युत प्राधिकरणं सोमवाः निसें लागू जुइ कथं लोडसेडिङया ई क्वःकायेत्यंगु दु । प्राधिकरणं पिथंगु लिपांगु सुचं कथं आः न्हि प्यघौ जक लोडसेडिङ जुइ । लगातार वा वयाः खुशीलय् लः अप्वःगुलिं लोडसेडिङया ई म्हो यायेत्यंगु खँ प्राधिकरणं धाःगु दु । प्राधिकरणं थुसी खुशी लः मदया न्हि झिंखुघौ तक लोडसेडिङ यानाः वयाच्वंगु खसाः आइतवाः तक धासाः न्हि च्याघौ लोडसेडिङ यानावयाच्वंगु खः ।,http://www.nepalmandal.com/content/1733.html
सहमतिया रजनीति मत्वतेत माओवादीयात इनाप ,"Thu May 28, 2009  11:50 am",थीथी राजनीतिक दलया नेतातय्सं एकीकृत नेकपा (माओवादी)यात नं सरकारय् दुथ्याकाः संविधान निर्माण व शान्ति प्रकृयायात तार्कित निष्कर्षय थ्यंकेमाःगु खँ धाःदु । बुधवाः येँय् जूगु छगू ज्याझ्वलय् कांग्रेस उपसभापति गोपालमान श्रेष्ठं माओवादीं नं सरकारय् ब्वति कायेमाःगु खँ धयादीगु दु । वयेकलं आग्रह-पूर्वाग्रह स्वयां च्वये थांवानाः राष्ट्रिय सहमतिया सरकाय् ब्वति कायेगुया विकल्प मदु धयादिल । नेकपा (एमाले)या पोलिटब्यूरो दुजः रघुजी पन्तं माओवादी निलाः-स्वलाःया दुने माधवकुमार नेपालया नेतृत्वय् सरकारय् वइगु धयादिल । नेपाली राजनीतिइ बीचा हे मयाः कथंया घटनाक्रम जुयाच्वंगु धासें नेता पन्तं माओवादी नं स्वलाःया दुने सरकारय् वइगु दाबी यानादिल । ज्याझ्वलय् माओवादीया सचिवालय दुजः लिलामणि पोखरेलं वर्तमान सरकार नाप संवाद नं जुइमफइगु धयादिल । नागरिक सर्वोच्चतायात हाचांकाःया सैनिक सर्वोच्चतायात संस्थागत यायेत गठन जूगु सरकार धासें अज्याःगु सरकारं माओवादीयात सरकारय् ब्वति कायेत याःगु इनाप हास्यास्पद जूगु धयादिल । अथेहे तराई-मधेश लोकतान्त्रिक पार्टीया उपाध्यक्ष महेन्द्र राय यादवं राष्ट्रिय सहमति निर्माण यानाः न्ह्याः वनेगुया विकल्प मदु धयादिल । राष्ट्रिय प्रजातन्त्र पार्टीया प्रवक्ता परशुराम खापुङं राष्ट्रिय सहमति यानाः वनेमाःगस खँ बः बियादिल ।,http://www.nepalmandal.com/content/1676.html
हिउँदे अधिवेशन क्वचायेकेगु निंतिं प्रधानमन्त्री-सभामुख खँल्हाबंला ,"Thu May 28, 2009  11:52 am",व्यवस्थापिका संसदया विधेयक अधिवेशन क्वचायेकेगु निंतिं सभामुख सुवाषचन्द्र नेम्वाङं राजनीतिक भेटघाटया ज्यायात तीव्रता बियादीगु दु । थ्वहे झ्वलय् बिहिवाः सुथय् वयेकलं प्रधानमन्त्री माधवकुमार नेपाल यात नापलानादीगु दु । सरकारयात समर्थन याइगु झिंन्ह्यगू दलया बैठक व मन्त्रीपरिषया बुधवाः च्वंगु बैठकं बजेट अधिवेशनया तयारी यायेमाःगुलिं हिउँदे अधिवेशनया अन्तय याकनं यायेमाःगु निर्णय याःगु खः । थ्वहे झ्वलय् थौं सुथय् हिँउदे अधिवेशन क्वचायेकेगु खँय् प्रधानमन्त्री नेपाल व सभामुख नेम्वाङ दथुइ जूगु खँल्हाबंलाय् प्रधानमन्त्री नेपालं सहमतिया आधारय् हिँउदे अधिवेशन क्वचायेकेत सभामुख यात इनाप यानादीगु खः । सहमतिया निंतिं थीथी दलया नेतात नाप सभामुख नेम्वाङं  थौं हे खँल्हाबंला यानदीत्यंगु दु । खँल्हाबंलाय् सभामुख नेम्वाङ लिप्पांगु राजनीति घटनाक्रमय् च्यूता प्वंकादीसें थुकीयात सहमति यानाः ज्यंकेत प्रधानमन्त्रीयात सुझाव बियादीगु खः । लिसःलय् प्रधानमन्त्री नेपालं सरकारं माओवादी नापं नं सहमति व सहकार्य यानाः थःगु पलाः ल्ह्वनीगु खँ धयादिल । थ्वहे दथुइ थौं हे सभामुख नेम्वाङं नेपाली कांग्रेसया सभापति गिरिजाप्रसाद कोइराला व एकीकृत नेकपा (माओवादी)या अध्यक्ष पुष्पकमल दाहाल प्रचण्डयात नं नापलाना: हिँउदे अधिवेशन क्वचायेकेगु बारे खँल्हाबंला यानादीगु दु ।,http://www.nepalmandal.com/content/1677.html
सरकार प्रतिगमन पाखे : माओवादी ,"Thu May 28, 2009  12:46 pm",माओवादी सरकारं याःगु निर्णयत हिकाः माधवकुमार नेपालं नेतृत्व याःगु सरकार प्रतिगमन पाखें न्ह्याः वनाच्वंगु खँ माओवादीं धाःगु दु । माओवादी सचिवालयया बिहिवाः च्वंगु बैठकं न्हूगु सरकारया निर्णय अधिनायवादी व अनैतिक जूगु टिप्पणी याःगु दु । न्हूगु सरकारं राज्य पुर्नसंरचना मन्त्रालय खारेज यानाः आयोग देयेकेगु व संविधानसभा मन्त्रालय यात संसदीय व्यवस्था मन्त्रालय देयेकेगु तयारी यानाच्वंगु दु । नागरिक सर्वोच्चता विरुद्ध अपूर्ण मन्त्रिपरिषदं थंज्याःगु निर्णय यानाः सरकारं अधिनायवादी चरित्र क्यंगु खँ माओवादी प्रवक्ता दिनानाथ शर्मा धयादिल । बैठकं कांग्रेस व एमालेया एजेण्डा संविधानसभा व गणतन्त्र हे मजूगुलिं उगु दलत व माओवादीया लँपू पाःगु ठहर याःगु दु । थौंया बैठकय् संविधान निर्माणय् पार्टीया भूमिका व पोलिटब्यूरो बैठकया निंतिं एजेण्डाया बारे नं सहलह जूगु खः ।,http://www.nepalmandal.com/content/1679.html
व्यवस्थापिका संसदया बैठक स्थगित ,"Thu May 28, 2009  4:00 pm",बिहिवाः च्वनेमाःगु व्यवस्थापिका संसदया बैठक च्वंहे मच्वंसें सूचना तिकाः जेठ १७ गते तकया निंतिं स्थगित याःगु दु । एकीकृत नेकपा (माओवादीं) राष्ट्रपति विरुद्ध दर्ता याःगु संकल्प प्रस्ताव संसदय् बहस यायेगु वा मयायेगु धकाः बिहिवाः च्वंगु संसदया कार्यव्यवस्था परामर्श समितिया बैठक विनानिष्कर्ष क्वचायेवं बिहिवाः न्हिनय् स्वताः ईलय् च्वने धकाः ग्वसाःग्वयातःगु व्यवस्थापिका संसदया बैठक सूचना तिकाः स्थगित याःगु खः । संसदय् दुथ्याःगु नीनिगू दलया बैठकं व्यवस्थापिका संसदया हिउँदे अधिवेशन क्वचायेकेगु निर्णय याःगु खसाः माओवादीं धासाः संकल्प प्रस्ताव बारे सहलह हे मयायेकं अधिवेशन क्वचोगु निर्णयया प्रतिकर यायेगु निर्णय याःगु खः ।,http://www.nepalmandal.com/content/1680.html
एमाले व कांग्रेस दथुइ कन्हय् तक मन्त्रिपरिषद विस्तार यायेगु सहमित ,"Thu May 28, 2009  12:26 pm",सरकारया नेतृत्व यानाच्वंगु नेकपा (एमाले) व नेपाली कांग्रेसया दथुइ कन्हय् तक मन्त्रिपरिषद विस्तार यायेगु सहमति जूगु दु । प्रधानमन्त्री निवास बालुवाटारय् निगू दलया नेतात दथुइ जूगु खँल्हाबंलाय् थौं सनिलय् तक मन्त्रालयया बाँडफाँड यायेगु व कन्हय् मन्त्रिपरिषद बिस्तार यायेगु खँय् सहमति जूगु खँ प्रधानमन्त्रीया प्रमुख सल्लाकार रघुजी पन्त जानकारी बियादिल । थ्वहे दथुइ कांग्रेस व मधेशी जनअधिकार फोरमं सरकारय् थःगु पार्टीया नेतृत्व सुनां याइगु धइगु खँय् विवाद जुयाच्वंगु दु । कांग्रेस सभापति गिरिजाप्रसाद कोइरालां सरकारय् थःगु पार्टी पाखें नेता रामचन्द्र पौडेलया नेतृत्व थः म्हाय् सुजाता कोइरालायात नं छवेयेगु कुतः यानाःच्वंगु दु । तर कांग्रेसया कार्यवहाक सभापति सुशिल कोइराला व वरिष्ठ नेता शेरबहादुर देउवां धासाः थुकी असहमति प्वंकूगु दु । अथेहे फोरम अध्यक्ष उपेन्द्र यादव व संसदीय दलया नेता विजयकुमार गच्छदार दथुइ सरकारय् पार्टीया नेतृत्व सुनां याइगु धइगु खँय् विवाद जूगु दु । अध्यक्ष यादव पार्टी सहअध्यक्ष जयप्रकास गुप्ताया नेतृत्व सरकारय् ब्वति कायेमाःगु पक्षय् दुसाः नेता गच्छदार थःगु हे नेतृत्वय् सरकारय् वनेमाःगु पक्षय् दु ।,http://www.nepalmandal.com/content/1678.html
प्रधानमन्त्री नेतात नापलायेगु ज्याय् व्यस्त ,"Thu May 28, 2009  7:30 pm",प्रधानमन्त्री माधवकुमार नेपालं थौं राष्ट्रपति डा. रामवरण यादव लगायत एकीकृत नेकपा (माओवादी)या अध्यक्ष पुष्पकमल दाहाल 'प्रचण्ड' व नेपाली कांग्रेसया सभापति गिरिजाप्रसाद कोइरालायात नापलाना खँल्हबंला यनादीगु दु । प्रधानमन्त्री जुइधुंकाः नेपालं थौं न्हापांगु खुशी राष्ट्रपतियात नापलानादीगु दु । राष्ट्रपति निवास शितल निवासय् वनाः प्रधानमन्त्री नेपालं राष्ट्रपति यादवयात लिपांगु राजनीतिक घटनाक्रम बारे जानकारी बियादीगु खः । अथेहे राष्ट्रपति यादवं सहमतिया आधारय् ज्या यायेत प्रधानमन्त्री नेपालयात इनाप यनादिल । थौं हे प्रधानमन्त्री नेपालं एकीकृत नेकपा (माओवादी)या अध्यक्ष पुष्पकमल दाहाल प्रचण्डयात नं नापलानादीगु दु । निर्वतमान प्रधानमन्त्री नापं जुयादिम्ह प्रचण्डया निवास न्हूगु बजाः वनाः प्रधानमन्त्रीं माओवादीयात सरकारय् ब्वति कायेत इनाप यानादीगु खः । लिसःलय् प्रचण्ड आः तत्काल माओवादी सरकारय् वनीगु सम्भावना मदुगु खँ धयादीगु खः । खँल्हाबंलाय् हिउँदे अधिवेशन क्वचायेकेगु विषयलय् नं खँ सहलह जूगु खः । अथेहे प्रधानमन्त्री नेपालं थौं सुथय् नेपाली कांग्रेसया सभापतियात नं नापलानादीगु खः । कोइराला निवासय् वनाः नापलायेगु झ्वलय् निम्ह नेतात दथुइ आइतवाः तकया दुन मन्त्रिपरिषदयात पूर्णता बीगू सहमति जूगु खः । अथेहे सरकारयात साझा न्युनतम ज्याझ्वयात तत्काल पूर्णता बीगु खँय् नं सहलह जूगु खः ।,http://www.nepalmandal.com/content/1697.html
गणतन्त्र स्मारक निस्वनः ,"Fri May 29, 2009  9:48 am",नेपालय् गणतन्त्रया घोषणा जूगु दच्छि क्यंगु लसताय् प्रधानमन्त्री माधवकुमार नेपालं शुक्रवाः सुथय् रत्नपार्कय् गणतन्त्र स्मारक निस्वनाः दीगु दु । दच्छि न्ह्यः थौया न्हि जेठ १५ गते संविधानसभाया न्हपांगु बैठकं अत्याधिक बहुमतया साथ गणतन्त्रया घोषणा याःगु खः । नेपाःया इतिहासय् निसः व पीदँ निसें राज यानाच्वंगु राजतन्त्रया दच्छि न्हयः विधिव्त रुपं अन्त्य जुया गणतन्त्रया पलिस्थ जूगु  दच्छि क्यंगु लसताय् थौं रत्नपार्कय् गणतन्त्र स्मारक निस्वंगु खः । स्मारक निस्वनेगु झ्वलय् प्रधानमन्त्री नेपालं स्मारक नेपलाया उच्चस्तरया कलात्मक जुइगु धयादिल । थ्वस्वयां माओवादी नेतृत्वया सरकारं नारायणहिटी संग्रालय दुने गणतन्त्र स्मारण निस्वनेगु निर्णय याःगु खसां माधवकुमार नेपालया सरकारं देशी विदेशी सकस्यां मिखाः वनेमाः धकाः येँय्या केन्द्र रत्नपार्कय् गणतन्त्र स्मारक निस्वनेगु निर्णय याःगु खः ।,http://www.nepalmandal.com/content/1699.html
थौं गणतन्त्र दिवस ,"Fri May 29, 2009  10:17 am","संविधानसभाया न्हापांगु बैठकं गणतन्त्र कार्यान्वयन यायेगु घोषणा याःगु न्हि कथं थौं देय्यंक गणतन्त्र दिवस न्यायेकाच्वंगु दु । दच्छि न्ह्यः थौया जेठ १५ गते संविधानसभाया न्हपांगु बैठकं अत्याधिक बहुमतया साथ गणतन्त्रया घोषणा याःगु खः । नेपाःया इतिहासय् निसः व पीदँ निसें राज यानाच्वंगु राजतन्त्रयात दच्छि न्ह्यः बिदाइ याःगु खः । थ्वहे लसताय् राष्ट्रपति डा. रामवरण यादवं न्हापांगु गणतन्त्र दिवसया लसताय् बिहिवाः छगू सन्देश पिथनादिसें शान्ति प्रकृया व संविधान निर्माणया गन्तव्य तक थ्यंकेफुसाः जक न्हूगु गणतन्त्र संस्थागत जुइगु धयादिल । अथेहे देय्या यथार्थ व आवश्यकतायात मनन यानाः दक्व नाप हातेमालो याना न्ह्यने वंसाः गन्तव्यय् थ्यंकेत थाकूमजूगु खँ धयादीगु दु । अथेहे उपराष्ट्रपति परमानन्द झां नं गणतन्त्र दिवसया लसताय् भिंतुना सन्देश ब्यूसें सकल नेपाःमिपिंत सुन्दर व शान्त नेपाल देयेकेत इनाप यानादलि । गणतन्त्र दिवसया लसताय् थीथी दलया नेतातय्सं नं भिंतुना देछानादीगु दु । नेपाली कांग्रेसया सभापति गिरिजाप्रसाद कोइराला, वरिष्ठ नेता शेरबहादुर देउवा, एकीकृत नेकपा (माओवादी)या अध्यक्ष पुष्पकमल दाहाल 'प्रचण्ड', नेकपा मालेया महासचिव सीपि मैनाली, राप्रपाया अध्यक्ष पशुपति सम्शेर राणा लगायत नेतातय्सं भिंतुना सन्देश ब्यूसें सहमति व सहकार्य यानाः न्हूगु शान्त व समृद्ध नेपाः देयेके माःगु खँ बः बियादीगु दु ।",http://www.nepalmandal.com/content/1700.html
सरकारय् फोरमया नेतृत्व गच्छदारं याइगु ,"Fri May 29, 2009  3:27 pm","एमाले नेतृत्वया सरकारय् मधेशी जनअधिकार फोरम पाखें संसदीय दलया नेता विजयकुमार गच्छदारया नेतृत्वय् सरकारय् ब्वति काइगु जूगु दु । सरकार गठनय् समर्थन याःगु न्यागू दलया शुक्रवाः सुथय् च्वंगु बैठकय् फोरम संसदीय दलया निर्णययात मान्यता बीगु सहमति जूगु खः । फोरम संसदीय दलं नेता गच्छदारया नेतृत्वय् सरकारय् ब्वति कायेगु निर्णय याःगु खः । प्रधानमन्त्रीया निजी निवास कोटेश्वरय् कांग्रेस, एमाले, फोरम, तमलोपा व सद्भावनाया मंकाः बैठकं संसदीय दलया निर्णययात ग्वहालि यायेगु निर्णय याःगु खः । उगु निर्णय यात फोरम संसदीया दलया नेता गच्छदारं लसकुस यायेबह जूगु धाःगु दुसाः फोरम अध्यक्ष उपेन्द्र यादव पक्षं धाःसाः थुकीयात फोरमयात विभाजन यायेगु षड्यन्त्र जूगु धासें असहमति प्वंकूगु दु ।",http://www.nepalmandal.com/content/1703.html
थौं प्रधानमन्त्रीं देया नांमय् सम्बोधन यानादीगु ,"Tue May 26, 2009  10:18 am",प्रधानमन्त्री माधवकुमार नेपालं थौं देया नांमय् सम्बोधन यानादीत्यंगु दु । जेठ ९ गते व्यवस्थापिका संसद निर्विरोध निर्वाचित जुयादिम्ह प्रधानमन्त्री नेपालं थौ न्हिनय् प्यताः ईलय् देय्या नांमय् सम्बोधन यानादीगु ज्याझ्व दु । प्रधानमन्त्रीया ज्यकूथीं ब्यूगु जानकारी कथं वयेकलं सम्बोधन मार्फत थःगु प्राथमिकता सार्वजनिक याइगु ज्याझ्व दु । सम्बोधनय् शान्ति व संविधानयात मुख्य एजेन्डा देयेकेत दक्व पक्षात ग्वहालि यायेत इनाप याइगु खँ सिदुगु दु । अथेहे शान्ति प्रकृयायात निष्कर्षय् थ्यंकेत प्रमुख भुमिका दुगु माओवादीयात नं सरकारय् वयेत औपचारिक आह्वान यानादीगु खँ सिदुगु दु ।,http://www.nepalmandal.com/content/1650.html
सार्वभौमिकताया रक्षाया निंतिं सुंनाप नं सम्झौता जुइमखु  : रक्षामन्त्री ,"Mon May 25, 2009  8:13 pm","थौं तिनि नियुक्त जुयादिम्ह रक्षामन्त्री विद्यादेवी भण्डारीं राष्ट्रिय एकता, अखण्डाता व सार्वभौमिकताया रक्षाया निंतिं थःम्हं सुंनाप नं सम्झौता मयायेगु खँ धयादीगु दु । वयेकलं राष्ट्रिय एकता, अखण्डता व सार्वभौमिकताया रक्षाया निंतिं नेपाली सेनां याःगु योगदानया प्रशंसा यासें नेपाली सेना देय्या छगू जक राष्ट्रिय सेना जूगु धयादिल । वयेकलं माओवादी लडाकूतय् समायोजन सहमति कथं जुइगु धासें थुकीया निंतिं सेना समायोजन विषेश समिति गठन जुइधुंकूगुलिं  समितिं याःगु निर्णय कथं सरकार न्ह्यावनीगु खँ धयादिल । सोमवाः हे थःगु कार्यभारया जिम्मेवारी कयादिम्ह भण्डरी नेपाःया राजनीतिक इतिहासय् न्हापांम्ह मिसाः रक्षामन्त्री खः ।",http://www.nepalmandal.com/content/1647.html
महान्यायाधिवक्ता व योजना आयोगया दुजतय्सं राजीनामा ,"Tue May 26, 2009  8:59 am","महान्यायाधिवक्ता राघवलाल वैद्य व योजना आयोग उपाध्यक्ष डा. गुणनीधि शर्मा लगायत स्वम्ह दुजतय्सं सोमवाः राजीनामा याःगु दु । तत्कालीन माओवादी सरकारया प्रधानमन्त्री पुष्पकमल दाहाल प्रचण्डया सिफारिसय् नियुक्त जुयादिम्ह महान्यायाधिवक्ता राघवलाल वैद्यं हिलावंगु राजनीतिक घटनाक्रम नापं माधवकुमार नेपाल प्रधानमन्त्री जुइवं वयेकलं राष्ट्रपति समक्ष राजीनामा बियादीगु खः । वयेकलं लिहावंगु घटनाक्रमयात आत्मासाथ यासें अन्तरिम संविधान कथं न्हुम्ह प्रधानमन्त्रीयात सहज परिस्थिति श्रृजना यायेत थम्हः पदं राजीनामा बियाःगु खँ थःगु राजीनामा पतिइ न्ह्यथंनातःगु दु । थ्वहे दथुइ माओवादीं नियुक्त यापिं राष्ट्रिय योजना आयोगया उपाध्यक्ष डा. गुणनीधि शर्मा दुजःत राममणि पोखरेल, डा. लक्ष्मीप्रसाद देवकोटा व डा. सुनीलबाबु पन्तं नं राजीनामा याःगु दु । च्याम्ह दुजः दुगु आयोगय् माओवादी पाखें नियुक्त जूपिंसं राजीनामा यायेवं आः एमाले पाखें प्रेम बहादुर कुवँर व डा. दिनेशचन्द्र देवकोटा, फोरम पाखें रत्नेश्वरलाल कायस्थ व सद्भावना पाखें नियुक्त जुम्ह रामदेव सिंह यानाः आयोगय् आः प्यम्ह जक दुजः जूगु दु ।",http://www.nepalmandal.com/content/1648.html
युरोपेली राजदूततय्सं प्रधानमन्त्री नापलात ,"Tue May 26, 2009  10:40 am","युरोपेली देया राजदुततय्सं प्यन्हु न्ह्यः तिनि प्रधानमन्त्री जुयादिम्ह माधवकुमार नेपालयात नापलाना खँल्हाबंला या:गु दु । मंगलवाः सुथय् प्रधानमन्त्रीया निजी निवास कोटेश्वरय् वनाः नेपाः स्थित युरोपेली देया राजदूततय्सं प्रधानमन्त्रीयात नापलानादीगु खः । प्रधानमन्त्री नापया खँल्हाबंलाय् युरोपेली देयतय्सं नेपाःया शान्ति प्रकृया व संविधान निर्माणया निंतिं ग्वहालि यायेगु प्रतिवद्धता प्वंकूगु दु । बेलायत, फिनल्याण्ड लगायत खुगू युरोपेली देया राजदूततय्सं माओवादी शिविरय् च्वंपिं लडाकूतय्त तत्काल पुर्नस्थापना यायेमाःगु खँय् बः ब्यूगु खः । पुर्नस्थापनाया निंतिं आवश्यक प्याकेज देयेका ग्वहालि यायेत थःपिं तयार दुगु खँ राजदूततय्सं धाःगु प्रधानमन्त्रीया विदेश मामिला सल्लाहकार राजन भट्टराईं जानकारी बियादिल । अथेहे नेपाल विकास मंचय बैठक नं याकनं यायेत प्रधानमन्त्री समक्ष राजदूततय्सं इनाप याःगु खः । प्रधानमन्त्री नेपालं शान्ति सुरक्षा व नागरिक सर्वोच्चताया खँ सुंनाप नं सम्झौता मयायेगु धासें ग्वहालिया निंतिं राजदूततय्त इनाप यानादिल ।",http://www.nepalmandal.com/content/1651.html
मन्त्रिमण्डल गठन बारे दलत दथुइ सहलह ,"Tue May 26, 2009  7:51 pm","न्हूगु सरकारय् मन्त्रालय् बाँडफाँडया खँय् कांग्रेस, मधेशी जनअधिकार फोरम व तराई-मधेश लोकतान्त्रिक पार्टीया नेतात दथुइ सहलह जूगु दु । मंगलवाः कांग्रेस सभापति गिरिजाप्रसाद कोइराला निवास महारजगंजय् जूगु सहलहलय् पार्टीतय्सं थःगु पार्टीयात देयेमाःगु मन्त्रालयया दाबी याःगु दु । संयुक्त लोकतान्त्रिक मधेशी मोर्चां कांग्रेस-एमाले बराबरया मन्त्रालय मोर्चायात नं बीमाःगु माग याःगु दु । फोरम संसदीय दलया नेता विजय कुमार गच्छादारं न्हूगु सत्ता समिकरण निर्माणय् मोर्चां महत्वपूर्ण भूमिका म्हितुगुलिं वहे कथं मन्त्रालय थःपिंतः बीमाःगु माग यानाःगु खँ धयादिल । मोर्चां प्रभावशाली, विकासे व सामाजिक यानाः मन्त्रालययात स्वंथू ब्वः थालाः वर्गिकरण यानाः भागबण्डा यायेमाःगु तर्क त:गु दु । थःपिंत गुंगू मन्त्रालय बीमाःगु दाबी मोर्चां याःगु दु । अथेहे सरकारया साझा न्युनतम कार्यक्रमय् मोर्चां ल्ह्वंगु मुद्दायात प्राथमिकता बिया न्ह्यथंने माःगु माग याःगु दु । थ्वहे दथुइ मंगलवाः संयुक्त लोकतान्त्रिक मधेशी मार्चां गृह मन्त्रालय सहित गुंगू मन्त्रालय माःगु याःगु दु । मधेशी जनअधिकार फोरमं एमाले नाप संयुक्त लोकतान्त्रिक मधेशी मोर्चायात गृह नापं स्थानीय विकास, भौतिक योजना व निर्माण, महिला बालबालिका व समाजकल्याण, स्वास्थ्य व जनसंख्या व शिक्षा मन्त्रालय बीमाःगु प्रस्ताव तःगु दु । मोर्चायात मुकं गुगूं मन्त्रालय् बीमाःगु प्रस्ताव तःगु खः । थ्व खुगू मन्त्रालयत बी हे माःगु व मेगू स्वंगू मन्त्रालय् न्ह्याःगु ब्यूसां जूगु प्रस्ताव फोरमं तःगु ख: । सरकारया नेतृत्व यानाच्वंगु एमालेनाप मंगलवाः जुगु सहलहलय् फोरमया नेतातय्सं थंज्याःगु माग न्ह्यब्वःगु खः ।",http://www.nepalmandal.com/content/1668.html
नागरिक सर्वोच्चताया हे आधारय् न्हूगु सरकार : प्रधानमन्त्री ,"Tue May 26, 2009  8:59 pm","प्रधानमन्त्री माधवकुमार नेपालं नागरिक सर्वोच्चताया आधारय् हे न्हूगु सरकार गठन जूगु धासें माओवादीयात सरकारय् ब्वति कायेत आह्वान यानादिल । माओवादीं नागरिक सर्वोच्चता स्थापना मजूतल्ले सरकारयात छुं नं कथंया ग्वहालि मयायेगु धयाच्वंगु ईलय मंगलवाः देया नांमय् सम्बोधन यानादिसें प्रधानमन्त्री नेपालं जनतापाखें निर्वाचित व्यवस्थापिका संसदं सरकार निर्माण जूगुलि न्हूगु सरकार नागरिक सर्वोच्चताया प्रतिक जूगु दाबी यानादिल । नवनिर्वाचित प्रधानमन्त्री नेपालं माओवादीप्रति लक्षित यासें कार्यकारी स्वेच्छाचारिता नागरिक सर्वोच्चता मजूगु धासें खँया थःपिंत य:थें व्याख्या मयायेत इनाप यानादिल । वयेकलं माओवादीं एमालेयात राष्ट्रपतिया निर्वाचनय् धोका ब्यूसां माओवादी नेतृत्वया सरकारय् एमालें ब्वति काःगु धासें शान्ति प्रकृयायात न्हयने यंकेत वर्तमान सरकारय् ब्वति कयाः ग्वहालि यायेत माओवादी यात इनाप यानादिल । वयेकलं, - 'एकीकृत माओवादी लगायतया दलत नाप परिस्थितिजन्य परिघटनाया रुपय् खनेदुगु असमझदारी व तिक्तता पाखें दनाः राष्ट्रिय सहमतिया आधार निर्माण यायेत न्हूगु अग्रसरताया साथ न्ह्याः वनेत हार्दिक अपिल दु ।' वयेकलं उकीया निंतिं सरकार थःगु पाखें दक्वं प्रकृया न्ह्याकेत तत्पर जूगु धयादिल । थःयात द्वपं बीयातःगु खँया खण्डन यायेत थःगु सम्बोधनया बःगु ई फुइकादीगु प्रधानमन्त्री नेपालं नेपाली सेनाया नं प्रशंसा यानादिल । नेपाली सेनां लोकतन्त्रिक परिवर्तन व गणतन्त्रयात आत्मसात याना म्हितुगु सकारत्मक भुमिकाया सरकारं प्रशंसा यानाःगु धासें वयेकलं, - 'शान्ति प्रकृयाया प्रत्येक चरणय् नेपाली सेनाया संवेदनशीलता प्रति सरकार सचेत जुइ ।' वयेकलं माओवाली जनसेनाया लडाकूतय् संवेदनशिलता प्रति सरकार गम्भीर जूगुलिं लडाकूतय् रेखदेख, पुर्नस्थापना व समायोजन मार्फत भविष्ययात सुनिश्चित यायेगु दायित्व सरकारं गम्भीरतापूर्वक बहन याइगु धयादिल । राष्ट्रवाद व विदेशी हस्तक्षेपया खँय् नं थःगु निहित स्वार्थय् आधारित जुया व्याख्या मयायेत व थुकीयात राजनीतिक दाउपेचया आधार मदेयेकेत इनाप यासें वयेकलं नेपालया राष्ट्रिय हित, सार्वभौमसत्ता, स्वतन्त्र अस्मिता, भौगोलिक अखण्डता व स्वाभिमानयात मछींकेगु छुं नं ज्या वर्तमान सरकारं मयाइगु धयादिल । संविधानसभा निर्वाचनय् बुम्ह नेता प्रधानमन्त्री जुल धकाः वयाच्वंगु द्वपंया खण्डन यासें प्रधानमन्त्री नेपालं थः नः मेपिं नेतात थें गुबलें त्याम्ह व गुबलें बुम्ह जुसां न्ह्यावलें नं राष्ट्र व जनताया पक्षय् ज्या यानावयाच्वंनाःगु खँ धयादिल । लिपांगु ईलय् खनेदयाच्वंगु राजनीतिक असमझदारीं शान्ति प्रकृयात स्यंकीगु व संक्रमणकाल ताःहाकः जुइगुलि च्यूताः प्वंकादिसें वयेकलं थीथी कथंया हाथ्याया समाना यासें मंकाः पहलय् थन तकः थ्यंगु शान्ति प्रकृयायात मिलेजुया हे क्वचायेकीगु खँ धयादिल ।",http://www.nepalmandal.com/content/1669.html
कटवाल बारे निर्णय यायेगु जिम्मा प्रधानमन्त्रीया ,"Wed May 27, 2009  1:36 pm","बुधवाः च्वंगु मन्त्रिपरिषदया बैठकं प्रधानसेनापति रुक्माङ कटवालयात पुर्नबहाली यायेत नीनगू दलया निर्णय कार्यान्वयन यायेगु्/मायेगु खँया जिम्मा प्रधानमन्त्री माधवकुमार नेपालयात ब्यूगु दु । प्रधानमन्त्री ज्याकू सिंहदरवारय् च्वंगु मन्त्रिपरिषदया बैठकं कोसी खुशीया निरिक्षणया निंतिं स्वम्ह दुजः दुगु निरिक्षण पुचः गठन याःगु दु । पुचःलय् गृह, जलस्रोत व भौतिक योजना व पुनः निर्माण मन्त्रालयया सचिवत दुगु खँ अर्थमन्त्री सुरेन्द्र पाण्डे जानकारी बियादिल । अथेहे थौंया बैठकं राष्ट्रपति डा. रामवरण यादवया उपस्थिति जेठ १५ गते भव्य रूपं न्हापांगु गणतन्त्र दिवस न्ह्याकेगु व शहिद स्मारकया नं शिलान्यास यायेगु निणर्य याःगु दु ।",http://www.nepalmandal.com/content/1670.html
एमालेपाखें न्यूनतम साझा ज्याझ्व प्रस्तुत ,"Wed May 27, 2009  4:35 pm","एमाले नेतृत्वयात समर्थन याःगु दलतय् बैठकय् सरकारया न्यूनतक साझा ज्याझ्व, सरकारया स्वरुप व मन्त्रालय बाँडफाँड बारे सुझाव बीत छगू कार्यदल गठन याःगु दु । बुधवाः च्वंगु बैठकय् थुकीया बारे सहमति मजुइवं थप सहलह यायेगु जिम्मा कार्यदलयात ब्यूगु दु । कार्यदलय् कांग्रेस, एमाले, फोरम व तमलोपाया नेतात च्वंगु दु । कार्यदलं सरकारया न्यूनतम साझा ज्याझ्वया निर्णय याइ । सिंहदरवारय् च्वंगु प्रधानमन्त्रीया ज्याकूथी एमाले नेतृत्वयात समर्थन याइगु नीनिगू दलतय्त सःतुगु खसां झिंखुगू दलतय् जक सहभागिता दुगु खः । बैठकं प्रधानसेनापति रुक्मागं कटवालया पदमुक्त यायेगु व रथी कुलबहादुर खडकायात कामु प्रधानसेनापति देयेकेगु माओवादी सरकारया निर्णय खारेज यायेत प्रधानमन्त्रीयात इनाप याःगु दु । अथेहे बैठकं राज्य पुर्नसंरचना मन्त्रालय खारेज यानाः आयोग गठन यायेगु व संविधानसभा मामिला मन्त्रालयया नां हिकाः संसदीय मामिला मन्त्रालय् देयेकेगु निर्णय जूगु दु । नापं बैठकय् दलतय्सं माओवादीं राष्ट्रपति विरुद्ध व्यवस्थापिका संसदय् दर्ता याःगु संकल्प प्रस्तावयात संसदय् महेत सभामुखयात इनाप यायेगु निर्णय नं याःगु दु । बैठकय् एमालें न्येयगु बुँदा दुथ्याःगु मंकाः न्युनतम ज्याझ्वः न्ह्यब्वःगु दु । थुकीयात दलतय् बैठकय् थप सहलह याये धुंकाः तिनि अन्तिम रुप बीगु निर्णय जूगु दु । एमालें न्ह्यब्वःगु ज्याझ्वलय् मधेशवादी दलत नाप जूगु सम्झौता कार्यान्वयन यायेगु प्रतिबद्धता प्वंकातःगु दु । अथेहे संविधान नाप स्वापू दुगु सम्झौतायात संविधानसभा पाखें निर्णय यायगु खँ न्ह्यथंनातःगु दु । राष्ट्रिय एकता व हितया समवद्र्धन, गणतन्त्र कार्यान्वयन व राज्य पुर्नसंरचना, शान्ति सुरक्षाया प्रत्याभूति, तात्कालिन राहत व पुर्ननिर्माण व आर्थिक व सामाजिक रुपान्तर यानाः न्यागू ब्वय् थलाः मंकाः न्युनतम ज्याझ्व न्ह्यब्वःगु दु । अथेहे एमालें सरकार संचालन यायेत बैठकय् झिंस्वंगु बुँदे प्रस्ताव नं न्ह्यब्वःगु खः ।",http://www.nepalmandal.com/content/1674.html
प्रधानमन्त्रीपाखें शपथ ग्रहण ,"Mon May 25, 2009  12:28 pm","प्रधानमन्त्री माधवकुमार नेपालं पद तथा गोपनियताया शपथ ग्रहण यानादीगु दु । राष्ट्रपति डा. रामवरण यादवं प्रधानमन्त्री नेपालयात पद तथा गोपनियताया शपथ ग्रहण याकादीगु खः । राष्ट्रपति निवास शितल निवासय् राष्ट्रपति पाखें शपथ कयादिम्ह वयेक निम्हम्ह प्रधानमन्त्री खः । थ्व स्वयाः न्ह्यः निवर्तमान प्रधानमन्त्री पुष्पकमल दाहाल प्रचण्डं नं वयेक पाखें हे शपथ ग्रहण यानादीगु खः । प्रधानमन्त्रीया सपथ ग्रहण ज्याझ्वलय् उपराष्ट्रपति परमानन्द झा, सभामुख सुवास नेम्वाङ, पुलांपिं प्रधानमन्त्रीत, प्रमुख दलया नेतात, सभासदत, नागरिक समाजया प्रतिनिधि, उच्च पदस्थ अधिकारी, कुटनीतिक नियोगया पदाधिकारीतय् उपस्थिति दुगु ख: । प्रधानमन्त्रीया सपथ ग्रहणय् निवर्तमान प्रधानमन्त्री व माओवादी अध्यक्ष पुष्पकमल दाहाल उपस्थित जुयामदीसां माओवादी संविधानसभा दलया उपनेता नारायणकाजी श्रेष्ठया उपस्थित दुगु ख: । अथेहे प्रधानमन्त्री नेपालया सपथ ग्रहणया ईलय् प्रधानसेनापति रुक्मांगद कटवाल, कुलबहादुर खड्का लगाया न‌ं उपस्थिति दुगु ख: ।",http://www.nepalmandal.com/content/1618.html
संविधानसभाय् प्रतिवेदन समिति गठन ,"Wed May 27, 2009  4:05 pm","संविधानसभाय् दुथ्याःगु समितिं पेश याःगु न्हूगु संविधानया अवधारणा व प्रारम्भिक मस्योदाय् सहलह यायेत च्वंगु संविधानसभाया बैठकं झिंन्याम्ह दुजः दुगु संविधानसभा प्रतिवेदन समिति गठन याःगु दु । बुधवाः च्वंगु संविधानसभाया नीगुक्वःगु बैठकं दक्वं दलया प्रतिनिधित्व जुइ कथं समिति गठन यायेगु धासां झिंन्याम्ह दुजः जक दुगु समिति गठन याःगु दु । बैठक न्ह्ययेवं माओवादीया सचेतक पोष्टबहादुर बोगदीं अवधारण पौ व प्रारम्भिक मस्यौदा प्रतिवेदन अध्ययन समिति गठन यायेत प्रस्ताव पेश याःगु खः । वयेकलं याःगु प्रस्ताव बहुमतं परित जूगु खः । अध्यन समितिइ अग्नि खरेल, एकराज भण्डारी, नारायण खड्का, प्रतिभा राणा, राधेश्याम अधिकारी, लगायत सभासदत च्वनादीगु दु । समितिं संविधानसभाय् न्ह्यब्वःगु अवधारणा पौ व प्रारम्भिक मस्यौदाय् सहलह यायेगु झ्वलय् सभासदत पाखें वःगु सुझाव व असहमतित टिपोट यानाः संवैधानिक समिति पेश याइगु ज्याझ्वः दु । बुधवाःया राष्ट्रिय हित संरक्षण समितिया प्रारम्भिक मस्यौदाय् सहलह यायेगु धासां नं कार्य व्यवस्था परामर्श समितिया सुझाव कथं आः वइगु १७, १९, २०, २१ व २२ गते याः निंतिं लिछ्याःगु दु ।",http://www.nepalmandal.com/content/1673.html
चर्चय् बम बिष्फोटनया छानबिन यायेत माग ,"Sun May 24, 2009  9:15 pm",ख्रीष्टिन सुझाब समितिं यलया धोविघाटस्थित चर्चय् निम्ह मनू सीकथं याःगु बम बिष्फोटनया छानविन यायेत सरकारलिसे उच्चस्तरिय छानबिन समिति गठनया माग याःगु दु । समितिं थौं येँय्या जनसंचार अभियानय् पत्रकार सम्मेलन यानाः दोषीयात कडा कारवाही व मृतकया थःथितिपिंत उचित राहत बिइत माग याःगु दु । पत्रकार सम्मेलनय् न्वंवापिं आपालं बक्तातय्सं घटनाया अपराधीयात ज्वनाः कानुनकथं कार्वाहीया माग याःगु दु । ज्याझ्वलय् नेपाल बार एशोशीएसनया नायः विश्बकान्त मैनालीं फुक्क नागरिकत एकताबद्ध मजूगु कारण आपराधीक गतिविधि अप्वःगु बिचाः तयादीगु दु । अथेहे सभासद विनोद पहाडीं हिन्दुया सम्राट मानय् याइम्ह जुजु थनेगु राजनीतिक समिकरण जूगु हे दिंसं थज्याःगु घटना जुइगु सुखद मजूगु टिप्पणी यानादीगु दु । अथेहे बिश्व हिन्दू महासंघं छगू बिज्ञप्ती पिथना घटनाया भत्स्रना याःगु दु ।,http://www.nepalmandal.com/content/1616.html
निम्ह दुजः दुगु मन्त्रिपरिषद् गठन ,"Mon May 25, 2009  12:31 pm",प्रधानमन्त्री माधवकुमार नेपालं थौं निम्ह दुजः दुगु मन्त्रिपरिषद गठन यानादीगु दु । प्रधानमन्त्री नेपालं एमाले उपाध्यक्ष विद्या भण्डारीयात व सुरेन्द्र पाण्डेयात मन्त्री नियुक्त यानादीगु खः । विद्या भण्डारीयात रक्षा मन्त्रालय व सुरेन्द्र पाण्डेयात अर्थ मन्त्रालयया जिम्मेवारी ब्यूगु दु । प्रधानमन्त्री नेपालं सपथ ग्रहण यायेधुंकाः राष्ट्रपतिया उपस्थिति नवनियुक्त मन्त्रीतय्त प्रधानमन्त्रीं सपथ ग्रहण याकादीगु खः । सत्ता साझेदार नेपाली कांग्रेसनाप थौं सुथय् जूगु सहलहलय् कांग्रेसया पाखें छ्वईपिं मन्त्रीतय् नां फ्वंगु खसां नां मवयेवं आःयात एमालेया निम्ह जक मन्त्रीत दुथ्यागु मन्त्रिमण्डल गठन याःगु खः । सुथय् कोइराला निवासय् जूगु शीर्ष नेतातय् बैठकय् मन्त्रालय व जिम्मेवारी बाँडफाँड लिपाः जक कांग्रेसं सरकारय वनिपिनि नां बीगु निर्णय जूगु खः । मन्त्रिपरिषदया बैठक थौ‌ हे च्वनीगु ग्वसा: ग्व:यात:गु दु ।,http://www.nepalmandal.com/content/1619.html
कांग्रेस तत्काल सरकारय् मवनीगु ,"Mon May 25, 2009  12:48 pm","नेपाली कांग्रेस तत्काल सरकारय् मवनीगु जूगु दु । सरकारय् पार्टीया पाखें ब्वति काइगु मन्त्रीतय् नां ल्यय्गु निंतिं सोमवाः सुथय् च्वंगु बैठकं थंज्याःगु निर्णय याःगु खः । कोइराला निवासय् जूगु सहलहलय् वरिष्ठ नेता शेरबहादुर देउवा व कार्यवहाक सभापति सुशिल कोइरालां सरकारय् पार्टी पाखें नेतृत्व याइम्ह नेता थःगु पक्षया जुइमाः धकाः अडान कायेवं सहमति जुइमफुगु खः । उपसभापति रामचन्द्र पौडेलं सोमवाः पार्टी पाखें मन्त्रिमण्डलय् सुयानं नां सिफारिस मयाइगु खँ धयादिल । अथेहे, नेतात रामशरण महत व सुजाता कोइरालां मन्त्रिमण्डलय् कांग्रेसयात दइगु मन्त्रालयलय् सहमति जुइ धुंका: जक मन्त्रीतय् नां बारे सहलह याइगु खँ धयादिल ।",http://www.nepalmandal.com/content/1620.html
सरकारयात ग्वहालि यायेफइमखु : अनन्त ,"Mon May 25, 2009  2:10 pm","एकीकृत नेकपा (माओवादी)या सचिवालय् दुजः वर्षमान पुन अनन्तं एमाले नेतृत्वया सरकारयात  माओवादीं ग्वहालि यायेमफइगु खँ धयादीगु दु । सोमवाः पोखराय् क्रान्तिकारी पत्रकार संघं याःगु ज्याझ्वय् वयेकलं राष्ट्रपति पाखें शितल निवासं, प्रधानमन्त्री पाखें सिंहदरवारं व प्रधानसेनापति पाखें सैनिक मुख्यालय स्वंगु थासं सरकार संचालन यायेगु ज्या मदिकूतल्ले थ्व सरकारयात ग्वहालि यायेमफइगु खँ धयादीगु दु । वयेकलं प्रधानमन्त्री माधवकुमार नेपालया नेतृत्वय् गठन जूगु सरकार असंवैधानिक तवरं गठन जूगु धासें स्वंगु थासं देय संचालन यायेगु ज्या मदिकूसाः अन्त्यत थुकीं देयात विखण्ड याइगु ख्याच्वः बियादिल । सरकार क्वथलेत माओवादीं सतकय् मवनेगु धासें नेता पुनं सरकारयात समर्थन याःगु नीछगू दलं हे आन्दोलन यानाः सरकार क्वथलेगु ज्या याइ धयादिल । माओवादीं नागरिक सर्वोच्चताया निंतिं शान्तिपूर्ण आन्दोलन यानाच्वनीगु नं वयेकलं धयादिल । वयेलकं सतक व सदन अवरुद्ध मयासें नं आन्दोलन यायेफइ धकाः माओवादीया शान्तिपूर्ण आन्दोलनं क्यनीगु दाबी यानादिल ।",http://www.nepalmandal.com/content/1621.html
संसदीय निर्वाचन लिपाः जक थ्व सरकारं बिदा काइ : प्रधानमन्त्री ,"Mon May 25, 2009  4:40 pm",प्रधानमन्त्री माधवकुमार नेपालं थ्व सरकारं थःगु कार्यकाल पुवंकाः संसदीय निर्वाचन याकाः जक बिद काइगु खँ धयादीगु दु । प्रधामन्त्रीया सपथ ग्रहण लिपाः सचिवतय्त निर्देशन बीगु झ्वलय् वयेकलं सुनां नं थ्व सरकार क्वथलिगु म्हगसः मखंकेत इनाप यानादिल । थ्व सरकार छुं लाः दुने हे क्वदलीगु धकाः जुयाच्वंगु हल्लाया बारे वयेकलं थ्व सरकारं संसदीय निर्वाचन याकाः जक बिदा जुइ धयादिल । वयेकलं थ्व सरकारं संविधान निर्माण व शान्ति प्रकृयायात तार्किक निष्कर्ष थ्यंका मेगु संसदीय निर्वाचन याकीगु खँ धयादिल । सचिवतय्त निर्देन बीगु झ्वलय् प्रधानमन्त्री नेपालं सरकारं कर्मचारीतय् ज्याया आधारय् मुल्याङकन याइगु धासें दक्व कर्मचारीतय्त ढुक्क जुया ज्या यायेत इनाप यानादिल । अथेहे वयेकलं दलतय् मंकाः न्यूनतम ज्याझ्वया आधारय् न्हूगु बजेट तयार याइगुलिं दक्वसित ग्वहालि यायेत इनाप यानादिल ।,http://www.nepalmandal.com/content/1622.html
मन्त्रिपरिषदया न्हापांगु बैठक क्वचाल ,"Mon May 25, 2009  4:50 pm",प्रधानमन्त्री माधवकुमार नेपालया अध्यक्षताय् च्वंगु न्हापांगु मन्त्रिपरिषदया बैठक क्वचाःगु दु । थौं तिनि गठित मन्त्रीमण्डलया बैठकं जेठ १५ गते गण्तन्त्र दिवसया लसताय् रत्नपार्कय् गणतन्त्र स्तम्भया शिलान्यास यायेगु निर्णय याःगु दु । प्रधानमन्त्री नेपाल नापं रक्षामन्त्री विद्या भण्डारी व अर्थमन्त्री सुरेन्द्र पाण्डे दुथ्याःगु बैठकं मन्त्रिपरिषद गठनया निंतिं ग्वहालि यापिं सकसितं सुभाय् नं ब्यूगु दु ।,http://www.nepalmandal.com/content/1623.html
राष्ट्रिय सहमतिया साझा ज्याझ्व निर्माण यानाः सरकार संचालन : एमाले ,"Sun May 24, 2009  1:15 pm","न्हूगु सरकारया नेतृत्व याःगु नेकपा (एमालें) सरकार संचालनया निंतिं राष्ट्रिय सहमतिया साझा ज्याझ्व निर्माण यानाः न्ह्याः वनेगु निर्णय याःगु दु । आइतवाः एमालेया केन्द्रीय ज्याकू बल्खुइ जूगु स्थायी समितिया बैठकं थ्व निर्णय याःगु खः । अथेहे साझा ज्याझ्व निर्माण यायेत थीथी दलत नाप खँल्हाबंला यायेत पार्टी अध्यक्ष झलनाथ खनालया नेतृत्वय् छगू कार्यदल गठन याःगु दु । कार्यदलय् अध्यक्ष खनाल सहित महसचिव ईश्वर पोखरेल, सचिव शंकर पोखरेल, व केन्द्रीय दुजःत सुरेन्द्र पाण्डे व राघु पन्त च्वनादीगु दु । थौं च्वंगु बैठकं प्रधानमन्त्री माधव नेपालयया सपथ ग्रहण कन्हय् सुथय् यायेगु नं निर्णय याःगु दु । अथेहे एमालें थःगु पार्टीं सरकारय् गुगु मन्त्रालय् कायेगु धकाः नेपाली कांग्रेस नाप सहलह यायेधुंकाः तिनि क्वछीगु निर्णय याःगु दु । एमालें नेपाली कांग्रेस नाप सरकार संचालन व मन्त्रालय बाँदफाँदया बारे थौं न्हिनय् सहलह यायेत्यंगु दु ।",http://www.nepalmandal.com/content/1586.html
जनक्रान्तिया घाःपाः सम्मेलन क्वचाल ,"Mon May 25, 2009  5:14 pm",जनक्रान्तिया अपाङ्ग तथा घाःपाः योद्धा संघया छुं ई न्ह्यः क्वचाःगु न्हापांगु राष्ट्रिय सम्मेलनं अपाङ्ग व घाःपाः जूिपंत तत्काल अपाङ्गताया प्रकृतिकथं पुनस्र्थापना यायेत नं बः ब्यूगु दु । अथेहे अपाङ्ग व घाःपाः जूिपंत राष्ट्रिय योद्धायारुपं परिभाषित यानाः सम्बोधन यायेमाःगु नं संघया माग दु । थौं पिथंगु विज्ञप्तिइ संघं राष्ट्रियता जनतन्त्र व जनजीविकाया निितं संघर्ष यायेगु नागरीक सर्वोच्चताया पक्षय् संघर्ष यायेगु लगायतया निर्णयत नं जूगु दु । सम्मेलनं दीपेन्द्र पुन सिजलया नायःसुइ स्वीन्ह्य्म्ह दुजः दुगु केन्द्रीय समिति ल्यःगु दु । पत्रकार सम्मेलनय् न्वंवानादिसें नायः सिजलं थ्व स्वयां न्ह्यः अपाङ्गया नामय् वःगु भत्ता नं मेिपंसं नःगु धासें राज्यं अपाङ्गतय्त उचितरुपं सम्मान यायेमाःगु धयादीगु दु । वय्कलं आः नं घाःपाः व अपाङ्गतय्गु वेथा गज्याःगु दु धइगु नं न्ह्यब्वयादीगु खः ।,http://www.nepalmandal.com/content/1625.html
बाबुराम भट्टराईया वोली ,"Mon May 25, 2009  5:14 pm",एकीकृत माओवादीया वरिष्ठ नेता डा. बाबुराम भट्टराईं सैनिक सर्वोच्चताया आधारसिलाय् दयेकूगु वर्तमान सरकार कठपुतली व सिखण्डी जूगु धयादिसें थुकियात ताःलाके मबीगु धयादीगु दु । जनक्रान्तिका घाःपाः व अपाङ्गतय्गु न्हापांगु सम्मेलनया निर्णय सार्वजनिक यायेत जनसंचार अभियानय् ग्वसाः ग्वःगु ज्याझ्वलय् न्वंवानादिसें नेता भट्टराईं प्रतिक्रान्तिया नमुनायारुपं वःगु थ्व सरकार शान्ति असफल जुयावनीगु व सैनिक तानाशाह लादय् यायेगु षड्यन्त्र जुयाच्वंगु नापं धयादीगु दु । प्रतिक्रान्तिया षड्यन्त्र व नाटकया पर्दात छगू धुंकाः मेगु यानाः चालाः वनीगु धयादिसें वय्कलं माओवादीं उत्तेजित मजूसे सदन व सतकपाखें शान्तिपूर्ण युद्धपाखें प्रतिक्रान्तियात असफल यायेगु नं धयादीगु दु । आः लानाच्वंगु प्रतिक्रान्तिया ग्रहण ताःहाकःगु ईतक मलाइगु धयादिसें वय्कलं विदेशी प्रतिकृयावादीतय्गु न्ह्यःने माओवादी गबले नं क्वःमछुइगु धयादीगु दु । पत्रकारतय्सं न्यनादीगु न्ह्यसःया लिसः बियादिसें पुलांम्ह अर्थमन्त्री नापं जुयाच्वनादीम्ह डा. भट्टराईं न्हापा सरकारं हःगु नीति व ज्याझ्वःयात लागू यानाः हे त्वःतेगु धयादीगु दु । डा. भट्टराईं समानुपातिक ढंगं व याकनं स्थानीय निकाय गठन मजूसा जनसरकारया नं ख्याच्वः बियादीगु दु ।,http://www.nepalmandal.com/content/1626.html
प्रहरीया गोलीं निम्ह सित ,"Sun May 24, 2009  4:59 pm",धनुषा कुर्थय् आइतवाः सुथय् प्रहरीया गोली लानाः निम्ह सीगु दु । छवाः न्ह्यः अपहरित कनपट्टी-४या रामदुलार साहयात कुनाःतःगु आशंकाय् स्थानीय छगू छेँय् छापा मारे यायेगु झ्वलय् प्रहरीयात आक्रमण यायेवं जवाफी कारबाही लानाः निम्ह सीगु खँ प्रहरीं धाःगु दु । सिपिंनि नां सीकेफूगु मदुनी । प्रहरीं अनः छपू पेस्तोल बरामद याःगु दु ।,http://www.nepalmandal.com/content/1607.html
प्रधानमन्त्री नेपालयात भारतया भिंतुना ,"Sun May 24, 2009  5:16 pm",व्यवस्थापिका संसदं प्रधानमन्त्री पदय् निर्विरोध निर्वाचित जुयादिम्ह माधवकुमार नेपालयात भारतीय समकक्षी मनमोहन सिंहं आइतवाः फोन यानाः भिंतुना बियादीगु दु । नेपालया कार्यकालय् निगू देय् दथुइया स्वापू अझ क्वातुइगु विश्वास नं भारतीय प्रधानमन्त्रीं सिहं प्वंकादिल । थ्वहे दथुइ थौं हे भारतीय राजदूत राकेश सुदं प्रधानमन्त्री नेपालयात नापलानादीगु दु । वयेकलं कोटेश्वरय् च्वंगु प्रधानमन्त्रीया निजी निवसय् वनाः नेपाःया राजनीतिक अवस्थाया बारे खँल्हानादीगु खः । अथेहे वयेकलं प्रधानमन्त्री पदय् नियुक्त जुयादिगुलिं प्रधानमन्त्री नेपालयात भिंतुना नं बियादिल । माओवादीं माधव नेपाल भारतीय इसाराय् प्रधानमन्त्री जूगु धकाः द्वपं बियाच्वंगु ईलय् प्रधानमन्त्रीया सपथ काय् न्ह्य् हे सुदं प्रधानमन्त्रीयात नापलानादीगु दु । थ्व नापं सुद न्हूम्ह प्रधानमन्त्रीयात नापलानादिम्ह न्हापांम्ह कुटनीटिज्ञ जुयादीगु दु । अथेहे प्रधानमन्त्री नेपालयात अनमिनया प्रमुख करिन ल्याण्डग्रेनं नं नापलाना भिंतुना बियादीगु दु ।,http://www.nepalmandal.com/content/1608.html
चर्च विष्फोटया छानबिन यायेत उच्चस्तरीय समिति गठन ,"Sun May 24, 2009  7:24 pm","गृह मन्त्रालयं शनिवाः यलय्या एजम्पसन चर्चय् जूगु बम विष्फोटया बारे छानबिन यायेत छगू उच्चस्तरीय समिति गठन याःगु दु । आइतवाः न्हिनय् गृह मन्त्रालयलय् च्वंगु उच्चस्तरीय सुरक्षा संयन्त्रया आकस्मिक बैठकं उगु निर्णय याःगु खः । नेपाल प्रहरीया प्रहरी नायब निरीक्षक कुबेरसिंह राणाया संयोजकत्वय् स्वम्ह दुजः दुगु छानाबिन समिति गठन याःगु खः । समितिइ संयोजक राणा नापं सशस्त्र प्रहरीया वरिष्ठ प्रहरी उपरिक्षक सिंहबहादुर श्रेष्ठ ज राष्ट्रिय अनुसन्धान आयोगया उप-अनुसन्धान निर्देशक अर्जुन केसी दुथ्याः । उच्चस्तरीय सुरक्षा संयन्त्रया बैठकय् गृहसचिव गोविन्द कुसुम, नेपाल प्रहरीया महानिरीक्षक रमेशचन्द ठकुरी, सशस्त्र प्रहरीया महानिरीक्षक सनतकुमार बस्नेत, राष्ट्रिय अनुसन्धान आयोगया प्रमुख अनुसन्धान निर्देशक अशोकदेव भट्ट व सह सचिव नविनकुमार घिमिरेया उपस्थिति दुगु खः ।",http://www.nepalmandal.com/content/1609.html
प्रधानमन्त्री व कोइराला दथुइ खँल्लाबंला ,"Sun May 24, 2009  8:46 pm",प्रधानमन्त्री माधवकुमार नेपाल व कांग्रेस सभापति गिरिजाप्रसाद कोइराला दथुइ सरकार संचालन व मन्त्रीमण्डल गठनया बारे खँल्हाबंला जूगु दु । आइतवाः कोइराला निवास महाराजगंजय् जूगु खँल्हाबंलाय् एमाले व कांग्रेसं छु-छु मन्त्रालय कायेगु व सुयातः मन्त्रीमण्डलय् छ्वयेगु बारे नं सहलह जूगु खसां छुं निर्णय धासाः मजू । खँल्हाबंलाय् प्रधानमन्त्री नेपालं मेमेगु दलनाप जूगु खँल्हाबंला व सहमति बारे कोइरालायात जानकारी बियादीगु खः । अथेहे प्रधानमन्त्री नेपालं सोमवाः जुइगु सपथ ग्रहण बारे नं जनाकारी बियादीगु खँ कांग्रेस केन्द्रीय दुजः कृष्ण सिटौलां जानकारी बियादिल ।,http://www.nepalmandal.com/content/1610.html
सरकार बिरुद्ध शान्तिपूर्ण प्रतिबाद न्ह्यानाच्वनी : प्रचण्ड ,"Sun May 24, 2009  9:12 pm",एकीकृत नेकपा माओवादीया नायः पुष्पकमल दाहाल प्रचण्डं मुलुकय् आः नं युद्ध व अस्थीरता द्धःचिनाः देय्यात पुलांगु हे अबस्थाय् लिछ्वयेत यथास्थितिवादी शक्तिं षडयन्त्र यानाच्वंगु धयादीगु दु । देशय् न्हूगु पुलांगु न्याय अन्याय तथा अग्रगमन-प्रतिगमनदथुइ च्वयेया स्तरय् जूगु समस्यां राजनैतिक उतार चढाव हःसां नं अन्त्यय् न्हूगु अग्रगमन व न्याय हे त्याइगु बिश्वास प्वंकादीगु दु । नेपाल राष्ट्रिय उद्योग बाणिज्य संघया न्हापांगु राष्ट्रिय अधिवेशनया थौं येँय् उलेज्या ज्याझ्वलय् न्वंवानादिसें वय्कलं आः नं अन्यायया पक्षधरत माओवादी हाकनं युद्धय् वनेमाः धइगु इच्छा दुगु धयादीगु दु । लिपांगु चरणय् जूगु राजनीतिक घटनाक्रमत राष्ट्र व जनहितय् स्वयां व्यक्तिगत स्वार्थय् जुयाच्वंगु धयादिसें थ्व इलय् उद्योगी व्यवसायी व फुक्क जनतां खबरदारी यायेमाःगु खँ धयादीगु दु । थःगु नेतृत्वया सरकारं राजनीतिक अर्थतन्त्र व विदेश नीतिइ सकारात्मक सुरुवात यायेत स्वःसां नं थःत लोकतन्त्रवादी धाईपंसं हे लोकतन्त्रयात हेस्याःगु वय्कःया धापू दु । वय्कल सरकारबिरुद्ध शान्तिपूर्ण प्रतिबाद न्ह्याकाः च्वनेगु नं धयादीगु दु । काङ्ग्रेस सभापति गिरिजाप्रसाद कोइरालां धाथें तुं सहमती व सहकार्यया विकल्प मदुगु धयादिसें प्रचण्डं न्ह्यसः तयादीगु दु ल्वखाय् तालं ग्वयाः छेँय्या न्ह्यःने ल्यूने काँडेतार तयाः करेन्ट स्वायेवं सहमति व सहकार्य गुकथं संभब जुइ वय्कलं थःपिं न्ह्याबलें सहमति सहकार्य व एकताया हे पक्षय् दुगु स्पष्ट यानादीगु दु । वय्कलं थःम्हं नेतृत्व यानागु सरकारं मेहेनत पूर्बक ल्ह्वंगु राजस्व आःया न्हूगु सरकारं भ्रस्टाचार याइगु खँय् आशंका प्वंकादीगु दु । ज्याझ्वलय् एकीकृत नेकपा माओवादीया बरिष्ठ नेता डाक्टर बाबुराम भट्टराईं स्वाधीन अर्थतन्त्रया विकासया नितिं एकीकृत नेकपा माओवादीं सरकारपिने नं जिम्मेवारी बहन यायेगु धयादीगु दु । थःम्हं ज्या यानागु इलय् ९० प्रतिशत उद्यमी व्यवसायीत औद्योगिक विकासया नितिं सकारात्मक दुगु धयादिसें डा. भट्टराईं निजी क्षेत्रयात ग्वाहालि यायेत इनाप यानादीगु दु । संबिधानसभा चुनाबं देश न्ह्याकेत माओवादीयात ड्राइभर काङ्ग्रेसयात कन्डक्टर व एमालेयात खलाँसीया हैसीयत ब्यूगु धासें भट्टराइं धयादी 'शान्ति प्रकि्रया न्ह्यःने न्ह्यानाच्वंगु इलय् दथुइया लँय् ड्राईभरयात चीकाः खलासीयात गाडी चलय् याके बिइबलय् गन्तब्यय् थ्यनी मथ्यनी थःम्हसिनं बिष्लेषण यानादिसँ' ।,http://www.nepalmandal.com/content/1611.html
सरकार गठनया लागि एमाले हे अग्रसर जुइमाःगु काँग्रेसया निष्कर्ष ,"Sun May 24, 2009  9:13 pm",नेपाली काँग्रेसं मन्त्रि मण्डल गठनया प्रकृया न्ह्यःने न्ह्याकेत एमालेयात इनाप याःगु दु । पार्टी सभापति गिरिजाप्रसाद कोइराला निबास महाराजगाजय् थौं च्वंगु काङ्ग्रेसया प्रभाबशाली नेतातय्गु बैठकं गठबन्धनकारी दलतय्गु सहमति यानाः सरकार गठनया प्रकृया न्ह्यःने न्ह्याकेत इनाप याःगु खः । बैठकं प्रधानमन्त्रिइ एमालेया माधब कुमार नेपाल निर्बाचित जुइधुंकूगुलिं दलतय्त सहमतिइ हयाः सरकार गठन यायेत एमालें हे कुतः यायेमाःगु निष्कर्ष पिकाःगु दु । सरकारय् सहभागी दल व मन्त्रालय बाँडफाँड सरकारया साझा न्युनतम ज्याझ्वः सरकार साचालनया नितिं उच्चस्तरिय राजनीतिक संयन्त्र गठनय् प्राथमिकता बिइत एमालेयात इनाप यायेगु बैठकं निर्णय याःगु नेता बिमलेन्द्र निधीं जानकारी बियादीगु दु । काँग्रेसं सुयागु नेतृत्वय् सरकारय् ब्वति कायेगु धइगु बारे धाःसा क्वःछुइ फुगु मदुनि । काँग्रेशयापाखें नेता रामचन्द्र पौडेलं नेतृत्व यायेगु कि देउवा पक्षया विमलेन्द्र निधिं याइगु धइगु विषयसं विवाद खनेदुगु स्रोतया धापू दु । काङ्ग्रेसदुने सभापति कोईरालाया हे लिपांगु निर्णय जुइगु जूगु दु ।,http://www.nepalmandal.com/content/1612.html
माधब नेपाल नापलाये ज्याय् ब्यस्त ,"Sun May 24, 2009  9:13 pm",नबनिर्बाचित प्रधानमन्त्री माधब कुमार नेपाल थौं सुथंनिसें हे राजनीतिक तथा कुटनीतिक नापलाये ज्याय् ब्यस्त जुयादीगु दु । भारतीय राजदूत राकेश सुदं नबनिर्बाचित प्रधानमन्त्रि माधबकुमार नेपालयात थौं नापलानादीगु दु । नेपाल निबास कोटेश्वरय् जूगु नापलाये ज्याय् न्हूगु सरकार गठन व नेपाल भारत सम्बन्धयाबारे सहलह जूगु जानकारी ब्यूगु दु । थौं हे नबनिर्बाचित प्रधानमन्त्री माधब कुमार नेपाल व नेपालस्थित अनमिन प्रमुख करिन ल्याण्डगे्रन दथुइ नं नापलाये ज्या जूगु दुसा अनमिन प्रमुख ल्याण्ड गे्रनं प्रधानमन्त्रीइ निर्बाचित जुयादीगुलिं नेपालयात भिंतुना बियादीगु खः । नापलाये ज्याय् समसामयिक राजनीतिक अबस्था व सेना समायोजनया बिषयसं समेत सहलह जूगु दु । अथेहे माधब नेपाल व नेपाली काँग्रेसया सभापति गीरिजा प्रसाद कोइरालादथुइ नं थौं सनिलय् नापलाये ज्या जूगु दु । कोइराला निबास महाराजगाजय् जूगु नापलाये ज्याय् सरकार गठन व मन्त्रालय बाँडफाँडया बिषयसं सहलह जूगु खः ।,http://www.nepalmandal.com/content/1613.html
एकीकृत माओवादी सरकारय् मवनीगु ,"Sun May 24, 2009  9:14 pm",एकीकृत नेकपा माओवादीया नेता नारायणकाजी श्रेष्ठ प्रकाशं बर्तमान सरकार साचालनया नितिं दयेकीगु उच्चस्तरिय राजनितीक संयन्त्रय् एकीकृत माओवादी ब्वति मकायेगु धयादीगु दु । रिपोटस्र क्लबपाखें थौं याःगु साक्षात्कारय् न्वंवानादिसें नेता प्रकाशं एमाले नेतृत्वय् अबैधानिक तरिकां सरकार गठन जूगुलिं सरकार साचालनया राजनितीक संयन्त्रय् थःपिं ब्वति मकायेगु धयादीगु खः । जनतां थ्व स्वयां न्ह्यः हे क्वःथले धुंकूगु पार्टीतय्गु गठबन्धनपाखें निर्माण जूगु वर्तमान सरकार याकनं हे क्वःदलीगु समेत दावी यानादीगु दु । बर्तमान सरकारया गठबन्धनकारी दलतय्सं माओवादीयात याकःयासें सेना समायोजन जुइमबीकेगु नितिं षडयन्त्र याःगु धासें नेता प्रकाशं माओवादीयात राष्ट्रियताया अडान त्वःताः छुं दलतय्सं विदेशीशक्ति न्ह्यःने आत्मसमर्पण याकेत व संसदीय यथास्थितिइ हयेत स्वःगु द्धपं बियादीगु दु । ज्याझ्वलय् न्वंवानादिसें एमाले नेता प्रदीप ज्ञवालीं न्हूगु संविधान इलय् हे दयेकीगु धासें राष्ट्रिय सहमतिया सरकार दयेकेमाःगु खँ कुलादीगु दु । उकथं हे नेपाली काङ्ग्रेसया नेता रामशरण महतं माओवादीं प्रतिबद्धता पुरा यायेमफुगुलिं आःया परिस्थिति सृजना जूगु धयादीगु दु । वय्कलं माओवादीया हे मुर्खतां माओवादी नेतृत्वया सरकार क्वःदःगु धयादीगु दु । वय्कलं संघियता खतराय् लायेफुगु जूगुलिं फुक्कसिनं उखे पाखें ध्यान बिइमाःगु धायदीगु दु । अथेहे मधेशी जन अधिकार फोरमया जितेन्द्र देवं एक मधेश एक प्रदेशया माग पुरा यायेगु सर्त व सहमतिलिसे थःगु पार्टीं एमाले नेतृत्वया गठवन्धन सरकारयात समर्थन याःगु धयादिसें उकियात कार्यान्वयन यायेत नेकपा एमालें सम्झौता याःगु खुलासा यानादीगु दु । उकथं हे राष्ट्रिय जनमोर्चाया चित्र बहादुर के सीं संघियतां मुलुक विखण्डन याइगु जूगुलिं उकियात पनेमाःगु बिचाः तयादीगु दु ।,http://www.nepalmandal.com/content/1614.html
द्वैध सत्ताया आभास जुगुलिं राजीनामा : प्रचण्ड ,"Fri May 22, 2009  7:57 pm",नेकपा माओवादीया अध्यक्ष व काम चलाउ सरकारया प्रधानमन्त्री पुष्पकमल दाहाल प्रचण्डं देशय् द्वैध सत्ताया अभास जूगुलिं थम्हं प्रधानमन्त्रीया पदं राजीनामा बियागु खँ धयादीगु दु । शुक्रवाः व्यवस्थापिका संसदय् सम्बोधन यायेगु झ्वलय् वयेकलं माओवादी अल्मतय् लाःगुलिं सरकारं राजीनामा मयानाःगु स्पष्ट यासें राष्ट्रपति डा. रामवरण यादवं द्वैध सत्ता संचालन यायेत स्वःगुलिं थःगु पदं राजीनामा यानाःगु खँ धयादिगु दु । वयेकलं सरकारं बरखास्त याःगु प्रधानसेनापतियात पदय् च्वनाच्वनेत राष्ट्रपतिं आदेश बियाः द्वैध सत्ता संचालन यानाः नागरिक सर्वोच्चतायात हाथ्या ब्यूगुलिं थम्हः नागरिक सर्वोच्चताया निंतिं नैतिकताया आधारय् पदं राजीनामा बियाःगु खँ धयादीगु दु । सेना समायोजन सम्बन्धि जूगु सहमति अखः न्ववाना जुइम्ह प्रधानसेनापति रुक्मागं कटवालयात कारवाही यायेत सरकारय् दुथ्याःगु न्यागुलिं दलत न्हापा कटवालयात कारवाही यायेगु खँय् समर्थन यासां लिपाः छक्वलं थःपिनिगु निर्णय परिवर्तन याःगुलिं आक्रोश प्वंकादिल । वयेकलं प्रधानसेनापति कटवालं थःगु पदीय दायित्व हाचांकाःया राजनीतिज्ञ व कुटनीतिज्ञ थें जुया जननिर्वाचित सरकारं ब्यूगु निर्देशनया उल्लंघन याःगुलिं स्पष्टिकरण प्रकृया न्ह्याकाःगु खँ धयादिल । छुं न्ह्यः सार्वजनिक जूगु दत्याः न्ह्यःया थःगु भिडियो टेप माओवादीयात बदनाम यायेगु कुतः जूगु धासें प्रधानमन्त्री प्रचण्डं सत्ता कब्जा यायेत माओवादीं ल्वाभ विदेशं नेपाः हःगु धका: धा:गु खँय् आपत्ति प्वंकादिल । वयेकलं सुनां छपू जक ल्वाभ नेपाः दुहांवःगु लुइकेफुसाः थः उकीया कारवाही भोगे यायेत तयार जूगु धयादिल । अथेहे वयेकलं छम्ह जक जनसेना शिविर त्वता: वंगु प्रमाणित जुसाः थः न्ह्याःगु नं सजाय भोगे यायेत तयार जूगु धयादिल । माओवादीं सत्ता कब्जा यायेत स्वयाच्वंगु द्वपं बिया सैनिक शासन लागु यायेगु कुतः जुयाच्वंगु द्वपं वयेकलं बियादिल । पीन्याःगु मिनेट भाषण यानादिम्ह प्रचण्डं माओवादीया शान्ति प्रक्रिया व संविधान निमार्ण यायेगु ज्या स्यंकेगु छुं बिचाः मदुगु धासें थुकी थपिं प्रतिबद्ध जूगु धयदिल । आः माओवादी प्रतिपक्ष च्वनाः जनताया पक्षय् क्रियाशिल जुइगु धासें वयेकलं न्हूगु कथंया सहमति यायेत दलतय्त इनाप यानादिल । अथेहे वयेकलं राष्ट्रपतिं थःगु पलाः मंभिंकूतल्ले सदन व सतकं आन्दोलन न्ह्यानातुं च्वनीगु धयादिल ।,http://www.nepalmandal.com/content/1573.html
दलत दथुइ न्हूगु सहमति आवश्यक : कोइराला ,"Fri May 22, 2009  1:24 pm",नेपाली कांग्रेसया सभापति गिरिजाप्रसाद कोइरालां राजनीतिक दलत दथुइ न्हूगु सहमति यानाः न्ह्याः वनेमाःगु खँ धयादीगु दु । शुक्रवाः नेपाल ट्रेड युनियन कांग्रेसं न्हूगु संविधानय् मजदुरतय् माग सुरक्षित यायेमाःगु माग तयाः कोइरालायात ज्ञापनपौ लःल्हा वंगु ईलय् सभापति कोइरालां थ्व खँ धयादीगु खः । वयेकलं आः पुलांगु सहमितं ज्या मयाइगुलिं हाकनं शुन्य पाखे शुरु यायेमाः धयादिल । वयेकलं आः न्हूगु सरकार संचालनया निंतिं सत्तारुढ दलतय् सर्वदलीय संयन्त्र निर्माण याइगु व उकी दक्व प्रमुख दलया नेता च्वनेमाः धयादिल । वयेकलं 'सर्वदलीय मेकानिज्म' देयेकाः उकीया हे निर्देशनय् जक सरकार संचालन जुइगु खँ धयादिल । कोइरालां ज्ञापनपौ बुझेयानाः कायेधुंकाः थः मजदुर अधिकार सुनिश्चिताया निंतिं अन्तिक ई तक संघर्ष यानाच्वनीगु खँ धयादिल ।,http://www.nepalmandal.com/content/1558.html
प्रधानमन्त्रीया निर्वाचनया कार्यतालिका प्रकाशित ,"Fri May 22, 2009  8:12 pm","बहुमतया आधारय् प्रधानमन्त्रीया निर्वाचन शनिवाः न्हिनय् स्वताः ईलय् जुइगु जूगु दु । शुक्रवाः प्रधानमन्त्री पुष्पकमल दाहाल प्रचण्डं व्यवस्थापिका संसदय् सम्बोधन यायेधुंकाः सभामुख सुवाषचन्द्र नेम्वाङं संसदया महासचिवयात शनिवाः जुइगु प्रधानमन्त्रीया निर्वाचन सम्बन्धि कार्यतालिका प्रकाशित यायेत निर्देशन बियादीगु खः । महासचिवं पिथंगु तालिका कथं कन्हय् झिताः ईलं निसें छताः ईलय् तक उम्मदवारी दर्ता यायेगु, छताःत्याः ईलय् उम्मेदवारया अन्तिम नामावली प्रकाशन यायेगु व स्वताः ईलय् निर्वाचन यायेगु न्ह्यथंनातःगु दु । आः तक प्रधानमन्त्रीया निर्वाचनया निंतिं एमालेया वरिष्ठ नेता माधवकुमार नेपालया जक नां दर्ता जूगु दु । कांग्रेस व एमालेया गठबन्धनं वयेकयात उम्मेदवार देयेकूगु खः ।",http://www.nepalmandal.com/content/1575.html
माओवादीं प्रधानमन्त्रीया निर्वाचन बहिष्कार याइगु ,"Sat May 23, 2009  12:08 pm",एकीकृत नेकपा (माओवादीं) संसदय् जुइगु प्रधानमन्त्रीया निर्वाचन प्रक्रियाय् ब्वति मकाइगु जूगु दु । शनिवाः सुथय् सभामुख सुवास नेम्वाङयात नापलानाः माओवादी नेतातय्सं नागरिक सर्वोच्चतायात हाचांकाःया न्हूगु सरकार गठन जुइत्यंगु धासें प्रधानमन्त्रीया निर्वाचन प्रक्रियाय् ब्वति मकायेगु जानकारी ब्यूगु खः । बालवटारय् च्वंगु सभामुख निवासय् वनाः माओवादी संसदीय दलया उपनेता नारायणकाजी श्रेष्ठं संसदय् न्ववाये धुंकाः निर्वाचन प्रक्रिया बहिष्कार यायेगु खँ धाःगु दु  । माओवदीं प्रधानमन्त्रीं उम्मेदवारी दर्ता मयाइगु जुइवं एमाले नेता माधवकुमार नेपाल निर्विरोध प्रधानमन्त्री जुइगु निश्चित जूगु दु ।,http://www.nepalmandal.com/content/1577.html
"यलया चर्चय् बम विष्फोट, निम्ह सित, झिंस्वम्ह घाःपाः ","Sat May 23, 2009  12:11 pm",यलया धोविघाटय् च्वंगु चर्चय् शनिवाः सुथय् बम विष्फोट जुयाः निम्ह सीगु दु । अथेहे घटनय् लाना: झिंस्वम्ह घाःपाः जूगु दु । प्रहरीया कथं लेडिज ब्यागय् तयातःगु बम गुताःत्याः ईलय् चर्च दुने हे विष्फोट जूगु खः । विष्फोटय् घाःपाः जुया वासः याकेगु झ्वलय् भारत पटनाया झिंन्यादँया सिसिलिया जोसेफ व स्वीदँया दीपा प्याटरिक पाटन अस्पतालय् सीगु दु । घाःपाः जुपिंतः जाउलाखेलय् च्वंगु अल्का अस्पताल व पाटन अस्पतालय् वासः याकात:गु दु । घाःपाः जुपिं मध्ये न्याम्हेसिया अवस्था गम्भीर दुगु खँ प्रहरीं धा:गु दु । घटनाया जिम्मेवारी डिफेन्स आर्मी नांगु संस्थां काःगु दु । अथेहे म्हिग बहनी येँया धापासीइ प्रहरी नाप जूगु मुठभेडय् लानाः निम्ह सीगु दु । दोलखा वनेत्यंगु प्रहरी नायव उपरीक्षक शेरबहादुर वस्नेतया पुचः सवार जिपय् निगः मोटरसाइकलय् च्वनाःविपंसं गोली केयेकेवं प्रहरीया जवाफी कारवाही लानाः निम्ह सीगु खँ प्रहरीं धाःगु दु । प्रहरी पुचःलं मोटरसाइकल गयाः वपिं नाप न्यनेकने यायेत स्वःवलय् उमिसं गोली चलेयाःगु खँ प्रहरीं धाःगु दु । घटनाय् लानाः सुनसरीया सुजित तामाङ व सर्लाही छेँय् जुयाः महाराजगंजय् च्वनीम्ह रमेश साह सीगु खः । प्रहरीं घटनास्थलं छपू कटुवा पेस्तोल व बा. २८. प. ८३५२ नम्बरया मोटरसाइकल बरामद याःगु दु ।,http://www.nepalmandal.com/content/1578.html
माधव नेपालं प्रधानमन्त्रीया निंतिं मनोनयन दर्ता ,"Sat May 23, 2009  12:32 pm",प्रधानमन्त्री निर्वाचनया निंतिं नेकपा (एमाले)या वरिष्ठ नेता माधवकुमार नेपालं स्वसः व न्य्न्याम्ह सभासदतय् समर्थनया हस्ताक्षर सहित शनिवाः सुथय् थःगु मनोनय दर्ता यानादीगु दु । सुथय् झिताः ईलं निसें न्हिनये छताः ईलय् तक मनोनयन दर्ता यायेत संसद सचिवालयं ई ब्यूगु खः । वयेकायात नेपाली कांग्रेस लगायत संसदय् दुथ्याःगु नीछगू दलं समर्थन याःगु दु । प्रधानमन्त्रीया उम्मेदवार नेपालयात समर्थन मयाःगु एकीकृत नेकपा (माओवादी) व नेकपा (एकीकृतं) प्रधानम्त्रीया निंतिं उम्मेदवार दर्ता मयाइगु जुइवं वयेक निर्विरोध जुइगु जूगु दु । मनोनयन दर्ता लिपां वयेकलं संचारकर्मीत नाप छुं प्रतिक्रिया बियामदी । वयेकलं थम्हं सपथग्रहण लिपाः जक न्ववायेगु धयादिल । संविधानसभाय् दकलय् तःधंगु दल माओवादीं नागरिक सर्वोच्चतायात हाचांकाःया प्रधानमन्त्रीया निर्वाचन प्रक्रिया जुइत्यंगुलिं निर्वाचनय् ब्वति मकायेगु खँ धायेधुंकूगु दु ।,http://www.nepalmandal.com/content/1579.html
माधव नेपाल न्हूम्ह प्रधानमन्त्री ,"Sat May 23, 2009  6:27 pm","नेकपा (एमाले)या वरिष्ठ नेता माधवकुमार नेपाल निर्विरोध रुपं प्रधानमन्त्री जुयादीगु दु । व्यवस्थापिका संसदया शनिवाः च्वंगु बैठकं नेता नेपालयात निर्विरोध रुपं प्रधानमन्त्री ल्यःगु खः । संविधानसभाय् दुथ्याःगु नीनिगू दलतय् समर्थनय् नेता नेपाल प्रधानमन्त्री जुयादीगु खः । व्यवस्थापिका संसदया शनिवाःया बैठकय् नेपाली कांग्रेसया सभापति गिरिजाप्रसाद कोइराला व वरिष्ठ नेता शेरबहादुर देउवाया प्रस्ताव व एमाले अध्यक्ष झलनाथ खनाल सहित निम्ह स्वतन्त्र सभासद व नीनिगू दलया प्रतिनिधितय्सं नेता नेपालयात समर्थन याःगु खः । व्यवस्थापिका संसदया बैठक शुरु जुइवं एकीकृत नेकपा (माओवादी), नेकपा (एकीकृत) व नेपाली जनता दलया सभासदतय्सं थःथःगु बीचाः प्वंकाः निर्वाचन प्रकृया बहिष्कार याःगु खः । नेता नेपालया विपक्षय् च्वंपिं स्वंगुलिं पार्टीं प्रधानमन्त्रीया निंतिं थःगु पार्टी पाखें सुं नं उम्मेदवारया नां दर्ता मयासें निर्वाचन बहिष्कार यायेगु घोषणा यायेवं व्यवस्थापिका संसदया बैठकं एमाले नेता नेपालया निर्विरोध प्रधानमन्त्री चयन याःगु खः ।",http://www.nepalmandal.com/content/1580.html
माओवादीयात संयन्त्रय् च्वनेत कोइरालाया इनाप ,"Sat May 23, 2009  7:08 pm","नेपाली कांग्रेसया सभापति गिरिजाप्रसाद कोइरालां एकीकृत नेकपा (माओवादी)यात सरकार स्वयां च्वये च्वनीगु 'मेकानिजम'य् च्वनेत इनाप यानादीगु खु । व्यवस्थापिका संसदय् प्रधानान्त्री पदय् नेकपा (एमाले)या नेता माधव नेपालया नां प्रस्ताव यासें वयेकलं सरकारय् ब्वति मकासां राजनीतिक दलया शीर्ष नेतात दुथ्याइगु 'मेकानिजम'य् च्वनेत कोइरालां इनाप यानादीगु खः । वयेकलं अज्याःगु संयन्त्रय् थः नं च्वनेधु घोषणा यानादिल । माधव नेपालयात माओवादी अध्यक्षं बुम्ह मनू धकाः धाःगुलि दुःख प्वंकूसें सभापति कोइरालां सहमति, सहकार्य व एकताया न्ह्यने सुं नं मबूइगु धयादिल । वयेकलं सहमति, सहकार्य व एकताया अधारय् न्ह्या: वनेमाःगु खँय् बः बियादिल । नापं वयेकलं राष्ट्रिय एकता, मेलमिलाप व सहमतिया आधारय् न्ह्याः वनाः शान्ति प्रकृयात निष्कर्षय् थ्यंकेमाःगु बिचाः प्वंकादिल । शान्ति प्रकृयाय् माओवादी अध्यक्ष प्रचण्डया तःधंगु योगदान दुगु धासें निष्कर्षय् थ्यंनेत्यंगु ईलय् पिहांवंगुलिं सभापति कोइरालां च्यूताः प्वंकादिल । कोइरालां प्रधानमन्त्रीलय् नेपालया नां प्रस्ताव याये न्ह्यः एकीकृत माओवादी संसदीय दलया उपनेता नारायणकाजी श्रेष्ठं राष्ट्रपतिया असंवैधानिक पलाः भिंकेत थःगु दलं संवैधानिक व राजनीतिक कुतः यासां पलाः मंभिकूगुलिं प्रधानमन्त्री निर्वाचनया प्रकृया बहिष्कार यानाःगु घोषणा यानादिल । वयेकलं साम्राज्यावादी, विस्तारवादी शक्तिया निर्देशनय् असामान्य तरिकां न्हूगु सरकार निर्माण जुत्यंगु धासें थुकी नकारात्मक लिच्वः लाकीगु धयादल । वयेकलं सैनिक सर्वोच्चताया सरकार मखु, नागरिक सर्वोच्चताया सरकार गठन जुइमाः धइगु माओवादीया इच्छा जूगु धयादिल । नेता श्रेष्ठं संकल्प प्रस्तावय् सहलह यानाः निकास मालेगु ज्या मयासें न्हूगु सरकार गठन प्रकृया ल्ह्वंगु धासें असहमति प्वंकादिल । वयेकलं माओवादीं निर्वाचन प्रकृयाया जक विरोध याःगु तर संसद बहिष्कार मयाःगु नं स्पष्ट यानादिल । शनिवाःया बैठकय् नेकपा एकीकृतया सभासद् परि थापां सरकार गठन प्रकृयाय् असहमति प्वंकूसें राष्ट्रपतिं ल्ह्वंगु पलाःया विरोध यानादिल । अथेहे नेपाली जनता दलया सभासद गायत्री साह नं राष्ट्रपतिं थःगु पलाः लित कायेमाःगु माग यानादिल । थापा व साह निम्हेसिनं निवार्चन प्रकृयाय् असहमति प्वंकूसें बैठकं पिहांवंगु खः । कोइरालाया प्रस्तावयात समर्थन यासें एमाले अध्यक्ष झलनाथ खनालं माओवादीं निर्वाचन प्रकृयाय् असहमति प्वंकूसां सरकार गठन प्रकृयाय् तःधंगु योगदान या:गुलिं सुभाय् बियादिल । वयेकलं सरकारया नेतृत्व एमालें यासां न्हूगु संविधान निर्माण, शान्ति प्रकृया, राज्य पुर्नसंरचना, आर्थिक क्रान्ति व राष्ट्रिय एकता न्याःगु महत्वपूर्ण जिम्मेवारी पूवंकेगु दायित्व दक्वसियां जूगु धयादिल । नेपालया समर्थन यासें फोरम नेता विजयकुमार गच्छेदार, तमलोपाया अध्यक्ष महन्त ठाकुर, सद्भावनाया अध्यक्ष राजेन्द्र महत्व लगायत नेतातय्सं न्ववानादीगु खः ।",http://www.nepalmandal.com/content/1581.html
आन्दोलन अझ जारी : प्रचण्ड ,"Sun May 24, 2009  12:40 pm",एकीकृत नेकपा (माओवादी)या अध्यक्ष पुष्पकमल दाहाल प्रचण्डं जनताया पक्षय् थःपिंसं न्ह्याकूगु आन्दोलन अझ जारी हे दनीगु खँ धयादीगु दु । आइतवाः येँय् जूगु छगू ज्याझ्वलय् न्ववासें वयेकलं देशय् क्रान्तिकारी व प्रतिक्रान्तिकारी शक्तित दथुइया संघर्ष तिर्व जूगुलिं नं थःपिनिगु आन्दोलनया सान्दर्भिकता मसिधःगु धयादिल । माओवादी जनयुद्धया झ्वलय् घाःपाः जुपिंनि छेँजः पिंसं याःगु ज्याझ्वलय् निवर्तमान प्रधानमन्त्री प्रचण्डं एमाले नेतृत्वया सरकार सहमतिया अधारय् गठन मजुसें गणितिय आधारय् गठन जूगुलिं थ्व तन्हु चलेमजुइगु खँ धयादिल । वयेकलं कांग्रेस-एमाले गठबन्धनया सरकारं प्रतिक्रान्तिकारीतय् नेतृत्व याःगु द्वपं बियादिल । आमुल परिवर्तनया नारा ज्वना सरकारय् वंगु माओवादीयात प्यखेरं घेराबन्दी यानाः जनताया पक्षय् ज्या यायेमब्यूगु धासें अध्यक्ष प्रचण्डं सरकार पिने च्वनां नं माओवादी शान्ति प्रकृया व नागरिक सर्वोच्चताया निंतिं सदन व सतकं आन्दोलन न्ह्याकाःतुं च्वनीगु धयादिल । अथेहे थौं हे जूगु मेगू छगू ज्याझ्वलय् न्ववानादीसें वयेकलं माओवादी सरकारय् दुगु ईलय् तसकं मेहेनत यानाः मुंकूगु राष्ट्रिय सम्पत्ति आः न्हूगु सरकारं हाकनं दुरुपयोगु याइगुलिं च्यूताः प्वंकादिल । नेपाल राष्ट्रिय उद्योग व्यापार संगठनया न्हापांगु राष्ट्रिय महाधिवेशनया उल्लेज्या यानादिसें वयेकलं राष्ट्रिय सहमतियया निंतिं कांग्रेस सभापति गिरिजाप्रसाद कोइरालां यानादीगु इनाप लसकुसयाय् बह वुसां सहमतिया निंतिं दुनेवनेगु खापाःय् तालं ग्वयेगु व नापनापं विद्युत सहितया तार तयाः गुकथं सहमति जुइ धकाः न्ह्यसः तयादिल । वयेकलं माओवादी सत्ता कब्जा यायेत स्वःगु खः तर गुकथं आः हल्ला जूगु खः अथे यानाः मखु धयादिल । माओवादीं मेगू चुनावय् आः स्वयां अप्व मत त्याकाः सत्ता कब्जा यायेगु दाबी यानादिल ।,http://www.nepalmandal.com/content/1583.html
राष्ट्रपति विरुद्ध माओवादीं संसदय् संकल्प प्रस्ताव दर्ता ,"Wed May 20, 2009  3:47 pm","राष्ट्रपति डा. रामवरण यादव विरुद्ध एकीकृत नेकपा (माओवादीं) बुधवाः संसदय् संकल्प प्रस्ताव दर्ता याःगु दु । अन्तरिम संविधान, नागरिक सर्वोच्चता व अधिकार विहिन राष्ट्रपतिया व्यवस्थाया अखः राष्ट्रपति यादवं थःगु पलाः ल्ह्वंगु न्ह्यथंसें प्रस्ताव दर्ता याःगु खः । उगु पलाः अविलम्ब लितः कयाः संवैधानिक व नागरिक सर्वोच्चता बहाल यायेत सदनं राष्ट्रपतियात निर्देशन बीत संकल्प प्रस्तावय् न्ह्यथंनातःगु दु । प्रस्तावय् २०६६ वैशाष ३० गते सरकारं प्रधानसेनापतिया चीकेत ब्यूगु निर्देशन राष्ट्रपितं अस्वीकार यानाः असंवैधानिक पलाः ल्ह्वनाः संवैधानिक मर्यादाया उल्लंघन जुया नागरिक सर्वोच्चता निरीह जूगु दाबी यानातःगु दु । माओवादी संसदीय दलयात उपनेता नारायणकाजी श्रेष्ठया प्रस्तावयात पोष्टबहादुर बोगटी व वर्षमान पुनया समर्थनय् संकल्प प्रस्ताव संसद सचिवालयलय् दर्ता याःगु दु । थ्वस्वयां न्ह्यः थौ सुथय् माओवादी सचिवालयया बैठकं राष्ट्रपति विरुद्ध संकल्प प्रस्ताव दर्ता यायेगु निर्णय याःगु खः । थ्वहे दथुइ नेपाली कांग्रेसं धासाः संसदय् संकल्प प्रस्ताव दर्ता जूगुलि असन्तुष्टि प्वंकूगु दु । संविधानसभाया अध्याक्ष सुभाषचन्द्र नेम्वाङयात नापलानाः कांग्रेस प्रमुख सचेतक लक्ष्मण घिमिरे अदालतय् विचाराधिन मुद्दाय् संसदय् सहलह यायेमज्यूगु खँय् ध्यानाकर्षण याकूगु दु ।",http://www.nepalmandal.com/content/1501.html
सूचना तिकाः थौंया संसद स्थगित ,"Wed May 20, 2009  7:22 pm",व्यवस्थापिका संसदया बुधवाःया बैठक च्वंहे मच्वंसे सूचना तिकाः स्थगित या:गु दु । एकीकृत माओवादीं राष्ट्रपतिया पलाः विरुद्ध छुं ई न्ह्यः निसें संसद अवरुद्ध यानावयाच्वंगु खः । राजनीतिक सहमति मालेगु तक्वः मछि कुतः जुसां सहमति जुइ मफयाः संसद सुचारु जुइफूगु मदुनी । मेगू बैठक बिहिवाः न्हिनय् स्वताः ईलय् च्वनी ।,http://www.nepalmandal.com/content/1524.html
माओवादी विरुद्ध एमालें प्रदर्शन याइगु ,"Wed May 20, 2009  7:24 pm","नेकपा एमालें माओवादी क्रियाकलापया विरुद्ध जेठ १० गते देशव्यापिरुपं विरोध याइगु जूगु दु । बुधवाः एमालेया ज्याकू बुल्खुइ च्वंगु केन्द्रीय कमिटिया बैठकं माओवादीया अराजक क्रियाकलापत न्हिया न्हिथं अप्वःगु धासें उकीया विरुद्ध ज्याझ्व यायेत्यंगू जानकारी एमाले महासचिव ईश्वर पोखरेलं बियादिल । बुधवाया बैठकं रामेछापय् महासचिव पोखरेलयात याःगु आक्रमणयात गम्भीर रुपय् कासें १० गते देययंक विरोध प्रर्दशन यायेगु, बिहिवाः मानव अधिकार आयोगया ध्यानाकर्षण याकेगु व शुक्रवाः एमाले ज्याकू बल्खुइ मानव अधिकारकर्मीत नाप अन्तरक्रिया व सहलह यायेगु निर्णय याःगु दु ।",http://www.nepalmandal.com/content/1525.html
प्रधानमन्त्रीं थौं संसदय् संबोधन याइगु ,"Thu May 21, 2009  12:12 pm",काम चलाउ सरकारया प्रधानमन्त्री पुष्पकमल दाहाल प्रचण्डं बिहिवाः च्वनीगु संसदया बैठकय् संम्बोधन याइगु जूगु दु । ताः ई न्ह्यः निसें माओवादीया सभासदतय्सं अवरुद्ध यानावयाच्वंगु संसद सुचारु यायेत व संविधान मस्यौदा लःल्हायेगु खँय् प्रधानमन्त्री निवास बालुवाटारय् बिहिवाः सुथय् च्वंगु माओवादी सचिवालय व संविधान मस्यौदा समितिया बैठकं प्रधानमन्त्रीं संसदय् सम्बोधन यानाः न्हूगु सरकार गठन व सदन सुचारु यायेगु निर्णय या:गु ख: । एकीकृत माओवादी संविधानसभा दलया उपनेता नारयणकाजी श्रेष्ठया कथं संकल्प प्रस्तावया खँय् सहलह जूइगु खँय् विश्वस्त जूगु धयादिल । अथेहे वयेकलं थ्वहे जेठ ८ गते तक संवैधाजिक समितियात संविधानसभा सुझाव मस्यौदा लःल्हायेमाःगु ई जूगुलिं थःपिसं मस्यौदायात गुकथं न्हूगु संविधान निर्माणय् यंकेगु बारे थौंया बैठकय् सहलह जूगु धयादिल ।,http://www.nepalmandal.com/content/1527.html
संकल्प प्रस्तावय् कांग्रेस-एमालेया आपत्ती ,"Thu May 21, 2009  12:08 pm",कांग्रेस-एमाले गठबन्धनं माओवादीं संसदय् पेश याःगु संकल्प प्रस्तावयात सहलहया विषय् देयेके मज्यूगु निष्कर्ष पिकाःगु दु । कांग्रेस सभापति गिरिजाप्रसाद कोइराला व न्हूगु सरकारया नेतृत्व यायेत्यंगु एमालेया नेता माधव नेपाल दथुइ बिहवाः जूगु खँल्हाबंलाय् संकल्प प्रस्तावयात सहलहया विषय देयेके मज्यूगु निष्कर्ष पिकाःगु खः । कांग्रेस उपसभापति रामचन्द्र पौडेलया कथं खँल्हाबंलाय् संकल्प प्रस्ताव व न्हूगु सरकार गठन बारे खँ जूगु धयादिल । वयेकलं सरकार गठनया बारे सहलह जुसां सरकारय् सु-सु नेतात वनीगु धइगु खँय् सहलह मजूगु स्पष्ट यानादिल । वयेकलं सदन सुचारु यायेगु खँय् माओवादी नाप थप सहलह यायेमाःगुलिं याकनं सहलह यायेगु निर्णय जूगु जानकारी बियादिल ।,http://www.nepalmandal.com/content/1526.html
रामेछाप घटना बारे मानवअधिकार अयोगय् पौ ,"Thu May 21, 2009  1:39 pm",नेकपा (एमालें) रामेछापय् माओवादी कार्यकतातय्सं महासचिव ईश्वर पोखरेलयात याःगु आक्रमण व लिप्पांगु ईलय् माओवादी कार्यकतातय्सं यानाच्वंगु मानव अधिकार उल्लंघनया घटनाया विवरण सहितया जानकारी पौ राष्ट्रिय मानव अधिकार आयोगयात लःल्हाःगु दु । एमाले अध्यक्ष झलनाथ खनालं हस्ताक्षरर यानातःगु जनाकारी पौ महासचिव पोखरेलया नेतृत्वय् वंगु पुचःलं बिहिवाः राष्ट्रिय मानव अधिकारर आयोगया अध्यक्ष केदारप्रसाद उपाध्याययात लःल्हाःगु खः । पौ बुझेयानाः कायादी धुंकाः आयोगया अध्यक्ष उपाध्यायं रामेछाप घटना व मेगू घटनाया निंतिं अनुगमन पुचः देयेकाः तथ्यसत्यया विवरण लःलहायेगु आश्वासन ब्यादीगु खः ।,http://www.nepalmandal.com/content/1528.html
'जनमुक्ति सेनाया पुनः प्रमाणिकरण याःसाः दुर्भाग्य' ,"Thu May 21, 2009  2:01 pm",जनमुक्ति सेनाया डिभिजन कामण्डतय्सं माओवादी सेनाया पुनः प्रमाणिकरण जूसाः देया निंतिं तःधंगु दुर्भाग्य जुइगु खँ धाःगु दु । शिविरय् दुपिं लडाकूतय् बारे नियमित रिपार्टिङया निंतिं येँय् वपिं न्ह्यगू डिभिजनया कमाण्डरतय्सं माओवादी शीर्ष नेतात नाप खँल्हाय्गु झ्वलय् यदि कांग्रेसं माग यानाच्वं थें पुनः प्रमाणिकरण जुसाः देया निंतिं दुर्भाग्य जुइगु चेतावनी ब्यूगु दु । न्ह्यगुलिं डिभिजनया कमाण्डरतय्सं बिहिवाः सुथय् माओवादीया वरिष्ठ नेत व अर्थमन्त्री डा. बाबुराम भट्टराईयात नापलाना: शिविरया समस्या बारे जानकारी ब्यूगु खः । थ्वस्वयां न्ह्यः कमाण्डरतय्सं बुधवाः माओवादी अध्यक्ष व सेना समायोजन विशेष समितिया अध्यक्ष पुष्पकमल दाहाल प्रचण्डयात बुधवाः नापलाःगु खः । प्रधानमन्त्री पुष्पकमल दाहाल प्रचण्डया भिडियो प्रकरण लिपाः कांग्रेसं माओवादी लडाकूतय् पुनः समायोन जुइमाःगु माग यानावयाच्वंगु खः ।,http://www.nepalmandal.com/content/1529.html
फोरमं एमाले नेतृत्वया सरकाय् ब्वति काय्गु निर्णय ,"Thu May 21, 2009  3:40 pm","मधेशी जनअधिकार फोरमं सरकारय् वनेगु निर्णय याःगु दु । सरकारय् ब्वति कायेगु वा मकायेगु धकाः पार्टी दुने तीव्र मतभेद जूगु फोरमं अन्ततः सरकारय् ब्वति कायेगु निर्णय याःगु दु । बिहिवाः च्वंगु केन्द्रीय समितिया बैठकं सरकारय् ब्वति कायेगु आधिकारिक निर्णय याःगु दु । सरकारय् ब्वति कायेगु निर्णय यासां सुयाःगु नेतृत्व छ्वगु धकाः अध्यक्ष उपेन्द्र यादवया अध्यक्षताय् प्यम्ह दुजः दुगु कार्यदल गठन याःगु दु । कार्यदलय् संसदीय दलया नेता विजयकुमार गच्छदार, सहअध्यक्ष जेपी गुप्ता व केन्द्रीय दुजः शरदिसंह भण्डारी दुथ्याः । बिहिवाः न्ह्यघौ तक न्ह्याःगु बैठकय् ब्वति कापिं अधिकांश दुजःतय्सं थःगु बिचाः प्वंकेवं सरकारय् वनेगु निर्णय याःगु खः ।",http://www.nepalmandal.com/content/1535.html
आप्पा शेर्पा पाखें न्हूगु रेकर्ड ,"Thu May 21, 2009  2:40 pm","आप्पा शेर्पां सगरमाथाया च्वकाय् झिंगुक्वःगु खुशी थ्यंकाः न्हूगु रेकर्ड कायम यानादीगु दु । विश्वया सर्वोच्च शिखर सगरमाथाया च्वकाय् शेर्पां थ्वस्वयां न्ह्य: झिंच्यक्वः तक थ्यकां रेकर्ड तयादीगु खः । शेर्पां थःगु हे रेकर्डयात त्वाथलाः न्हूगु रेकर्ड कायम यानादीगु खः । बिहिवाः सुथय् सगरमाथाया च्वकाय् थ्यंकाः शेर्पा थ्व रेकर्ड कायम यानादीगु खः । वयेकलं थ्वस्वयां दच्छि न्ह्यः २००८ मे २२या न्हि कुन्हु झिंच्याक्वःगु खुशी सगमाथाया सफल आरोहण यानादीगु खः । शेर्पा थौं सुथय् च्यताः ईलय् सथरमाथाया च्वकाय् थ्यंकाः इको एभरेष्ट एक्सपिडिसन्सया बेस क्याम्प म्यानेजर दावा शेर्पायात फोन यानाः थः च्वकाय् थ्यंगु जानकारी बियादीगु खः । वयेकलं, - 'जी च्वकाय् थ्यन । जिं आ: थन आरोहीतय्सं ब्वयेकातःगु धार्मिक ध्वाँय्त खनाच्वनाः । जिं द्यःतय्त लय्ताय्काः व 'भूम्पा' यात च्वकाय् छानाः' धकाः एभरेष्ट एक्सपिडिसन्सया बेस क्याम्प म्यानेजर दावा शेर्पा धयादीगु खः । अप्पां सन् १९९०य् सगरमाथाया न्हापांगु खुशी आरोहण यानादीगु खः । इको एभरेष्ट एक्सपिडिसन्स - २००९या पुचःया दुजः आप्पां जलवायु परिवर्तनं लाकीगु लिच्वःया बारे जानकारी ब्वलंकेत थुगु खुशी सगरमाथाया आरोहण यानादीगु खः । वयेकलं थौं सुथय् सगरमाथाया च्वकाय् 'जलवायु परिवर्तन दिके - हिमालय बचे याये' धकाः च्वयातःगु ध्वाँय् अन च्वकाये ब्वयेकादीगु खः ।",http://www.nepalmandal.com/content/1530.html
सरकार क्वथलेय्गुलि भारतया ल्हाः मदु : राजन ,"Fri May 22, 2009  4:13 am",नेपा:या निंतिं भारतया पुलांम्ह राजदूत केभी राजनं माओवादी नेतृत्वया सरकार क्वथलेगुलि भारतया छुं नं ल्हाः मदुगु खँ धयादीगु दु । रिपोटर्स क्लबया साक्षात्कार ज्याझ्वलय् बिहवाः न्ववायेगु झ्वलय् वयेकलं नेपाःया आन्तरिक विवादया कारणं माओवादीया सरकार क्वःदगु धयादिल । वयेकलं नेपालय् न्ह्यामेसिया नेतृत्वय् सरकार गठन जुसां उकी भारतया छुं सरोकार मदइगु खँ धयादिल । सेनापतिया विवाद ज्यंकेत भारतया दूत छ्वयाहेयेत प्रधानमन्त्री पुष्पकमल दाहाल प्रचण्डं याःगु इनापयात कयाः संचारकर्मीतय्सं न्यंगू न्ह्यसःलय् वयेकलं समस्या ज्यंकेत नपासं च्वंगु देय् नाप परामर्श कायेगु सामान्य खँ जूगु प्रतिक्रिया बियादिल । वर्तमान राजदूत राकेश सुद यक्व हे विवादय् लाःगु बारे न्यंगु न्ह्यसःया लिसःलय् वयेकलं सुं नं भारतीय राजदूतत नेपालय् बिना आलोचना च्वंगु मदु धयादिल । वयेकलं भारतीय राजदूतत नेपाःया राजनीतिक दलया इच्छा पूमवनेवं आलोचनाया पात्र जुइगु धयादिल । दक्वं नेता व दलतय् आकांक्षा छक्वलं पूवंके अपू मजूधुलिं गब्लें सु गब्लें सु तँचाया हे च्वनी धयादिल ।,http://www.nepalmandal.com/content/1536.html
आदिवासी जनजाितं ब्यागलं संयन्त्रया माग यानाः रिट दायर ,"Sun Feb 15, 2009  4:06 pm",आदिवासी जनजाितं संविधानसभाय् आदिवासी जनजातिया सवालयात स्वतन्त्र रुपं ल्ह्वनेत ब्यागलं संयन्त्रया माग याःगु दु । राष्ट्रिय आदिवासी जनजाति महिला महासंघ नापंया नीगु आदिवासी जनजाति संस्थां संविधानसभाय् आदिवासी जनजाति सभासद्या भूमिका शून्य जूगु धासें याकनं ब्यागलं संयन्त्रया माग याःगु दु । इमिसं येँ थौं पत्रकार सम्मेलन यानाः सरकारं पारित यायेधुंकूगु आईएलओ महासन्धि १६९ ब्यवस्था जूगु अधिकार कार्यन्वयन यायेत माग याःगु दु । इमिसं आईएलओ महासन्धि पूर्ण कार्यान्वयनया माग यानाः वंगु फागुन १ गते सर्वोच्च अदालतय् रिट दायर यानागु जानकारी नं ब्यूगु दु । पत्रकार सम्मेलनय् आदिवासी जनजातिया मानवअधिकार संरक्षणया क्षेत्रय् ज्या यानाच्वंिपं कानुनब्यवसायीया संस्था लाहुर्निपया न्वकू दिनेश घलें जातीय अधिकार संरक्षण यायेत आदिवासी जनजाति सभासद्या भूमिका शून्य जूगु धासें तँ तकं प्वंकूगु दु । राष्ट्रिय आदिवासी जनजाति महिला महासंघया नायः चिनीमाया माझीं न्हूगु संविधानय् कुल जनसंख्याया स्वीच्यागू प्रतिशत हिस्सा कःघाःगु आदिवासी जनजातिया सवाल कःघायेत माग याःगु दु ।,http://www.nepalmandal.com/content/768.html
प|धानम‌घीिलसे नापलाअे  आ पधानम‌घी चीन वनेगु िवषाअस सहलह ,"Sun Feb 15, 2009  6:29 pm",जफलाखला चीन नेपाफआ शाि‌तपिघरआ सेना समाओजन व सिवधान िनर्मा०ाअ झवाहािल आअेगु बच ऽअूगु दुसा पधानम‌घी पच०८ नेपालअ चीन िवाेधी गितिविध जुइमबीकेगु धआदीगु दु । पधानम‌घी िनवास बालुवा६ाअ पधानम‌घी व चीिनआँ क्अुिनष६ पा६र्ीआ पितिनिधदथुइ थौ जूगु नापलाअे  आअ उगु सहमित जूगु खफ । नेपाफआ शाि‌तपिघरआ सेना समाओजन व सिवधान ठवअेगु  आअ ठअूताफ तआिदसे चीिनआँ पितिनिधम०८ल झवाहािल आअेगु बच ऽअूगु पधानम‌घीआ पेस सळलाहका योम शर्मा जानकाी िबआदीगु दु । नापलाअे  आअ पितिनिधम०८लआ दुजफतअ; ःवत‌घ ितऽबतआ नामअ जुआठवगु चीनिवाेधी गितिबिधबाे ठअूताफ ़वकूगु दु । सहलहस पधानम‌घी व मायोवादी नाअफ पुषपकमल दाहाल पच०८ नेपाल …५गू चीन नीितÚआ पऋाअ दुगु ःपः६ आनादीगु दु । पितिनिध म०८लआ दुजफतअ; नेपाफआ सार्वभौमसणा व यख०८तापित चीनआ बाला्रक झवाहािल दइगु धआिदसे थफिपस थफथवअoा ःवापूआत यभर िधिसलाकाफ अकेगु धआदीगु दु । उगु हे ‰वलअ चीिनआ पुचल पधानम‌घीआत चीन भम०ाआ ऽवगु खफ पेस सळलाहका शर्माआकथ पधानम‌घी पच०८ आकन हे चीन भम०ा आअेगु बच ऽअूसा तिब भम०ाआ ितिथ ्रवफ५oूगु मदुिन । ञवहे ‰वलअ कार्अकाल िसधअेटअ्ह जनपथ पहीआ महािनीऋाक हेमबहादु गुª न थौ पधानम‌घीिलसे नापलानादीगु दु ।,http://www.nepalmandal.com/content/769.html
राजदूत सुदया पुचलं कोशी तटबन्धया निरिक्षण ,"Thu Jun 11, 2009  8:04 pm",सप्तकोशी खुसीया पुर्वी तटबन्ध दयेकेगु ज्या क्वचाःगु दु । भारतीय कम्पनी वाशिष्ठ एण्ड वाशिष्ठं ज्याझवः क्वचाःगु दावी याःगु लिपाः न्हापांगु खुसीइ भारतीय राजदुत राकेश सुदया पुचलं तटबन्दया निरीक्षण याःगु दु । भारतीय ठेकदार कम्पनीं ज्या क्वाचाःगु धका प्यन्हून्हय् लिहाँवयेवं संसदया प्राकृतिक स्रोत साधन समितिया कजि सीता चौधरीया संयोजकत्वय् झिंस्वम्हेसियागु पूचलं ज्या पूमवंगु दावी याःगुलिं राजदुत सुदया पूचं उखे वंगु खः । राजदुत सुदनापं भारतया बिहार राज्यया जलस्रोत मन्त्री बिजेन्द्र यादव नेपाया जलस्रोत बिभागया उपनिर्देशक अनिल पौडेलनापंया उच्चस्तरीय जलस्रोत सम्बन्धी पूचलं पुर्वी तटबन्ध निरीक्षण यावंगु खः ।,http://www.nepalmandal.com/content/2011.html
शैलजा अस्पताल भर्ना ,"Wed Jun 10, 2009  8:12 pm",नेपाली कांग्रेसया नेता शैलजा आचार्य छक्वलं हाकनं म्हं मफयेवं वय्कःयात थौं सनिलय् त्रिवि शिक्षण अस्पताल महाराजगाजय् भर्ना याःगु दु । आपतकालीन उपचार कक्षय् भर्ना जुयादीम्ह आचार्ययात थप वासःया निंतिं उगु हे अस्पतालया सघन उपचार कक्षय् तयातःगु डा. कविरनाथ योगीं जानकारी बियादीगु दु । वय्कःयात नापलायेगु निंतिं अस्पतालय् नेपाली कांग्रेसया शीर्ष नेता व कार्यकर्तातय्गु हूल मुंगू दु । मय्जु आचार्य अस्पतालय् ताःहाकःगु ईतक वासः याकाः छुं दिं न्ह्यः जक छेँय् झायादीगु खः ।,http://www.nepalmandal.com/content/1981.html
गिरीजायात सफाइ ,"Thu Jun 11, 2009  8:04 pm",सर्बोच्च अदालतं अदालतया अबहेलना सम्बन्धि मुद्दाय् पूर्ब प्रधानमन्त्री एवम् नेपाली काँग्रेसया सभापति गिरीजाप्रसाद कोइरालायात थौं सफाइ ब्यूगु दु । न्यायाधिश द्वय दामोदार शर्मा व प्रेम शर्माया संयुक्त इजलाशं तत्कालीन राजनीतिक परिस्थितिप्रति तं प्वंकेगु भुवलय् उगु भाबनायात अदालतया अबहेलनाया दायरा स्वयाः अज्याःगु संज्ञा बिइगु उपयुक्त जुइगु धासें रिट खारेजीया निर्णय याःगु खः । अख्तियार दुरुपयोग अनुसन्धान आयोगं तत्कालिन लम्साल आयोगया प्रतिबेदनया आधारय् कोइरालायात सम्पत्ति छानबिनया निितं आयोगय् उपस्थित जुइत पत्राचार यायेवं कोइरालां सर्बोच्चय् दायर याःगु रिट अदालतं खारेज याःगु खः । रिट खारेज जुइधुंकाः कोइरालां सर्बो्रच्च अदालतयात नारायणहिटीइ चीकूसां ज्यू धइगु अभिव्यक्ति ब्यूगु खः । कोइरालाया अभिव्यक्तिं अदालतया अबहेलना जूगु दाबीसहित अधिबक्ता प्रकाशमणि शर्मा लगायत प्यम्हसिनं २०६३ साल भदौ ३१ गते सर्बोच्चय् रिट दायर याःगु खः ।,http://www.nepalmandal.com/content/2021.html
कांग्रेस-एमालें जक याःगु निर्णय अमान्य : गच्छदार ,"Sat Jun 13, 2009  8:51 pm","मधेशी जनअधिकार फोरमया नेता विजयकुमार गच्छदार पक्षं मन्त्रालय भागबन्डा यायेगु ईलय् कांग्रेस व एमालें थःगु पार्टी नाप सहलह मयाःगुलिं असन्तुस्ति प्व‌‌ंकूगु दु । शनिवाः थःगु पक्षया केन्द्रीय दुजः व सभासदतय् मंकाः बैठक लिपाः याःगु पत्रकार सम्मेलनय् फोरम संसदीय दलया नेता गच्छदारं कांग्रेस व एमालें मन्त्रालय भागबन्डा यायेगु ईलय् फोरमयात मसःतुगु धासें कांग्रेस व एमालें भागबन्डा याःगु मन्त्रालय थःगु पार्टीयात अमान्य जुइगु धयादिल । वयेकलं भागबन्डा यायेवलय् थःगु पार्टी नाप सहलह यानाः जक क्वछीमाःगु धयादिल । अथेहे नेता गच्छदारं गृहमन्त्रालय नापं मेमेगू शक्तिशाली मन्त्रालय मधेशवादी दलतय्त बीमाःगु माग यानादिल । वयेकलं थ्व सरकार गठनय् मधेशवादी दलतय् तःधंगू ल्हाः दुगु धासें गृह, जलस्रोत, शिक्षा वा स्वास्थ्य व संचार वा स्थानीय विकास मन्त्रालय मधेशवादी दलतय्त देयेमाःगु दाबी यानादिल । थ्वस्वयां न्ह्यः गच्छदार पक्षया नीगुम्ह सभासद व झिंखुम्ह केन्द्रीय दुजःतय्गु मंकाः बैठकं सरकारय् दुथ्याःगु दलतय्सं हस्ताक्षर याःगु सरकारया मंकाः न्यूनतम ज्याझ्व स्वलाःया दुने कार्यान्वया याकेत सरकार दुने व पिने च्वनाः दबाब बीगु निर्णय याःगु दु । अथेहे बैठकं समावेशी विधेयक व फागुन १६ गते सरकार व मधेशी मोर्चा दथुइ जूगु सम्झौता कार्यान्वयन याकेगु निर्णय याःगु दु । नापं मधेश आन्दोलनया सहिद छेँजःया छम्हेसित सरकारं रोजगारी बिमाःगु माग याःगु दु ।",http://www.nepalmandal.com/content/2059.html
माओवादी व एमालेया नेतात हालाच्वन - सहमति लिक्क थ्यन ,"Thu Jun 11, 2009  8:04 pm",एकीकृत नेकपा माओवादी व नेकपा एमालेया नेतातय्सं लिपांगु खुसिइ जूगु सहलह सकारात्मक जूगु धासें सहमति जूसा थौं हे व्यवस्थापीका सदनया बैठक न्ह्याइगु जानकारी ब्यूगु दु । एकीकृत माओवादीया नेता पोष्टबहादुर बोगटी दिवाकरं थःपिंसं सदन व सतकपाखें राष्ट्रपतिया असवैधानिक कदमया विरोधय् न्ह्याकाच्वंगु आन्दोलनयात प्रधानमन्त्रीं सम्वोधन यायेगु व दलतदथुइया सहलह यायेगु सहमति जूसा थौं हे सदन अवरोध चायेकेगु धयादीगु दु । जनसाचार अभियानया साक्षात्कारय् न्वंवासें एमालें तःगु प्रस्तावया विषयसं सैद्धान्तिकरुपं सहमति जूसां नं भाषागतरुपं खँ मिलय् जुइल्यंदनीगु धासें उकि नं सहमतिइ थ्यंकेगु विश्वास प्वंकादीगु दु । दिवाकरं राष्ट्रपितं न्ह्याकूगु कदमं लोकतन्त्रया गःपः तिइगु कुतः याःगु थुकिया रक्षाया नितिं थःपिंसं आन्दोलन न्ह्याकाच्वंगु धयादीगु दु । थःपिं सहमति व सहकार्य स्वयां पिहाँ वनेगु बिचारय् दुगु नं वय्कलं स्पष्ट यानादीगु दु । ज्याभुवलय् एमाले संसदीय दलया प्रमुख सचेतक भीमप्रसाद आचार्यं एमालें न्ह्यःने न्ह्याकूगु सहमतिया प्रस्तावया विषयसं माओवादीलिसे सहलह न्ह्याःगु व थौं तक सहमतिइ थ्यंकाः सदन सुचारु जुइफुगु धयादीगु दु । सेनापतिदथुइ कार्वाही राष्ट्रपतिया कदम लगायत विषयसं राष्ट्रिय सहमति मालाः न्ह्यःने न्ह्यायेगुया विकल्प मदुगु वय्कलं धयादीगु दु । माओवादीं ल्ह्वंगु मागबारे प्रधानमन्त्रीं संवोधन यायेगु व सदन चायेकेगु कुतलय् थःपिं दुगु आचार्यं धयादीगु दु । आचार्यं इलय् हे संविधान निर्माण यायेत व शान्ति प्रकृयायात निष्कर्षय् थ्यंकेत दलतदथुइया एकताय् बह ब्यूगु दु ।,http://www.nepalmandal.com/content/2022.html
सरकार संचालन यायेत संयन्त्र गठन ,"Thu Jun 18, 2009  2:34 pm","नेकपा (एमालें) मंकाः सरकार संचालनयात प्रभावकारी देयेकेत पार्टीया छगू संयन्त्र गठन याःगु दु । बिहिवाः च्वंगु एमालेया स्थायी कमिटीया बैठकं पार्टी अध्यक्ष झलनाथ खनाल, प्रधानमन्त्री नापं जुयादीम्ह एमालेया वरिष्ठ नेता माधवकुमार नेपाल, महासचिव इश्वर पोखरेल व संसदीय दलया उपनेता बिष्णु पौडेल दुथ्याःगु संयन्त्र गठन याःगु खः । संयन्त्रयात सरकार संचालनय् पार्टी पाखें ग्वहालि यायेगु व मेमेगु दल नाप नं सहलह यायेगु जिम्मा ब्यूगु दु ।",http://www.nepalmandal.com/content/2159.html
पत्रकार महासंघ व चिकित्सक संघया ध्यानाकर्षण ,"Mon Jun 15, 2009  7:53 pm",माओवादी जिल्ला स्तरीय कार्यकर्ता राजेन्द्र फुयालयात अज्ञात पुचलं स्याःगु विरुद्ध माओवादी भातृ संगठनं  थौं याःगु स्वनिगः बन्दया झ्वलय् पत्रकार व चिकित्सकतय्त याःगु दुर्व्यवहार प्रति नेपाल पत्रकार महासंघ व नेपाल चिकित्सक संघया ध्यानाकर्षण जूगु धासें उगु घटनाया विरोध याःगु दु । पत्रकार महासंघं छगू विज्ञप्ति पिथंसें बन्दया झ्वलय् कान्तिपुर पब्लिकेशनया गाडीइ याःगु ताडफोड प्रति अपत्ति प्वंकूगु दु । अथेहे अभिन्यूज टेलिभिजनया संवादाता कृष्ण न्यौपाने लगायत पत्रकारतय्त बन्दकर्तातय्सं याःगु दुर्व्यवहारया विरोध याःगु दु । अथेहे चिकित्सक संघं नं छगू विज्ञप्ति पिथंना बन्दकर्तातय्सं शहिद गंगालाल अस्पतालय् कार्यरत डा. रोशन राउतया बा. २२. प. ८९०२ नं या मोटरसाइकल च्याकाब्यूगु व वयेकयात दुर्व्यवहार याःगु धासें घटनाया विरोध याःगु दु ।,http://www.nepalmandal.com/content/2088.html
टेण्डर बदर यायेत माग यासें चितवन बन्द ,"Thu Jun 18, 2009  2:33 pm","चितवनया भरतपुरय् च्वंगु केन्द्रीय बस टर्मिनल संचालनया जिम्मा थःपिंत बीमाःगु माग यासें राष्ट्रिय यातायात व्यवसायी महासंघं बिहिवाः चितवन जिल्ल बन्द याःगु दु । महासंघया नारायणी अञ्चल समितिं याःगु जिल्ल बन्दया प्रभाव सुथनिसें लाःगु दुसाः यायतायात व्यवसायीतय्सं नारायणगढया पुल्चोक व आंपटारीइ प्रदर्शन यानाच्वंगु दु । बन्दया कारणं बजाः, शिक्षण संस्था, कलकारखाना आदि दक्वं ठप्प जूगु दुसाः पूर्व-पश्चिम राजमार्गं वःगु सवारीसाधणत नाकाय् अलपत्र जूगु दु । भरतपुर नगरपालिकां लच्छि न्ह्यः निसें आव्हान याःगु टेण्डरयात प्रभावित यायोत व्यवसायीतय्सं निन्हु न्ह्य निसें चरणबद्ध आन्दोलन न्ह्याकूगु खः । महासंघं थौं नं निसें स्वन्हु तक जिल्ला बन्द यायेगु व मेगू निन्हु नारायणी अञ्चल बन्दया आव्हान याःगु दु । थ्वहे दथुइ नेपाल पीछडा वर्ग (ओबिसी) महासंघं याःगु तराई बन्दया कारणं थौं स्वन्हुया न्हि नं सुनसरी लगायत मध्य तराईया जनजीवन प्रभावित जूगु दु । बन्दया कारणं पूर्व-पश्चिम राजमार्गया इनरुवा खण्डय् सवारी साधण संचालन जुइफूगु मदुसाः सुनसरी सदरमुकाम इनरुवाया बजाः नं बन्द जुगु दु । पीछडा वर्गं थीथी माग तयाः असार २ गते निसें बन्दया आव्हान याःगु खः ।",http://www.nepalmandal.com/content/2158.html
सरकार व पिछडा वर्ग दथुइ प्यंगु बुँदे सहमित ,"Sun Jun 21, 2009  7:56 pm","सरकार व पिछडा वर्ग महासंघ दथुइ प्यंगु बुँदे सहमति जूगु दु । सहमति नापं महासंघं यानाच्वंगु दक्वः आन्दोलनया ज्याझ्वः लित काःगु दु । आइतवाः न्हिनय् शान्ति मन्त्रालयलय् जूगु वार्ताय् न्हापाया सरकार व महासंघ दथुइ पिछडा वर्ग प्रतिष्ठान गठन यायेगु निर्णय जू कथं लच्छिया दुन अज्यःगु समिति गठन यानाः पूर्णता बीगु व ज्या न्ह्याकेगु सहमति जूगु दु । अथेहे महासंघं याःगु आन्दोलनया झ्वलय् ज्वना यंकातःपिं व मुद्दा चलेयानात:पिं महासंघया कार्यकर्तातय्त छानबिन यानाः त्वतेगु सहमति जूगु दु । नापं आन्दोलनया झ्वलय् घाःपाः जूपिंत सरकारं वासः याकेगु सहमति नं जूगु खः । अथेहे पिछडा महासंघं आन्दोलनया ज्याझ्वः दक्वं लितः कायेगु सहमति नं जूगु खः । पिछडा वर्ग महासंघं न्हापाया सरकार नाप जूगु न्यागू बुँदे सम्झौता कार्यान्वयन यायेमाःगु, आरक्षणया व्यवस्थालगायत माथ तयाः महासंघं छुंन्ह्यः निसें तराई बन्द यानावयाच्वंगु खः । सरकारनाप शनिवाः जूगु वार्ता धासाः बिना निष्कर्ष क्वचाःगु खः ।",http://www.nepalmandal.com/content/2219.html
अन्नपूर्ण पोष्ट न्हिपौया छापाखानाय् तोडफोड ,"Mon Jun 22, 2009  7:50 pm",येँया कालिमाटी स्थित जुविलियन्ट कलेजय् ब्वनिम्ह ख्याती श्रेष्ठया हत्याया समाचारय् न्ह्यथनातःगु छगू विषयप्रति आपत्ति क्यंसें स्थानीयबासींतय्सं अन्नपूर्ण पोष्ट न्हिपौया छापाखाना तोडफोड या:गु दु । स्थानीयबासींतय्सं न्हिपौया छापाखाना तोडफोड यायेगु नापं उगु न्हिपौया छुं प्रति च्याकूगु दु । उगु न्हिपौलय् प्रकाशित हत्या सम्बन्धी समाचारय् 'प्रहरीं यलया बुङगमती स्थित छखा: छेँ पाखें छम्ह ल्यासेया म्हया गिंड बरामद याःगु धइगु समाचारप्रति स्थानीयबासीं आपत्ति प्वंकूगु खः । उमिसं उगु समाचार स्थानीयबासीयात फसय् यायेगु उद्देश्यं प्रेरित जूगु नं दावी याःगु दु । स्थानीयबासीतय्सं अन्नपूर्ण पोष्ट न्हिपौया सैंबुस्थित छापाखाना तोडफोड समेत याःगु दु । करिब न्यासःया ल्याखय् वःपिं बुङमतिबासीया आक्रमणय् लाना: ज्याकुथीइ दुगु प्रेस मेसिनय् क्षति जूगु हिमालयन टाइम्सया प्रकाशन संस्था आप्का हाउसं जानकारी ब्यूगु दु । अथेहे  प्रहरी व स्थानीयबासी दथुइ छघौतक झडप जूगु खः । स्थितियात नियन्त्रणय् कायेगु भुवलय् प्रहरीं अन छगू दर्जन अश्रु ग्याँस कयेकूगु खः । झडपय् लाना:  न्याम्ह स्थानीयबासी घाःपाः जूगु दु । प्रहरीया कठिपाखें एबीसी टेलिभिजनलिसे आबद्ध पत्रकार मिनाल पाण्डे नं सामान्य घाःपाः जूगु दु ।,http://www.nepalmandal.com/content/2254.html
संसद अवरोधया कारणं संविधान निर्माणय् लिच्वः लाकी : प्रधानमन्त्री ,"Thu Jun 25, 2009  2:20 pm","प्रधानमन्त्री माधवकुमार नेपालं संसद अवरोध यायेगु ज्यां संविधान निर्माणय् लिच्वः लाकीगु खँ धयादीगु दु । वयेकलं सदनय् जारी अन्यौलं संविधान निर्माण्य् प्रतिकुल स्थिति सिर्जना जूगु धासें थुकीया जिम्मेवारी माओवादीं कायेमाः धयादिल । बिहिवाः पत्रकार सुरक्षाया रक्षा व प्रेस स्वतन्त्रताया माग यासें प्रधानमन्त्रीयात नापलायेत वंपिं नेपाल प्रत्रकार महासंघया पुचः नाप खँल्हाबंला यासें प्रधानमन्त्री नेपालं माओवादीयात जिम्मेवार जुया अवरुद्ध संसद चायेकेत इनाप यानादिल । वयेकलं सीमा सुरक्षा, शान्ति व्यवस्था लगायत विषयस सदनय् सहलह यायेमाःगु खसां थंज्याःगु ईलय् सदन अवरुद्ध जुयाच्वंगु तसकं दुर्भाग्यपूर्ण जूगु धासें जनतां थूकिया दोष दक्वं माओवादीयात बीगु धयादिल । अथेहे वयेकलं संविधान निर्माण यायेगु ज्या याकनं क्वचायेकेत दलत दथुइ सहकार्य व सहमतिया विकल्प मदुगु धयादिल । प्रधानमन्त्री नेपालं पत्रकार लगायत दक्वं नागरिकतय् हत्या व छुं नं कथंया अपराधीक घटनाय् संलग्न अपराधीतय्त कानुनया दायराय् हयाः कडा कारवाही यायेगु आश्वासन बियादिल ।",http://www.nepalmandal.com/content/2343.html
येँया थीथी थाय्या यातायात ठप्प ,"Wed Jun 24, 2009  3:40 pm","सवारी दुर्घटना जूगु घटनायात कयाः स्थानीवासीतय्सं याःगु प्रदर्शनं येँया चाबहिल, मित्रपार्क, बौद्ध, महारजगंज लगायतया थासय् बुधवाः सुथय् निसें यातायात अवरुद्ध जूगु दु । बसया ठक्करं सिम्हेसिया छेँजःयात क्षतिपूर्ति बीमाःगु व बस चालकयात कारबाही यायेमाःगु माग यासें स्थानीयवासीतय्सं प्रदर्शन यासें यातायात अवरुद्ध याःगु खः । प्रदर्शनकारीतय्सं स्वयम्भू यातायातया निगः बसय् नं तोडफोड याःगु दु । चाबहिलय् मंगलवाः सनिलय् बा. १. ख. ९६० नम्बर बसया ठक्कर येँय् भीमढुङय् च्वनिम्ह नीगुदँया दीपेन्द्र खनाल सीगु खः ।",http://www.nepalmandal.com/content/2316.html
कांग्रेस संसदीय दलया उपनेताय् प्रकासमान ,"Thu Jun 25, 2009  2:23 pm",नेपाली कांग्रेस संसदीय दलया उपनेताय् प्रकाशमान सिंह जुयादीगु दु । बिहिवाः सिंहदरावारय् च्वंगु कांग्रेस संसदीय दलया बैठकय् संसदीय दलया नेता रामचन्द्र पौडेलं नेता प्रकाशमान सिंहया नां प्रस्ताव यानादीगु खसाः बैठकं उकीयात अनुमोदन याःगु खः । अथेहे बैठकं दलया कार्यसम्पादन समितिं याःगु निर्णय नं अनुमोदन याःगु दु । थौं च्वंगु बैठकं संविधानसचाय् नेपाली कांग्रेसया भुमिका व उपस्थितियात नेतृत्वदायी देयेकीगु रणनीति तयार यायेगु नं निर्णय याःगु दु ।,http://www.nepalmandal.com/content/2344.html
कांग्रेस पाखें कार्यदल गठन ,"Fri Jun 26, 2009  2:29 pm","नेपाली कांग्रेसं संविधान सभाय् विषयगत समितितय्त ग्वाहालि यायेत छगू कार्यदल गठन याःगु दु । संसदीय दलया नेता रामचन्द्र पौडेलया संयोजकत्वय् उगु कार्यदल गठन याःगु खः । शुक्रवाः च्वंगु कांग्रेस संसदीय दलया बैठकं उगु कार्यदल गठन याःगु खः । पौडेलया नेतृत्वय् गठित कार्यदलय् उपनेता प्रकाशमान सिंह, महामन्त्री केबी गुरुङ, विमलेन्द्र निधि व नरहरि आचार्य दुथ्याःगु दु । कार्यदलं विषयगत समितित व सम्बन्धित क्षेत्रया विज्ञतनाप सहलह यानाः पार्टीया ठोस धारणा संविधानसभाय् प्रस्तुत याइगु जूगु दु । अथेहे थौंया बैठकय् संविधान निमार्णय् पार्टीया दक्वं ध्यान केन्द्रीत यायेगु बारे नं सहलह जूगु खः । नापं बैठकय् आगामी बजेतय् गरिब किसान व सिमान्तकृत समुदायया निंतिं राहत उपलब्ध यायेत सरकारनाप माग यायेगु निर्णय नं याःगु खः ।",http://www.nepalmandal.com/content/2357.html
सरकारया विकल्प बारे बिचाः मयाये : सुजात ,"Fri Jun 26, 2009  2:28 pm","परराष्ट्रमन्त्री सुजाता कोइरालां माधव नेपालया नेतृत्वय् गठन जूगु गठबन्धन सरकारया विकल्पया बारे बिचाः मयायेत एकीकृत नेकपा (माओवादी)यात इनाप यानादीगु दु । कांग्रेस नेतृ सुजात कोइराला परराष्ट्र मन्त्री नियुक्त जुयादीगुलि पार्टीया दुजःतय्सं वयेकया सम्मानय् याःगु चियापान समारोहलय् पत्रकारत नाप खँल्हाबंला यानादिसें वयेकलं थ्व सरकार शान्ति प्रकृयायात तार्किक निष्कर्षय् थ्यंकेत व संविधान निर्माणया ज्या ईलय् क्वचायेकेत गठन जूगु सरकार खः धयादिल । वयेकलं शान्ति प्रकृया व संविधान निर्माण यायेगु ज्या क्वचायेका तीनि थ्व सरकारं बिधा काइगुलिं सरकारया विकल्पया बारे बिचाः मयायेत माओवादीयात इनाप यानादिल । वयेकलं दक्व पक्ष मिलेजुया ईलय् संविधान निर्माण यायेगु ज्या क्वचायेके माःगुलिं सहमति, सहकार्य व एकताया विकल्प मदु धयादिल ।",http://www.nepalmandal.com/content/2356.html
पावेलं कांग्रेस सभापति कोइराला नाप बिदाई भेट ,"Tue Jun 30, 2009  7:31 pm",अमेरिकि राजदुत न्यान्सी जे पावेलं नेपाली कांग्रेसया सभापति गिरिजाप्रसाद कोइरालालिसे बिदाई भेट यानादीगु दु । कोइराला निवास महाराजगंजय् जूगु नापलाये ज्याय् पावेलं नेपालया शान्ति प्रकृया व न्ह्यानाच्वंगु संविधान निमार्णया विषयस सभापति कोइरालालिसे सहलह यानादीगु खः । नापं वय्कःपिं दथुइ सरकारयात पूर्णता बीगु व न्ह्यानाच्वंगु व्यवस्थापिका वैठकया अवरोध चायेकेगु विषयस नं खँ जूगु कोइरालाया विदेश मामिला सल्लाहकार सुरेश चालिसें जानकारी बियादीगु दु । उगु हे झ्वलय् पावेलं अमेरिकां नेपालया शान्ति प्रकृयाय् व आर्थिक ग्वाहालि न्ह्याकाः च्वनेगु धयादीगु दु । सभापति कोइरालां धाःसा राजदुत अमेरिका लिहां वनेत्यंगु खँय् च्यूताः प्वंकादीगु खः । नापं वय्कलं न्ह्यानाच्वंगु राजनैतिक गतिरोध अन्त्य यायेत सरकार संचालनया उच्चस्तरिय संयन्त्र दयेकेगु व उकिइ माओवादी नायः प्रचण्ड समेत दइगु विश्वास प्वंकादीगु दु । राजदुत पावेलयात अमेरिकां स्वदेश लितः सतेवं वय्कः कन्हय् अमेरिका लिहाँ झायेत्यंगु खः ।,http://www.nepalmandal.com/content/2475.html
न्यूनतमक पारिश्रमिक बारे सहलह ,"Tue Jun 30, 2009  7:32 pm",सरकारं साचारगृहसं कार्यरत साचारकर्मी व कामदारयात न्यूनतम पारिश्रमिक उपलब्ध याकेत निर्देशन ब्यूगु निलाः त्याः दयेधुंकाः नं छगू हे साचारगृहं आःतक थुकिया पूर्ण कार्यान्वयन मयाःगुलिं साचारकर्मीं च्यूताः प्वंकूगु दु । सरकारपाखें गठित न्यूनतम पारिश्रमिक समितिपाखें थौं याःगु सहलह ज्याझ्वलय् ब्वति दुपिं सञ्चारकर्मीतय्सं पत्रकार थःहे संचालक जूगु प्रकाशन गृहस थ्व समस्या झन् अप्वयाच्वंगु धाःगु दु । उमिसं हरेक सञ्चार गृहसं वनाः मुलुकभरया श्रमजीवी पत्रकारतय्गु तथ्याङ्क सङ्कलन यानाः निर्देशन कार्यान्यन जूगु मजूगु अनुगमन यायेत इनाप या:गु दु । अथे अनुगमन याःसा जक समितिं निर्धारण याःगु लक्ष्य प्राप्त यायेफइगु सल्लाह ब्यूगु दु । साचारकर्मीतय्सं न्यूनतम पारिश्रमिक व श्रमजीवी पत्रकार ऐन कार्यान्वय यायेगुया विकल्प मदु धासें पत्रकारं नियुक्ति पौ व न्यूनतम पारिश्रमिक क्वःछ्यूगु पौ ज्वनाः जक सेवाय् दुहाँ वःसां थौंकन्हय् खनेदुगु समस्या चीलावनीगु जानकारी ब्यूगु दु ।,http://www.nepalmandal.com/content/2476.html
'सहमतीया आधारय् राष्ट्रिय सरकार' ,"Tue Jun 30, 2009  7:33 pm",एकिकृत नेकपा (माओवादी)या नायः पुष्पकमल दाहाल  'प्रचण्डं' याकनं हे सहमतीया आधारय् राष्ट्रिय सरकार गठन जुइगु खँ धयादीगु दु । म‌ंगलवा: चितवन थ्यंकादीम्ह प्रचण्डं भरतपुरय् कार्यकर्तात नापलानादिसें उगु खँ धयादीगु खः । माओवादीया नेतृत्वय् राष्ट्रिय सरकार दयेकीगु खँय् कार्यकर्तातय्त ढुक्क जुइत वय्कलं इनाप यानादीगु दु । राष्ट्रिय सरकार दयेकेगु निंतिं गृहकार्य जुयाच्वंगु नं वय्कलं धयादीगु दु । कार्यकर्ता नापलाये ज्या ज्याझ्वलय् पत्रकारतय्त धाःसा दुथ्याके ब्यूगु मदु । पोलीटब्युरो बैठक सिधयेवं हे नायः दाहाल निजी भ्रमणया झ्वलय् गृह जिल्ला चितवन थ्यंकादीगु खँ नेकपा मओवादी चितवनं जानकारी ब्यूगु दु ।,http://www.nepalmandal.com/content/2477.html
सरकार याकनं क्वदली : प्रकाश ,"Tue Jun 30, 2009  7:40 pm",एकीकृत नेकपा (माओवादी) संसदीय दलया उपनेता नारायणकाजी श्रेष्ठ 'प्रकाशं' आःया सरकार याकनं हे क्वदलीगु दाबी यानादीगु दु । मंगलवाः येँय् जूगु छगू साक्षात्कार ज्याझ्वलय् न्ववायेगु झ्वलय् नेता प्रकाशं माधवकुमार नेपालं नेतृत्व याःगु सरकारया दिनगन्ति सुरु जूगु धयादिल । वेयकलं नागरिक सर्वोच्चतायात प्रहार यानाः थ्व सरकार गठन जूगु धासें आन्तरिक कलहया कारणं हे थ्व सरकार क्वदलीगु दाबी यानादिल । वयेकलं थ्व सरकारं नागरिक सर्वोच्चताय् प्रहार यानाः सम्राज्यवादीतय् ग्वाहालिइ गठन जूगुलिं थ्व सरकार ध्वस्त यानाः माओवादीया नेतृत्वय् सरकार गठन जुइगु धयादिल । वयेकलं सत्तारुढ दलत दुने आःया सरकार प्रति तिव्र असन्तुष्टि दुगुलिं राष्ट्रिय सरकारया विकल्प मदुगु धयादिल ।,http://www.nepalmandal.com/content/2478.html
प्रमुख स्वंगु दलया बैठक विना निष्कर्ष क्वचाल ,"Tue Jun 30, 2009  7:42 pm","संसद गतिरोध अन्त्य यायेगु निंतिं च्वंगु प्रमुख स्वंगु दलया बैठक विना निष्कर्ष क्वचाःगु दु । मंलगवाः एकीकृत नेकपा (माओवादी)या संसदीय च्याकू सिंहदरवारय् च्वंगु सत्तारुढ नेकपा (एमाले), नेपाली कांग्रेस व प्रमुख प्रतिपक्षी दल माओवादी दथुइया बैठकय् दलतय्सं थःथःगु हे अडान मत्वतेवं सहमति जुइ मफूगु खः । एमालें बैठकय् सहमतिया निंतिं लचकता क्यंसाः माओवादीं थःगु अडान मत्वःतुगुलिं सहमति जुइ मफूगु खँ प्रधानमन्त्रीया राजनीतिक सल्लाहाकार रघुजी पन्तं बैठक लिपाः जानकारी बियादिल । वयेकलं बैठकय् एमालें लचकता सहित लिखित प्रस्ताव माओवादीयात लःल्हाःगु धयादिल । पन्तया कथं माओवादीं अन्तरीक सहलह लिपाः कन्हय् सुथय् उगु  लिखित प्रस्ताव बारे प्रतिक्रिया बीगु जूगु दु ।",http://www.nepalmandal.com/content/2479.html
सतक दुर्घटनाय् स्वम्ह सीत ,"Tue Jun 30, 2009  7:57 pm",लमही सतक खण्डय् मंगलवाः न्हिनय् जूगु सवारी दुर्घटनाय् स्वम्ह घटनास्थलय् हे सीगु दु । लमहीं घोराही पाखे वयाच्वंगु ना. ३. ख. ४९०१ नम्बरया बस व घोराहीं लमहीपाखे वयाच्वंगु रा. १. प. ३८७५ नम्बरया मोटरसाइकल घोराही नगरपालिका-४ कटवा खुशी नापसं दुर्घटना जूगु खः । दुर्घटनाय् मोटरसाइकलय् सवार ढिकपुर-४ च्वनीम्ह दिपेन्द्र बिक व रामपुर निवासी अञ्जु गौतमया घटनास्थलय् हे सीगु खः । अथेहे बस अनियन्त्रित जुया ठक्कर ब्यूवलय् लँजुवाः घोराही नगरपालिका-६ गिठेपानीया स्वीदँया राज बुढा नं घटनास्थलय् हे सीगु खः । घटना बारे थप अनुसन्धान जुयाच्वंगु खँ जिल्ला प्रहरी ज्याकूथी धाःगु दु ।,http://www.nepalmandal.com/content/2480.html
नीनिगू दलया बैठक निष्कर्षविहीन ,"Tue Jun 30, 2009  8:00 pm","संसदया अवरोध चीकेत प्रमुख प्रतिपक्षी दल एकीकृत नेकपा (माओवादी) सहति संसदय् दुथ्याःगु नीनिगू दलया बैठक बिना निष्कर्ष क्वचाःगु दु । सत्ता नेतृत्व यानाच्वंगु नेकपा (एमाले)या आव्हानय् सिंहदरवाय् च्वंगु संसद सचिवालयलय् च्वंगु नीनिगू दलया बैठकय् ब्वति काःगु अधिकाशं नेतातय्सं संसदया हिउँदे अधिवेशन क्वचायेकेत ग्वाहालि यायेत माओवादीयात इनाप याःगु खः । माओवादी बाहेकया दलं माओवादीयात संसदया अवरोध चीकेत ग्वाहालि यायेत इनाप याःगु खः । बैठकय् माओवादीं राष्ट्रपतिया पलाः असंवैधानिक जूगु धासें उकीयात भिंकेमाःगु अडान काःगु व मेमेगू दलं राष्ट्रपतिया पलाः संवैधानिक जूगु खँ तःगु जानकारी कांग्रेस महामन्त्री विमलेन्द्र निधिं बियादिल । माओवादी नेता देव गुरुङं माओवादी सरकारं याःगु निर्णयत दक्वं हिकूगु धासें हाकनं न्हापाया हे संस्कार ब्वलंगु धयादिल । वयेकलं थंज्याःगु संस्कार मिभंकूतल्ले सहमति जुइमफइगु धयादिल । अथेहे वेयेकलं संसदय् सहलह यायगु ज्या जुइमासां माओवादी दर्ता याःगु संकल्प प्रसतावयात सहलह मयाकूगुलिं दुःख प्वंकादिल । बैठकय् नेतातय्सं छुं नं छगू राजनीतिक पार्टीया स्वार्थया निंतिं संसदय् अवरोध यायेमज्यूगु बरु थुकीया निंतिं मेगू तरिकां राजनीतिक समस्याया समाधान यायेमाःगु बिचाः प्वंकूगु खः । अथेहे नेतातय्सं संसदया गतिरोध चीकेत प्रमुख राजनीतिक दलतय्त जिम्मेवार जुइत इनाप याःगु दु । कम्हय् हाकनं प्रमुख स्वंगु दलत एमाले, कांग्रेस व माओवादी संसद सुचारु यायेगु बारे सहलह याइगु जूगु दु ।",http://www.nepalmandal.com/content/2481.html
सद्भावना सरकारय् वनीगु ,"Wed Jul 1, 2009  12:18 pm",मंगलवाः बहनी प्रधानमन्त्री माधवकुमार नेपाल नापया सहमति लिपाः सद्भावना पार्टी सरकारय् वनीगु जूगु दु । म्हिग प्रधानमन्त्री नेपाल व सद्भावना अध्यक्ष राजन्द्र महत्तो दथुइ सद्भावनायात आपूत्ती व विज्ञान प्रविधि मन्त्रालय बीगु सहमति जूगु खः । सहमति लिपाः सद्भावना सरकारय् वनीगु खँ अध्यक्ष महत्तों धयादिल । सद्भावनां पार्टी आन्तरिक सहलह लिपाः थप छम्ह मन्त्रीया नां क्वछीगु जूगु दु । थ्वस्वयां न्ह्यः सद्भावनां पार्टी अध्यक्ष महत्तोयात आपूत्ती मन्त्रालय् छ्वेयेगु निर्णय यायेगु धुंकूगु दु ।,http://www.nepalmandal.com/content/2498.html
स्वंगु दलया बैठक स्थगित ,"Wed Jul 1, 2009  12:19 pm",ससंद सुचारु यायेगु निंतिं थप सहलह यायेत बुधवाः च्वनीगु धाःगु प्रमुख स्वंगु दलया बैठक स्थगित याःगु दु । माओवादीं आन्तरिक सहलह यायेत अझ ई माग या:गुलिं बैठक स्थगित याःगु खः । माओवादी संसदीय दलया उपनेता नारायणकजी श्रेष्ठ 'प्रकाशं' एमाले महासचिव ईश्वर पोखरेलयात टेलिफोन यानाः बैठक स्थगित यायेत इनाप याःगु ख: । नेता प्रकाशं माओवादी अध्यक्ष पुष्पकमल दाहाल 'प्रचण्ड' येँ नं पिने वनाच्वंगु व पार्टी दुने सहलह याये मसिधःगुलिं थप ई माःगु खँ धाःगु दु ।,http://www.nepalmandal.com/content/2499.html
'राष्ट्रप्रेम ब्वल‌ंकीगु शिक्षा आवश्यक' ,"Wed Jul 1, 2009  3:45 pm","प्रधानमन्त्री माधवकुमार नेपालं अप्वयां वंगु प्रतिस्पर्धा नापं गुणस्तरीय शिक्षा बीगु हे त्रिभुवन विश्वविद्यालयया तःधंगु हाथ्याः जूगु खँ धयादीगु दु । बुधवाः त्रिभुवन विश्वविद्यालया स्वर्ण जयन्तीया लसताय् ग्वसाः ग्वःगु छगू ज्याझ्वलय् प्रधानमन्त्री नेपालं व्यवहारिक, व्यवसायीक व राष्ट्रप्रेम पिज्वइगु शिक्षाया थौंया आवश्वयकता जूगुलिं त्रिविं अज्याःगु शिक्षाय् बः बीमाः धयादिल । अथेहे बुधवाः हे सिमा समस्या, ईलय् हे संविधान निर्माण यायेमाःगु लगायत स्वीस्वंगु बुँदे मागपौ लःल्हायेत प्रधानमन्त्री निवास बालुवाटार थ्यंकुपिं जनमोर्चा नेपालया नेतात नाप खँल्हासें प्रधानमन्त्री नेपालं व्यवस्थापिका संसदया गतिरोध अन्त्य यायेत सरकारं लचकता क्यनीगु खँ धयादीगु दु । वयेकलं दलत दथुइ सहमति बिना ईलय् संविधान निर्माण जुइमफइगुलिं माओवादीं नं लचकता क्यनेमाः धयादिल ।",http://www.nepalmandal.com/content/2500.html
प्रचण्डया प्रस्ताव पारित ,"Mon Jun 29, 2009  2:31 pm","एकीकृत नेकपा (माओवादी)या पोलिट्ब्यूरोया बैठकं अध्यक्ष पुष्पकमल दाहाल 'प्रचण्ड'या राजनीतिक प्रतिवेदन संशोधन सहित पारित याःगु दु । सोमवाः सुथय् निसें कुपण्डोलया मजदुर ज्याकूथी ज्वंगु बैठकय् अध्यक्ष प्रचण्डं पोलिट्ब्यूरो दुजःतय् न्ह्यसःया लिस बीगु झ्वलय् दुजःतय्सं ल्ह्वंगु विषययात दुथ्याकेगु प्रतिबद्धता प्वंकेवं प्रतिवेदन सर्वसम्मतं पारित याःगु खः । प्रतिवेदनयात केन्द्रीय समितिं पारित यायेवं सार्वजनीक याइगु खँ माओवादी प्रवक्ता दीनानाथ शर्मां जानकारी बियादिल । अध्यक्ष प्रचण्डया राजनीतिक प्रतिवेदनय् नागरिक सर्वोच्चता, माओवादी नेतृत्वया राष्ट्रिय मंका: सरकार गठन, न्हूगु संविधान निर्माण, शान्ति प्रकृया विषयत दुथ्याकातःगु दु । बैठक लिपा पत्रकार सम्मेलन यानाः माओवादी अध्यक्ष प्रचण्डं याकनं हे माओवादी नेतृत्वय् राष्ट्रिय सहमतिया सरकार गठन जुइगु दाबी यानादिल  । वयेकलं आःया सरकारयात कठपुतली सरकार जूगु धासें माओवादीं थ्व सरकारय् ब्वति मकाइगु धयादिल । माओवादी जनर्वगीय संगठनया ज्याकूथी कुपण्डोलय् असार २ गते निसें न्ह्यानाच्वंगु माओवादी पोलिट्ब्यूरोया बैठकं 'शान्ति, संविधान, रष्ट्रिय स्वाभिमान, नागरिक सर्वोच्चता व राष्ट्रिय मंकाः सरकार' धइगु कार्यदिशा पारित यासें थौं क्वचाःगु दु ।",http://www.nepalmandal.com/content/2437.html
प्रधानमन्त्री व बासिर दथुइ खँल्हाबंला ,"Mon Jun 29, 2009  2:32 pm",प्रधानमन्त्री माधवकुमार नेपाल व पाकिस्तानया विदेश सचिव सल्मान बासिर दथुइ खँल्हाबंला जूगु दु । सोमवाः प्रधानमन्त्रीया ज्याकू सिंहदरवारय् जूगु खँल्हाबंलाय् नेपाःया लिपांगु राजनीतिक घटनाक्रम व नेपाः व पाकिस्तान दथुइया दुइपक्षीय स्वपूया बारे खँल्हाबंला जूगु दु । अथेहे खँल्हाबंलाय झ्वलय् विदेश सचिव बासिरं प्रधानमन्त्री नेपालयात पाकिस्तानया भ्रमण यायेत इनाप यानादीगु दु ।,http://www.nepalmandal.com/content/2438.html
नेपालय् नं स्वाइन फ्लु ,"Mon Jun 29, 2009  5:16 pm","अमेरिकां नेपाःलय् विपं स्वम्हेसिके स्वाइन फ्लु लुइकूगु दु । हनिमय्न्यंक महामारिया कथं फैलेजूगु स्वाइन फ्लु सोमवाः नेपालय् नं लूइकूगु खः । अमेरिकां कतारया दोहा जुया नेपाः वःपिं छगू हे छेँजःया स्वम्ह दुजःयात स्वाइन फ्लुया एच.वान.एन.वान. भाईरस लुइकूगु खँ ईपिडीमियोलोजी व रोग नियन्त्रण महाशाखां धाःगु दु । सोमवाः येँय् छगू पत्रकार सम्मेलन यानाः महाशाखाया प्रमुख शैलेन्द्र उप्रेतीं पाण्डेमिक इञ्फ्लुएञ्जा एच.वान.एन.वान. लुइकूगु धयादिल । उमित महाशाखां थःगु नियन्त्रणय् कयाः एच.वान.एन.वान. नियन्त्रणया निंतिं देयेकूगु उपचारकक्षय् विशेष निगरानी तयातःगु दु । जुन २१ तारिखया न्हि नेपा: दुहावंपिं  भाईरस पाखें प्रभावितत ४४ दँया मिजं, ३८ दँया मिसा व उमि ८दँया काय् धकाः जानकारी ब्यूसां उमिगु थप परिचय धासाः गोप्य तयातःगु दु । आः तक स्वाइन फ्लु पाखे हनिमय्या ११३ देय्या ६०द्वं स्वया अप्वं मनूत प्रभावित जुइधुंकूगु दुसाः २६३म्ह  थ्वहे भाईरसया ल्वचं सी धुंकूगु दु ।",http://www.nepalmandal.com/content/2439.html
माओवादी व एमाले दथुइया वार्ता निष्कर्ष विहीन ,"Mon Jun 29, 2009  9:05 pm",सत्तारुद्ध नेकपा (एमाले) व एकीकृत नेकपा (माओवादी) दथुइ संसद गतिरोध अन्त्य यायेगु निंतिं च्वंगु बैठक बिना निष्कर्ष क्वचाःगु दु । सोमवाः माओवादी संसदीय दलया ज्याकू सिंहदरवारय् च्वंगु बैठकय् संसदया गतिरोध यायेगु बारे खँल्हाबंला जुसां एमालें राष्ट्रपति व प्रधानसेनापतिया नां हे न्यने चाहे मजूगुलिं थौंया बैठकय् छुं निर्णय जुइ मखुगु खँ माओवादी संसदीय दलया उपनेता नारयणकाजी श्रेष्ठ 'प्रकाशं' जनाकारी बियादिल । अथेहे प्रधानमन्त्रीया राजनीतिक सल्लहाकार रघुजी पन्तं कांग्रेस नाप सहलह यानाः जक माओवादीया माग बारे न्ह्यावनेफइगु धयादिल । थौं हे एमाले व कांग्रेस दथुइ माओवादी ल्ह्वंगु मागया बारे सहलह जूगु दु । निगू दल दथुइ माओवादी ल्ह्वंनाच्वंगु माग मध्ये पूवंकेफइगु मागत बारे सहलह जूगु ख: । अथेहे एमालें राजनीतिक गतिरोध अन्त्य व संसदया गतिरोध यायेगु निंतिं एमाले महासचिवया नेतृत्वय् वार्ता पुचः गठन याःगु दु । शान्तिमन्त्री रकम चेम्जोङया कथं थ्व पुचलं माओवादी सहित संसदय् दुथ्याःगु नीन्याःगुलिं दलनाप वार्ता यानाः संसदया गतिरोध व राजनीतिक गतिरोध चीकेत पहल याइ धयादिल । सभामुभ सुवासचन्द्र नेम्वाङं राष्ट्रपति डा. रामवरण यादवयात संसदय् जुयाच्वंगु गतिरोध चीकेत पहल यानाबीत इनाप यानादीगु दु । सोमवाः राष्ट्रपतिया ज्याकू शितलनिवास वनाः सभामुख नेम्वाङं हिउँदे अधिवेशन क्वचायेका बजेत अधिवेशन न्ह्याकेमाःगु ई जुइधुंकूसां व्यवस्थापिका संसदय् जुयाच्वंगु निरन्तर अवरोधया कारणं अथे यायेमफूगु जानकारी बियादीगु खः । राष्ट्रपति यादवं थः थ्व खँय् अतिकं गम्भिर जूगु धासें संसदया गतिरोध चीकेत थम्हं फुगु कथं ग्वाहालि यायेगु प्रतिबद्धता प्वंकादीगु खः ।,http://www.nepalmandal.com/content/2461.html
निरन्तर संसद अवरोधया कारण दलत दथुइ असमझदारी : प्रम ,"Tue Jun 30, 2009  1:19 pm","प्रधानमन्त्री माधवकुमार नेपालं निरन्तर जुयाच्वंगु संसद अवरोधया कारणं दलत दथुइ असमझदारी अप्वयाच्वंगु खँ धयादीगु दु । संसद दिवसया लसताय् संवैधानिक संवाद क्लबं मंगलवाः येँय् याःगु ज्याझ्वलय् न्ववानादिसें प्रधानमन्त्री नेपालं संसद सुचारु यायेत दलत दथुइ याकनं सहमति जुइमाःगु धासें दक्वं समस्या हल संवाद, सहमति व सहकार्य मार्फत यायेमाःगु खँय् बः बियादिल । ज्याझ्वलय् सभाध्यक्ष सुवाषचन्द्र नेम्वाङं जनताया सः तयेगु थाय् बन्द जुयाच्वंगुलिं थुकी दक्वं सचेत जुइमाःगु बिचाः प्वंकादिल । वयेकलं संसदया गतिरोध याकनं अन्त्य जुइगु विश्वास प्वंकादिल । अथेहे एकीकृत नेकपा (माओवादी)या वरिष्ठ नेता डा. बाबुराम भट्टराईं संसदय् संकल्प प्रस्ताव बारे सहलह याकेमबीया दलतय्सं संसदीय प्रणलीया हे उपहास याःगु धयादिल । वयेकलं संकल्प प्रस्ताव बारे सहलह मयाकूगुलिं हे राजनीतिक गतिरोध उत्पन्न जूगु धयादिल । नेपाली कांग्रेसया संसदीय दलया नेता रामचन्द्र पौडेलं संसद सुचारु यायेत प्रधानमन्त्रीं अग्रसरता क्यनेमाः धयादिल ।",http://www.nepalmandal.com/content/2462.html
संसद गतिरोध अन्त्य यायेगु बारे कांग्रेस व एमाले दथुइ सहमित ,"Tue Jun 30, 2009  1:31 pm","सत्तारुढ नेकपा (एमाले) व नेपाली कांग्रेस दथुइ संसदीय नियमावलि कथं संसदया गतिरोध अन्त्य यायेगु सहमति जूगु दु । मंगलवाः माओवादीया माग बारे गुकथं सम्बोधन यायेगु धकाः सहलह यायेत निगू दलया शीर्ष नेतातय् बैठक कांग्रेस सभापति कोइराला निवास महाराजगंजय् च्वंगु खः । बैठकं समस्या हल संसदीय नियामावलि कथं मालेगु सहमति जूगु खँ उर्जामन्त्री प्रकाशशरण महतं जानकारी बियादिल । निगू दलया शीर्ष नेतात व सरकारय् दुथ्याःगु निगूलि दलया मन्त्रीत दुथ्याःगु बैठकं थौं संसदया गतिरोध अन्त्य यायेगु बारे माओवादी नाप खँल्हाबंला यायेगु व लिपा संसदय् दुथ्याःगु नीप्यंगुलि दल नाप सहलह यायेगु खँ क्वछीगु दु । संसद सुचारु यायेत एमाले व माओवादी म्हिग च्वंगु बैठकय् एमालें कांग्रेस नापया सहलह लिपाः जक माओवादी नाप सहमति यायेफइगु खँ धाः कथं थौं कांग्रेस नाप सहलह याःगु खः । थौंया बैठकय् कांग्रेस सभापति गिरिजाप्रसाद कोइराला, संसदीय दलका उपनेता प्रकाशमान सिंह, महामन्त्री विमलेन्द्र निधि, केन्द्रीय दुज: कृष्णप्रसाद सिटौला व मन्त्रीतय् उपस्थिति दुगु खसा: एमालेया पाखें प्रधानमन्त्री माधवकुमार नेपाल, अध्यक्ष झलनाथ खनाल, महासचिव ईश्वर पोखरेल व मन्त्रीतय्सं ब्वति का:गु ख: ।",http://www.nepalmandal.com/content/2463.html
काभ्रेया फुक्क गाविसया ज्याकुथिइ तालाबन्दी ,"Tue Jun 30, 2009  7:24 pm","ताम्सालिङ संयुक्त संघर्ष समितीं थौं काभ्रेया फुक्क गाविस ज्याकुथिइ तालं ग्वयाः ब्यूगु दु । नेपाल सरकार व ताम्सालिङ संयुक्त संघर्ष समिति दथुइ जूगु झिंगुंगू बुँदे सहमति कार्यान्वयन मजूगु धासें ताम्सालिङ राज्यया फुक्क जिल्लाया गाविसय् तालाबन्दि यायेगु भुवलय् थौं काभ्रेया च्ययेन्ह्यगू गाविसय् तालाबन्दि याःगु खः । ताम्सालिङ् संघर्ष समितीं राज्यया स्थानीय निकाय गाविसया अविलम्ब गठन यायेमाःगु, स्थानीय निकायस जनसंख्याया आधारय् समानुपातिक प्रतिनिधित्व याकेमाःगु माग याःगु दु । अथेहे तामाङ जातीया बाहुल्य दुगु गाविसय् तामाङ हे गाविस छ्याञ्जे जुइमाःगु माग तःगु दु । समितिं श्रावण तक नं सरकारं थःपिनिगु मागयाबारे सम्बोधन मयाःसा प्रत्येक जिल्लाय् थःपिंसं हे परिषद्या बैठक तयेगु जानकारी ब्यूगु दु । समितीइ माओवादी, एमालेम कांग्रेस लगायतया गुंगू संगठन आवद्ध दु ।",http://www.nepalmandal.com/content/2467.html
नागरिक सर्वोच्चता स्थापित मजूतले माओवादी सरकारय् वनीमखु : किरण ,"Tue Jun 30, 2009  7:25 pm",एकिकृत नेकपा (माओवादी)या वरिष्ठ नेता मोहन बैद्य किरणं नागरिक सर्वोच्चता स्थापित मजूतले माओवादी सरकारय् मवनेगु धयादीगु दु । म‌ंगलवा: जनसञ्चार अभियानं याःगु छगू ज्याझ्वलय् न्वंवानादिसें नेता किरणं राष्ट्रपतिया पलाया विषयस क्वःमछीइकं माओवादी सरकारय् मवनेगु स्पष्ट यानादीगु खः । राष्ट्रपतिया असंवैधानिक पलाबारे प्रधानमन्त्रीं संवोधन मयाःतले सदन अवरुद्ध न्ह्यानाच्वनीगु नं वय्कलं जानकारी बियादीगु दु । राष्ट्रपतिया पलाबारे प्रधानमन्त्रीं याकनं संवोधन यायेमाःगु  ख्याच्वः ब्यादिसें धयादिल -'नत्र परिस्थिति पाय्छि ढंगं न्ह्यःने न्ह्याइमखु ।' वय्कलं थ्व प्रो-इन्डियन सरकार जूगु धासें वर्तमान सरकारयात नेपाली जनतां थःगु सरकारयारुपं ग्रहण यायेमफुगु धयादीगु दु । नेता किरणं केन्द्रीय समितिया बैठकलिपा सरकार विरुद्ध व्यवस्थित सतक संघर्ष यानाः सरकार क्वःथलेगु धयादीगु दु । मेगु छगू प्रसंगय् वय्कलं नायः प्रचण्डया दस्तावेजयात पोलिट्व्युरोया बैठकं पारित याःगु मखसें परिमार्जन सहित केन्द्रिय समितीपाखें पारित यायेगु निर्णय याःगु जानकारी बियादीगु दु । वय्कलं केन्द्रिय समितीया बैठकं महाधिवेशनयाबारे नं निर्णय यायेगु धयादीगु दु । वेयकलं पोलिटब्युरो बैठकय् पार्टीयात बहुपदीय संरचनाय् यंकेगु सहलह न्ह्याःसां नं व उलि महत्वपुर्ण मजूगु समेत धयादीगु दु ।,http://www.nepalmandal.com/content/2468.html
माओवादीया नेतृत्वय् मेगु सरकार दयेकेहे मफइगु : निधि ,"Tue Jun 30, 2009  7:26 pm",नेपाली कांग्रेसया महामन्त्री विमलेन्द्र निधिं एकीकृत नेकपा (माओवादी)या नेतृत्वय् मेगु सरकार दयेकेहे मफइगु दाबी यानादीगु दु । रिपोर्टस्र क्लब नेपालया साक्षात्कारय् न्वंवासें निधिं वर्तमान सरकार संविधानसभाय् प्रतिनिधितित्व याइगु नीनिगू दलया समर्थनय् दयेकूगुलिं परिवर्तन मजुइगु धयादीगु दु । माधवकुमार नेपालया नेतृत्वया सरकारयात सुनां नं क्वःथले मफइगु धासें वय्कलं माओवादीं राष्ट्रिय मंका: सरकारया खँ ल्हायेगु बेमौसमया बाजा जूगु दाबी यानादीगु दु । माओवादीया हे कारणं वयागु नेतृत्वया सरकार क्वःदःगु लिं थःगु हे नेतृत्वय् मेगु सरकार दयेके धइगु खँय् छु नं तुक मदुगु निधिया धापू दु । राष्ट्रिय सहमति दयेके फइगु तर राष्ट्रिय मंका: सरकार धाःसा गबले नं दयेके मफइगु वय्कःया धापू दु ।,http://www.nepalmandal.com/content/2470.html
उच्चस्तरिय राजनीतिक संयन्त्रया नेतृत्व जीं याये : कोइराला ,"Fri Jun 26, 2009  8:57 pm","नेपाली कांग्रेसया सभापति गिरिजाप्रसाद कोइरालां सरकार संचालन यायेत उच्च स्तरिय समिति आवश्यक जूगु धासें अज्याःगु समितिया नेतृत्व थम्हं यायेगु खँ धयादीगु दु । थःगु हे छेँ संचारकर्मीत नाप खँल्हाबंला यानादिसें सभापति कोइरालां थंज्याःगु समिति दक्वं दलत दुथ्याकेमाःगु बिचाः तसें माओवादी नं थुकी च्वनेमाः धयादिल । वयेकलं लिपांगु ईलय् माओवादी अध्यक्ष नापया खँल्हाबंलाय् प्रचण्ड सकारात्मक जूगु धासें माओवादीं नं थुगु समिति च्वनी विश्वास प्वंकादिल । सहमति, सहकार्य व एकताया बलय् देय् शान्ति प्रकृयाया लिपांगु चरणय् थ्यंगु धयादिसें दक्वं पक्ष मिलेजुया वंसाः नेपाःयात सुनां नं छुं धाये मफइगु बिचाः प्वंकादिल । वयेकलं सुयातं ब्व:बिया नेपाःया राष्ट्रियता बल्लाइमखु धयादिल ।",http://www.nepalmandal.com/content/2394.html
प्रधानमन्त्रीं सैनिक अधिकारीतय्त नापलात ,"Fri Jun 26, 2009  8:56 pm","प्रधानमन्त्री माधवकुमार नेपालं नेपाली सेनाया उच्चअधिकारीतय्त नापलानाः सेनाया संगठनात्मक संरचनाया बारे खँल्हाबंला यानादीगु दु । शुक्रवाः प्रधानमन्त्री ज्याकू सिंहदरवारय् प्रधानसेनापति रुक्मांग कटवाल सहित सेनाया उच्च अधिकारीतय्गु पुचः नाप सेनाया लिप्पांगु स्थिति व शान्ति सुरक्षाया विषयस सहलह जूगु खँ प्रधानमन्त्रीया प्रेस सल्लाकार विष्णु रिजालं जानकारी बियादिल । सेनाया उच्च अधिकारीतय्सं प्रधानमन्त्री व मन्त्रिपरिषदया दुजःतय्त सेनाया संरचनात्मक ढाँचा, देय्या लिप्पांगु शान्ति सुरक्षाया अवस्था, नेपाली सेनाया स्थिति लगायतया बारे जानकारी ब्यूगु खः ।",http://www.nepalmandal.com/content/2392.html
सीमा समस्या बारे सहलह ,"Tue Jun 30, 2009  7:29 pm",आम सञ्चारमाध्यमतय्सं सीमा समस्यायात उच्च प्राथमिकता बियाः समाचार सम्प्रेषण यायेत सभासद् व सीमाविद्तय्सं इनाप याःगु दु । नेपाली सीमा अतिक्रमण जुयावन धाःसा नेपालया अस्तित्व हे तनावनेफुगु जूगुलिं आम साचारमाध्यमं सीमाया घटनायात समस्याय् लाकेमज्यूगु खँय् वय्कःपिंसं ब:  ब्यूगु दु । प्रेस काउन्सिलपाखें 'नेपाल भारत सीमाविवाद व मिडिया संवाद' विषयसं थौं याःगु सहलहस वय्कःपिंसं सीमा समस्यायात अझ समस्याय् लाकेमज्यूगु सुझाव समेत ब्यूगु दु । ज्याझ्वलय् नेपाल-भारत सीमा विवाद व मिडिया विषयस कार्यपत्र न्ह्यब्वसें सीमाविद् बुद्धिनारायण श्रेष्ठं सीमा समस्यायात उजागर यायेबलय् नक्सासहित न्ह्यब्वयेत इनाप यानादीगु दु ।,http://www.nepalmandal.com/content/2473.html
शान्ति प्रकृया स्यंकेगु कुतः जुयाच्वंगु दु : प्रचण्ड ,"Fri Jun 26, 2009  8:58 pm","एकीकृत नेकपा (माओवादी)या अध्यक्ष पुष्पकमल दाहाल 'प्रचण्डं' शान्ति प्रकृयायात स्यंका संविधान निर्माण यायेमबीगु षड्यन्त्र जुयाच्वंगु दाबी यानादिल । शुक्रवाः येँय् आदिवासी जनजाति युवा संगठनं याःगु ज्याझ्वलय् न्ववायेगु झ्वलय् अध्यक्ष प्रचण्डं शान्ति प्रकृयायत स्यंकाः हाकनं देया उत्पीडित वर्ग, जाति, क्षेत्र, लिंगयात अधिकार मबीगु षड्यन्त्र जुयाच्वंगु धयादिसें थंज्याःगु षड्यन्त्र झीसं थुइके मफुसाः देय् तःधंगु दुर्घटनाय् लायेफु धयादिल । अध्यक्ष प्रचण्डं आः देशय् अलोतान्त्रिक व अप्रजातान्त्रिक तरीकां शासन यायेत स्वयाच्वंगु दाबी यानादिल । वयेकलं थःगु नेतृत्वयात षड्यन्त्रपूर्ण तरीकां क्वथलेगु ज्या जूगु धासें व षड्यन्त्र जीगू विरुद्ध मखसें द्वलंद्व आदिवासी जनजाति व संघियता विरुद्धया षड्यन्त्र जूगुलिं उकीया विरुद्ध ल्वायेत सकसितं तयार जुइत इनाप यानादिल ।",http://www.nepalmandal.com/content/2395.html
यलया चापागाउँलय् कर्फ्यु ,"Fri Jun 26, 2009  9:16 pm","मचा अपहरणया खँयात कयाः विवाद अप्वयेवं स्थानीय प्रशासनं चापागाउँलय् कर्फ्यु आदेश जारी याःगु दु । प्रशासनं शुक्रवाः सनिलयया खुताः ईलं निसे कन्हय् सुथय् प्यताः ई तक कर्फ्यु तःगु दु । स्थानीय प्रशासनं सरस्वति मावि चापागाँउ नं ५ सय मिटर तक, पेडेगाँउ निसें चापागाँउ पेट्रोल पम्प तकया ५ सय मिटर क्षेत्रय् ककक आदेश जारी याःगु खः । शुक्रवा सुथय् मचा अपहरण यावपिंत स्थानीयवासीतय्सं दायेवं अन तनाव उत्पन्न जूगु दु । लिपाः प्रहरीं घटनाय् हस्तक्षेप यानाः निम्ह अपहरणकारीतय्सत पाटन अस्पतालय् वास याकेत यंकूगु खसाः स्थानीयवासीतय्सं प्रहरीं अपहरणकारीतय्त संरक्षण ब्यूगु धासें चापागाँउलय् च्वंगु प्रहरी ज्याकू घेराउ याःगु खः । स्थानीवासी व प्रहरी दथुइ थ्वहे खँयात कयाः न्हिच्छि तनाव जूगु खसाः तनाव कम मजूगुलिं स्थानीय प्रशासनं कर्फ्यु तःगु खः । अपहरणया कुतः यापिं अमृत भुषाल व दुर्गाबहादुर महर्जनयात स्थानीयवासीतय्सं प्रहरीं यंका: संरक्षण ब्यूगु धासें सार्वजनिक यायेत माग याःगु दु ।",http://www.nepalmandal.com/content/2396.html
माओवादीयात नं सरकारय् दुथ्याकेमाः : परराष्ट्रमन्त्री ,"Sat Jun 27, 2009  3:38 pm","परराष्ट्रमन्त्री सुजाता कोइरालां माओवादीयात नं सरकारय् दुथ्याकाः न्ह्याः वनेमाःगु बीचाः प्वंकादीगु दु । कांग्रेसया भातृ संगठन नेपाल दलित संघया महाधिवेशनया निंतिं चितवन थ्यंकादिम्ह कोइरालां पत्रकारत नाप खँल्हाबंला यानादिसें माओवादी सरकारय् मवसाः ईलय् हे संविधान निर्माण यायेगु ज्या थाकुइफूगु धासें माओवादीयात नं सरकारय् दुथ्याकाः न्ह्याः वनेमाःगु बीचाः प्वंकादिल । कानुमी राज्य निर्माण, शान्ति व अमनचयनया निंतिं न्हूगु संविधान ईलय् हे निर्माण जुइमाःगु धासें कोइरालां शान्ति प्रकृयायात याकनं तार्किक निष्कर्षय् थ्यंकेत माओवादीयात सरकारय् दुथ्याकेमाः धयादिल । कांग्रेस सभापति गिरिजाप्रसाद कोइरालां शान्ति प्रकृयाय तार्किक निष्कर्ष थ्यंगु स्वये चाहे जूगु धासें गिरिजाबाबु माओवादीयात नं राष्ट्रिय सरकार निर्माणय् दुथ्याकेत सक्रिय जुइत्यंगु धयादिल । वयेकलं माओवदीयात सरकारय् सहभागि जुया न्हूगु संविधान निर्माण यायेगु ज्याय् ग्वाहालि यायेत इनाप नं यानादिल ।",http://www.nepalmandal.com/content/2397.html
शान्ति सुरक्षा कायम यायेत न्हूगु योजना : गृहमन्त्री ,"Sat Jun 27, 2009  10:09 pm",गृहमन्त्री भीम रावलं देशय् शान्ति सुरक्षा कायम यायेत न्हूगु योजना ह्येत्यनाःगु खँ धयादीगु दु । शनिवाः एमालेया येँ-अछाम सम्पर्क माञ्चं याःगु ज्याझ्वलय् वयेकलं देशय् सुरक्षा स्थिति बांलाकेत सरकार लगेजुयाच्वंगु धासें आपराधिक गतिविधि याइपिं न्हाम्हेसित नं सरकारं कारवाही याइगु धयादिल । वयेकलं सुरक्षा व्यवस्था बल्लाकेत एकीकृत माओवादीयात ग्वाहालि यायेत नं इनाप यानादिल । अथेहे थौं हे गृहमन्त्री रावलं येँया पुतलीसतकं अपहरण यानाः स्याम्ह ख्यती श्रेष्ठया छेँजःयात नापलानाः घटना प्रति दुःख प्वंकादिल । उगु ईलय् वयेकलं सरकारं ख्यातिया हत्यारायात कडा कारवाही यायेगु प्रतिवद्धता नं प्वंकादिल ।,http://www.nepalmandal.com/content/2401.html
पाकिस्तानी विदेश सचिव येँय् ,"Sat Jun 27, 2009  5:19 pm","पाकिस्तानया विदेश सचिव सलमान बसिर स्वन्हुन्यंकया नेपाः भ्रमणया निंतिं शनिवाः येँय् थ्यंकादीगु दु । विदेश सचिव बसिरयात त्रिभुवन अन्तर्राष्ट्रिय विमानस्थलय् वयेकया समकक्षी पराष्ट्र सचिव ज्ञानचन्द्र आचार्यं लसकुस यानादीगु खः । विमानस्थलय् संचारकर्मीत नाप खँल्हाबंला यानादिसें विदेश सचिव बसिरं थःगु नेपाः भ्रमण नियमित मैत्री भ्रमणय् जूगु धासें वयेकलं नेपाः नाप नियमित सहलहया निंतिं थः नेपाः वयागु धयादिल । स्वन्हुन्यंया नेपाः भ्रमणया झ्वलय् वयेकलं प्रधानमन्त्री माधवकुमार नेपाल, परराष्ट्रमन्त्री सुजात कोइराला, पाराष्ट्र सचिव आचार्य लगायात नेतातय्त नापलाइगु खँ पाकिस्तानी दुतावासं पिथंगु विज्ञप्ति न्ह्यथंनातःगु दु । छवाः न्ह्यः जक भारतीय विदेश सचिव शिवसंकर मेननया नेपाः भ्रमण लिपाः पाकिस्तानी विदेश सचिवया थ्व भ्रमणयात राजनीतिक ख्यलय् अर्थपूर्णरुपं काःगु दु ।",http://www.nepalmandal.com/content/2399.html
एकीकृत माओवादी केन्द्रीय दुजः हमाल नापं स्वम्हेसिनं पार्टी परित्याग ,"Sat Jun 27, 2009  10:07 pm","एकीकृत नेकपा (माओवादी)या केन्द्रय दुजः टीकाविक्रम हमाल समित स्वम्ह नेतात मणि थापाया पुर्नगठित नेकपा माओवादी संयोजन समितिइ प्रवेश याःगु दु । शनिवाः येँय् एकीकृत नेकपा (माओवादी)पाखें थापाया पार्टीइ प्रवेश याःगु दुजःतय्त लसकुस यायेत याःगु ज्याझ्वलय् संयोजन समितिया अध्यक्ष मणी थापां एकीकृत माओवादीलय् दक्षिणपन्थी विचलन वःगु द्वपं बियादिल । वयेकलं एकीकृत माओवादी दुने विस्तारवाद, जुजुवादी व सुधारवादीया जमात दुहांवःगुलिं क्रान्तिकारी धुव्रीकरणया आवश्यकता जूगु धयादिल । वयेकलं एकीकृत माओवादीं शान्ति सम्झौता मार्फत जनयुद्धयात धोका ब्यूगु धासें थःपिंसं जनयुद्धया भावनायात निरन्तरता बीगु नं धयादिल । एकीकृत माओवादीया केन्द्रीय दुजः टीकाविक्रम हमाल, नेपाल शोषित पीडित जनसंरक्षणया अध्यक्ष गोविन्दिसंह महरा व स्वतन्त्र वामपन्थी रक्ति लामां माओवादी संयोजन समिति प्रवेश यानादीगु खः ।",http://www.nepalmandal.com/content/2400.html
माओवादीयात इमान्दार जुइत प्रधानमन्त्रीया इनाप ,"Sat Jun 27, 2009  3:40 pm","प्रधानमन्त्री माधवकुमार नेपालं शान्ति प्रकृया क्वचायेकेत व संविधान निर्माण ईलय् हे यायेत माओवादीया इमान्दार जुइत इनाप यानादीगु दु । शनिवाः गोठाटार काँडाघारी च्वंगु गान्धी आदर्श उच्च माध्यमिक विद्यालयया न्हूगु भवन उल्लेज्या यायेगु झ्वलय् प्रधानमन्त्री नेपालं संसद अवरुद्ध यायेगु ज्यां शान्ति प्रकृया व संविधान निर्माण ज्याय् असर लिइगुलिं थुकी इमान्दार जुइत माओवादीया इनाप यानादिल । वयेकलं दक्वं समस्या समाधान सहमति कथं यायेफइगु धयादिल । अथेहे प्रधानमन्त्री नेपालं माओवादी अध्यक्ष पुष्पकमल दाहाल 'प्रचण्डं' संविधानसभा भंग यायेगु षड्यन्त्र जुयाच्वंगु धकाः ब्यूगु अभिव्यक्तिया प्रतिवाद यासें अज्याःगु ज्या गनं जुयाच्वंगु दुसाः व माओवादी स्वयमं यानाच्वंगु द्वपं बियादिल । थौं हे एमाले गां कमिटी गोठाटारं याःगु बधाई तथा शुभकामना ज्याझ्वलय् न्ववासें प्रधानमन्त्री नेपालं हत्या, अपहरण, भ्रष्टाचारीयात सरकारं गुबलें नं माफी मबीगु खँ धयादीगु दु । देसय् आपरिधिक गतिविधि याइपिं न्हाम्हेसितं नं कडा कारवाही यायेत सरकार कटिबद्ध जूगु धयादिल । नापं वयेकलं छुं न्हि न्ह्यः अपहरण यानाः स्याम्ह ख्यती श्रेष्ठया हत्यारायात नं कडा कारवाही याइगु व उकीया निंतिं सरकार न्ह्याःगु पलाः ल्ह्वनेत नं तयार दुगु धयादिल ।",http://www.nepalmandal.com/content/2398.html
यलय् भोटो क्यनः ,"Sat Jun 27, 2009  10:33 pm","स्वनिगःया दक्कलय् ताःहाकःगु जात्रा बुंगः द्यःया रथ सालेगु जात्राया झ्वलय् अन्तिम चरणया जात्रा कथं थौं यलया जाउलाख्यलय् भोटो क्यंगु दु । बुधवाः बहनी जउलाख्यलय् बुंग द्यःयात रथ थ्यनेवं जाउलाख्यः या न्याःगु खःसा वयां प्यन्हु लिपा भोटो क्यनेगु चलन कथं शनिवाः सनिलय् भोटो क्यंगु खः । भोटो क्यनीगु ईलय् राष्ट्रप्रमुखया हैसियतं राष्ट्रपति रामवरण यादव, उपराष्ट्रपति परमानन्द झा व प्रधानमन्त्री माधवकुमार नेपालया उपस्थिति दुगु खः । थुसी नं थगुने थें रथ क्वदःगुलिं असारया बछि थ्यनालिं हे तिनि जक थौं भोटो क्यंगु खः ।",http://www.nepalmandal.com/content/2402.html
मचायात गोलि प्रहार ,"Sat Jun 27, 2009  11:48 pm",यलया चापागाँउलय् मचा अपहरण्या घटणा ख्वाँसे मच्वनेवं थौं हाकनं छम्ह मचायात गोलि प्रहार याःगु दु । यलया चापागाँउलय् ट्यूशन ब्वना छेँय् लिहांवनाच्वंम्ह झिंस्वदँया मनिष केसीयात शनिवाः गोली प्रहार जूगु खः । गम्भीर घाःपाः जुम्ह मचायात वसः याकेत बी एण्ड बी अस्पतालय् यंकूगु खसां अन उपचार सम्भव मजूगुलिं वयात शिक्षण अस्पताल महाराजगंजय् यंकूगु खः । म्हिग मचा अपहरणया घटनायात कयाः प्रहरी व स्थानीयवासित दथुइ तनाव जूगु यलया चापागाँउया स्थानीवासिन्दातय्सं केसीयात प्रहरीं हे गोली क्येकूगु दाबी याःगु दु ।,http://www.nepalmandal.com/content/2403.html
माओवादी पोलिटब्यूरो बैठक सोमवाः तकया निंतिं स्थगित ,"Sun Jun 28, 2009  1:34 pm",एकीकृत नेकपा (माओवादी)या आइतवाः च्वनीगु धाःगु पोलिटब्यूरो बैठक सोमवाः तकया निंतिं स्थगित जूगु दु । पार्टी अध्यक्ष पुष्पकमल दाहाल 'प्रचण्ड'या कार्यव्यस्तताया कारणं बैठक स्थगित यायेमाःगु खँ माओवादी प्रवक्ता दीनानाथ शर्मां जानकारी बियादिल । शनिवाः च्वंगु पोलिटब्यूरोया बैठकय् दक्वं नेतातय्सं अध्यक्ष प्रचण्डया राजनीतिक प्रतिवेदनय् थःथःगु बीचाः त्येगु ज्या सिधेवं नेतातय्सं ब्यूगु सुझाव व टिप्पणीया आधारय् अध्यक्ष प्रचण्डं थौं न्ववायेगु ज्याझ्वः क्वछीनातःगु खः । स्थगित बैठक कन्हय् सुथय् च्याता ईलय् कोटेश्वरय् च्वंगु मजदुर भवनय् च्वनीगु जूगु दु ।,http://www.nepalmandal.com/content/2404.html
'रोयटस्रं मखुगु खँ प्रचार' ,"Sun Jun 28, 2009  8:18 pm",प्रधानमन्त्री माधवकुमार नेपालं वंगु बिहिवाः बेलायती समाचार संस्था रोयटस्रयात ब्यूगु अन्तर्वार्ताय् 'न्याद्व माओवादी लडाकूयात नेपाली सेना समायोजन याइगु' धकाः न्ह्यथंसें प्रकाशित प्रशारित समाचार प्रति प्रधानमन्त्रीया सचिवालया ध्यानकर्षण जूगु खँ धाःगु दु । प्रधामन्त्रीया प्रेस सल्लाहकार विष्णु रिजालया कथं प्रधानमन्त्रीं अन्तर्वार्ताया झ्वलय् अज्याःगु खँ गनं न मधाःगु धासें रोयटस्रं मखुगु खँ प्रकाशन याःगु खँ धयादीगु दु । अन्तर्वार्ताया झ्वलय् 'छु छी दक्वं माओवादी लडाकूतय्त नेपाली सेनाय् समायोजन यानादीत तयार दुला ? माओवादी सेनायात गुकथं समायोजन यानादी ?' धइगु न्ह्यसया लिसःलय् प्रधानमन्त्रीं मधाःगु खँ न्ह्यथंनातःगु धासें थुकी ध्यानाकर्षण जूगु खँ धाःगु दु । सल्लाहकार रिजालं प्रधानमन्त्रीं न्ववाःगु अडियो व भिडियो निगूलिं टेप आः नं रोयटस्रनाप सुरक्षित दु धासें शुरुइ उगु संस्थां वितरण याःगु सामग्री तथ्यविपरीत जूगुलिं तुरुन्त हे भिंकेतः थःगु वेभसाइटय् तयेधुनाःगु जानकारी बियादिल ।,http://www.nepalmandal.com/content/2432.html
सुरक्षा निकाय प्रभावकारी देयेकीगु ,"Sun Jun 28, 2009  8:18 pm","प्रधानमन्त्री माधवकुमार नेपालं नागरिक सुरक्षाया निंतिं सुरक्षा निकाय प्रभावकारी देयेकीगु खँ धयादीगु दु । नागरिक व्यवसायी साजालया प्रतिनिधितयसं सरकारयात शान्ति सुरक्षा बांलाकेत थंज्याःगु खुगू बुँदे माग तया ज्ञापन पौ लःल्हायेगु झ्वलय् प्रधानमन्त्री नेपालं दक्वं दलतनाप सहलह याना माग पूवंकेगु प्रतिबद्धता प्वंकादिल ।  प्रधानमन्त्री नेपालं शान्ति सुरक्षा कायम यायेत गृहमन्त्रीयात नं निर्देशन बीधुंकूगु धासें अपराध नियन्त्रण यायेत सरकार लिमचीलिगु ढृढता प्वंकादिल । वयेकलं सरकारयात जक मखु प्रतिपक्ष दलयात नं जिम्मेवार देयेकेगु पाखे केन्द्रीत जुइत नागरिक समाज नाप इनाप यानादिल । साजालं प्रधानमन्त्रीयात शान्ति सुरक्षा तत्काल बहाली यायेमाःगु, दण्डहिनता तुरुन्त अन्त यायेमाःगु, संविधान निर्माणया ज्यायात प्राथमिकताया साथ न्ह्याकेमाःगु, मूल्यवृद्धि व अभाव जुइ मबीगु न्यूनतक जीवनयापन यायेत नागरिक हक अधिकारया प्रत्याभूति यायेमाःगु, राजनीतिक समस्यात पहिचान सहित राष्ट्रिय हितयात दृष्टिगत याना असहमत पक्षत नाप वार्ताया माध्यमं समस्या समाधान यायेमाःगु, शान्तिपूर्ण आन्दोलनया अधिकार सुनिश्चित याना जनस्वास्थ्य व वातावरणय् प्रतिकूल असर लाइगु गतिविधि बन्द यायेगु कानूनी शासनया प्रत्याभूति यायेमाःगु माग सहितया ज्ञापन पौ लःल्हाःगु खः ।",http://www.nepalmandal.com/content/2433.html
एसएलसीया परीक्षाफल प्रकाशित ,"Sun Jun 28, 2009  8:20 pm","परीक्षा नियन्त्रण ज्याकू सानोठिमीं थ्व दँया प्रवेशिका एसएलसी परीक्षाफल थौं प्रकाशित याःगु दु । थुसीया परिक्षाय् नियमित पाखे ६८.७४ प्रतिशत विद्यार्थीत पास जूगु दुसाः एक्जाम्टेडत पाखे ४७ प्रतिशत पास जूगु दु । थुगुसी ४लाख १२हजार ३सय २९ जवानं फारम भरे याःगु खसाः ३लाख ८८हजार ५सय २२ जवानं जक जाँच ब्यूगु खः । थुगुसीया परीक्षफलया उत्तीण प्रतिशत न्हापाया दँ स्वयां न्यागू प्रतिशत अप्वः खः । परीक्षा नियन्त्रण ज्याकूया कथं थुगुसी ११३०४विशिष्ट श्रेणिइ, ८७७७२ प्रथम श्रेणिइ, १२५४२९द्वितिय श्रेणिइ व १०१०५ जवना त्रितिय श्रेणिइ पास जूगु दु ।",http://www.nepalmandal.com/content/2434.html
जनताया सुझाव व चाहनायात सरकारं पूवंकीगु : प्रधानमन्त्री ,"Sun Jun 28, 2009  1:35 pm",प्रधनमन्त्री माधवकुमार नेपालं जनताया सुझाव व चाहनायात सरकारं पूवंकीगु खँ धयदीगु दु । आइतवाः येँय् जूगु छगू ज्याझ्वलय् न्ववायेगु झवल्य प्रधानमन्त्री नेपालं थीथी पक्षं ल्ह्वंगु माग व जनताया सुझाव व चाहना कथं सरकार न्ह्यावनीगु व थंज्याःगु मागत सरकारं पूवंकीगु खँ धयादीगु दु । वयेकलं शान्ति व न्हूगु संविधान सरकारया प्रमुख प्राथमिकता जूगु धासें संविधान निर्माण यानाः जनताया चाहन पूवंकीगु दाबी यानादिल । सर्गया लः पाखें बुँज्या सम्बन्धि अन्तर्राष्ट्रिय सम्मेलनया येँय् उल्लेज्या यानादिसें प्रधानमन्त्री नेपालं जलवायु परिवर्तनं नेपालय् संकट हइगु सम्भावना दुगुलिं समाधनया निंतिं सरकारं उचित पहल याइगु बिचाः प्वंकादिल । अथेहे ज्याझ्वलय् वयेकलं प्रजातन्त्र व मानवअधिकारय् थः प्रतिबद्ध जूगु धासें कानुनी राज्य निर्माण यायेगु पाखे सरकार न्हानाच्वंगु धयादिल ।,http://www.nepalmandal.com/content/2405.html
विरामी तनेवं अस्पतालय् तनाव ,"Mon Jun 29, 2009  2:29 pm",पोखराय् च्वंगु मणिपाल अस्पतालया आइसियू कक्षय् वासः यानाच्वंम्ह विरामी अस्पतालं आइतवा चान्हय् निसें तनेवं अस्पतालय् तनाव जूगु दु । बिरामीया छेँजःलं डाक्टरतय्सं विरामीयात बिस्कूगु धाःगु दुसाः डाक्टरतय्सं धाःसा विरामी थः हे बिसिवंगु खँ धाःगु दु । आईसीयूलय् वासः याकाच्वंम्ह धरान छेँ जुया चिप्लेढुङ्गाय् च्वनावयाच्वंम्ह अनुषा सुब्बा रहस्यमय ढंगं तनेवं विरामीया छेँजःपिंसं विरामी बिस्कूगु धासें अस्पतालया चिकित्सक डा. सुभाष सापकोटायात सोमवाः सुथय् दाःगु खः । चिकित्सकयात दाःगुलिं अस्पतालया चिकित्सक व कर्मचारीतय्सं सुरक्षाया माग यासें अस्पतालया ओपीडी सेवा बन्द याःगु दु । ओपीडी सेवा बन्द जुया बिरामीत मारय् लाःगु दु ।,http://www.nepalmandal.com/content/2436.html
संविधानसभाया मस्यौदाय् सहलह ,"Sun Jun 28, 2009  9:27 pm",थौं च्वंगु संविधानसभाया पूर्ण बैठकय् सांस्कृतिक व सामाजिक ऐक्यबद्धता आधार निर्धारण समितिं तयार याःगु न्हूगु संविधान सम्बन्धी मस्यौदाय् सहलह या:गु दु । बैठकय् माओवादी सभासद् झक्कु प्रसाद सुवेदीं जनयुद्धया पलेसा सशस्त्र द्वन्द्व जक च्वया झिंदँया महान जनयुद्धया अपमान याःगु धासें दुःख प्वंकादिलसाः नेपाली कांग्रेसया डा. रामशरण महतं देशय् ह्यूपा जनयुद्धपाखें मखसें जन आन्दोलन पाखें वःगु धासें न्हूगु संविधानय् जनयुद्ध च्वयेमज्यूगु धयादिल । अथेहे तमलोपाया चन्दन शाह नं खस भाय् नापं हिन्दी भाय्यात नं सरकारी ज्याखँया भाय् कथं छ्यलेमाःगु धयादिल । नेकपा मालेया सीपि मैनालिं दक्व राष्ट्र भाय्यात सम्मान यायेमाः धासें सरकारी ज्याखँया भाय् खस भाय् जक जुइमाः धयादिल ।,http://www.nepalmandal.com/content/2435.html
माओवादी पोलिटव्युरो बैठक जारी ,"Thu Jun 25, 2009  6:49 pm","छवाः न्ह्यःनिसें न्ह्यानाच्वंगु एकिकृत नेकपा (माओवादी)या पोलिटव्युरो वैठकय् थौं नं नायः प्रचण्डया प्रतिवेदनय्  सहलह जूगु दु । बैठकय् संयुक्त क्रान्तीकारी सरकार,  राष्ट्रिय सरकार वा संयुक्त राष्ट्रिय सरकारया विषयस वःगु नेतातय्सं प्वंकूगु धारणा यात कया: गम्भिरतापूर्वक बहस जूगु माओवादी पोलिटव्युरो दुजः धर्मेन्द्र वाँस्तोलां जानकारी बियादीगु दु । बिहिवा:या बैठकय् न्याम्ह पोलिटब्युरो दुजःतय्सं थःथःगु बिचाः तःगु दु । थौं हीतमान शाक्य, पम्फा भुषाल, हरिभक्त कँडेल, जनार्दन शर्मा व लोकेन्द्र विष्टं थःथःगु धारणा तयादीगु खः । देय्या संक्रमणकालीन अवस्था गंभीर मोडय् थ्यंगु व क्रान्ती-प्रतिक्रान्ती दथुइ निर्णायक लडाइया ई वःगु निष्कर्षय् थ्यंगु माओवादीं राष्ट्रियताया विषययात नं थःगु प्रमुख मुद्दा दयेकूगु दु । कोटेश्वरया पेरिस डाँडास्थित माओवादी जनवर्गीय संगठनया ज्याकुथिइ च्वंगु बैठकय् थौंतक नीछम्ह पोलिटब्युरो दुजःतय्सं थःथःगु धारणात तःगु खः ।",http://www.nepalmandal.com/content/2346.html
न्याक्वःगु खुसी मन्त्रीमण्डल विस्तार ,"Thu Jun 25, 2009  6:48 pm",किस्ताबन्दीइ गठबन्धन सरकारया मन्त्रीमण्डल विस्तार यायेगु झ्वलय् थौं न्याक्वःगु खुसी तराई-मधेश लोकतान्त्रिक पार्टीया निम्ह नेतातय्त  मन्त्रीपरिषदया दुजःकथं शपथ ग्रहण याकूगु दु । थौं प्रधानमन्त्री माधवकुमार नेपालं तमलोपा पाखें उद्योग मन्त्रीइ महेन्द्र राय यादव व उद्योग राज्यमन्त्रीइ दानवहादुर चौधरीयात राष्ट्रपतिया उपस्थितिइ सपथ ग्रहण याकादीगु खः । म्हिगः उद्योगमन्त्री व उद्योग राज्यमन्त्रि निम्हसिया साइत चूमलाःगुलिं सपथ मकासे थौं तिनी सपथ काःगु ख: । थः प्रधानमन्त्री जूगु लच्छिलिपा माधवकुमार नेपालं म्हिगः प्यक्वःगु खुसिइ मन्त्रिपरिषद बिस्तार याःगु खः । थौंया सपथलिपा मन्त्रीमण्डलया ल्या न्याक्व: थ्यंगु दु ।,http://www.nepalmandal.com/content/2345.html
माओवादीयात नं सरकारय् दुथ्याका: न्हूगु संविधान निर्माण यायेमाः : राष्ट्रपति ,"Thu Jun 25, 2009  6:50 pm",एकिकृत नेकपा (माओवादीं) राष्ट्रपति डा. रामवरण यादवं असंवैधानिक पला: न्ह्याकूगु धासें कडा आलोचना यानाच्वंगु इलय् राष्ट्रपति यादवं माओवादीयात नं सरकारय् दुथ्याका: न्हूगु संविधान निर्माण यायेमाःगु खँ धयादीगु दु । बिहिवा: सुथय् राष्ट्रपतियात नापलायेत शीतल निवास थ्यंकूपिं एशियाली दलतय्गु संगठन 'आइक्याप'या दुजःतलिसेया नापलाये झ्वलय् राष्ट्रपति यादवं उगु बिचाः तयादीगु खः । राष्ट्रपति यादवं आइक्यापया दुजः राष्ट्रया प्रतिनिधितलिसे एशियाली मुलुकय् अप्वयावंगु हिंसाया अन्त्यया निंतिं ग्वाहालि यायेत नं इनाप यानादीगु खँ राष्ट्रपतिया सल्लाहकार ललितबहादुर बस्नेतं जानकारी बियादीगु दु ।,http://www.nepalmandal.com/content/2349.html
प्रमाण पत्र तह खारेज याना: देय्या शिक्षायात ल्यूने घ्वायेगु षडयन्त्र  : डा. भट्टराई ,"Thu Jun 25, 2009  6:50 pm","एकीकृत नेकपा (माओवादीया) वरिष्ठ नेता डा.  बाबुराम भटराईं विश्वविद्यालय तहलं प्रमाण पत्र तह खारेज याना: देय्या शिक्षायात ल्यूने घ्वायेगु षडयन्त्र या:गु द्वपं बियादीगु दु । वय्कलं अग्रगमन व प्रतिगमनकारीत दथुइ ल्वापु जुयाच्वंगु इल्य् थज्याःगु निर्णयपाखें देय्यात प्रतिगमन पाखे यंकीगु खँ धयादीगु दु । त्रिभुवन विश्वविधालयं प्रविणता प्रमाणपत्र तह खारेज यायेत याःगु निर्णयया सम्बन्धय् बिहिवा: अखिल क्रान्तिकारीं येँय् याःगु अन्तरक्रियाय् न्वंवानादिसें डा. भट्टराईं गरिब दुःखी जनतायात शिक्षापाखें बिञ्चित यायेगु निंतिं प्रमाणपत्र तह खारेज याःगु धयादीगु दु । वयेकल‌ं बरु देय्या प्रत्येक गांमय् प्रमाणपत्र तहया विज्ञान, मानविकि लगायतया संकायत संचालन यायेमाःगु धयादिल । अथेहे ज्याझ्वलय् न्वंवानादिसें अखिल क्रान्तिकारीया नायः लेखनाथ न्यौपानें गरिब जनताया काय् म्ह्यया विरुद्धया त्रिविं याःगु निर्णयया सतक मार्फत सशक्त आन्दोलन यायेगु ख्याच्वः बियादीगु दु ।",http://www.nepalmandal.com/content/2348.html
संविधानसभाया मस्यौदाय् सहलह ,"Thu Jun 25, 2009  6:51 pm","सांस्कृतिक व सामाजिक ऐक्यबद्धता आधार निर्धारण समितिं तयार याःगु न्हूगु संविधान सम्बन्धी मस्यौदाय् सहलह यायेत थौं संविधानसभाया बैठक च्वंगु दु । सोमबाः समितिया सभापति नवोदिता चौधरीं उगु मस्यौदा संविधानसभाय् न्ह्यब्वःगु खसा: सभाध्यक्ष सुवासचन्द्र नेम्वाङलं उगु मस्यौदाय् १४, १७ व १८ गतेतक सहलहया निंतिं ई क्वःछ्यूगुकथं थौं नं बैठक च्वंगु खः । बैठकय् सभासदतय्सं न्हूगु संविधानय् दक्वं भाय् व जातजातितय् सम्मान जुइमाःगु बीचाः प्वंकूगु दु । अथेहे बैठकय्  मस्यौदाय् भाय् सम्बन्धी व्यवस्थाय् एकीकृत नेकपा (माओवादी) व मधेसवादी दलतय्सं ब्यागलं ब्यागलं असहमतिया प्व‌ंकूगु दु । माओवादीं सशस्त्र युद्धया पलेसा जनयुद्ध शब्द तयेमाःगु अडान तःगु दुसा मधेसवादी दलतय्सं हिन्दी भाय्यात नं सरकारी कामकाजया भाषा दयेकेमाःगु माग तःगु दु । संविधानसभा भवन न्हू बानेश्वरय् न्ह्याःगु बैठक सनिलया थ्यंमथ्यं न्ह्यताः इलय् क्वचाःगु सभासद लक्ष्मण जोशीं जानकारी बियादीगु दु ।",http://www.nepalmandal.com/content/2351.html
हत्याया विरोधय् शान्ति र्‍याली ,"Thu Jun 25, 2009  6:52 pm","येँया पुतलिसतकं अपहरण याना लिपा अपहरणकारीतय्सं स्याम्ह कालीमाटीया जुबिलियन्ट कलेजया विद्यार्थी ख्याती श्रेष्ठया हत्याया विरोधय् थौं शान्ति र्‍याली याःगु दु । शान्ति र्‍याली  विद्यार्थी, शिक्षक, अभिभावक लगायत सर्वसाधारण जनताया ब्वति दुगु खः । र्‍याली बसन्तपुरय् थ्यंकाः शोकसभाय् परीणत जूगु खसा: र्‍यालीइ ब्वति कापिंसं दण्डहिनताया अन्त्यया माग याःगु ख: । र्‍याली हत्यारायात कडा कारवाहि यायेत माग यासें छुं ई महानगरीय प्रहरी परिसर घेराउ नं याःगु खः । विराटनगरया झिंगुदँया मृतक श्रेष्ठयात वंगु जेठ २२ गते येँया पुतलीसतकं अपहरणय् यानायंकूगु खः । अपहरणलिपा मुख्य अभियुक्त विरेन प्रधानं ख्यातीया विभत्स हत्या यानाः शरिर झिगू कुचा दयेकाः रानीबन, यल व चितवनया मुग्लीन नारायणगढ सतक खण्डय् वांछ्वःगु स्वीकार यायेधुंकूगु दु । अभियुक्तया हे बयानया आधारय् प्रहरीं ख्यातीया वांछ्वयातःगु फुक्क अंग लुइकेधुंकूगु दु । ख्याती हत्याकाण्डया मुख्य अभियुक्त विरेन प्रधान व मेम्ह अभियुक्त मेरिना शाक्य  प्रहरी हिरासतय् तयातःगु दु ।",http://www.nepalmandal.com/content/2352.html
टीकापुरय् मचा अपहरणय् ,"Thu Jun 25, 2009  6:53 pm",येँय् ख्याती श्रेष्ठया अपहरण काण्ड ख्वाउँसे मच्वनेवं कैलालीया टीकापुरय् थौं छम्ह मचा अपहरणय् लाःगु दु । टिकापुरस्थित गणेशबाबा बोर्डिङ स्कुलं शुभनाथ राणा नांया मचा अपहरणय् लाःगु खः । टीकापुरया सिं व्यापारी तेजप्रताप राणाया खुदँया काय् शुभनाथ राणायात थौं सुथय् गुताः त्याः इलय् विद्यालयसं 'अभिभावक खः' धासें मोटरसाइकलय् वःपिं निम्ह व्यक्तिं अपहरण याःगु खः । निम्हसिनं मोटरसाइकलय् तयाः दक्षिणपाखे यंकूगु प्रत्यक्षदर्शीतय्सं धाःगु दु । मचायात मालेगु ज्या तिव्ररुपं जुयाच्वंगु ईलाका प्रहरी ज्याकू टीकापुरं जानकारी ब्युगु दु ।,http://www.nepalmandal.com/content/2353.html
खासा वनेत्यंपिं तिब्बती शरणार्थीतय्त ज्वन ,"Fri Jun 26, 2009  2:26 pm",स्वतन्त्र तिब्बतया माग यासें खासा वनेत्यंपिं स्वीप्यम्ह तिब्बती शरणार्थीतय्त सिन्धुपाल्चोक प्रहरीं ज्वंगु दु । सिन्धुपाल्चोक प्रहरी ज्याकूया कथं येँया बैद्धं वंपिं शरणार्थीत स्वतन्त्र तिब्बत व दलाई लामा जिन्दावाद धकाः नारा थ्वयेका चिनियाँ भूमी वनेत्यंगु ईलय् उमित प्रहरीं ज्वंगु खः । उमित अरनिको राजमार्गया अंधेरी पाखें प्रहरीं नियन्त्रणय् काःगु खः । ज्वंपिं मध्ये नीखुम्ह मिजंत लाःगु दुसाः च्याम्ह मिसत दु । ज्वंपिंत अध्यागमन विभागयात जिम्मा बीत येँ हःगु दु ।,http://www.nepalmandal.com/content/2355.html
"टिकापुरय् माओवादी व प्रहरी दथुइ झडप, झिंछम्ह घाःपाः ","Tue Jun 23, 2009  7:46 pm","उर्जा राज्यमन्त्री चन्द्रिसंह भट्टराईं टिकापुर नगरपरिषदया उल्लेज्या यायेगु झ्वलय् माओवादी कार्यकर्तातय्सं याःगु अवरोध यायेत स्वःगु ईलय् जूगु झडपय् लानाः झिंछम्ह घाःपाः जूगु दु । झडप नियन्त्रण यायेत प्रहरीं निगू राउण्ड अश्रु ग्यास नं केयेकूगु खः । टिकापुर इलाका प्रहरीया कथं झडपय् लानाः निम्ह सशस्त्र प्रहरी, स्वम्ह जनपद प्रहरी व खुम्ह माओवादी कार्यकर्तात घाःपाः जूगु दु । घाःपाः जुपिंत टिकापुर अस्पतालय् वासः याकातःगु दु । माओवादी कार्यकर्तातय्सं निर्वाचनय् बुम्हेसित प्रमुख अतिथि देयेके दइमखु धासें ज्याझ्वलय् अवरोध थंगु खः । माओवादी अवरोधया कारणं परिषदया उल्लेज्या यायेगु ज्याझ्वः लिछ्याःगु दु । अथेहे माओवादी कार्यकर्तातय्सं राज्यमन्त्री भट्टराईया गाडी नं तोडफोड याःगु दु । कैलालीया प्रहरी प्रमुख उत्तम सिंहया कथं आः अनया स्थिति नियन्त्रणय् वयेधुंकूगु दु । मन्त्री भट्टराई संविधान सभा निर्वाचनय् कैलाली क्षेत्र नम्बर ३ पाखें बूगु खः ।",http://www.nepalmandal.com/content/2285.html
सभासद्तपाखें न्ववाये धुंकाः ससंद अवरुद्ध ,"Tue Jun 23, 2009  10:16 pm","व्यवस्थापिका संसदया मंलगवाः च्वंगु बैठक नं कार्यसूचिइ दुहांमवंकं स्थगित जूगु दु । माओवादीं नागरिक सर्वोच्चताया ग्यारेन्टी मजूतल्ले व्यवस्थापिका संसदया कार्यतालिकाय् प्रवेश यायेमफइगु धासें थौंया बैठक बहिष्कार याःगु खः । बहिष्कार लिपाः संसदया बैठम असार ११ गते तकया निंतिं स्थगित याःगु दु । न्हापा थें माओवादीं थौंया संसद बहिष्कार यासां थीथी राजनीतिक दलाय नेतातय्त थःगु खँतय्गु ह्वता: ब्यूगु खः । बैठक माओवादी सभासद् भीमप्रसाद गौतमं नागरिक सर्वोच्चताया निंतिं माओवदी न्ह्यवलेनं ल्वानाच्वनीगु धयादिल । अथेहे व्यवस्थापिका संसदया बैठकय् कांग्रेसया सभासद् मोहन पाण्डे व एमालेया सभासद् रविन्द्र अधिकारीं नागरिक सर्वोच्चताया नामय् माओवादी देशय् आतंक ब्वलंका च्वंगु धासें सहमति व सहकार्यया राजनीति यायेत माओवादीयात इनाप यानादिल । मधेशी जनअधिकार फोरम (यादव पक्ष)या अध्यक्ष उपेन्द्र यादवं पार्टी पाखें कारवाही याम्ह विजयकुमार गच्छदारयात उपप्रधानमन्त्री देयेका माधवकुमार नेपालं लोकतन्त्र व संविधानया उपहास याःगु द्वपं बियादिल । व्यवस्थापिका बैठकय् राष्ट्रिय जनशक्ति पार्टीया सभासद् डा. प्रकाशचन्द्र लोहनी, नेकपा (संयुक्त)या चन्द्रदेव जोशी, नेकपा (माले)या तिलक बहादुर थापा मगर, नेमकिपाया सभासद सुनिल प्रजापति व नेपाली जनता दलया गायत्री साहं नं न्ववानादीगु खः ।",http://www.nepalmandal.com/content/2308.html
फ्रान्स व श्रीलंकाया राजदूतं प्रधानमन्त्री नापलात ,"Wed Jun 24, 2009  3:40 pm","नेपाःया निंतिं फ्रान्सया राजदूत गिल्स हेनरी व श्रीलंकाया राजदूत अमरलाला सुमिथ नाकान्दालां थौं प्रधानमन्त्री माधवकुमार नेपाल नापलानादीगु दु । बुधवाः फ्रान्सया राजदूत हेनरी नाप प्रधानमन्त्रीया ज्याकू सिंहदरवारय् खँल्हाबंला जूगु खः । खँल्हाबंलाया झ्वलय् राजदूत हेनरीं शान्ति प्रकृया, न्हूगु संविधान, दलत दथुइया सहकार्य आदि बारे च्यूता तयादीगु खः । अथेहे राजदूत हेनरी नापया खँल्हाबंलाय् प्रधानमन्त्री नेपालं शान्ति प्रकृयाय् अनमिनं महत्वपूर्ण भुमिका म्हितुगु धासेः नेपालय् अझ नं अनिमिनया आवश्यकता दुगु धयादिल । नापलाय्गु झ्वलय् राजदूत हेनरीं प्रधानमन्त्री नेपालयात फ्रान्सया प्रधानमन्त्रीं छ्वयाहः भिंतुनाः पौ लःल्हानादीगु खः । अथेहे बुधवाः श्रीलंकाया राजदूत नाकान्दाला नाप नेपाः व श्रीलंका दथुइ थीथी सम्झौता व दुइपक्षिय हितया विषयस खँल्हाबंला जूगु खः । नापं नेपाः व श्रीलंका दथुइ तप्यं हवाई उडान शुरु यायेगु व पर्यटन व्यवसाय अप्वयेकेगु बारे नं सहलह जूगु खः । राजदूत नाकान्दालां नं श्रीलंकाली राष्ट्रपितं छ्वया हःगु भिंतुना पौ प्रधानमन्त्रीयात लःल्हाःगु खः ।",http://www.nepalmandal.com/content/2317.html
ख्यातीया छ्यँ लुल ,"Wed Jun 24, 2009  3:39 pm",अपहरण लिपा हत्या याम्ह झिंगुदँया ख्याती श्रेष्डया छ्यँ येँया रानीबन जंगलय् बुधवाः लुइकूगु दु । येँय् प्रहरी प्रमुख एसपी नवराज सिलवालया कथं हत्याया अभियुक्त वीरेन श्रेष्ठ प्रधानया बयानया आधारय् बुधवा: सुथय् प्यता: ईलय् ख्यातीया छ्यँ छगू कार्टुन दुने तयातःगु अवस्थाय् रानीवनय् लुइकू खः । अभियुक्त प्रधानं थम्हं ख्यातीया म्ह व छ्यँ चानाः थीथी थासय् वाँछ्वयाःगु खँ स्वीकार यायेधुंकूगु दु । अथेहे प्रहरीं हत्याय् संलग्न जूगु द्वपंलय् ज्वंम्ह झिंखुदँया मेरीना शाक्या छेँय् नं फिरौती कथं काःगु निगू लाख तकाः ध्यबाः बरामद याःगु दु । प्रहरीं प्रधान व शाक्ययात ख्यातीयात हत्याया संलग्न जूगु धासें अनुसन्धान यानाच्वंगु दु । प्रहरी प्रमुख सिलवालया कथं छुं न्हि दुने हे अनुसन्धान सिधइगु खँ धयादीगु दु । ख्यातीयात जेठ २२ गते येँया पुतलिसतकं अपहरण याःगु खसाः वंगु आइतवाः नीति वया सीम्ह यलय् लुइकूगु खः ।,http://www.nepalmandal.com/content/2315.html
प्रधानसेनापतियात चीकेफइ : पोखरेल ,"Wed Jun 24, 2009  3:41 pm","नेकपा (एमाले)या महासचिव इश्वर पोखरेलं राजनीतिक सहमति जुसाः प्रधानसेनापतियात चीकेफइगु खँ धयदीगु दु । प्रेस चौतरी नेपालं बुधवाः माढीइ याःगु पत्रकार सम्मेलनय् महासचिव पाखरेलं राजनीतिक सहमति जुसाः म्याद तने न्ह्यः हे प्रधानसेनापति रुक्मांग कटवालयात चीकेफइगु खँ धयादीगु दु । वयेकलं नेपाली सेनाया परिचालन व नियन्त्रन नं राजनीतिक सहमतिया हे आधारय् जुइगु जूगुलिं प्रधानसेनापतियात चीकेगु वा कायम यायेगु धइगु खँ सहमतिया लिधंसाय् यायेफइगु धयादिल । महासचिव पोखरेलं माओवादी सरकारं एकल निर्णय यानाः सर्वसत्तावाद लादे यायेत स्वःगुलिं जक प्रधानसेनापतियात चीकेत थाकूगु धयादिल । वयेकलं माओवादी नाप अग्रगमनया निंतिं सहकार्य, अतिवादया खण्डन व अराजक व अपराधिक कृयाकलापयात प्रतिवाद यायेगु नीति ज्वना एमाले न्ह्यावनाच्वंगु धयादिल । माओवादीं अझ नं हिंसात्मक गतिविधि न्ह्याकाः हे च्वंगु धासें माओवादीया ज्या व धापू पाःगु द्वपं बियादिल ।",http://www.nepalmandal.com/content/2318.html
फोरमया स‌ंसदीय दलया नेताय् यादव निर्विरोध ,"Wed Jun 24, 2009  7:59 pm",मधेशी जनअधिकार फोरम (यादव पक्ष)या अध्यक्ष उपेन्द्र यादव संसदीय दलया नेताय् निर्विरोध रुपं चयन जुयादीगु दु । संसदय् नीछम्ह सभासद्त जक दुगु फोरम यदव पक्षया बुधवाः जूगु संसदीय दलया निर्वाचनय् यादव निर्विरोध जुयादीगु खः । निर्वाचनय् अध्यक्ष यादव छम्हेसिया जक निवेदन दर्ता जुइवं वयेक निर्विरोध जुयादीगु खः । फोरम अध्यक्ष यादवं संसदीय दलया नेता जुयाच्वंम्ह विजयकुमार गच्छदार लगायत नेतातय्त पार्टीं कारवाही यायेवं संसदीय दलया नेताया पद खाली जुयाच्वंगु खः । संसदय् न्यय्स्वम्ह सभासद्त दुगु फोरम विभाजन लिपा यादवया पक्षय् नीछम्ह सभासद्त दुसाः गच्छदारया पक्षय् स्वीनिम्ह सभासद्त दु । संसदीय दलया नेताय् निर्वाचित जुइधुंका नेता यादवं संसदय् प्रतिपक्षय् च्वनाः संविधान निर्माण यायेगु ज्याय् फोरम‌ महत्वपूर्ण भूमिका म्हितीगु धयादिल ।,http://www.nepalmandal.com/content/2320.html
"मन्त्रिपरिषद विस्तार, खुम्ह मन्त्रीत पाखें सपथ ग्रहण ","Wed Jun 24, 2009  8:01 pm","नेकपा (एमाले)या वरिष्ठ नेता माधवकुमार नेपाल प्रधानमन्त्री नियुक्त जुइधुंकाः थौं मन्त्रिपरिषद प्यक्वःगु खुशी विस्तार जूगु दु । बुधवाःया मन्त्रिपरिषद विस्तारय् न्याम्ह मन्त्रीत व छम्ह राज्यमन्त्री नियुक्त याःगु दु । थौं प्रधानमन्त्री माधवकुमार नेपालं मधेशी जनअधिकार फोरम (गच्छदार पक्षया) निम्ह, तराई-मधेश लोकतान्त्रिक पार्टीया निम्ह व राष्ट्रिय प्रजातन्त्र पार्टीया छम्ह मन्त्री नापं नेकपा (माले)या छम्ह राज्यमन्त्रीयात राष्ट्रपतिया उपस्थितिइ सपथ ग्रहण याकादीगु खः । फोरम पाखें शतदिसंह भण्डारीया पर्यटन व मृगेन्द्रिसंह यादवयात कृषि मन्त्रालयया जिम्मेवारी ब्यूगु दु । अथेहे तमलोपाया पाखें गणेश नेपालीयात युवा तथा खेलकुद व रामचन्द्र कुशवाहया शिक्षामन्त्रालयया जिम्मेवारी ब्यूगु दु । तमलोपां म्हिग प्यम्ह मन्त्रीतय् नां सिफारिस यासां थौं निम्ह जक मन्त्रीतय्सं सपथ ग्रहण याःगु खः । थौंहे राप्रपाया दिपक बोहराया वनमन्त्रीया जिम्मेवारी ब्यूगु दुसाः मालेया मानबहादुर शाहीयात भूमिसुधार राज्यमन्त्रीया जिम्मेवारी ब्यूगु दु ।",http://www.nepalmandal.com/content/2321.html
तराई आर्मीया केन्द्रीय उपाध्यक्षयात ज्वन ,"Thu Jun 25, 2009  2:18 pm",तराईया सक्रिया सशसत्र पुचः तराई आर्मीया केन्द्रीय उपाध्यक्ष मिस्टर शहन्साह धकाः म्हस्युम्ह भैरब यादवयात बिहिवाः सशस्त्र प्रहरीं ल्वाभ सहित ज्वंगु दु । सर्लाहीया घटौल गाविस ७य् च्वंगु छखाः छेँय् च्वनाच्वंगु ईलय् प्रहरीं घेराबन्दी यानाः च्वंगु खः । यादव नापं पृथ्वी पुचः सर्लाहीया इन्चार्ज वीरेन्द्र यादवयात नं ज्वंगु खः । स्थानीय छम्ह ठेकदार नाप चन्दा फ्वं वःगु सुचंया आधारय् प्रहरीं बहनी हे घेराबन्दी यानाः सुथय् प्यताः ईलय् यादव व वयाः ग्वहालिमियात ज्वंगु खः  । यादव पाखें छपू कटुवा पेस्तोल व गोली नं बरामद याःगु दु । यादव थीथी थासय् बम बिष्फोटया घटनाय् संलग्न जूगु व सर्लाही व रौतहटय् आतंक ब्वलंके ज्याय् संलग्न जूगु खँ सर्लाहीया सशस्त्र प्रहरी उपरीक्ष चन्द्रप्रकाश गौतमं धयादीगु दु ।,http://www.nepalmandal.com/content/2342.html
अनमिनया म्याद तनीगु ,"Wed Jun 24, 2009  8:03 pm","बुधवाः च्वंगु मन्त्रिपरिषदया बैठकं अनमिनया म्याद तनीगु सैद्धान्तिक सहमति प्वंकूगु दु । सूचना व संचारमन्त्री नापं सरकारया प्रवक्ता शंकर पोखरेलया कथं अनमिनया म्याद तनीगु सैद्धान्तिक सहमति जुसां गुलिया निंतिं तनीगु धासाः क्वछीउगु मदुनी । प्रवक्ता पोखरेलया कथं अनमिन व मेमेगु राजनीति दलत नापया सहलह लिपाः म्याद तनीगु खँ धयादिल । अथेहे बैठकं अर्थमन्त्रालयाया वरिष्ठ सल्लाहकारय् केशवप्रसाद आचार्ययात नियुक्त याःगु दु । नापं बैठकं क्यानडा कुवेत, ब्राजिल व दक्षिण अफ्रिकाय् राजदूतावास चायेकीगु निर्णय याःगु दु । अथेहे थौं च्वंगु मन्त्रिपरिषदया बैठकं वंगु वैशाष १० गते रामेछापय् मीच्यानाः सिपिं झिंस्वम्ह नेपाली सेनाया जवनतय् उच्च सम्मान यासें सिपिंनि छेँजःयात झिगू लाख बीगु निर्णय याःगु दु ।",http://www.nepalmandal.com/content/2322.html
कुपोषणया अवस्थाय् छुं सुधार ,"Mon Jun 22, 2009  7:52 pm","न्हापाया दँय् स्वयां आः नेपाली मस्तय्त खनेदुगु कुपोषणया अवस्थाय् छुं सुधार वःसां नं अपेक्षित रुपं धाःसा सुधार जुइफुगु मदुनि । नेपाल जनसङ्ख्या व स्वास्थ्य सर्वेक्षणं मस्तय्गु पोषणया अवस्थाय् सुधार हयेत तःधंगु हाथ्या दुगु खनेदुगु दु । उमेर मगायेवं पुड्कोपनया सिकार जुइगु न्यादँ क्वय्या मस्त करिब पीगुंगू प्रतिशत दु । सन् १९९८ या नेपाल सुक्ष्म पोषण कुपोषण अध्ययनकथं खुला: निसें न्ययेगुला:या मस्त अल्परक्तताया सिकार जूगु दु । केन्द्रीय तथ्याङ्क विभागं न्यादँ क्वय्या करिब ४४.८ प्रतिशत मस्तय्गु दथुइ म्हो तौल जुइगु, ४२.८ प्रतिशतयात पुड्कोपन व ११.७ प्रतिशत मस्तय्त दथुइ गंसि जुइगु खनेदुगु खः ।",http://www.nepalmandal.com/content/2255.html
प्रचण्डया प्रतिवेदन परिमार्जन यायेत सुझाव ,"Mon Jun 22, 2009  8:00 pm",एकीकृत नेकपा (माओवादी)या जारी पोलिटब्यूरो बैठकय् अध्यक्ष पुष्पकमल दाहाल 'प्रचण्ड'या प्रतिवेदन परिमार्जन यायेत नेतातय्सं सुझाव ब्यूगु दु । सोमवाः च्वंगु माओवादीया पोलिटब्यूरोया बैठकय् अध्यक्ष प्रचण्डया प्रतिवेदनय् टिप्पणी यायेगु झ्वलय् नेतात रामबहादुर थापा 'बादल' व टोपबहादुर राईमाझीं थंज्याःगु सुझाव ब्यूगु खः । नेता बादलं अध्यक्षया प्रतिवेदनय् नेतातय्सं ल्ह्वंगु न्ह्यसःत दथुयाकाः अन्तरविरोध समाधान यायेमाःगु बीचा प्वंकादिल । वयेकलं अन्तरविरोधयात न्हगू ढंगं समाधन यायेमाःगु धासें प्रतिवेदन परिमार्जन यायेमाःगु खँ धयादीगु खः । नेता बादलं अध्यक्षया प्रतिवेदनय् दुथ्याःगु सकारात्मक पक्षयात दुथ्याकाः नेतातय्सं ब्यूगु सुझाव नं समावेश यायेमाः धयादिल । अथेहे नेता टोपबहादुर राइमाझीं गुलिखें विषय्त महाधिवेशनया निंतिं जूगु धासेः आः उकीया बारे चर्चा यायेमज्यूगु धयादिल । अथेहे वयेकलं नं नेतातय् बीचाः दुथ्याकाः अध्यक्षया प्रतिवेदन परिमार्जन यायेत सुझाव बियादिल । संसद गतिरोध अन्त्य यायेगु निंतिं कांग्रेस व एमाले नाप वार्ता यायेमाःगुलिं थौंया बैठकय् निम्ह जक नेतातय्सं थःगु बीचाः प्वंका स्थगित जूगु खः । बैठक हाकनं कन्हय् च्वनीगु जूगु दु ।,http://www.nepalmandal.com/content/2256.html
हत्याया विरोधय् थौं देयन्यंकया उच्च मावि बन्द ,"Tue Jun 23, 2009  2:57 pm","जुबिलियन कजेजय् झिंनिगु तिगंमय् ब्वनाच्वंम्ह ख्याति श्रेष्ठया अपहरण लिपाः हत्या याःगु विरोधय् मंगलवाः देयन्यंकया उच्च मावि बन्द जूगु दु । एसोसियसन फर प्राइभेट एजुकेशन इन्स्टिच्युसन (अपीनं) आव्हान याःगु बन्दं देयन्यंकया थ्यंमथ्यं निद्वं उच्च माविया पठनपाठन ठप्प जूगु दु । बन्दय् प्याब्सन, एन-प्याब्सनय् लगायता संस्थां नं ऐक्यबद्धता प्वंकूगु दु । अथेहे हत्या विरोध यासें स्थानीयबासितय्सं थौं सुथंनिसें कालिमाटी क्षेत्रय् प्रदर्शन याःगु दु । प्रदर्शनकारीतय्सं हत्यारायात कडा कारवाही यायेमा:गु माग या:गु दु । प्रदर्शनया कारणं कालिमाटी टेकू, सोल्टि मोड, त्रिपुरश्वर, कुलेश्वर, बल्खु लगायत क्षेत्रय् सवारीसाधन आगमन प्रभावित जूगु दु । झिंगुदँया श्रेष्ठया जेठ २२ गते पुतलिसतकं अपहरण याःगु खसाः अपहरण जूगु झिंन्ह्यन्हु लिपा श्रेष्ठया सिम्ह आइतवाः यलय् लूगु खः । श्रेष्ठया हत्याय् संलग्न जुपिं दाजिर्लिङ छेँ जुयाः येँय् च्वनाच्वंम्ह पीनिदँया वीरेन श्रेष्ठ प्रधान व न्हू बजाया झिंखुदँया मेरिना शाक्ययात सोमवाः प्रहरीं सार्वजनिक याःगु दु ।",http://www.nepalmandal.com/content/2274.html
सद्भावनां सरकारय् ब्वति मकाइगु : महत्तो ,"Tue Jun 23, 2009  3:38 pm",एमाले गठबन्धन सरकारय् सद्भावना पार्टीं ब्वति मकाइगु खँ सद्भावना पार्टी अध्यक्ष राजेन्द्र महत्तों धयादीगु दु । मंगलवाः येँय् रिपोटर्स क्लबय् जूगु ज्याझ्वलय् सरकार गठबन्धन संस्कृति विपरित न्ह्याः वनाच्वंगु धासें थःगु पार्टीं सरकारय् ब्वति मकाइगु खँ स्पष्ट यानादीगु दु । वयेकलं एमाले व कांग्रेसं शक्तिशालि दक्वं मन्त्रालय कयाः ल्यं दनीगु मन्त्रालय थःपिंत बीया गठबन्धन संस्कृतिया विपरित ज्या याःगु द्वपं बियादिसें सद्भावनां उकीयात स्वीकार याये मफइगु धयादिल । अध्यक्ष महत्तों सरकारय् ब्वति कायेगु बारे प्रधानमन्त्री माधवकुमार नेपाल नाप तक्वः हे खँल्हाबंला जुसां सहमति जुइ मफूगु खँ धयादीगु दु । सरकारय् ब्वति मकासां सरकारयात ब्यूगु समर्थन धाःसा लितमकाइगु धयादिल । अथेहे वयेकलं सद्भावनाया कारणं मधेशवादी दलत सरकारय् वनेमफूगु खँ निराधार जूगु धयादिल ।,http://www.nepalmandal.com/content/2275.html
‍'संविधान निर्माण ज्याय् छुं अवरोध जूगु मदु' ,"Tue Jun 23, 2009  3:41 pm",सभामुख सुवाषचन्द्र नेम्वाङं राष्ट्रपतिया पलाः भिंकेमाःगु माग यानाः एकीकृत नेकपा (माओवादीं) व्यवस्थापिका संसदय् बैठक अवरोध यानाच्वंसां थुकीं संविधान निर्माण यायेगु ज्याय् छुं अवरोध मजूगु खँ धयादीगु दु । मंगलवाः सभामुखया ज्याकू सिंहदरवारय् अमेरिकी राजदूत न्यान्सी जे. पावेल नाप जूगु खँल्हाबंलाय् वयेकलं थ्व खँ धयादीगु खः । खँल्हाबंलाया झ्वलय् राजदूत पावेलं निरन्तर अवरुद्ध जुयाच्वंगु संसदं संविधान निर्माण यायेगु ज्याय् गज्याःगु लिच्वः लाइ धकाः न्यनादीगु न्ह्यसलय् सभामुख नेम्वाङं व्यवस्थापिका संसदया बैठकय् अवरोध जुयाच्वंगु खसां थुकी संविधान निर्माण यायेगु ज्याय् छुं अवरोध मजूगु स्पष्ट यानादीगु खः । खँल्हाबंलाय् राजदूत पावेलं संविधान निर्माण यायेगु ज्याय् अमेरिकाया पूर्ण सर्मथन दुगु व थुकी अमेरिकां आवश्यक ग्वहालि याइगु धयादिल ।,http://www.nepalmandal.com/content/2276.html
संविधान निमाण यायेत मन्त्रीत व सभासद्त क्रियाशिलः प्रम ,"Tue Jun 23, 2009  3:45 pm","प्रधानमन्त्री माधवकुमार नेपालं संविधान निर्माण यायेगु ज्याय् मन्त्रीत व सभासद्त क्रियाशिल दुगु खँ धयादीगु दु । ईन्टरनेशनल कन्फेरेन्स अफ एशियन पोलिटिकल पार्टीज (आईक्यापं) येँय् याःगु संविधान निर्माण सम्बन्धी सम्मेलनया उल्लेज्या यानादिसें प्रधानमन्त्री नेपालं शान्ति प्रकृया व संविधान निर्माण यायेगु ज्या पाखें सरकार विचल्लित मजूइगु खँ धयादिल । वयेकलं सरकार थुकी इमान्दारीताया साथ ज्या यानाच्वंगुलिं सुनां नं शंका मयायेत इनाप यानादिल । प्रधानमन्त्री नेपालं शान्ति प्रकृयायात निष्कर्षय् थ्यंकेत व संविधान निर्माण ईलय् हे यायेत राजनीतिक दलतनाप सहकार्य यानाः न्ह्या वनेगु धासें वयेकलं दक्व पक्ष नाप सहकार्य यायते थः तयार दुगु धयादिल । वयेकलं नेपाःया शान्ति प्रकृयायात ग्वहालि यायेत देय् दुने व पिनेच्वंगु राजनीतिक दलनाप इनाप यानादिल । प्यन्हु तक न्ह्याइगु सम्मेलनय् नेपाः नापं पाकिस्तान, फिलिपिन्स व दक्षिण कोरियाया विज्ञतय्सं ब्वति कयाच्वंगु दु । सम्मेलनय् संविधानसभाया थीथी समितिया सभापतित व थीथी राजनीतिक दलत नाप सहलह याइगु ज्याझ्वः दु ।",http://www.nepalmandal.com/content/2277.html
बजेट निर्माणय् सुझाव बीत कांग्रेसं कार्यदल गठन ,"Tue Jun 23, 2009  7:14 pm","नेपाली कांग्रेसं बजेट निर्माणय् सरकारयात सुझाव बीत स्वंगु दुजः दुगु कार्यदल गठन याःगु दु । सिंहदरवारय् च्वंगु संसदीय दलया ज्याकूथी च्वंगु संसदीय दलया बैठकय् बजेट निर्माणय् पार्टीया धारणा व सुझाव बीत केन्द्रीय दुजःत डा. रामशरण महत, डा. नारायण खड्का व दिपकुमार उपाध्याय दुथ्याःगु कार्यदल गठन याःगु दु । संसदीय दलया नेताय् रामचन्द्र पौडेल त्यायेधुंकाः न्हापांगु खुशी च्वंगु बैठकय् संसदीय दल कार्य समितिया बैठकं दलया उपनेता चयन यायेगु निर्णय नं याःगु दु । उपनेनाय् प्रकाशमान सिंहयात नियुक्त याइगु सम्भावना अप्वः दुगु खँ धाःगु दु । अथेहे प्रमुख सचेतक व सचेतक मेगू बैठकय् सहलह यानाः नियुक्ति यायेगु निर्णय याःगु दु । बैठक लिपाः संसदीया दलया नेता रामचन्द्र पौडेलं माधवकुमार नेपाल प्रधानमन्त्री जुइवं खाली जूगु संवैधानिक समितिया सभापतिइ कांग्रेसयात देयेमाःगु दाबी याःगु दु । कांग्रेसं उगु पदय् निलाम्बर आचार्यया नां सिफारिस यायेगु तयारी यानाच्वंगु दु । संसदीय दलया बैठक हाकनं कन्हय् च्वनीगु जूगु दु ।",http://www.nepalmandal.com/content/2282.html
स्थानीय संयन्त्र देयेका सीमा विवाद समाधन यायेमाः : मेनन ,"Sun Jun 21, 2009  9:18 pm","भारतीय विदेश सचिव शिवशंकर मेननं भारतं नेपाःया सीमा अतिक्रमण मायाःगु धासें थुकीया निंतिं स्थानीय संयन्त्र देयेकाः याकनं समस्या समाधन यायेमाःगु खँ धयादीगु दु । निन्हुया निंतिं नेपाः भ्रमणय् झयादिम्ह मेननं थःगु भम्रण सिधेयेकाः लिहावने न्ह्यः यानादीगु पत्रकार सम्मेलनय् भारतं सीमा अतिक्रमण याःगु व भारतीय सुरक्षाकर्मीय्सं सीमा क्षेत्रया जनतायात ज्यादति जूगु खँ तथ्यगत मजूगु धयादिल । वयेकलं भारतं सीमाः अतिक्रमण याःगु धकाः नेपाःलय् छथ्वः पुचःतय्सं एकतर्फी प्रचार यायेगु ज्या जुयाच्वंगु धासें थंज्याःगु अतिरञ्जित प्रचार मयायेत इनाप यानादिल । भारत व नेपा: दथुइ खुल्ला सीमा जूगुलिं छुं सम्मस्या वःगु जुइफूगु तर सीमा क्षेत्रय् गम्भीर प्रकारया छुं सम्स्या मदुगु दाबी यानादिल - 'गुलिखें स्थानीय स्तरय हे समाधान यायेफइगु समस्या दु, उकीयात द्विपक्षीय सहलहपाखे समाधान यायेफइ ।' सचिव मेननं ९८ प्रतिशत सीमा क्षेत्रय् कानुनी सीमाङ्कन स्पष्ट जूगु व सीमा स्तम्भ नं दुगु व ल्यंदनीगु २ प्रतिशतय् नं व्यवहारिक समस्या समाधन यायेफइगु बीचाः प्वंकादिल । वयेकलं भारतं नेपाःया आन्तरिक मामिलाय् गुवलें नं च्यूता मतःगु खँ न्ह्यथंनादिसें नेपाःया सरकार हिलेवं भारतया विदेश नीतिइ छुं नं ह्युपाः मवइगु धयादिल । वयेकलं भारतया नेपाःलय् शान्ति, प्रजातन्त्र व विकास बाहेक मेगू छुं नं स्वार्थ मदुगु धयादिल । नेपाली जनतां नेपाःया निंतिं याइगु दक्वं निर्णययात भारतं सम्मान याइगु खँ नं वयेकलं धयादिल । वयेकलं माधव नेपालया सरकार गठनय् नं भारतया छुं ल्हा मदुगु स्पष्ट यानादिल । नेपाः भ्रमणया झ्वलय् राष्ट्रपति, प्रधानमन्त्री मन्त्रीत थीथी दलया नेतात नापलायेगु झ्वलय् दक्वसित शान्ति प्रकृया व संविधान निर्माणयात प्राथमिकता बीत वयेकलं इनाप यानाःगु खँ धयादिल । वयेकलं शान्ति प्रकृयायात तार्किक निष्कर्षय् थ्यंकेत व न्हूगु संविधान निर्माण यायेत दक्वं राजनीतिक दलत जिम्मेवार जुइत इनाप यानादिल । निन्हुन्यंकया नेपाः भ्रमणय् विदेश सचिव मेननं राष्ट्रपति डा. रामवरण यादव, प्रधानमन्त्री माधवकुमार नेपाल, कांग्रेस सभापति गिरिजाप्रसाद कोइराला, माओवादी अध्यक्ष पुष्पकमल दाहाल 'प्रचण्ड', एमाले अध्यक्ष झलनाथ खनाल लगायत नेतात व मन्त्रीत नापलानादीगु ख: ।",http://www.nepalmandal.com/content/2220.html
फोरम व तमलोपां मन्त्रीतय् नां सिफारिस ,"Tue Jun 23, 2009  7:14 pm","मधेशवादी दलत मधेशी जनअधिकार फोरम व तराई-मधेश लोकतान्त्रिक पार्टीं सरकारय् वनीपिंनि नेतातय्गु नां ढल प्रधानमन्त्री माधवकुमार नेपालयात थाय् छ्वःगु दु । फोरमं पार्टी दुनेया विवादया कारणं थौं निम्ह जक मन्त्रीतय् नां सिफारिस याःगु दु । प्यम्ह मन्त्री, स्वंम्ह राज्यमन्त्री व छम्ह सहायक मन्त्री ल्हातये लाःगु फोरम पाखें उपप्रधानमन्त्री विजयकुमार गच्छदार छम्ह जक सरकारय् दु । थौं फोरमं नेता शरदिसंह भण्डारीयात पर्यटन तथा नागरिक उड्ययन मन्त्रालयय् व मृगेन्द्रकुमार सिंहयात कृषि मन्त्रालयय् सिफारिस याःगु दु । अथेहे तमलोपां महेन्द्र रायया नेतृत्वय् स्वम्हेसिया नां सिफारिस याःगु दु । तमलोपां राय नापं राज्यमन्त्रीलय् गोविन्द चौधरी व सुमित्रादेवि यादवया नां सिफारिस याःगु दु ।",http://www.nepalmandal.com/content/2283.html
दलित अधिकारकर्मीत दाःगु विरोधय् बागलुङ बन्द ,"Mon Jun 22, 2009  1:54 pm","जिल्ला प्रहरी ज्याकू दुने हे दलित अधिकारकर्मीतय्त दाःगु विरोधय् थौं दलित उत्पीडत समुदाया संजालं बागलुङ बन्द याःगु दु । दलित अधिकारकर्मीतय् आव्हान जूगु बन्दया कारणं सोमवाः बागलुङया जनजीवन अस्तव्यस्त जूगु दु । बन्दया झ्वलय् थीथी थासय् प्रहरी व बन्दकर्ता दथुइ झडप तकं जूगु दु । बानपा रामरेखाय् जूगु झडपय् लानाः प्यम्ह प्रहरीत घाःपाः जूगु दु । झडपय् तेजबहादुर राना, राम चौधरी, रामशरण काहर व काले गुरुङ घाःपाः जूगु दु । अथेहे समाचार संकलनया झ्वलय् वंम्ह नेपाल पत्रकार महासंघ जिल्ला शाखा बागलुङया उपाध्यक्ष रामबहादुर जिसी, एड्भोकेसी फोरमया बाबुराम अधिकारी व निकेश शर्मा लगायतयात प्रहरी ज्वना यंकूगु खः । ज्वना यंकूपिंत छुं ई लिपा हे त्वताः हःगु खः । अथेहे प्रहरीं पत्रकार दीपक गोतामेयात नं अभद्र व्यवहार यानाः ल्हाः वाःगु दु । झिन्हु न्ह्य: बागलुङ नगरपालिका १ रामरेखाया राहुल गोतामे व बागलुङ दमेकया निता पुनं बिस्यूवना:‍ अन्तरजातिय इहिपाः याःगु खँयात कयाः प्रहरी ज्याकू दुने सहलह जुयाच्वंगु ईलय् विवाद अप्वयेवं प्रहरीं दलित अधिकारकर्मीत गोविन्द नेपाली, धनबहादुर परियार, परशुराम बोहोरा व राहुल गोतालयात दाःगु खः ।",http://www.nepalmandal.com/content/2221.html
प्रचण्डया प्रतिवेदनय् टिप्पणी यायेगु ज्या जारी ,"Tue Jun 23, 2009  7:44 pm","एकीकृत नेकपा (माओवादी)या न्ह्यानाच्वंगु पोलिटब्यूरो बैठकय् अध्यक्ष पुष्पकमल दाहाल 'प्रचण्ड'या राजनीतिक प्रतिवेदनय् थौं नं दुजःतय्सं थःथःगु बीचाः प्वंकूगु दु । मंगलवाः न्ववापिं नेतात सीपि गजुरेल व पोष्टबहादुर बोगटीं जनविद्रोहया कार्यनीति देयेकाः न्ह्याःवनेमाःगु खँय् बः ब्यूगु दु । नेतातय्सं अध्यक्षया प्रतिवेदन सम्झौता परस्त जूगु धासें जनविद्रोह व जनआन्दोलनया विकल्प मदूगु खँ धाःगु दु । अथेहे नेतात गिरिराजमणि पोखरेल, देव गुरुङ व वर्षमान पुन 'अनन्तं' अध्यक्षया प्रतिवेदनयात समर्थन यासेः जनमुखी संविधान देयेके माःगुगु खँय् बः ब्यूगु दु । थौं सीपि गजुरेल, पोष्टबहादुर बोगटी, नेत्रबिक्रम चन्द, गिरिराजमणि पोखरेल, देव गुरुङ व वर्षमान पुन 'अनन्तं' अध्यक्ष प्रचण्डया प्रतिवेदनय् टिप्पणी यानादीगु खः । अध्यक्ष प्रचण्डं न्ह्यब्वःगु प्रतिवेदनय् माओवादी नेतृत्वया सरकार गठन यायेगु व जनमुखि संविधान निर्माण यायेमाःगु खँ न्ह्यथंनातःगु दु । बैठक बुधवाः झिंछताः त्याः ईलय् हाकनं च्वनीगु जूगु दु ।",http://www.nepalmandal.com/content/2284.html
हत्याया विरोधय् कालिमाटीइ प्रर्दशन ,"Mon Jun 22, 2009  2:24 pm","थःगु हे कलेजय् झिंनिगू तिगंमय् ब्वनिम्ह ख्याति श्रेष्ठया अपहरण लिपाः हत्या याःगु विरोधय् जुबिलियन कलेजया विद्यार्थीत व छेँजःपिंसं सतकय् वयाः विरोध याःगु दु । स्ववाः न्ह्यः येँ अपहरण जुम्ह श्रेष्ठया सीम्ह आइतवाः लुइवं विद्यार्थीतय्सं श्रेष्ठया हत्यारायात कारवाहीया माग यासें कालिमाटीइ प्रदर्शन याःगु ख: । विद्यार्थीतय्सं सतकय् टायर च्याकाः सतक बन्द याकूगु दुसाः प्रर्दशनया कारणं अन सवारी आवगमन प्रभावित जूगु ख: । प्रर्दशनया कारणं कालिमाटी, सोल्टी मोड व टेकू क्षेत्र बन्द जूगु ख: । श्रेष्ठया सीम्ह आइतवाः यलया सैंबुलय् छेदबिछेद अवस्थाय् लूगु खः । श्रेष्ठयात झिंन्ह्यन्हु न्ह्यः येँया पुतलीसतकं अपहरण याःगु खः ।",http://www.nepalmandal.com/content/2223.html
माओवादीया पोलिटब्यूरो बैठक कन्ह्य तकया निंतिं स्थगित ,"Tue Jun 16, 2009  9:30 pm","थौं निसें न्ह्याःगु एकीकृत नेकपा (माओवादी)या पोलिटब्यूरो बैठक कन्ह्य बुधवाः हाक्वन‌ं च्वनीगु कथं स्थगित याःगु दु । भावी कार्यदिशा क्वछीत मंगलवाः येँय् च्वंगु पोलिटब्यूरो बैठकय् पार्टी अध्यक्ष पुष्पकमल दाहाल 'प्रचण्डं' न्हापाया समिक्षा, आःया विश्लेषण व आगामि रणनीति सहितया राजनीतिक प्रतिवेदन पेश यानादीगु खः । झिंगुंगू पृष्ठ तःहाकःगु प्रतिवेदनय् अध्यक्ष प्रचण्डं आःया हाथ्या व पार्टीया भावि नीति दुथ्याकाः तःगु दु । उगु प्रतिवेदनय् जनमुखी संविधान निर्माणय् मुख्य ध्यान बीमाःगु खँ न्ह्यथंनातःगु दु । बुधवाः निसें बैठकय् अध्यक्ष प्रचण्डया प्रतिवेदनयय् सहलह याइगु ज्याझ्वः दु । अथेहे राजनीतिक समिक्षा, सेनापति प्रकराणलिपा पार्टी सरकारं पिहांवनेमाःगु, सेनापतियात थमौति ब्यूगु राष्ट्रपतिया पलाः, पार्टीया महाधिवेशन लगायत विषयस नं सहलह याइगु ज्याझ्वः दु ।",http://www.nepalmandal.com/content/2120.html
दलत दथुइ कन्हय् सहमति जुइगु सम्भावना ,"Tue Jun 16, 2009  10:04 pm","सरकारय् मन्त्रालय भागबन्डाया खँय् सत्ता साझेदार न्यागू दलत दथुइ कन्हय् सहमति जुइगु सम्भावना अप्वःगु दु । मन्त्रालय भागबन्दाया विषयस मंगलवाः च्वंगु न्यागू दलया बैठक सहमति नापसं थ्यना क्वचायेवं थ्व सम्भावना अप्वःगु खः । सत्ता नेतृत्व यानाच्वंगु नेकपा (एमाले), प्रमुख सत्ता साझेदार नेपाली कांग्रेस, मधेशी जनअधिकार फोरम (गच्छदार पक्ष), तराई-मधेश लोकतान्त्रिक पार्टी व सद्भावना पार्टी दथुइ थौं जूगु बैठकय् छुं सहमति जुइमफुसां थौंया बैठक सकारात्मक जूगु खँ बैठकय् ब्वति कापिं नेतातय्सं धाःगु दु । बैठक लिपाः उपप्रधानमन्त्री व फोरम नेता विजयकुमार गच्छदारं बैठक सकारात्मक जूगु व बुधवाः न्यागूलिं पार्टीया शीर्ष नेतात च्वनाः हाकनं छक्वः सहलह यानाः मन्त्रिमण्डलयात पूर्णता बीगु सहमति जूगु धयादिल । अथेहे वयेकलं थःगु मागया बारे प्रधानमन्त्रीं सम्बोधन यायेगु नं सहमति जूगु व बुधवाः शीर्ष नेतातय् सहलह लिपाः लच्छि न्ह्यः निसें पूर्णता कायेमफूगु मन्त्रिमण्डलं पूर्णता काइगु जानकारी बियादिल । अथेहे प्रधानमन्त्रीया राजनीतिक सल्लाहाकार रघुजी पन्तं बुधवाः सुथय् शीर्ष नेतातय् बैठकय् सहमति जुसाः बुधवाः हे मन्त्रिमण्डलं पूर्णता काइगु धयादिल । वयेकलं दलत सहमतिया नाप थ्यंगु प्रतिक्रिया बियादिल । सहमतिया निंतिं न्यागू दलया शीर्ष नेतातय् बैठक बुधवाः सुथय् च्वनीगु जूगु दु ।",http://www.nepalmandal.com/content/2121.html
"देउवा, पौडेल व गुरुङ उम्मेदवार ","Wed Jun 17, 2009  3:31 pm","नेपाली कांग्रेसया संसदीय दलया नेताया निंतिं पार्टीया स्वम्ह वरिष्ठ नेतात दथुइ प्रतिस्प्रर्धा जुइगु जूगु दु । संसदीय दलया नेताया निंतिं कांग्रेस वरिष्ठ नेता शेरबहादुर देउवा, उपसभापति रामचन्द्र पौडेल व महामन्त्री कुलबहादुर गुरुङ दथुइ प्रतिस्प्रर्धा जुइगु जूगु दु । ताः ई न्ह्यः निसेः संसदीय दलया नेता विहीन जुयाच्वंगु कांग्रेसया संसदीय दलया निर्वाचन थ्वहे शनिवाः जुइत्यंगु दु । कांग्रेसया वरिष्ठ नेता शेरबहादुर देउवा व उपसभापति रामचन्द्र पौडेलं उम्मेदवारी बीगू स्वरुप तयारी लगेजुयाच्वंगु दुसाः महामन्त्री कुलबहादुर गुरुङं शनिवाः जुइगु संसदीय दलया निर्वाचनय् नेताया निंतिं उम्मेदवारी बीगु खँ धाःगु दु । थौं येँय् रिपोर्टस क्लबय् जूगु पत्रकार सम्मेलनय् महामन्त्री गुरुङं उम्मेदवारी बीगु खँ धयादीगु खः । वयेकलं थः निर्विरोध जुइगु सम्भावना मदुसां पार्टी सभापति उम्मेदवारी मबीगु पक्का जूगुलिं बहुमत दुजःत थःगु पक्षय् दुगु दाबी यानादिल । वयेकलं सभापति व उपसभापति तटस्थ च्वनाः अविभावकया भूमिकाः निर्वाह यायेमाःगु बीचाः प्वंकादिल । उपसभापति रामचन्द्र पौडेलं मंगलवाः पत्रकार सम्मेलन यानाः थम्हं उम्मेदवारी बीगु घोषणा याये धुंकूगु दुसाः वरिष्ठ नेता देउवां रुपं थम्हं उम्मेदवारी बीगु खँ सार्वजनिक मयानिसां पार्टी दुने धासाः व्यापक अभियान न्ह्याके धुंकूगु दु ।",http://www.nepalmandal.com/content/2124.html
सिंहदरवारय् माओवादीया धर्ना ,"Wed Jun 17, 2009  1:51 pm",एकीकृत नेकपा (माओवादी)या जिल्ल स्तरीय कार्यकर्ता राजेन्द्र फुयालया हत्या याम्ह दोषियात कारवाही यायेमाःगु माग यासें माओवादी भातृसंगठनं सिंहदरवारय् धर्ना ब्यूगु दु । बुधवाः सुथय् सिंहदरवारया दक्षिण गेटय् माओवादी भातृ संगठनं हत्याय् संलग्न युथफोस्रया कार्यकर्तायात कारवाहीया माग यासें धर्ना ब्यूगु दु । सुथय् झिताः ईलं निसें झिन्छताः ईलय् तक छघौ धर्ना ब्यूगु खः । माआवादीं दोषियात कारवाही मयातल्ले आन्दोलन जारी जुइगु खँ धाःगु दु ।,http://www.nepalmandal.com/content/2122.html
राष्ट्रपतिया  पला:यात प्रधानमन्त्रीया समर्थन ,"Wed Jun 17, 2009  7:46 pm",राष्ट्रपतिया पला: यात समर्थन यासें गठवन्धन सरकारया नेतृत्व यानाच्वंगु एमाले दुने खनेदुगु विवाद संसदीय दलय् नं खनेदुगु दु । बहुमतया आधारय् केपी ओली समुहया दवावय् राष्ट्रपतिया कदमयात जायज धासें केन्द्रीय समितिं न्हूगु सरकारया नेतृत्व यायेगु निर्णय याःगु जूसां नं एमाले संसदीय दलं नेतृत्वया आलोचना याःगु दु । तर सभासद्तय्सं ल्ह्वंगु विषयलय् लिसः ब्यूसें प्रधानमन्त्री माधव कुमार नेपालं थःम्हं राष्ट्रपतिया कदमयात असंवैधानिक धायेमफइगु खँय् जिद्दी यानादीगु दु । थौं संसदीय दलया ज्याकु सिंहदरवारय् च्वंगु वैठकय् सभासदतय्सं राष्ट्रपतिया पला: असंवैधानिक जूगु धारणा तःगु दु । अथेहे उमिसं संविधानसभाया चुनावय् बूपिंनिगु सरकारया नेतृत्वनिसें मन्त्री तक जूगु धासें विरोध याःगु दु । थ्वहे झ्वलय् पीन्याम्ह दुजः दुगु मन्त्रीमण्डल दयेकेत न्ह्यज्याम्ह प्रधानमन्त्री माधव कुमार नेपालं अझ तःधंगु मन्त्रीमण्डल दयेकेत दवाव वःगु खँ धायादीगु दु । प्रधानमन्त्री नेपालं फुक्क पार्टीया चित्त बुझय् यायेत व सरकार टिकय् यायेत मन्त्रीमण्डलया आकार अझ तःधंगु दयेकेत दवाव वःगु धयादीगु खः । अथेहे प्रधानमन्त्रीं माओवादी सरकारं कायममुकायम प्रधानसेनापति नियुक्त याःम्ह रथी कुल बहादुर खड्कायात कारबाही मयायेगु स्पष्ट यानादीगु दु । वय्कलं खड्कायात सम्मानजनक पद व हैसियत बिइगु विषयसं गृहकार्य जुयाच्वंगु जानकारी बियादीगु दु । संसदीय दलया बैठकय् सभासद्तय्सं जम्बो मन्त्री मण्डल दयेकेत स्वःगु धासें प्रधानमन्त्रीया आपालं आलोचना याःगु खः । उमिसं बूपिंत मन्त्री दयेकाः माधव नेपालं बेरोजगारयात रोजगारी ब्यूगु टिप्पणी याःगु दु । उमिसं पार्टीं काःगु लँपूया समिक्षा यायेत माग याःगु दु । अथेहे सभासदतय्सं माओवादी लिसेया स्वापूया विषयस नं प्रष्ट जुइत माग याःगु खँ एमाले सचेतक भीम आचार्यं जानकारी बियादिल । उमिसं बुटवलय् क्वचाःगु च्याक्वःगु महाधिवेशनलिपा थःपिनिगु पार्टी मोर्चाय् परिणत जूगु द्वपं समेत ब्यूगु दु । दलया बैठक शुक्रबाः सुथय् हाकनं च्वनीगु जूगु दु ।,http://www.nepalmandal.com/content/2139.html
माओवादी पोलिटव्युरो वैठकय् प्रचण्डया दस्तावेजय् सहलह ,"Wed Jun 17, 2009  7:47 pm","वर्तमान परिस्थितिया समिक्षा एवं भावी रणनीतिया सन्दर्भय् एकीकृत नेकपा (माओवादी)या  नायः प्रचण्डं न्ह्यब्वःगु राजनीतिक दस्तावेजय् पोलिटब्युरो दुजःतय्सं थःथःगु बिचाः त:गु दु । नायः प्रचण्डं म्हिगः न्ह्यब्वःगु वर्तमान परिस्थितिइ सर्वहारा वर्गया दायित्व शीर्षकया झिंगुंगू पेज ताःहाकःगु समसामयिक राजनीतिक दस्तावेजयात कयाः नेतातय्सं क्रमिकरुपं टिप्पणी याःगु खः । पीन्याम्ह दुजः दुगु पोलिटब्युरो दुजःत मध्ये च्याम्हसिनं थौं थःथःगु बिचाः तःगु खः । थौंया बैठकय् न्हूगु संविधानलिसे सम्वन्धित विषयसं जक पोलिटब्युरो दुजःतय्सं धारणा तःगु ख: । नायः प्रचण्डया उगु दस्तावेजय् कम्युनिष्ट आन्दोलनया समीक्षा, न्हूगु सहमतिय सरकारया निर्माण,  राष्ट्रपतिया असंवैधानिक कदम विरुद्ध सतक व सदनय् जारी आन्दोलन, शान्ति प्रकृया, संविधान निमार्ण लगायतया विषयस थीथी बुंदाय्  केन्द्रीत जूगु खः । बैठक कन्हय् हाकनं झिंछताः इलय् च्वनीगु जूगु दु ।",http://www.nepalmandal.com/content/2140.html
युथफोस्रं कर्मचारीतय्त आक्रमण ,"Wed Jun 17, 2009  7:48 pm","सरकारया नेतृत्व यानाच्वंगु व मालदार मन्त्रालय समेत थःगु भागय् लाकूगु नेकपा (एमाले)या कार्यकर्ता धाःसा चन्दा फ्वना जुइगु ज्या त्वःतूगु मदुनिसा: चन्दा मब्यूपिंत आक्रमण यायेगु ज्या नं त्वःतूगु मदुनि । थ्वहे झ्वलय् थौं एमालेया युवा दस्ता युथफॊस्रया कार्यकर्तां चन्दा मब्यूगु तं क्यनाः रौतहटया जिल्ला विकास समितीया कर्मचारीदथुइ आक्रमण याःगु दु । युथफोस्र रौतहट जिल्ला नेता प्रविण पाण्डेया नेतृत्वय् वंगु युथफोस्रया कार्यकर्तातय्सं रौतहट जिविस ज्याकुथिइ दुहाँ वनाः स्थानीय विकास अधिकारी रामआशिष दास सहितया कर्मचारीतय्त आक्रमण याःगु दु । युथफोस्रया आक्रमणपाखें स्थानीय विकास अधिकारी दास लगायत लेखा अधिकृत देवनारायण चौधरी व मेपिं निम्ह कर्मचारी घाःपाः जूगु दु । घाःपाः जूपिं कर्मचारीतय् गौर अस्पतालय् वासः जुयाच्वंगु दु । आक्रमण याम्ह युथफोस्रया कार्यकर्तात प्रविण पाण्डे, निशान्त शर्मा, विक्रम यादव व आशुतोष सिंह मध्ये सिंहयात प्रहरीं ज्वंगु जिमि ग्वाहालिमि अनिल निरालां जानकारी ब्यूगु दु । युथफोस्रं कर्मचारीतय्त आक्रमण यायेवं जिल्ला विकास समिती रौतहट बन्द जूगु दु ।",http://www.nepalmandal.com/content/2141.html
संसदीय दलया नेताया निर्वाचनय् थः त्याइगु दाबी : गुरुङ ,"Wed Jun 17, 2009  7:50 pm","नेपाली कांग्रेसया महामन्त्री कुलबहादुर गुरुङं संसदीय दलया नेताया निर्वाचनय् थः त्याइगु दाबी यानादीगु दु । थौं रिपोर्टस्र क्लब नेपालया साक्षात्कारय् न्वंवासें गुरुङं थःगु पक्षय् आपालं सभासदया समर्थन दुगुलिं चुनाव त्याइगु दाबी यानादीगु खः । 'नेपाली कांग्रेसया संसदीय दलया नेताया निंतिं शनिवाः जुइगु चुनाव ल्वानाः त्याके' गुरुङं सम्भावित प्रतिस्पर्धीतय्त इनाप यासें धयादिल 'शेरबहादुर देउवा प्रस्तावक व रामचन्द्र पौडेल समर्थक जुयाः जितः सर्वसम्मत दयेकादिसं ।' थः सुयाके नं न्यना उम्मेदवार जुइत्यनागु मखु, कार्यकर्ताया भावना व चाहनाकथं न्ह्यःने न्ह्यायेत्यनागु वय्कःया दाबी खः । वय्कलं सभापति गिरिजाप्रसाद कोइरालाया समर्थन दयेमाः धइगु मनंतुनागु तर मदुसां लिमचीलेगु स्पष्ट यानादिल । वयेकलं सहमतिया निंतिं कोइरालां माःगु पला: ल्हवनेमा:गु बीचा: प्वंकादिल ।",http://www.nepalmandal.com/content/2142.html
सांस्कृतिक तथा सामाजिक ऐक्यवद्धताया आधार निर्धारण ,"Wed Jun 17, 2009  7:51 pm","सांस्कृतिक तथा सामाजिक ऐक्यवद्धताया आधार निर्धारण समितिं थौं मस्यौदा तथा अबधारणायात लिपांगु रुप ब्यूगु दु । थौं सुथय् च्वंगु समितीया बैठकय् मस्यौदा तथा अवधारणायात बहुमतं पारित याःगु खः । भाषा व जनयुद्ध शब्दय् विवाद दुगु कारण एकिकृत नेकपा (माओवादी)या झिंखुम्ह सभासदं धाःसा फरक मत न्ह्यब्वसें ल्हाःचिं तःगु मदु । माओवादीं सशस्त्र युद्धया पलेसा जनयुद्ध शब्द तयेमाःगु व छु नं छगू भाय्यात संघिय, प्रादेशिक व अदालती भाय् धकाः न्ह्यथने मज्यूगु अडान कया फरक मत तःगु खः । माओवादीं नेपालय् दुगु गुइनीगू भाय् मध्ये छगू प्रतिशत स्वयां अप्वसिनं न्वंवाइगु भाय् झिंछगू दुगुलिं छगूयात जक कामकाजी दयेके मज्यूगु व बहुभाषिक नीति अन्तरगत च्वनाः भाय्या व्यवस्था यायेमाःगु बिचाः तःगु ख: । मधेसी दलया सभासदतय्सं धाःसा हिन्दी भाय् यात कामकाजी भाय्या कथं छ्यले माःगु व नेपाली भाय्यात खस भाय् धायेमाःगु धारणा तःगु दु । समितिं लिपांगु रुप ब्यूगु मस्यौदास आः च्वनीगु संविधानसभाया बैठकय् सहलह जुइगु जूगु दु ।",http://www.nepalmandal.com/content/2143.html
"मन्त्रिपरिषद विस्तार, पूर्णता अझ कायेमफुत ","Wed Jun 17, 2009  7:57 pm","प्रधानमन्त्री माधवकुमार नेपालं थौं स्वक्वःगु खुशी मन्त्रिपरिषद विस्तार यानादीगु दु । थौंया मन्त्रिपरिषद विस्तारय् न्याम्ह मन्त्री व खुम्ह राज्य मन्त्री थपे याःगु दुसां स्वक्वःगु खुशी विस्तायर जूगु मन्त्रिपरिषदय् नं एमाले व कांग्रेसया नेतात बाहेक मधेशवादी दलतय्त धासाः सरकारय् दुथ्याके मफुत । बुधवाः प्रधानमन्त्री नेपालं राष्ट्रपतिया ज्याकूथी न्हुपिं मन्त्रीतय्त शपथ ग्रहण याकादीगु दु । राष्ट्रपति डा. रामवरण यादवया उपस्थिति प्रधानमन्त्री नेपालं एमाले पाखें मन्त्री जुपिं शंकर पाखरेल, भीम रावल, रकम चेम्जोङ, प्रभाकर प्रधानाङ्ग (रविन्द्र श्रेष्ठ) व कांग्रेस पाखें मन्त्री जुम्ह आफ्ताब आलमयात शपथ ग्रहण याकादीगु खः । अथेहे थौं हे कांग्रेसया स्वम्ह व एमालेया स्वम्ह राज्यमन्त्रीतय्सं सिंहदरवारय् शपथ ग्रहण याःगु दु । राज्यमन्त्रीलय् कांग्रेस पाखें गणेशबहादुर खड्का, चन्द्रसिंह भट्टराई, खड्गबहादुर बस्याल व एमाले पाखें जितु गौतक (दर्जी), रिजवान अन्सारी व डिल्लीबहादुर महत नियुक्त जुयादीगु दु । थौंया मन्त्रिपरिषद विस्तार नापं मन्त्रितय् ल्या नीनिम्ह थ्यंगु दु । मन्त्रिपरिषदय् फोरमया उपप्रधानमन्त्री, एमालेया खुम्ह मन्त्री, स्वम्ह राज्यमन्त्री, कांग्रेसया न्ह्यम्ह मन्त्री व स्वम्ह राज्यमन्त्री, नेकपा (माले)या छम्ह मन्त्री दुथ्या:गु दु । बुधवा: विस्तारित मन्त्रिपरिषदय् एमालेया शंकर पोखरेलयात सूचना तथा सञ्चार, भिम रावलयात गृह, प्रभाकर प्रधानाङ्ग (रविन्द्र श्रेष्ठ)यात सामान्य प्रशासन व रकम चेम्जोङयात शान्ति तथा पुर्ननिर्माण मन्त्रीया पद ब्यूगु दु । अथेहे डिल्ली महतयात ‍शान्ति तथा पुर्ननिर्माण, जितु गौतम(दर्जी)यात सामान्य प्रशासन व रिजवान अन्सारीयात गृह राज्यमन्त्रीया जिम्मेवारी ब्यूगु दु । नेपाली कांग्रेसया प्रकाशशरण महतयात उर्जा, बालकृष्ण खाँडयात‍ सिचाई, पूर्ण कुमार शेर्मायात स्थानिय विकास, मिनेन्द्र रिजालयात संघीय मामिला, संविधानसभा तथा संसदीय व्यवस्था, मोहम्मद अफ्ताव आलमयात श्रम तथा यातायात व्यवस्था मन्त्रालयया जिम्मेवारी ब्यूगु दु । अथेहे गणेश बहादुर खड्कायात स्थानीय विकास, चन्द्रसिंह भट्टराईयात उर्जा व खड्गबहादुर बस्यालयात स्वास्थ्य राज्यमन्त्रीया कथं नियुक्त या:गु दु । नेकपा (माले)या डम्बर श्रेष्ठयात भूमिसुधार तथा व्यवस्था मन्त्रीया जिम्मेवारी ब्यूगु दु । मधेशवादी दलत नाप जूगु असमझदारीयात सत्ता साझेदार न्यागू दलया बैठकं हल यासां तराई मधेश लोकतान्त्रिक पार्टी व सद्भावनां आन्तरिक तयारी यायेमाःगु धायेवं थौं नं मधेशवादी दलतय्त मन्त्रिपरिषदय् दुथ्याके मफुगु खः ।",http://www.nepalmandal.com/content/2146.html
एमाले व माओवादी बैठक बिना निष्कर्ष क्वचाल ,"Mon Jun 22, 2009  7:46 pm","सदन सुचारु यायेगु विषयस एकीकृत नेकपा (माओवादी) व नेकपा (एमाले) दथुइ  जूगु बैठकं छु नं निष्कर्ष पिकायेफ्येवं बिना निष्कर्ष क्वचा:गु दु । माओवादी संसदीय दलया ज्याकु सिंहदरवारय् जूगु सहलहलय् माओवादी नायः प्रचण्डं सदन सुचारु यायेगु खँ प्रधानमन्त्रीं सदनय् याइगु सम्बोधनया निरभर जुइगु धायेवं छु नं निष्कर्ष वयेमफुगु खः । अथेखसां बैठक लिपा: संचारकर्मीत नाप खँल्हासें प्रधानमन्त्रीया राजनीतिक सल्लाहाकार व एमाले नेता रघुजी पन्तं बैठक सकारात्मक जूगु धयादिल । बैठकय् माओवादी नायः प्रचण्ड, एमाले नायः झलनाथ खना, एमाले वरिष्ठ नेता एवं प्रधानमन्त्री माधवकुमार नेपाल लगायत नेतातय्सं उगु बैठकय् ब्वति का:गु खः । बैठक कन्हय् हाकनं च्वनीगु जानकारी ब्यूगु दु । थ्व स्वयां न्ह्यः च्वंगु माओवादी, काग्रेंस व एमाले दथुइया संयुक्त बैठक धाःसा सदन सुचारु याकेगु बिषयसं सकारात्मक जूगु नेतातय्सं जानकारी ब्यूगु ख: । प्रधानमन्त्री माधव कुमार नेपालं नागरिक सर्वोच्चताया विषययात कःघानाः सदनय् सम्बोधन याःसा माओवादीं सदन सुचारु यायेगु खँ धा:गु ख: । राष्ट्रपतिया असंवैधानिक पला:या विरोध यासें माओवादीं अवरुद्ध याना: वयाच्वंगु सदन सुचारु यायेगु विषयस थौं स्वंगू तःधंगु दलया शिर्ष नेतृत्व दथुइ जूगु सहलहलय् माओवादीं प्रधानमन्त्रीं सदनय् सम्बोधन यायेमाःगु अडान का:गु ख: । सिंहदरवारय् स्थित माओवादी सविधानसभा दलया ज्याकुथीइ जूगु सहलह सकारात्मक जूगु खँ बैठक लिपा माओवादी संविधानसभा दलया प्रमुख सचेतक पोष्टबहादुर बोगटी 'दिवाकरं' जानकारी बियादिल । अथेहे बैठक पाखें पिहाँझायादिसें माओवादी नायः पुष्पकमल दाहाल 'प्रचण्डं' प्रधानमन्त्रीं राष्ट्रपतिया असंवैधानिक पला:या विषय कःघानाः सदनय् सम्बोधन यायेगु प्रतिबद्धता क्यंसा थःपिंसं सदन सुचारु याकेबीगु जानकारी बियादीगु ख: । बैठक जुयाच्वंगु इलय् हे पिहांझाम्ह नेपाली कांग्रेस संसदीय दलया नेता रामचन्द्र पौडेलं माओवादीं सदनय् दर्ता याःगु संकल्प प्रस्ताव बारे सहलह जुइमफइगु खँ बैठकय् थःम्हं तया:गु जानकारी बियादिल । नापं नागरिक सर्वोच्चताया विषययात कःघानाः प्रधानमन्त्रीं सदनय् सम्बोधन यायेमाः धकाः माओवादीं तःगु प्रस्तावय् नं थःपिनिगु असहमति दुगु पौडेलं पत्रकारतय्त जानकारी बियादिल । अथेहे बैठकलिपा साचारकर्मीलिसे खँल्हाबल्हां यानादिसें गृहमन्त्री वा एमाले नेता भीम रावलं व्यवस्थापिकाया गतिरोध अन्त्य यायेत फुक्क दलत एकमत जूगु व कन्हय्तक सदन सुचारु जुइफुगु संकेत यानादीगु दु । बैठकय् माओवादीयापाखें नायः पुष्पकमल दाहाल 'प्रचण्ड', नेता डा. बाबुराम भट्टराई व नारायणकाजी श्रेष्ठ 'प्रकाश', एमालेपाखें नायः झलनाथ खनाल व गृहमन्त्री भीम रावलया ब्वति दुगु खसा: कांग्रेसपाखें संसदीय दलया नेता रामचन्द्र पौडेल व महामन्त्री विमलेन्द्र नीधि पिनिगु ब्वति दुगु खः । राष्ट्रपतिया असंवैधानिक पला:या विरोधय् माओवादीं ताःहाकःगु ईलंनिसें सदन अवरोध यानाः वयाच्वंगु खः ।",http://www.nepalmandal.com/content/2247.html
योजना आयोगया उपाध्यक्षय् खतिवडा ,"Mon Jun 22, 2009  5:17 pm",सरकारं राष्ट्रिय योजना आयोगया उपाध्यक्षय् डा. युवराज खतिवडायात नियुक्त याःगु दु । मन्त्रीपरिषदया सोमवाः च्वंगु बैठकं खतिवडायात नियुक्त याःगु दु । सरकारं असार मसान्त दुने बजेट हयेगु तयारी यानाच्वंगु ईलय् बजेट निर्माण यायेगु ज्यायात प्राथमिकता बीगु कथं वयेकयात तत्काल नियुक्ति याःगु खँ धाःगु दु । सरकार हिलेवं पुलांगु सरकारं नियुक्त याम्ह उपाध्यक्ष गुणनीधि शर्मां पदं राजिनामा बियादीगु खः । खालि जुयाच्वंगु पदय् सरकारं एमाले निकट अर्थशास्त्री खतिवडायात नियुक्त याःगु दु । खतिवडा थ्वस्वयां न्ह्यः २०५९ सालय् आयोगया दुजः जुयादीधुंकूगु दुसाः वयेक नेपाल राष्ट्र बैंकया कार्यकारी निर्देशक कथं नं ज्यायानादी धुंकूगु दु । अथेहे मन्त्रीपरिषदया थौंया बैठकं संसद न्ह्याकेत माओवादीया माग कथं प्रधानमन्त्रीं संसदय् सम्बोधन याइगु विषयष नं सहलह जूगु खः । नापं मन्त्रीपरिषदया बैठकं म्हिग पीछडा वर्ग महासंघ व सरकार नाप जूगु प्यंगू बुँदे सहमतियात अनुमोदन याःगु दु ।,http://www.nepalmandal.com/content/2225.html
मधेशवादी दलतय्सं थौं नं सरकारय् वनिपिनी नां ल्यय् मफुत ,"Mon Jun 22, 2009  7:48 pm","मधेसी जनअधिकार फोरम व तराई मधेस लोकतान्त्रिक पार्टीं सरकारय् ब्वति काइपिं थः दुजःतय्गु नां सोमवा:  नं प्रधानमन्त्रीयात लःल्हाये मफुत । फोरम दुनेया विवाद लिपा नेता शरदिसंह भण्डारी व मृगेन्द्रकुमार सिंह यादवयात थौं सपथ याकेगु विजयकुमार गच्छदारया कुतः नं विफल जूगु दु । फुक्क मन्त्रीतय्त छक्वलं सपथ याकेत गच्छदारयात दवाव अप्वयेवं थौं वय्कःपिं निम्हसित नं सपथ याकेमफूगु ख: । सत्ता भागबण्डा कथं फोरमयात पर्यटन, कृषि व महिला बालबालिका तथा समाजकल्याण मन्त्रालय लाःगु दु । अथेहे स्वम्ह मन्त्री व निम्ह राज्यमन्त्री दुगु तराई मधेस लोकतान्त्रिक पार्टीं नं थौं हे मन्त्रीतय्गु नां बीगु धयातःसां नं व सम्भव जुइमफुत । तमलोपायात शिक्षा, उद्योग व युवा तथा खेलकुद मन्त्रालय ला:गु दुसा:  उपिं मन्त्रालय मध्ये छु नं निगू राज्य मन्त्रालय कायेगु सहमति जूगु ख: । थःपिंसं माग याक्वः मन्त्रालय मदयेवं सद्भावना पार्टी धाःसा तत्काल सरकारय् ब्वति मकायेगु थ्व स्वयां न्ह्यः हे पार्टीया नायः राजेन्द्र महतों स्पष्ट यानादीगु खः । मधेशवादी दलतय्सं सरकारय् ब्वति काइपिनिगु नां बिइमफयाः प्रधानमन्त्री ल्यःगु लच्छि दयेधुंकूसां नं सरकारं पूर्णता कायेफुगु मदुनि ।",http://www.nepalmandal.com/content/2251.html
कांग्रेसय् महाधिवेशनया माग ,"Mon Jun 22, 2009  7:48 pm",नेपाली कांग्रेसया केन्द्रीय दुजःतय्सं पार्टीया झिंनिक्वःगु महाधिवेशनया मिति क्वछीत नेतृत्वनाप माग याःगु दु । कांग्रेस पार्टी ज्याकू सानेपाय् सोमवाः च्वंगु केन्द्रीय कार्यसमितिया बैठकं न्ववापिं अधिकांश केन्द्रीय दुजःतय्सं पार्टी महाधिवेशनया माग याःगु खः । पार्टीया विधान कथं थ्वहे भदौ दुने महाधिवेशन जुइमाःगु प्रावधान दु । अथेहे नेपाली कांग्रेसं संविधान निर्माण व सरकारय् पार्टीया भूमिकायात सशक्त यायेगु निर्णय याःगु दु । बैठकं पार्टी सुदृढीकरणयात नं लिसलिसे न्ह्यःने न्ह्याकेगु निर्णय याःगु खँ कांग्रेस महामन्त्री बिमलेन्द्र निधिं जानकारी बियादीगु दु । बैठकय् आपालं केन्द्रीय दुजःत पार्टी सभापति गिरिजाप्रसाद कोइरालाया निर्देशन कथं मनमुटाव मतसे पार्टीयात न्ह्यःने न्ह्याकेत सहमत जूगु खँ नं निधिं धयादीगु दु । अथेहे बैठकं सीमा समस्या समाधानया निंतिं कुटनीतिक पहल यायेत सरकारयात इनाप यायेगु समेत निर्णय याःगु दु । अथेहे बैठकय् पार्टी विधान संशोधन यायेगु बारे नं सहलह जूगु खः । पार्टी विधान संशोधन समितिं तयार याःगु संशोधन विधानय् केन्द्रीय समितिया ७५ दुजःत जिल्ला पाखें हे ल्ययाः वयेमाःगु व्यवस्था यानातःगु दु । अथेहे कार्यसम्पादन समितियात समावेशी देयेकेत थप १५ निसेः २० दुजःत मनोनित यायेफइगु व्यवस्था नं यानातःगु दु । तत्कालीन नेपाली कांग्रेस प्रजातान्त्रिक लिसे नेपाली कांग्रेसया एकतालिपा उगु विधान संसोधन जुइफुगु मदुनि । सुजाता कोइरालाया नेतृत्वय् पार्टीयात सरकारय् ब्वति कायेकेगु पार्टी सभापति गिरिजाप्रसाद कोइरालाया निर्णयप्रति रुष्ट कार्यवहाक सभापति सुशील कोइरालाया इनापय् सःतूगु बैठकबारे सभापति कोइरालायात टेलिफोन मार्फत जानकारी ब्यूगु खः ।,http://www.nepalmandal.com/content/2250.html
सभासदतय्सं विकास प्रशासनयात चुस्त यायेत सरकारयात सुझाव ,"Mon Jun 22, 2009  7:49 pm","नेकपा (एमाले)या सभासदतय्सं विकास प्रशासनयात चुस्त यायेत सरकारयात सुझाव ब्यूगु दु । सोमवा: च्वंगु एमाले संसदीय दलया बैठकय् बजेट तथा नीति ज्याझ्व: सम्बन्धय् पार्टीयात सुझाव बीत अर्थविद् व सभासद डा. विजय पौडेलया कजिसुइ गठित कार्यदलं अर्थमन्त्री सुरेन्द्र पाण्डेयात उगु सुझाव ब्यूगु खः । कार्यदलया प्रतिवेदनय् छगू बिकास क्षेत्रय् छगू बृहत योजना लाइकथं थ्वहे दँनिसें न्यागू बिकास क्षेत्रय् ज्या न्ह्याकेत सरकारयात सुझाव ब्यूगु दु । बैठकय् एमाले सभासद्तय्सं नेपाल-भारत सीमाय् छगू किलोमिटरया दुरीइ सीमा सुरक्षा पोष्ट तयेमाःगु सुझाव नं ब्यूगु दु । उमिसं शिक्षा, स्वास्थ्य, स्थानीय विकास लगायत गुंगू खँयात प्राथमिकता बीत नं सरकारयात सुझाव ब्यूगु दु । नीतिगत व योजनागत यानाः निगू ब्वय् विभाजित प्रतिवेदन बजेटय् बांलाःगु योजना दयेकूसां नं कार्यान्वयन सामान्य जुयाः अपेक्षित प्रगति जुइमफइगु धासें सरकारया ध्यानाकर्षण याःगु खः ।",http://www.nepalmandal.com/content/2252.html
'राजनीतिक दलत दथुइ सहमति दयेकाः बजेट तर्जुमा यायेमा:' ,"Mon Jun 22, 2009  7:50 pm",अर्थविद व उद्योगी व्यवसायीतय्सं राजनीतिक दलत दथुइ सहमति दयेकाः बजेट तर्जुमा यायेगुलि बह ब्यूगु दु । थौं रिपोटर्स क्लबय् जूगु साक्षात्कारय् न्वंवानादिसें उमिसं बजेट न्ह्याथेंज्याःगु दयेकूसां नं सहमति बिना कार्यान्वयनय् समस्या वइगु जूगुलिं राजनीतिक दलत दथुइ सहमति दयेकाः बजेट तर्जुमा यायेगुलि बह ब्यूगु दु । अर्थविद डा. विश्वम्भर प्याकुरेलं बजेट दयेकेबलय् दीर्घकालीन समस्याया सम्बोधनयात ध्यान बिइमाःगु धयादीगु दु । अथेहे अर्थविद् डा. पुष्पराज राजकर्णिकारं बजेटं न्हापाया जनकल्याणकारी ज्याझ्वःयात प्राथमिकताय् तयेगु धयादिल । ज्याझ्वलय् अर्थसचिव रामेश्वर खनालं कार्यान्वयनमुखी बजेट वइगु दाबी यानादिल । वयेकलं न्हापाया कमी कमजोरी भिंकाः सकारात्मक पक्षयात निरन्तरता बिइगु धयादिल । खनालं बहुवर्षीय बजेट प्रणालीया अवधारणाया विकास यायेगु  धासें म्होति नं स्वदँया अवधारणा दयेकाः न्ह्यब्वइगु योजनाय् सरकार दुगु धयादिल ।,http://www.nepalmandal.com/content/2253.html
माओवादी सर्वशक्तिमान जनप्रतिनिधिसभाया पक्षय् ,"Fri Jun 19, 2009  9:17 pm",एकीकृत नेकपा (माओवादीं) जनप्रतिनिधिसभा सर्व्रशक्तिमान जुइगु कथंया न्हूगु संविधानया स्वरुप तयार याःगु दु । माओवादीया शुक्रवाः च्वंगु पोलिटब्यूरो बैठकं न्हूगु संविधानया खाका क्वछीगु खः । प्रस्तावित खाकाय् दकलय् शक्तिशाली केन्द्रिय जनप्रतिनिधिसभा जुइगु व उकीं हे राष्ट्रपतिया निर्वाचन याइगु खँ न्ह्यथंनातःगु दु । माओवादीं थ्वस्वयां न्ह्यः प्रत्यक्ष निर्वाचन मार्फत राष्ट्रपतिया चयन यायेमाःगु व वहे सर्वशक्तिमान जुइगु प्रस्ताव याःगु खः । माओवादीं जनप्रतिनिधिसभाय् दक्वं क्षेत्र व समूहया समान सहभागिताया निंतिं मिश्रित निर्वाचन प्रणालीया प्रस्ताव याःगु दु । मिश्रित जुसां दक्वं दुजःत जनअनुमोदित जुइमाःगु खँ न्ह्यथंनातःगु खँ माओवादी प्रवक्ता दिनानाथ शर्मा जानकारी बियादिल । अथेहे माओवादीं न्यायपालिकाया चयन नं जनप्रतिनिसभा मार्फत यायेगु व्यवस्थाया प्रस्ताव न्ह्यब्वःगु दु । स्वन्हु तक सहलह यानाः माओवादीया पोलिटब्यूरो बैठकं न्हूगु संविधानया खाका तयार याःगु खः । खाकाय् प्रधानमन्त्रीया धासाः व्यवस्था यानातःगु मदु । प्रवक्ता शर्माया कथं प्रधानमन्त्रीया व्यवस्था जुसाः शक्ति विभाजन जुया द्वन्द्व अप्वयेफुगुलिं दक्वं अधिकार राष्ट्रपतिलय् हे निहित जुइगु व्यवस्था याःगु खः । शुक्रवाः बैठकय् माओवादी अध्यक्ष पुष्पकमल दाहाल 'प्रचण्डं' लोकतन्त्रिक अधिकार सहितया न्हूगु संविधान देयेकेमाःगु खँ बः बियादीगु खः । वयेकलं संघीय संरचना व लोकतान्त्रिक अधिकार न्हूगु संविधानया केन्द्रय् जुइगु प्रष्ट यानादिल ।,http://www.nepalmandal.com/content/2189.html
रथि खड्का पाखें अवकास ,"Sat Jun 20, 2009  11:01 am",नेपाली सेनाया रथि कुलबहादुर खड्कां औपचारिक रुपं बिदा कयादीगु दु । एकीकृत नेकपा (माओवादी) नेतृत्वया सरकारं प्रधानसेनापति रुक्मांग कटवालयात बर्खास्त यानाः नेपाली सेनाया कायम मुकायम प्रधान सेनापति देयेकेवं विवादय् लानादिम्ह बलाध्यक्ष रथी खड्कां शुक्रवाः सेनापाखें औपचारिक रुपं बिदा कयादीगु खः । सैनिक सचिव विभाग पाखें पौ वयेवं रथि खड्कां थःगु स्वीगुदँया सेवा पाखें बिदा कयादीगु खः । प्रधानसेनापति कटवालं सेनाया गोप्यता भंग याःगु धासेः कारवाहीया तयारी यानाच्वंगु खसां नं सरकारं कारवाही मयासें अवकास बीगु निर्णय याःगु खः । वंगु वैशाष २०गते पुष्पकमल दाहाल 'प्रचण्ड' नेतृत्वया सरकारं प्रधानसेनापति कटवालयात बर्खास्त यानाः रथि खड्कायात कामु सेनापति नियुक्त याःगु खसां राष्ट्रपति डा. रामवरण यादवं सेनापति कटवालयात पदय् च्वनाच्वनेत निर्देशन बीवं कामु सेनापतिया जिम्मेवारी दुसां रथि खड्कां पदबहाली धासाः यायेमफुत ।,http://www.nepalmandal.com/content/2191.html
भारतीय विदेश सचिव मेनन येँय् ,"Sat Jun 20, 2009  11:24 am","भारतीय विदेशसचिव शिवशंकर मेनन येँय् झयादीगु दु । भारतीय विशेष विमानं वयेक साढे नौ बजे त्रिभुवन विमानस्थलय् अवतरण यानादीगु खः । वयेकलयात परराष्ट्र सचिव ज्ञानचन्द्र आचार्यं लसकुस यानादीगु खः । भारतीय विदेश सचिव मेनन प्रधानमन्त्री माधवकुमार नेपालया सरकारयात नैतिक समर्थन क्यनेत व प्रधानमन्त्रीयात भारत भ्रमणय् ब्वनेत नेपाः झयादीगु खँ परराष्ट्र मन्त्रालयं धा:गु दु । भारती दुतावासया कथं सचिव मेननं प्रधानमन्त्री लगयात नेपाःया थीथी मन्त्रीत व नेतातय्त नापलानादीगु ज्याझ्वः दु ।  विदेश सचिव मेननं थौं राष्ट्रपति डा. रामवरण यादव, प्रधानमन्त्री माधवकुमार नेपाल, कांग्रेस सभापति गिरिजाप्रसाद कोइराला, माओवादी अध्यक्ष पुष्पकमल दाहाल 'प्रचण्ड' व एमाले अध्यक्ष झलनाथ खनालयात नापलानादीगु ज्याझ्वः दु । अथेहे वयेकलं कन्हय् पशुपति वनाः थःगु न्हि शुरु यानादीगु जूगु दु । वयेकलं कन्हय् उपप्रधानमन्त्री विजयकुमार गच्छदार, गृहमन्त्री भिम रावल, रक्षामन्त्री विद्या भण्डारी, परराष्ट्रमन्त्री सुजाता कोइराला व परराष्ट्र सचिव ज्ञानचन्द्र आचार्ययात नापलानादीगु ज्याझ्वः दु । कन्हय् हे वयेकया सम्मानय् परराष्ट्र सचिव आचार्यं याक एण्ड यती होटल बीयादीगु ज्योनाय् ब्वति कयादीगु खँ दुसाः न्हिनय् होटल द्वारिकाय् पत्रकार सम्मेलन यानाः विशेष विमानं भारत लिहांझयादीगु ज्याझ्वः दु । अथेहे भारतीय विदेश सचिव मेननयात त्रिभुवन अन्तराष्ट्रिय विमान स्थलय् हाकूगु ध्वाँय् क्यंपिं रिभोलुसनरी लेफ्ट व एकीकृत नेपा मोर्चाया कार्यकर्तातय्त प्रहरी ज्वंगु दु । नेपालय् भारतीय अधिकारीया हस्तक्षेप व भारतीय विस्तारवादया विरुद्ध हाकूगु ध्वाँय् क्यंपिं रिभोलुसनरी लेफ्ट विङया महासचिव नारायण श्रेष्ठ, केन्द्रीय दुज:त माधव थापा, विमल गौतम, पुण्य गौतम, विद्यार्थी नेतात नेत्र के.सी, ओम प्रकाश, प्रविन शर्मा, शिव गौतम व एकीकृत नेपाल मोर्चाया अध्यक्ष फडिन्द्र नेपाल, उपाध्यक्ष वि. एन शर्मा, सुजित मैनाली लगायत कार्यकर्तातय्त प्रहरीं ज्वना यंकूगु ख: ।",http://www.nepalmandal.com/content/2192.html
पुलांगु सरकारं द्वंकूगु ज्या जक भिंकाःगु : प्रधानमन्त्री ,"Sat Jun 20, 2009  12:09 pm",प्रधानमन्त्री माधवकुमार नेपालं प्रधानसेनापति प्रकरणय् पुलांगु सरकारं द्वंकूगु ज्या न्हयू सरकारं भिंकूगु खँ धयादीगु दु । शनिवा: येँय् क्षेत्र नम्बर २ डाँछीइ एमाले गाँउ कमिटीं वयेकया सम्मानय् याःगु ज्याझ्वलय् न्ववानादिसें प्रधानमन्त्री नेपालं माओवादीं सरकारया निर्णय विरुद्ध आन्दोलनया घोषणाया औचितय मदुगु धासें माओवादी सरकार द्वंकूगु ज्या थःगु नेतृत्वया सरकारं भिंकूगु दावी यानादिल । प्रधानमन्त्री नेपालं माओवादीयात अरजाक गतिविधि त्वताः सहमति व सहकार्य यानाः न्ह्याः वनेत नं इनाप यनादिल । वयेकलं न्हूगु संविधान निर्माणया निंतिं राजनीतिक दलतय् सहमति बिनाः पूमवनीगु धासें माओवादीयात नं सहमति वयेत इनाप यानादिल । सरकारं बिहिवाः माओवादी सरकारं प्रधानसेनापति रुक्मांग कटवालया याःगु कारवाही लित काःगु खसाः राष्ट्रपति डा. रामवरण यादवं ल्ह्वंगु पला नं संवैधानिक जूगु निर्णय याःगु खः । थ्व निर्णयया विरुद्धः माओवादीया शुक्रवाः च्वंगु पोलिटब्यूरो बैठकं आन्दोलनया ज्याझ्वःया घोषणा याःगु खः ।,http://www.nepalmandal.com/content/2193.html
माओवादी पोलिटब्यूरो बैठक सोमवाः तकया निंतिं स्थगित ,"Sat Jun 20, 2009  2:40 pm","न्यान्हु न्ह्यः निसें न्ह्यानाच्वंगु एकीकृत नेकपा (माओवादी)या पोलिटब्यूरो बैठक सोमवाः तकया निंतिं स्थगित जूगु दु । शनिवाः च्वंगु बैठकय् अध्यक्ष पुष्पकमल दाहाल 'प्रचण्ड'या प्रतिवेदनय् वरिष्ठ नेता मोहन वैद्य 'किरण', डा. बाबुराम भट्टराई व नारायणकाजी श्रेष्ठ प्रकाशं टिप्पणी यानादीगु खः । अध्यक्षया राजनीतिक प्रतिवेदनय् असहमति प्वंकूसें फरक प्रतिवेद न्ह्यब्वयेगु तयारी यानाच्वंम्ह नेता किरणं शनिवाः मौखिक रुपं अध्यक्षया प्रतिवेदनय् असहमति प्वंकादीगु खः । वयेकलं अध्यक्ष दाहालं न्ह्यब्वयादीगु झिंगुगू पृष्ठ तःहाकःगु राजनीतिक प्रतिवेदन अपूर्ण जूगु खँ धयादीगु खः । नेता किरणं अध्यक्षया प्रतिवेदनय् न्ह्यथंनातःगु नागरिक सर्वोच्चताया निंतिं माओवादीं यानाच्वंगु आन्दोलनयात निरन्तरता बिया थःगु नेतृत्वया राष्ट्रिय सरकार देयेकेगु खँ अपूर्ण जूगु धासें उलिं जक क्रान्तियात गति बीमफइगु खँ धयादीगु खः । बैठकय् नेता बाबुराम भट्टराई व नारायणकाजी श्रेष्ठ प्रकाशं धासाः अध्यक्षया प्रतिवेदनय् समर्थन यानादीगु खः । निम्ह नेतातय्सं जनमुखी संविधान निर्माणपाखे पार्टीया दक्वं ध्यान केन्द्रीत जुइमाःगु बीचाः प्वंकादीगु खः । अध्यक्ष प्रचण्डया प्रतिवेदनय् नेतातय्सं टिप्पणी यायेधुंकाः दक्वसियां बीचाः दुथ्याकाः प्रतिवेदन संशोधन याइगु ज्याझ्वः दु ।",http://www.nepalmandal.com/content/2195.html
"मेननं राष्ट्रपति, प्रधानमन्त्री लगायत राजनीतिक दलया नेतात नापलात ","Sat Jun 20, 2009  2:59 pm","थौं सुथय् नेपाः भ्रमणय् झायादिम्ह भारतीय शिवशंकर मेननं राष्ट्रपति, प्रधानमन्त्री व थीथी राजनीतिक दलया शीर्ष नेतात नापलाना शान्ति प्रकृया, संविधान निर्माण, वर्तमान राजनीतिक अवस्था, सीमा समस्या लगायतया बारे खँल्हाबंला यानादीगु दु । भारतीय विदेश सचिव शिवशंकर मेननं थौं राष्ट्रपति डा. रामवरण यादव नाप खँल्हाबंला यानादीगु दु ।  राष्ट्रपति भवन सितल निवासय् जूगु खँल्हाबंलाय् वर्तमान राजनीतिक अवस्था शान्ति प्रकृया व संविधान निर्माणया विषयस खँल्हाबंला जूगु खः । अथेहे प्रधानमन्त्री माधवकुमार नेपाल व भारतीय विदेश सचिव शिवशंकर मेनन दथुइ खँल्हाबंला जूगु दु । प्रधानमन्त्री निवास बालुवाटारय् जूगु खँल्हाबंलाय् नेपाःया सीमा अतिक्रमणया विषयस नेपाः व भारतया उच्चस्तरिय सहमति कायम यानाः समस्याया निकास मालेगु बारे सहलह जूगु खः । प्रधानमन्त्रीया परराष्ट्र सल्लाहार राजन भट्टराईया कथं सचिव मेननं कांग्रेस सभापति गिरिजाप्रसाद कोइराला व माओवादी अध्यक्ष पुष्पकमल दाहाल 'प्रचण्ड' प्रधानमन्त्री जुयादीगु ईलय् भारत भ्रमणया ईलय् जूगु सहमति व सम्झौतायात निरन्तरता बीगु खँ बारे सहसह जूगु खः । मेननं नेपाःया शान्ति प्रकृया, न्हूगु संविधान निर्माण, माओवादी सरकारपाखें पिहावनेमाःगु व न्हगू सरकारयात पूर्णताय् खनेदुगु समस्याया बारे च्यूता प्वंकादीगु खः । अथेहे कांग्रेस सभापति गिरिजाप्रसाद कोइरालानाप नं वयेकलं नापलाना खँल्हाबंला यानादीगु दु । प्रधनमन्त्री नापया खँल्हाबंला लिपां कोइराला निवास महाराजगंज थ्यंकादीगु खः । कोइराला नापया खँल्हाबंलाय् वयेकलं दलत दथुइया सहमति बः बियादीगु खः । कोइरालानाप वयेकलं सीमा विवाद, वर्तमान राजनीतिक परिस्थिति विषयस नं सहलह यानादीगु खः । भारतीय विदेश सचिव शिवशंकर मेननं थौं हे माओवादी अध्यक्ष पुष्पकमल दाहाल 'प्रचण्ड'यात नं नापलाना राजनीतिक सहमतिया आधारय् न्ह्या: वनेत सुझाव बियादीगु खः । अथेहे माओवादी लडाकूया समायोजन, पुनस्थापना व व्यवस्थापन ज्या मसिधतल्ले नेपाया शान्ति प्रकृया हाथ्यापूर्ण जूगु खँ धयादीगु खः । लिसःलय् प्रचण्डं थः शान्ति प्रकृया व संविधान निर्माण ज्याय् प्रतिबद्ध जूगु खँ धयादिल । अथेहे मेनन व प्रचण्ड दथुइ सीमा विवाद बारे नं सहलह जूगु खः । एमाले अध्यक्ष झलनाथ खनाल नाप नं नापलानादिया विदेश सचिव मेननं सन् १९५०या मैत्री सन्धि पुनरावलोकन यानाः सीमा विवाद ज्यंकेमाःगु बीचाः प्वंकादीगु खः । अथेहे सचिव मेननं उच्चस्तरीय छानबिन समिति गठन यानाः सीमा विवाद ज्यंकेमाःगु खँ धयादीगु जानकारी एमाले अध्यक्ष खनालं बियादिल ।",http://www.nepalmandal.com/content/2196.html
कांग्रेस संसदीय दलया नेताय् पौडेल ,"Sun Jun 21, 2009  12:06 am","नेपाली कांग्रेसया संसदीय दलया नेता उपसभापति रामचन्द्र पौडेल जुयादीगु दु । पौडेलं संसदीय दलया निक्वःगु चरणया मतदानय् प्रितद्वन्दी शेरबहादुर देउवायात बूकादीगु खः । पौडेलं देउवायात झिंस्वंगु मतया अन्तरं त्यकादीगु खः । मतगणना कथं पौडेलं खुइछगू मत हयादीगु खसाः देउवाया पक्षय् पीच्याःगु मत जक लाःगु खः । थ्वस्वयां न्ह्यः जूगु न्हापांगु चरणया मतदानय् प्यम्ह उम्मेदवारत सुया नं आवश्यक मतल्या: मगाःगुलिं निक्वःगु चरणया निर्वाचन यायेमाःगु खः । न्हापांगु चरणया मतदानय् शेरबहादुर देउवां पीन्याःगु, रामचन्द्र पौडेलं स्वीगुंगू, केबी गुरुङ व सुप्रभा घिमिरें झिंनिगू-झिंनिगू मत हयादीगु खः । कांग्रेस संसदी दलया विधान कथं नेताय् निर्वाचित जुइत अनिवार्य न्यय्छगू प्रतिशत मत हेयेमाःगु प्रावधान दु । अथे मजुसाः अप्व मत ह:पिं निम्ह दथुइ पुनःनिर्वाचन जुइगु प्रावधान दु । मुक्कं सच्छि व झिंप्यम्ह दुजः दुगु कांग्रेसया संसदीय दलय् सच्छि व गुम्ह नेतातय्सं जक मतदानय् ब्वति काःगु खः । कांग्रेस सभापति गिरिजाप्रसाद कोइराला, नेतात डा. रामशरण महत, शशांक कोइराला, निलाम्बर आचार्य व बलदेव शर्मा मजगैयां मतदानय् ब्वति कयामदी अथेहे थौं संसदीय दल कार्यसमितिइ झिम्ह दुज:त निर्विरोध जूगु दु । निर्विरोध जूगुली मधेशी कोटापाखें किरण यादव, अमृतलाल राजवंशी व अजयकुमार चौरसिया दुसा: दलितपाखें कविता सरदार बातर व अन्यलय् जगदीशनरसिंह के.सी. व पुरुषोत्तम बस्नेत निर्विरोध जुयादीगु ख: । अथेहे निर्विरोध जुपिं मेपिं दुजलय् सुदूरपश्चिमपाखें रमेश लेखक, मध्यपश्चिमपाखें वादसाह कुर्मी, मध्यमाञ्चलपाखें नवीन्द्रराज जोशी व पश्चिमाञ्चलपाखें अर्जुनकुमार जोशी दु । झिंन्ह्य दुज:या कार्यसमितिया निंतिं मेपिं दुज:तय्त नं निर्विरोध देयेकीगु कुत: जुयाच्वंगु दु । कां‌ग्रेस संसदीय दलया उपनेता धासा: मनोनीत यायेगु प्रावधान दु । नेपाली कांग्रेस संसदीय दलया नेताया निर्वाचनया निंतिं वरिष्ठ नेता शेरबहादुर देउवा, उपसभापति रामचन्द्र पौडल, महामन्त्री कुलबहादुर गुरुङ व केन्द्रीय दुज: सुप्रभा घिमिरें मनोनयन दर्ता यानादीगु ख: । महामन्त्री कुलबहादुर गुरुङयात नेतात लक्ष्मण घिमिरे, ललिता किङरिङ मगर व हर्षजीत लामां संसदीय दलया नेताया निंतिं प्रस्ताव यानादीगु खसा: निर्मला प्रसाई, हिरा गुरुङ्ग व लीला सुब्बां समर्थन यानादीगु ख: । अथेहे वरिष्ठ नेता शेरबहादुर देउवायात गोपालमान श्रेष्ठ, विमलेन्द्र निधि व रमेश रिजालं प्रस्ताव यानादीगु खसा: कविता सुनार, कल्पना सोब व शम्भु हजारिया पासवानं समर्थन यानादीगु ख: । सुप्रभा घिमिरेयात नरहरि आचार्य, दीपकुमार उपाध्याय व राधेश्याम अधिकारीं संसदीय दलया नेताया निंतिं प्रस्ताव यानादीगु ख: । वयेकयात पूर्णबहादुर खड्का, रामसरोज यादव व ध्यानगोविन्द रञ्जितं समर्थन यानादीगु ख: उपसभापति रामचन्द्र पौडेलयात प्रकाशमान सिहं, रामकृण्ण यादव व अजय द्धिवेदीं प्रस्ताव या:गु खसा: प्रमिला राई, वीरेन्द्र माझी व गणेशबहादुर खड्कां समर्थन यानादीगु ख: ।",http://www.nepalmandal.com/content/2197.html
मिलेजुया ज्या यानादिसं : कोइराला ,"Sun Jun 21, 2009  5:13 pm",कांग्रेस सभापति गिरिजाप्रसाद कोइरालां शनिवाः कांग्रेस संसदीया दलया नेताय् निर्वाचित रामचन्द्र पौडेलयात दक्व नेता व कार्यकर्ता नाप मिलेजुया ज्या यायेत निर्देशन बियादीगु दु । दलया नेताय् निर्वाचित जुइधुंकाः आइतवाः पार्टी सभापति कोइरालायात नापलायेत कोइराला निवास महाराजगंज थ्यंकादिम्ह पौडेलयात थंज्याःगु निर्देशन बियादीगु खः । सभापति कोइरालां प्रजातन्त्रय् सुंनं मत्याइगु व सुंनं मबुइगु जूगुलिं निर्वाचनय् बुपिं दक्वसित मिलेयानाः न्ह्याः वनेत निर्देशन बियादीगु खः । अथेहे कोइरालां संसदय् प्रभावकारी भुमिका म्हितेत नं पौडेलयात निर्देशन बियादीगु खः । शनिवाः जूगु संसदीय दलया निर्वाचनय् पौडेलं पुलाम्ह प्रधानमन्त्री व कांग्रेसया वरिष्ठ नेता शेरबहादुर देउवायात झिंस्वंगु मत अन्तरं त्याकादीगु खः । पौडेलं खुइछगू मत हयादीगु खसाः देउवाया पक्षय् पीच्यागू मत जक वःगु खः । म्हिग निर्वाचित जुइवं पौडेलं कांग्रेस उपसभापति सुशील कोइरालायात नापलानादीगु खः ।,http://www.nepalmandal.com/content/2198.html
स्वक्वःगु जनआन्दोलन यायेगु : प्रचण्ड ,"Sun Jun 21, 2009  5:16 pm","एकीकृत नेकपा (माओवादी)या अध्यक्ष पुष्पकमल दाहाल 'प्रचण्डं' राष्ट्रवादी, देशभक्त व नागरिक समाज सहितया मोर्चा देयेकाः स्वक्वःगु जनआन्दोलन यायेगु खँ धयादीगु दु । आइतवाः मकवानपुरया दामनय् च्वंगु शिखरकोटय् निर्माण याःगु मदुम्ह रुपचन्द्र विष्ट 'थाहा'या झ्वाताः उल्लेज्या यायेगु झ्वलय् अध्यक्ष प्रचण्डं आन्दोलनं राष्ट्रघाती, प्रतिक्रियावादी, दलाल व अवसरवादीतय्त समाप्त याइगु दाबी यानादिल । प्रधानमन्त्री माधवकुमार नेपातया सरकारयात 'बुख्यांचा:'या सरकार धासें थंज्याःगु सरकारं जनतायात दास जक देयेकीगु धयादिल । अथेहे वेयेकलं नेपाःया इतिहासय थंज्याःगु सरकार गुबले हे गठन मजूगु धयादिल । वयेकलं थ्व सरकारं गणतन्त्रया विरुद्ध ज्या यानाच्वंगु धासें थुकीया विरुद्ध जनता थःहे न्ह्या वनेमाःगु बीचाः नं प्वंकादिल । पुलांम्ह प्रधानमन्त्री नं जुयादिम्ह अध्यक्ष प्रचण्डं छुं दलत एमाले नेतृत्वया सरकारयात समर्थन यानाः संविधानसभायात विगठन यायेगु षड्यन्त्र यानाच्वंगु द्वपं बियादिल । अथेहे वयेकलं थंज्याःगु दलतय्सं माओवादीयात हाकनं जंगल छ्वेयेत स्वयाच्वंगु धासें आः माओवादी शहरय् च्वनाः शान्ति प्रकृयाया लडाँइ ल्वाइगु धयादिल ।",http://www.nepalmandal.com/content/2199.html
सरकारी ज्याकू घेराउया झ्वलय् थीथी थासय् झडप ,"Sun Jun 21, 2009  5:48 pm","एकीकृत नेकपा (माओवादीं) याःगु सरकारी ज्याकू घेराउया झ्वलय् येँय् लगायतया जिल्लाय् प्रहरीनाप झडप जूगु दु । येँय्, इलाम, काभ्रे, मोरङलगायत जिल्लय् माओवादी कार्यकर्ता व प्रहरी दथुइ झडप जूगु खः । धादिङय् माओवादी कार्यकर्तातय्सं सराकारी ज्याकूथी कर्मचारीतय्त दुहांवने मबीवं उत्पन्न तनाव अप्वयेवं अन स्थानीय प्रशासनं न्हिनय् स्वताः त्याः ई निसे कन्हय् सुथय् प्यताः ई तक कर्फ्यु तःगु दु । धादिङया स्थानीय विकास अधिकारी व प्रहरी निरीक्षयात माओवादी कार्यकर्तातय्सं दुव्र्यवहार यायेवं स्थिति थप तनावपूर्ण जुइ मबीत स्थानीय प्रशासनं कर्फ्यु आदेश जारी याःगु खः । माओवादीं जिल्ला विकास समितिया ज्याकूथी कमाचारीतय्त दुहावने मबीवं अन प्रहरी व माओवादी कार्यकतातय् दथुइ झडप जूगु खसाः लिपाः माओवादी कार्यकर्तातय्सं समितिया ज्याकूथु तोडफोड याःगु खः । तोडफोड शुरु जुइवं माओवादी कार्यकर्तातय्तनाप खँल्हायेगु झ्वलय् माओवादीं स्थानीय विकास अधिकारी रमेशकुमार अधिकारि व प्रहरी निरीक्षक उद्धव भारतीयात दुव्र्यवहार याःगु खः । अथेहे माओवादीं येँया सिंहदरवार न्ह्यने धरणा बीवं प्रहरीं निषेधित क्षेत्रय् दुहांवःगु धासें बल प्रयोग याःगु खः । प्रहरीं बल प्रयोग यायेवं माओवादी कार्यकर्तातय्सं अप्पां कयेकूगु खसाः लिपाः प्रहरीं नं अप्पां केयेकेत शुरु याःगु खः । अप्पां लानाः फोटो पत्रकारत निरज सापकोटा, विजय राई व बालकृष्ण थापा घाःपाः जूगु दु । अथेहे प्रहरीं याःगु लाठीचार्जय् लानाः माओवादी सभासद् डबलबहादुर शाह लगायत कार्यकर्तात घाःपाः जूगु दु । देयेन्यंक प्रदर्शन यायेगु झ्वलय् माओवादी कार्यकर्तातय्सं काभ्रे जिल्ला प्रशासनतय् तालाबन्दी यायेत्यंवलय् प्रहरीं लाठी चार्ज याःगु खः । उकी लानाः प्यम्ह माओवादी कार्यकतात घाःपाः जूगु दु । अथेहे मोरङय् नं सरकारी ज्याकू घेरउ यायेगु झ्वलय् प्रहरी नाप झडप जूगु खः । झडपय् लानाः खुम्हस्वां अप्वः माओवादी कार्यकर्तात घाःपाः जूगु दु । अथेहे बैतडी, बर्दीया, महोत्तरी, रामेछाप, घनकुटा, इनरुवा लगायत थासय् माओवादी कार्यकर्ता व प्रहरी दथुइ जूगु झडपय् लानाः नीम्ह स्वयां अप्वः माओवादी कार्यकर्ता व प्रहरीत घाःपाः जूगु दु । नागरिक सर्वोच्चता कायम यायेत माओवादी नेतृत्वया सरकारं या:गु निर्णयत एमाले नेतृत्वया सरकारं खारेज या:गु धासें माओवादीं आइतवा: देयेन्यंकया दक्वं सरकारी ज्याकूथी घेराउ या:गु ख: ।",http://www.nepalmandal.com/content/2200.html
क्याम्पस प्रमुखयात दाःपिं विद्यार्थीत रिहा ,"Thu Jun 18, 2009  2:57 pm","क्याम्पस प्रमुखयात दाःपिं स्वम्ह विद्यार्थीत बिहिवाः प्रहरी हिरासतं रिहा जूगु दु । जिल्ला अदालत सप्तरीया न्यायाधीश रमेश पोखरेलया ईजलाशं कुनातःपिं विद्यार्थीतय्त रिहा यायेत आदेश ब्यूगु खः । महेन्द्र विन्देश्वरी क्यामपस सप्तरीया प्रमुश देविदत्त साहयात कोठय् कुनाः दाःपिं स्ववियु सभापति रामचन्द्र यादव, प्रकाश यादव व सन्तोष यादवयात प्रहरीं अपहरण बन्धक देयेकूगु व दाःगुया मुद्दा दायर यानाः कुनातःगु खः । विद्यार्थीतय्त त्वते धुंकाः अन विजय जुलुस पिहांवःगु खः । थ्वस्वयां न्ह्य: क्याम्पस प्रमुखयात दा:पिंत प्रहरीं ज्वंगु विरोधय् झिगू दल सम्बन्धित प्रतिनिधितय्सं जिल्ला प्रशासन ज्याकू सप्तरीइ तालाबन्दी यायेत स्व:गु ईलय् प्रहरीं लाठीचार्ज याःगु दु । प्रहरीया लाठीचार्जय् लानाः न्याम्ह राजनीतिक कार्यकतात घाःपाः जूगु ख: । ज्वनायंकूपिंत बिना सर्त त्वतेमाःगु माग यासें सत्तारुद्ध एमाले, फोरम लगायत दलतय्सं जिल्ला प्रशासन ज्याकूथी तालाबन्दी यायेत्यंगु ईलय् प्रहरीं हस्तक्षेप याःगु खः । प्रहरीया लाठीचार्जय् लानाः मधुसुदन यादव, केदार देव, सुखाराम यादव, दयानन्द देव व शम्भु यादव घाःपाः जूगु दु ।",http://www.nepalmandal.com/content/2160.html
मन्त्री ल्यय्त फोरमं गच्छदारयात व तलमोपां ठाकुरयात जिम्मा ,"Thu Jun 18, 2009  7:35 pm",एमाले नेतृत्वया सरकारय् ब्वति कायेगु निंतिं थःथःगु पार्टी पाखें सरकारय् वनीपिं नेतातय् नां ल्यय्त मधेशी जनअधिकार फोरम (गच्छदार पक्षं) उपप्रधानमन्त्री नापं पार्टी संसदीय दलया नेता विजयकुमार गच्छदारयात जिम्मा ब्यूगु दुसाः तराई-मधेश लोकतान्त्रिक पार्टीं पार्टी अध्यक्ष महन्त ठाकुरया जिम्मा ब्यूगु दु । बिहिवाः च्वंगु फोरमया अनौपचारीक बैठकं मन्त्रिमण्डलय् वनीपिनि नां ल्यय्गु जिम्मा गच्छदारयात ब्यूगु खः । बैठक लिपा उपप्रधानमन्त्री गच्छदारं फोरम व मधेशी मोर्चाया मेगू पार्टी तय्सं कन्हय् तकया दुने मन्त्री जुइपिनि नां ल्यइगु व  शुक्रवाः हे सरकारं पूर्णता काइगु दाबी यानादिल । फोरमं प्यंगु मन्त्रालय प्यंगू राज्यमन्त्री व छम्ह सहायक मन्त्री दइगु सहमति जुइधुंकूगु दु । अथेहे थौं हे सरकारय् वनीपिं नेतातय् नां क्वछीत च्वंगु तमलोपाया बैठकं नां ल्यय्गु जिम्मा अध्यक्ष महन्थ ठाकुरयात ब्यूगु दु । पार्टी ज्याकूथी च्वंगु बैठकय् व्यापक सहलह जुसां मन्त्री जुइपिनि नां ल्यय् मफेवं थुकीया जिम्मा पार्टी अध्यक्ष ठाकुरयात ब्यूगु खः । गठबन्धन दलत नाप जूगु सहमति कथं तमलोपायात निगू मन्त्रालय व निगू राज्य मन्त्री बीगु सहमति जूगु खः ।,http://www.nepalmandal.com/content/2182.html
कटवालयात याःगु कारवाही लितकाल ,"Thu Jun 18, 2009  7:52 pm",मन्त्रिमण्डल बिस्तार लिपाः दकलय् न्हापांगु मन्त्रिपरिषदया बैठक थौं च्वंगु दु । थौं च्वंगु बैठकं माओवादी सरकारं प्रधानसेनापति रुक्माङ कटवालयात बर्खास्त यायेगु निर्णययात बदर यानाः पुर्नबहाली यायेगु निर्णय याःगु दु । बिहिवाः प्रधानमन्त्रीया ज्याकू सिंहदरवारय् च्वंगु मन्त्रिपरिषदया बैठकं राष्ट्रपति डा. रामवरण यादवं याःगु निर्णय संवैधानिक जूगु ठहर यासें प्रधानसेनापतिया निर्णय बदर याःगु दु । नापं बैठकं माओवादी सरकारं कायम मुकायम प्रधानसेनापति नियुक्त याम्ह कुलबहादुर खड्काया निर्णय नं लित काःगु दु । बैठक लिपा थौंया मन्त्रिपरिषदं तिनि सरकारया प्रवक्ताय् नियुक्त जुयादिह सूचना व संचार मन्त्री शंकर पोखरेलं बैठकं माओवादी सरकारं प्रधानसेनापतियात याःगु कारवाही लित काःगु जानकारी बियादीगु खः । अथेहे मन्त्रिपरिषदया बैठकं तराईया सशस्त्र पुचत नाप वार्ता यायेत शान्ति मन्त्री रकम चेम्जोङया संयोजकत्वय् वार्ता पुचः नं गठन यायेगु निर्णय याःगु दु ।,http://www.nepalmandal.com/content/2183.html
घिमिरें नं उम्मेदवारीया घोषणा ,"Thu Jun 18, 2009  10:18 pm","नेपाली कांग्रेस संसदीय दलया नेताया निंतिं सुप्रभा घिमिरें नं उम्मेदवारया घोषणा यानादीगु दु । बिहिवा: छगू विज्ञप्ति पिथना थ्व घोषणा यानादीगु ख: । विज्ञप्तिइ कांग्रेस दुनेया लोकतान्त्रिक पद्धति स्थापित यायेत व पार्टीयात वैचारिक रुपं न्ह्याकेगु अभियान कथं उम्मेदवारया घोषणा याना:गु खँ न्ह्यंथंनात:गु दु । थ्वस्वयां न्ह्य: स‌सदीय दलया नेताया निंतिं वरिष्ठ नेता शेरबहादुर देउवा, उपसभापति रामचन्द्र पौडेल व महामन्त्री कुलबहादुर गुरुङं उम्मेदवारी घोषणाया न्ह्य:हे प्रचार न्ह्याकेधुंकूगु दु । निक्व: तक लिछ्या:गु निर्वाचन शनिवा: जुइत्यंगु दु ।",http://www.nepalmandal.com/content/2185.html
राष्ट्रपति नाप जक चीकेगु अधिकार : कटवाल ,"Thu Jun 18, 2009  9:46 pm","प्रधानसेनापति रुक्मांग कटवालं प्रधानसेनापतियात राष्ट्रपितं बाहेक सुनां नं चीमेमफइगु दाबी यानादीगु दु । बिहिवाः सर्वोच्च अदालतयात लिखित लिसः छ्वया कटवालं कानुकी व्यवस्था बमोजिम नियुक्ति याइम्ह नाप जक हे थ्व अधिकार दइगु न्ह्यथंसें प्रधानसेनापतियात चीकेगु अधिकार राष्ट्रपति नाप जक दइगु धाःगु दु । कटवालं राष्ट्रपतिया निर्देशन विरुद्ध सर्वोच्च अदालतय् दायर जूगु रिटय् उगु लिसः छ्वःगु खः । कानुन व्याख्या सम्बन्धी ऐन २०१०य् नं नियुक्ति यायेत अख्तियार दुम्हेसिनं हे वर्खास्त याये दइगु व्याख्या याःगु धासें थःयात नियुक्ति यायेगु अधिकारीया कथं राष्ट्रपति जूगुलिं पदं चीकेगु अधिकार नं राष्ट्रपति याके जक दइगु खँ न्ह्यथंगु दु । कटवालं राष्ट्रपतिया निर्देशन कथं यथावत प्रधानसेनापतिया पदय् वहाल जुया संक्रमणकालीन ईलय् नः विचलित मजुसें राष्ट्रया सेवाय् लगेजुयाच्वनेगु खँ धाःगु दु । प्रधानसेनापति कटवालं निवेदनय् छु व गु कानुन व संविधानया उल्लंघन याःगु प्रष्ट उल्लेख मजूगुलिं रिट खारेज यायेमाःगु माग याःगु दु । माओवादी सरकारं थःयात प्रधानसेनापतिया पदं चीकेगु निर्णय संविधान व कानुनी प्रावधान विपरीत जूगु दाबी याःगु दु । माओवादीं वैशाष २० गते कटवालयात वर्खास्त याना रथी कुलबहादुर खड्गायात कामु सेनापति यायेवं राष्ट्रपतिं परमाधिपतिया हैसियतं कटवालयात पदय् बहाल जुइत निर्देशन ब्यूगु खः । राष्ट्रपतिया थ्व पलाः संविधान विपरीत जूगु धासें खारेज यायेत माग याना: बैशाख २१ गते इन्हुरेड इन्टरनेशनलया पाखें अभिवक्ता श्रीकृष्ण सुवेदी, रामकृष्ण काफ्ले व विदुरप्रसाद अधिकारीं मंकाः रिट दायर याःगु खः ।",http://www.nepalmandal.com/content/2184.html
सरकारया निर्णय विरुद्ध माओवादीं संघर्ष याइगु ,"Fri Jun 19, 2009  1:37 pm",एमाले नेतृत्वया सरकारं बिहिवाः प्रधानसेनापतिया कारवाही बारे याःगु निर्णय प्रति एकीकृत नेकपा (माओवादीं) आपत्ती प्वंकूसें थुकीया विरुद्ध कडा संघर्ष याइगु जूगु दु । माओवादी पोलिटब्यूरो बैठकं सरकारया थ्व निर्णय प्रति आपत्ती प्वंकूसें आन्दोलनया ज्याझ्वः घोषणा याःगु दु । माओवादी प्रवक्ता दिनानाथ शर्माया कथं माओवादीं थुकीया शुरुवात थौं च्वनीगु व्यवस्थापिका संसद अवरोध यानाः न्ह्याकीगु जूगु दु । अथेहे थौं हे देयेन्यंक मसाल जुलुस पिथनेगु व आइतवाः देयेन्यंया सरकारी ज्याकू घेराउ याना: ठप्प यायेगु घोषणा याःगु दु । नापं प्रवक्ता शर्मा माओवादीं निगूगु चरणया आन्दोलन याकनं हे घोषणा याइगु धयादिल । अथेहे शुक्रवाः सुथय् सिंहदरवारय् च्वंगु माओवादी संसदीय बोर्डया बैठकय् बिहिवाः मन्त्रिपरिषदया बैठकं प्रधानसेनापतिया बारे न्हापाया सरकारं याःगु कारवाही लितकाःगु व राष्ट्रपतिया पलाः संवैधानिक जूगु धकाः याःगु निर्णय प्रत्ति माओवादी नेतातय्सं आपत्ती प्वंगूगु खः । माओवादी नेतातय्सं जननिर्वाचित सरकारं याःगु निर्णय यात हीकूगु धासें थ्व सरकार नं प्रतिगमनया निरन्तरता जूगु द्वपं ब्यूगु दु । माओवादी सरकारं निर्णय याःगु ईलय् अदालतय् विचाराधिन विषयस निर्णय याःगु धासें विरोध याइपिं थौं अदालतय् विचारधिन मुद्दाया बारे निर्णय याःगुलि आपत्ती प्वंकूगु दु ।,http://www.nepalmandal.com/content/2186.html
कोइरालां संसदीय दलया नेताया निंतिं उम्मेदवारी मबीगु ,"Fri Jun 19, 2009  8:58 pm","नेपाली कांग्रेसया सभापति गिरिजाप्रसाद कोइरालां थम्हं संसदीय दलया नेताया निंतिं उम्मेदवारी मबीगु खँ धयादीगु दु । शुक्रवाः संसदीय दलय् उम्मेदवारी ब्यूपिं प्यम्ह नेतातय्त थःगु हे निवासय् सःता उमेर व स्वास्थ्यया कारणं थः थप जिम्मेवारी कायेत अनइच्छुक जूगु खँ धयादीगु खः । संसदय दलया नेताया निंतिं उम्मेदवारी बियादिपिं वरिष्ठ नेता शेरबहादुर देउवा, उपसभापति रामचन्द्र पौडेल, महामन्त्री कुलबहादुर गुरुङ व नेतृ सुप्रभा घिमिरेयात कोइराल निवास सःता सहमतिया निंतिं कुतः यायेत सभापति कोइरालां इनाप यानादीगु दु । वयेकलं प्यम्हं उम्मेदवार नाप ज्यूसाः मिले जुया वनेत इनाप यानादीगु खः । मखुला लोकतान्त्रिक निर्वाचन मार्फत नेता चयन यानाः 'स्पोर्टस म्यानसिप' क्यनेत इनाप यनादीगु खः । शनिवाः जुइगु कांग्रेसया संसदीय दलया निर्वाचनया निंतिं प्यम्हं नेतात व्यस्थ जूगु ईलय् कोइरालां थ्व इनाप यानादीगु खः ।",http://www.nepalmandal.com/content/2188.html
मन्त्रिपरिषदया निर्णय बारे एमाले दुने हे विवाद ,"Fri Jun 19, 2009  1:50 pm",सत्ता नेतृत्व यानाच्वंगु नेकपा (एमाले) दुने हे बिहिवाः सरकारं याःगु निर्णय प्रति तीव्र विवाद जूगु दु । एमाले सभासदतय्सं राष्ट्रपतिया पलाःयात संवैधानिक जूगु धकाः धाये मफैगु खँ तयेवं विवाद शुरु जूगु खः । शुक्रवाः च्वंगु एमाले संसदीय दलया बैठकय् सभासदतय्सं राष्ट्रपतिया पलाः असंवैधानिक जुसां सरकारं थुकीयात संवैधानिक धकाः निर्णय याःगु धासें नेतृत्वया कडा आलोचना याःगु दु । थ्व विवाद लिपाः मन्त्रिपरिषदं याःगु निर्णययात पार्टीं पाखें अनुमोदन यायेत थाकूइगु स्थिति वःगु दु । सभासदतय्सं राष्ट्रपतिया थ्व पलाःयात भिंकेगु बारे पार्टी न्ह्यायेमाःगु ईलय् मन्त्रिपरिषदं थंज्या:गु निर्णया याःगु धासें आपत्ती प्वंकूगु खः । छुं सभासदतय्सं जननिर्वाचित सरकारं याःगु निर्णय राष्ट्रपतिं हस्तक्षेप याये मदुगु बीचाः प्वंकूगु दु । अथेहे अदालतय् विचाराधिन खँ बारे सरकारं निर्णय याःगु धासें आपत्ती प्वंकूगु खः । सभासदतय्सं पार्टी नेतृत्वयात थुकीया बारे स्पष्ट जुइत धायेवं पार्टी अध्यक्ष झलनाथ खनालं एमालें राष्ट्रपतिया पला: बारे छुं नं निर्णय मयानीगु खँ धयादीगु दु । थ्व पलाः संवैधानिक वा असंवैधानिक धकाः एमालें आधिकारीक धारण पितब्यूगु मदुनी धासें वयेकलं सभासदतय् सुझावयात सकारात्मक रुपं कयाःगु धयादिल । अथेहे बैठकय् सभासदतय्सं पार्टी नेतात गुटबन्दी लगे जूगु धासें आलोचना याःगु दु । सभासदतय्सं पार्टी अध्यक्ष लगायत शीर्ष नेतात हे थंज्याःगु गुटबन्दी यायेगु ज्या लगेजूगु धासें नेतृत्व प्रति रोष प्रकट याःगु खः । बैठकय् विवाद अप्वयेवं प्रधानमन्त्री माधवकुमार नेपाल बीचे हे बैठक पाखें पिहांवनादीगु खः ।,http://www.nepalmandal.com/content/2187.html
हत्याबारे आयोगं छानबिन याइगु ,"Mon Jun 15, 2009  8:08 pm",माओवादीया येँय् जिल्ला ईलाका न‌ं ७या संयोजक राजेन्द्र फुयालया हत्या बारे मानव अधिकार आयोगं छानबिन याइगु जूगु दु । आयोगं सोमवाः छगू विज्ञप्ति पिथना थ्व जानकारी ब्यूगु खः । घटनाय छानबीन यायेत आयोग संरक्षण समितिया दुजः यज्ञ अधिकारीया अध्यक्षताय् गुम्ह दुजः दुगु छानबिन समिति गठन याःगु दु । प्रहरीं शुक्रवाः फुयालयात बेहोश अवस्थाय् लुइकूगु व अस्पतालय् वासः याकेत यंकेगु ईलय् मदुगु धाःगु दुसाः वाइसिएलं धासाः हत्या एमाले निकट युथफोस्रं याःगु धासें छानबिनया माग यासें थौ स्वनिगः बन्द याःगु खः । शुक्रवाः हे फुयाल मदुगु खसां सिम्हेसिया छेँज:पिंत म्हिग तिनि जानकारी ब्यगुलिं घटनायात वाइसिएलं रहस्यमय जूगु धासें दोषीया कारवाही यायेत माग याःगु दु ।,http://www.nepalmandal.com/content/2089.html
गठबन्धन दलत दथुइ सहमति जुइमफुत ,"Mon Jun 15, 2009  8:15 pm","मन्त्रिमण्डल विस्तार यायेगु निंतिं सत्ता नेतृत्व यानाःच्वंगु नेकपा (एमाले) व सत्तासाझेदार प्यंगू दल दथुइ जूगु सहलह बिना निष्कर्ष क्वचाःगु दु । म्हिग यायेत्यंगु मन्त्रिमण्डल विस्तार मधेशी मोर्चाया स्वंगुलिं घटकतय्सं असहमति प्वंकेवं मन्त्रिमण्डल विस्तार यायेगु ज्या लिछ्याःगु खसाः उकीया बारे सहमति मालेत थौं च्वंगु बैठकय् धासा: छुं सहमति जुइमफुत । सोमवाः प्रधानमन्त्री निवास बालुवाटारय् एमाले, कांग्रेस, मधेशी जनअधिकार फोरम (गच्छदार पक्ष), तराई-मधेश लोकतान्त्रिक पार्टी व सद्भावना पार्टी दथुइ मन्त्रिमण्डल विस्तार यायेगु व सत्ता साझेदार दलत दथुइ खनेदुगु असमझदारी चीकेगु बारे सहलह जूगु खसां सहमति धासाः जुइमफुत । प्रधानमन्त्रीया सल्लाहकार रघुजी पन्तया कथं फोरमया नेता विजयकुमार गच्छदारं सहलह यायेत अझ छन्हु माग याःगुलिं थौं सहमति जुइ मफूगु ख: । सहलहया झ्वलय् मधेशवादी दलतय्सं कांग्रेस व एमालें थःपिं नाप सहलह मयासें याःगु मन्त्रालय भागबन्डा थःपिंत अमान्य जुइगु खँ तःगु ख: । अथेहे सरकार गठनय् थःपिंसं याःगु योगदानया कदर मयाःगु धासें मधेशी दलतय्सं आपत्ति प्वंकूगु ख: । नापं गठबन्धन सहमति कथं न्ह्यावने माःगु धारणा प्वंकूगु खः । बैठकय् मधेशी दलतय्सं गृह, जलस्रोत, संचार लगायत मन्त्रालय बीया सम्मानजनक तरिकां मन्त्रिमण्डलय् दुथ्याकेमाःगु माग नं याःगु ख: । बैठक लिपाः सदभावनाया अध्यक्ष राजेन्द्र महत्तों सहमति बिपरित वनेगु रोगया कारणं प्रचण्डया सरकार पतन जूगु खँ न्ह्यथंसें थ्व सरकारं पूर्णता कायेस्वयां न्ह्यहे थ्व रोग खनेदुगुलि अपत्ति प्वंकादिल । एमाले नेतातय्सं धासाः न्यागू दलया बैठक सहमति नापं थ्यंगु प्रतिकृया ब्यूगु दु । बैठकय् प्रधानमन्त्री माधवकुमार नेपाल, एमाले अध्यक्ष झलनाथ खनाल, कांग्रेस महामन्त्री विमलेन्द्र निधि, कृष्णप्रसाद सिटौला, फोरमका नेता व उपप्रधानमन्त्री विजय गच्छदार, शरतसिंह भण्डारी, तमलोपा अध्यक्ष महन्थ ठाकुर, हृदयेश त्रिपाठी व सद्भावनाका अध्यक्ष राजेन्द्र महतों ब्वति का:गु ख: । म्हिग मधेशी दलतय्सं कांग्रेस व एमालें दक्व शक्तिशाली मन्त्रालय थिपंसं काःगु व मन्त्रालय भाडबन्डा यायेगु ईलय् थःपिं नाप सहलह मयाःगु धकाः विरोद्ध याःगु खसाः उगु विरोधया कारणं म्हिग विस्तार यायेत्यंगु मन्त्रिमण्डलया ज्या लिछ्याये माःगु खः ।",http://www.nepalmandal.com/content/2090.html
हनिमय् न्यंकया नेपामितय्सं भारतीय ज्यादति विरुद्ध एक्यवद्धता ,"Mon Jun 15, 2009  9:43 pm","भारतं नेपाःया सीमा अतिक्रमण यायेगु व नेपालय् थीथी ईलय् यानावयाच्वंगु ज्यादतीया विरुद्ध हनिमयन्यंकया नेपामितय्सं उकीया विरोध याःगु दु । 'नेपाःया भूमीइ भारतया ज्यादती विरुद्ध विश्वव्यापी प्रदर्शन यायेगु न्हि' (Global Day of Action Against Indian Aggression in Nepal)  कथं थौं १५ जुन सोमवाः विश्वन्यंक छरे जुयाच्वनाच्विपं नेपामितय्सं थुकी एक्यबद्धता प्वंकूगु दु । देय् दुने व थीथी कारणं देय् पिने लानाच्वंपिं लखौंया ल्याखय् दुपिं नेपामितय्सं थीथी माध्यम पाखें भारतीय विस्तारवाद, नेपालया भूमी याःगु सीमा अतिक्रमण व ईलय्व्लय् भारतं यानाच्वंगु ज्यादतीया विरोध याःगु ख: । अप्व धाइथें नेपामीतय्सं अनलाईन माध्यम, थीथी बल्ग, सामाजिक संजाल लगायत माध्यमं थुकी एक्यबद्धता प्वंकूगु ख: । अथेहे गलिखें देया भारतीय दुतावसाय् वनाः विरोध पौ लःल्हायेगु व दुतावास न्ह्यने विरोध प्रदर्शन यायेगु ज्या नं जूगु दु । नापं थीथी देशय् च्वनाच्वपिं नेपामित मुनाः थुकी एक्यबद्धता प्वंकीगु कथं ज्याझ्वः नं याःगु खः । लुमंकेबहजू, भारत नाप नेपाःया नीखुगू जिल्ला स्वाःगु दुसाः उकी नीनिगू जिल्लाया करिब खुइद्वं हेक्टर भू-भागय् भारतं अतिक्रमण यानाच्वंगु दु । अतिक्रमणया लिप्पां श्रृंखला कथं निवा: न्ह्य: भारतीय सुरक्षा बलं दाङ जिल्लाया प्यंगू गाविसय् अतिक्रमण यायेगु नापं नेपामितय्त ज्यादती याःगु खः ।",http://www.nepalmandal.com/content/2091.html
माओवादी नेतात पाखें संविधानविदत नाप सहलह ,"Tue Jun 16, 2009  2:22 pm","एकीकृत नेकपा (माओवादी)या नेतातय्सं न्हूगु संविधानया विषयस कानुनविद व संविधानविदत नाप सहलह याःगु दु । मंलगवाः सुथय् जूगु सहलहलय् न्हूगु संविधानय् निर्वाचन प्रणाली व साशकीय स्वरुप गथे जुइमाः धइगु विषयस विज्ञत नाप सहलह याःगु खः । विज्ञतय्सं प्रादेशीक सूची समानुपातिक निर्वाचन प्रणाली नालेमाःगु सुझाव ब्यूगु खः । अथेहे केन्द्र, प्रदेश व स्थानीय तहलय् ब्यागलं ब्यागलं हे निर्वाचन प्रणली छ्यलेत बः ब्यूगु दु । साशकीय स्वरुप कथं कार्यकारी राष्ट्रपतिया व्यवस्था जुसाः राष्ट्रपतिया निर्वाचन प्रत्यक्ष रुपय् यायेमाःगु व प्रादेशिक सभां राष्ट्रपतियात मत बी देयेमाःगु व्यवस्था जुइमाःगु सुझाव विज्ञतयसं ब्यूगु खः । सहलहलय् माओवादी अध्यक्ष पुष्पकमल दाहाल 'प्रचण्ड', वरिष्ठ नेता डा. बाबुराम भट्टराई, नेता नारायणकाजी श्रेष्ठ, पुलांम्ह प्रमुख निर्वाचन आयुक्त भोजराज पोखरेल, निर्वाचन विज्ञ डा. विरेन्द्र मिश्र, नागरिक समाजया श्याम श्रेष्ठ लगायतं ब्वति काःगु खः ।",http://www.nepalmandal.com/content/2092.html
गृह मन्त्रालयया अडान त्व:ती : प्रधानमन्त्री ,"Tue Jun 16, 2009  2:36 pm",प्रधानमन्त्री माधवकुमार नेपालं मधेशी जनअधिकार फोरम (गच्छदार पक्ष)या नेता व उपप्रधानमन्त्री विजयकुमार गच्छदारया गृहमन्त्रालयया माग त्वःतेत इनाप यानादीगु दु । संयुक्त लोकतान्त्रिक मधेशी मोर्चाया स्वंगुलिं पार्टीया नेतात नापलायेगु झ्वलय् प्रधानमन्त्री नेपालं थःगु पार्टीं गृहमन्त्रालय् छवइम्ह नेताया नां चयन यानाः सिफारिश नं यायेधुंकूगु धासें थुकी अडान मकायेत इनाप यानादीगु खः । अथेहे प्रधानमन्त्री नेपालं गृहया माग यानाः एमाले दुने थःत थाकूगु अवस्थाय् मलाकेत नं इनाप यानादीगु खः । तर फोरमं धासाः थःगु माग अझ नं कायम हे जूगु खँ धाःगु दु । प्रधानमन्त्री नापया खँल्हाबंला लिपाः मधेशी मोर्चा आः थःगु धारण क्वछीत बैठक च्वनाच्वंगु दु ।,http://www.nepalmandal.com/content/2093.html
राष्ट्रपतिया पलाः बाध्यकारी : रक्षामन्त्री ,"Tue Jun 16, 2009  4:37 pm",रक्षामन्त्री विद्यादेवी भण्डारीं देशय् तःधंगु दुर्घटनापाखें बचे यायेत राष्ट्रपतिं बाध्य जुया वयेकलं पलाः ल्ह्वनादीगु खँ धयादीगु दु । मंगलवाः येँय् जूगु छगू ज्याझ्वलय् वयेकलं राष्ट्रपतिया पलाःया बचावा यासें उगु पलाः उजित जूगु धयादिल । वयेकलं राष्ट्रिय सुरक्षा नीतिइ सेनाया विषययात स्पष्ट रुपं दुथ्याकेमाःगु धासें राष्ट्रिय सुरक्षा नीति मजबुत जुसाः सेनाया विषयस विवाद मवइगु दाबी यानादिल । मन्त्री भण्डारीं सुरक्षा निकायं गवलें नं नागरिक सर्वोच्चताया आदेश अवज्ञा मयाःगु दाबी नं यानादिल । वयेकलं नागरिक सर्वोच्चताया विषय ल्ह्वनाः सुरक्षा निकाययात कमजोर यायेगु षडयन्त्र जुयाच्वंगु धयादिल । अथेहे माओवादी सरकारयात लक्षित यासें रक्षामन्त्री भण्डारीं परिवर्तनयात आत्मसाथ यायेत सुरक्षा निकाययात सशक्त मदेयेकूसिं मानमर्दन याःगु द्वपं बियादिल ।,http://www.nepalmandal.com/content/2100.html
महान्यायधिवक्ताय् कार्की ,"Tue Jun 16, 2009  8:44 pm",एमाले नेतृत्वया सरकारं महान्यायधिवक्ताय् प्रध्यापक डा. भरतबहादुर कार्कीयात नियुक्त याःगु दु । कार्कीयात प्रधानमन्त्री माधवकुमार नेपालया सिफारिसय् राष्ट्रपति डा. रामवरण यादवं मगलवाः नियुक्त यानादीगु खः । स्वीदँ न्ह्यः निसें कानुनी अध्ययन अनुसन्धानया ख्यलय् सक्रिय जुयाच्वनादिम्ह कार्की थ्व स्वयां न्ह्याः एमाले बुद्धिजीवी परिषदय् आवद्ध दुगु खः । स्ववाः न्ह्यः माओवादी सरकारं नियुक्त याम्ह महान्यायाधिवक्ता राघवलाल वैद्यं राजीनामा बीवं थ्व पद रिक्त जुयाच्वंगु खः ।,http://www.nepalmandal.com/content/2117.html
माओवादीं हत्याय छानविन यायेत माग ,"Tue Jun 16, 2009  8:59 pm",माओवादी कार्यकर्ता राजेन्द्र फुयालया हत्या रहस्यमय तरिकां जूगु धासें हत्याया छानविनया निंतिं उच्च स्तरिय छानविन आयोग गठन यायेत एकीकृत नेकपा (माओवादीं) माग याःगु दु । मंगलवाः माओवादी प्रवक्ता दिनानाथ शर्मां जारी यानादीगु विज्ञप्तिइ अपहरण लिपा रहस्यमय तरिकां हत्या याःगु न्ह्यथंसें घटनाय् संलग्न दोषितय्त तत्काल ज्वना कारवाही यायेत माग यानातःगु दु । अथेहे मंगलवाः हे माओवादी उपत्यका कमिटीं छगू पत्रकार सम्मेलन यानाः स्वन्हुया दुने दोषियात मज्वंसाः ६ गते निसें सशक्त आन्दोलन यायेगु ख्याच्वः ब्यूगु दु । पत्रकार सम्मेलनय् माओवादी उपत्यका इन्चार्ज हितमान शाक्यं विवेक देवकोटा नाप मिलेजुया युथफोस्रया कार्यकर्तातय्सं फुयालया हत्या याःगु द्वपं ब्यूगु दु । देवकोटा छुं लाः न्ह्यः वाइसिएलया कार्यकर्तातय्सं नुवाकोटय् तुती पालाब्युम्ह एमाले कार्यकर्ता खः । पत्रकार सम्मेलनय् शाक्यं माओवादी पाखें नं छानविन यायेत न्याम्ह दुजः दुगु समिति गठन याना:गु धासें हत्या सुनियोनित जूगु दाबी यानादिल ।,http://www.nepalmandal.com/content/2118.html
संसदीय दलया नेताया निंतिं पौडेलं उम्मेदवारी बीगु ,"Tue Jun 16, 2009  9:15 pm",नेपाली कांग्रेसया उपसभापति रामचन्द्र पौडेलं शनिवाः जुइगु कांग्रेसया संसदीय दलया निर्वाचनय् थम्ह दलया नेताय् उम्मेदवारी बीगु घोषणा यानादीगु दु । मंगलवाः येँय् रिपोर्टस क्लवय् जूगु ज्याझ्वलय् कांग्रेस उपसभापति पौडेलं उम्मेदवारी बीगू खँ धासें थःगु पक्षय् सर्वसम्मतया कुतः जुयाच्वंगु धयादिल । पार्टी सभापति गिरिजाप्रसाद कोइरालां नं ग्वहालि यायेगु आश्वासन ब्यूगु खँ नं नेता पौडेलं धयादिल । वयेकलं थःगु पक्षय् पार्टी नेतातय्सं समर्थन याइगु दाबी यासें सहमतिया निंतिं सहलह जुयाच्वंगु कनादिल । ज्याझ्वलय् वयेकलं माओवादीया जनसरकार अझ न्ह्यानाच्वंगु धासें माओवादीया सेना व ल्वाभ व्यवस्थापन मजूतल्ले शान्ति प्रकृया व संविधान निर्माणया ज्या पूमवनीगु धयादिल । वयेकलं माओवादी शिविरय् च्वंगु ल्वाभ राज्ययात लःल्हायेमाःगु धासें जनसरकार संचालन याइपिंत कारवाही यायेत सरकारनाप इनाप यानादिल ।,http://www.nepalmandal.com/content/2119.html
संचारकर्मीतय्त प्रधानमन्त्रीं सुरक्षाया आश्वासन ,"Sun Jun 14, 2009  12:33 pm","प्रधानमन्त्री माधवकुमार नेपालं संचारकर्मीया सुरक्षाप्रति थः गम्भिर जूगु धासें संचारकर्मीतय्त सुरक्षाया आश्वासन बियादीगु दु । संचारकर्मीतय्त जुयाच्वंगु आक्रमण प्रति प्रधानमन्त्रीया ध्यानाकर्षण यायेत प्रधानमन्त्री निवास बालुवाटार थ्यंपिं पत्रकारतय् ज्ञापन पौ लःल्हाना कासें प्रधानमन्त्री नेपालं पत्रकारतय्त आक्रमण याइपिं दोषितय्त कारवाही यायेत थः प्रतिबद्ध जूगु धयादिल । वयेकलं कानुनयात हाचांकयाः ज्या याइपिं दक्वसित कारवाही याइगु धयादिल । बिहिवाः होटल मल्लय् एभिन्युज टेलिभिजनया निम्ह पत्रकारतय्त जूगु आक्रमण व निरन्तर जुयाच्वंगु आक्रमणया घटनायात नियन्त्रण यायेमाःगु माग यासें रिपोर्टस क्लबया ग्वसाःलय् आइतवाः पत्रकारतय्सं प्रधानमन्त्री निवास न्ह्यने छघौ धर्ना नं ब्यूगु खः । धर्नाय् प्रेस युनियन, प्रेस चौतरी लगायत संचार संस्थाया पत्राकारतय्सं ब्वति काःगु खः ।",http://www.nepalmandal.com/content/2062.html
थौं स्वनिगः दुनेया दक्वं विद्यालय बन्द ,"Sun Jun 14, 2009  12:11 pm",विद्यार्थी अपहरण यायेगु श्रंखला अप्वःगु धासें आइतवाः स्वनिगःया दक्वं विद्यालय बन्द याःगु दु । आइतवाः अविभावक संघ नापं मेगू छगू दर्जन शैक्षिक संस्थां मस्तय्त अपहरण याइपिंत कडा कारवाही यायेमाःगु व घटनाय् संलग्न दोषीतय्त ज्वने माःगु माग यासें स्वनिगःया दक्वं विद्यालय बन्दया आव्हान याःगु खः । अथेहे थौं सुथय् विद्यार्थी अपहरण दिकेमाःगु माग यासें प्रधानमन्त्री माधवकुमार नेपालया ध्यानाकर्षण याकूगु दु । सुथय् प्रधानमन्त्री निवास बालुवाटारय् वनाः अविभावक व शिक्षकतय् पुचलं प्रधानमन्त्री नेपालयात थुकी पाखे ध्यानाकर्षण याकूगु खः । उगु ईलय् प्रधानमन्त्री नेपालं अपहरण याइपिंत कडा कारवाही यायेत प्रहरी प्रमुखयात निर्देशन बीधुंकाःगु जानकारी बियादिल । बिहिवाः तिनि सौरदिप स्कुलय् प्यंगू तंगिमलय् ब्वनिम्ह मोनिका श्रेष्ठयात बालाजुं अपहरण यायेगु कुत: या:गु खः ।,http://www.nepalmandal.com/content/2060.html
संसद अवरुद्ध ,"Sun Jun 14, 2009  5:07 pm",नागरिक सर्वोच्चता स्थापना यायेमाःगु माग यासें आन्दोलन यानाच्वंगु एकीकृत नेकपा (माओवादीं) थौं नं संसद अवरुद्ध याःगु दु । राष्ट्रपतिया पलाः विरुद्ध माओवादीं संसदय् दर्ता याःगु संकल्प प्रस्तावयात संसदय् सहलह याकेमाःगु माग यासें आइतवाःया व्यवस्थापिक संसद नं माओवादीं अवरुद्ध याःगु दु । माओवादी अवरोधया कारणं बैठक कार्यसूची दुहांहे मवंक मंगलवाः तकयात निंतिं स्थिगित जूगु दु । व्यवस्थापिका संसद न्ह्यायेवं माओवादी नेतृ पम्फा भुसालं सभामुख नाप ई कया न्ववासें राष्ट्रपतिं याःगु कु विरुद्ध नागरिक सर्वोच्चताया निंतिं माओवादीं संसदय् पेश याःगु संकल्प प्रस्तावय् सहलह मयाकूतल्ले संसद अवरुद्ध यायेगु धयादिल । वयेकलं रक्षामन्त्री विद्यादेवी भण्डारीं प्रधानसेनापतिया थंज्याःगु अभिव्यक्ति ब्यूगु धासें अज्याःगु अभिव्यक्ति मबीत इनाप यानादिल ।,http://www.nepalmandal.com/content/2064.html
मधेशी मोर्चा पाखें मन्त्रालय भागबन्डा प्रति असहमति ,"Sun Jun 14, 2009  3:19 pm","सत्ताया नेतृत्व यानाच्वंगु नेकपा (एमाले) व सत्ता साझेदार नेपाली कांग्रेस दथुइ म्हिग जूगु मन्त्रालय भागबन्डा प्रति संयुक्त लोकतान्त्रिक मधेशी मोर्चां असहमति प्वंकूगु दु । आईतवाः मधेशी मोर्चाय् दुथ्याःगु स्वंगुलिं दलया बैठकं एमाले व कांग्रेसं मन्त्रालय भागबन्डा यायेगु ईलय् थःपिं नाप सहलह मयाःगु धासें असहमति प्वंकूगु खः । मार्चां सरकार गठन यायेगुलि थःपिनिगु नं तःधंगु ल्हा दुगु धासें मान्त्रालय भागबन्डा थःपिं नाप सहलह यानाः जक यायेमाःगु माग याःगु दु । थौं तराई-मधेश लोकतान्त्रिक पार्टीया संसदीय दलया ज्याकूथी जूगु मधेशी जनअधिकार फोरम गच्छदार पक्ष, तराई-मधेश लोकतान्त्रिक पार्टी व सद्भावना पार्टी दथुइ जूगु बैठकं एमाले व कांग्रेसं थःपिंसं दक्वं प्रभावशालि मन्त्रालय ल्ययाः ल्यं दुगु मन्त्रालय मधेशवादी पार्टीतय्त ब्यूगु धासें अज्याःगु मन्त्रालय मार्चां मकायेगु निर्णय याःगु दु । अथेहे मार्चां थौं बिस्तार जुइगु मन्त्रिमण्डलय् नं ब्वति मकायेगु निर्णय याःगु दु । थ्व स्वयां न्ह्यः फोरम गच्छदार पक्षं गृह सहित न्याःगु मन्त्रालय व प्यंगु राज्यमन्त्री फोरमयात बीमा:गु माग यानावयाच्वंगु खः ।",http://www.nepalmandal.com/content/2063.html
कांग्रेस मन्त्रीतय् नां प्रधानमन्त्री थाय् ,"Sun Jun 14, 2009  5:08 pm","सरकारय् वनिपिं कांग्रेसया मन्त्रीत व मन्त्रालयया बारे अन्तिम निर्णय जुइवं थुगु नां ढल प्रधानमन्त्री माधवकुमार नेपालया थाय् छ्वःगु दु । मन्त्रीतय् नां व कार्यविभाजन याये न्ह्यः कांग्रेस सभापति गिरिजाप्रसाद कोइरालां कांग्रेसया शीर्ष नेतानाप सहलह यानाः थ्व निर्णय याःगु दु । निर्णय कथं नेता प्रकाशसरण महतया उर्जा, बालकृष्ण खाँडयात जलस्रोत, पूर्णकुमार शेर्मायात स्थानीय विकास, मोहमद आफताब आलमयात श्रम तथा यातायात, मिनेन्द्र रिजालयात संघीय मामिला, संविधानसभा व्यवस्था व संसदीय व्यवस्था व उमाकान्त चौधरीयात स्वास्थ्य मन्त्रालयया जिम्मेवारी बीगु निर्णय याःगु दु । थ्व स्वयां न्ह्यः कांग्रेस नेतृ सुजता कोइरालायात परराष्ट्र मन्त्रालयया जिम्मेवारी बीधुंकूगु दु । अथेहे कांग्रेसं गणेशबहादुर खड्कायात स्थानीय विकास, चन्द्रिसंह भट्टराईयात ऊर्जा व खड्गबहादुर बस्यालयात स्वास्थ्य राज्यमन्त्रीया जिम्मेवारी बीगू निर्णया याःगु दु । एमालें नं थःगु पार्टी पाखें सरकारय् वनीगु मन्त्रीतय् कार्यविभाजन यायेधुंकूगु दु । कार्यविभाजन कथं भीम रावलयात गृह, शंकर पोखरेलयात सूचना व संचार, रकम चेम्जोङयात सामान्य प्रशासन व रवीन्द्र श्रेष्ठयात शान्ति मन्त्रालयया जिम्मेवारी बीगू जूगु दु । एमाले व कांग्रेसया नेतात दथुइ मन्त्रालयया कार्यविभाजन सिधःगुलिं थौं हे प्रधानमन्त्री नेपालं कांग्रेस व एमाले नेतातय्त सपथ ग्रहण याकीगु ज्याझ्वः दु ।",http://www.nepalmandal.com/content/2065.html
कालिकोटय् एमाले-माओवादी ल्वापु ,"Sun Jun 14, 2009  9:01 pm","कालिकोटय् सत्तारुद्ध एमाले व प्रमुख प्रतिपक्षी दल एकीकृत नेकपा (माओवदी) दथुइ ल्वापु जूगु दु । निगू पार्टीया कार्यकर्ता दथुइ जूगु ल्वापुइ नीम्ह स्वयां अप्व घाःपा जूगु दु । माओवादीया भातृ संगठन वाइसिएलं एमाले पार्टी ज्याकू वनाः पार्टी सचिव कुर्मराज शाही, युथफोस्र इन्चार्ज दुर्गाबहादुर शाही व जिल्ला कमिटी दुजः भरतराज धितालयात आक्रकण यायेवं निगू पक्ष दथुइ ल्वापु तच्वःगु खः । पार्टी ज्याकूथी वनाः आक्रमण यायेधुंकाः नारा जुलुस यानाः जुपिं वाइसिएल कार्यकर्ता व एमाले कार्यकर्तात  नापलायेवं निगू पक्ष दथुइ ल्वापु जूगु खः । ल्वापु तच्वःगुलिं प्रहरीं अन हस्तक्षेप यानाः लाठीचार्ज नापं हवाईफायर व अश्रुग्याँस नं केयेकूगु खः । कालिकोट प्रहरीया कथं घाःपाः जुपिं पार्टी सचिव, युथफोस्रया इन्चार्ज नापं न्याम्हेसित वासः याकेगु निंतिं येँय् हःगु दु । अथेहे निगू पक्ष दथुइ जूगु झडपय् लानाः छुं प्रहरीत नं घाःपाः जूगु दु । आः अन सुरक्षा निकाय सतर्क अवस्थाय दुसाः आपलं सुरक्षाकर्मीत परिचालन याःगु दु ।",http://www.nepalmandal.com/content/2083.html
थौं आकाझाकां स्वनिगः बन्द ,"Mon Jun 15, 2009  8:45 am","नेकपा एकीकृत (माओवादी)या येँ जिल्ला दुज: राजेन्द्र फुयाँलया हत्याया विरोधय् माओवादीं थौं आकाझाकां स्वनिगः बन्द याःगु दु । स्वनिगः बन्दया कारणं स्वनिगलय् यातायातया साधन बन्द जुयाच्वंगु दुसा: पसः व शिक्षण संस्था बांलाक चाले फुगु स्थिति मदु । वंगु बिहिबाः येँ धर्मस्थलीइ अचेत अवस्थाय् लूम्ह फुयालयात अस्पताल यंकेगु झ्वलय् सीगु धकाः प्रहरीं धयाच्वंगु दु तर माओवादीतय्सं धाःसा वयात रहस्यमय तरिकां स्याःगु धकाः उकिया छानविन यायेत माग यानाच्वंगु दु । माओवादीं कालिमाटी, त्रिपुरेश्वर, थापाथली, बानेश्वर, कोटेश्वेर, चावहील, लैनचौर, बालाजु, लगायत यल व कीपूया थीथी चोकय् टायर च्याकाः विरोध प्रदर्शन यानाच्वंगु दु । बन्दया अवज्ञा याःगु धासें कोटश्वर व चावहिलय् बन्दकर्तातय्सं सवारीसाधनय् तोडफोड याःगु दु । आकाझाकां जूगु बन्दया कारणं आपालं सरवसाधारण छेँय् नं पिहावयेधुंकाः लँय् अलपत्र जूगु खः । (दक्वं किपा - जुजुमान महर्जन)",http://www.nepalmandal.com/content/2084.html
प्रहरी नायव निरीक्षक रहस्यमय ढङ्ग मन्त ,"Mon Jun 15, 2009  4:46 pm",येँया छम्ह प्रहरी नायव निरीक्षक रहस्यमय ढङ्ग सीगु दु । मदुम्ह नायव निरीक्षकया सीम्ह थौं थःगु हे कोठाय् लुइकूगु दु । उपत्यका अपराध महाशाखाया कथं गुहेश्वरी देगया सुरक्षाया खटेजुइम्ह दोलखराज सुवेदी सोमवाः देगः न्ह्यनेया थःगु हे कोठाय् सिनाच्वंगु अवस्थाय् लुइकूगु खः । प्रहरीया कथं सिम्ह सुवेदीयात गकीया तःगु दु । तर थ्व आत्महत्या खःकी हत्या खः धइगु विषयस अनुसन्धान जुयाच्वंगु दु । अथेहे सोमवाः दाङया अर्जुन खुशीइ च्वंगु सैनिक बेशक्याम्पय् लानातःगु माइन विष्फोटय् लानाः बर्दीयाया झिंन्ह्यदँया गोपाल बिक सीगु दु । येँय् नं महेन्द्रनगर पाखे वनाच्वंगु ना. ३. ख. ८९९५ नम्बरया बस अर्जुन खुशी दिकातःगु ईलय् बिक सैनिक क्याम्पया निषेधित क्षेत्रय् च्वफावंगु ईलय् उगु माइन विष्फोट जूगु खः । विष्फोट लिपाः वासः याकेत राप्ती उपक्षेत्रीय अस्पताल घोराही यंकेगु ईलय् बिक लँय् हे मदुगु खः ।,http://www.nepalmandal.com/content/2085.html
माओवादी पोलिट्ब्यूरो बैठक स्थगित ,"Mon Jun 15, 2009  4:48 pm","सोमवाः च्वनीगु धाःगु एकीकृत नेकपा (माओवादी)या पोलिट्ब्यूरो बैठक स्थगित जूगु दु । माओवादी कार्यकर्ता राजेन्द्र फुयालया हत्याया विरोधय् थःगु हे भातृसंगठन वाइसिलं याःगु स्वनिगः बन्दयात समर्थन यासें सोमवाःया बैठक स्थगित याःगु खः । माओवादीया पोलिट्ब्यूरो बैठकय् अध्यक्ष पुष्पकमल दाहाल 'प्रचण्डं' झिंस्वंगू बुँदे राजनीतिक प्रतिवेदन न्ह्यब्वइगु ज्याझ्वः दुसाः पार्टीया आगामी कार्यदिशा, सांगठनिक सुदृढिकरण, लिप्पांगु राजनीतिक वस्तुस्थिति लगायतया बारे नं सहलह याइगु ज्याझ्वः क्वछीनातःगु दु ।",http://www.nepalmandal.com/content/2086.html
सरकार बिस्तारय् लिवाना च्वंगु खँय् च्यूताः ,"Fri Jun 12, 2009  7:22 pm","अमेरिकां मुख्य राजनीतिक दल व एकीकृत नेकपा (माओवादी) दथुइ अप्वःगु दूरीया कारण शान्ति प्रकृयाय् खनेदुगु अन्यौल व सरकार बिस्तारय् लिवना च्वंगु खँय् च्यूताः प्वंकादीगु दु । राष्ट्रपति डा. रामवरण यादव व प्रधानमन्त्री माधवकुमार नेपाललिसे व्यागलं नापलागु झ्वलय् मध्य तथा दक्षिण एसिया मामिला सम्बन्धी नवनियुक्त अमेरिकी सहायक बिदेश मन्त्री रोबर्ट ओरसी ब्लेकं उगु च्यूताः प्वंकादीगु खः । सिंहदरवारय् प्रधानमन्त्री नेपाललिसे जूगु छघौया नापलाय् ज्याय् ब्लेकं नेपाःया शान्ति प्रकृया सफलताय् थ्यंगु अमेरिकां स्वये चाहे जूगु  खँ प्रधानमन्त्रीया विदेश मामिला सल्लाहकार राजन भट्टराईं जानकारी ब्यूगु दु । विदेश मामिला सल्लाहकार भट्टराईयाकथं ब्लेकं न्हूगु सरकारया प्राथमिकता संविधान निर्माण, सेना समायोजन, शीविरय् दुपिं मस्त व अनमिनया समायावधि लगायतया विषयस च्यूताः तयादीगु खः । ब्लेकं माओवादी लिसेया राष्ट्रिय सहमतिया सरकार दयेकेत प्रधानमन्त्रीयात सुझाव बियादीगु खसा: लिसलय् प्रधानमन्त्री नेपालं सरकार बिस्तार यायेगु ज्या पूवनेवं हे माओवादीलिसे नं समझदारी यानाः शान्ति प्रकृयायात निरन्तरता बिइगु जानकारी बियादीगु खः । अथेहे खंल्हाबंलाया झवलय् नेपाली राजदुतयात अमेरिका वनेगु निंतिं कोटा बिइगुबारे नं सहलह जूगु खः । ब्लेकं थुकीया बारे कन्हय् पत्रकार सम्मेलन यानाः विस्तृत जानकारी बीगु खँ धयादीगु दु । ब्लेकं थौं हे राष्ट्रपति डा. रामवरण यादवयात राष्ट्रपतिया ज्याकू शीतल निवासय् नापलानादीगु खः । राष्ट्रपति नाप नापलाय्गु झ्वलय् निगू देय् दथुइया स्वापू, आर्थिक ग्वाहालि लगायतया विषयसं सहलह जूगु खः ।",http://www.nepalmandal.com/content/2048.html
येँ व कलैयाय् वाइसिएलया मोटरसाइकल र्‍याली ,"Fri Jun 12, 2009  7:23 pm","राष्ट्रपतिया असंवैधानिक पला: लितः कायेमाःगु व नागरिक सर्वोच्चता पलिस्थाया माग यासें थौं वाईसीएल नेपालं येँय् विशाल मोटरसाइकल र्‍याली पिकाःगु दु । न्हिनय् स्वताः इलय् खुल्लामाचपाखें न्ह्याःगु र्‍यालीं चक्रपथ चाःहिलाः न्हूगु बानेश्वर थ्यंकाः सभाय् हिउगु खः । कोणसभाय् माओवादी नेता जनार्दन शर्मा 'प्रभाकर', वाइसिएल नायः गणेशमान पुन लगायतं सम्वोधन यानादीगु खः । अथेहे राष्ट्रियता रक्षाया निंतिं धासें वाइसीएल भोजपुरा राज्य समितिं नं थौं बाराया कलैयापाखें मोटर साइकल र्‍यालीया ग्वसाः ग्वःगु दु । कलैयापाखें न्ह्याःगु मोटरसाइकल र्‍याली मटिअर्वा दक्षिण झिस्कैया व वीरगाज जुयाः बाराया सिमराय् थ्यंकाः कोणसभाय् हिउगु खः । अथेहे राष्ट्रपतिया असंवैधानिक पला: लितः कायेगु व संकल्प प्रस्तावदथुइ सदनय् सहलह जुइमाःगु मागलिसे थौं स्वास्थ्यकर्मीतय्सं सतकय् वासः यानाः विरोध प्रदशर्न याःगु दु । नागरिक सर्वोच्चताया निंतिं माओवादीं घोषणा याःगु संघर्षया ज्याझवलय् ऐक्यबद्धता क्यंसें अखिल नेपाल जनस्वास्थ्यकर्मी संघं न्हूसतकया वंगलः सीमा व यलया कुपण्डोलय् सतकय् च्वनाः वासः याःगु जानकारी ब्यूगु दुसा थुखे माओवादी आन्दोलनयात समर्थन यासें राष्टिय उद्योग व्यापार महासंघं नं सुथय् झिताः इलंनिसें छघौ स्वनिगलय् चक्काजाम व स्वनिगलंपिने झिंछताः इलंनिसें छघौतक चक्काजाम याःगु दु ।",http://www.nepalmandal.com/content/2049.html
गां व कीपु नगरपालिकाय् छगू हे इलय् विरोधसभा ,"Fri Jun 12, 2009  7:23 pm","राष्ट्रपतिया असंवैधानिक पला: लितः कायेमा:गु व नागरिक सर्वोच्चता माग यासें एकीकृत नेकपा (माओवादीं) शनिवाः येँ जिल्लाया न्ययेन्हय्गू गां व कीपु नगरपालिकाय् छगू हे इलय् विरोधसभा याःगु दु । जनसाचार अभियान नेपालय् थौं पत्रकार सम्मेलन यानाः एकीकृत नेकपा (माओवादी) येँ जिल्ला संगठन समितिं शनिवाः बहनि न्याताः इलय् मशाल जुलुससहित याइगु व लिपा जुइगु विरोधसभाय् माओवादी पोलिट्ब्यूरो दुजःनिसें नेवाः राज्य समिति दुजःतय्सं सम्बोधन यायेगु ज्याझ्वः दुगु जानकारी ब्यूगु दु । पत्रकार सम्मेलनय् माओवादी केन्द्रीय दुजःत व येँ जिल्ला इन्चार्ज पवनमान श्रेष्ठं देय्या सदरमुकाम व शहरय् जक केन्द्रीत संघर्षया ज्याझ्वलय् गां गामय् वनाः जनतातय्त ब्वति कायेकेगु उद्देश्यं विरोध सभा यायेत्यना:गु जानकारी बियादिल । वय्कलं जननिर्वाचित सरकारयाविरुद्ध राष्ट्रपितं असंवैधानिक 'कु' यानाः सेनापतियात थमौति याःगु व नागरिक सर्वोचताया उपहास याःगु धयादीगु खः । नेता श्रेष्ठं प्रतिगमन मिभंकूगुलिं विदेशी अतिक्रमण अप्वःगु धासें थुकिं देय्यात भयानक दुर्घटनाय् यंकीगु शंका नं प्वंकादिल । विरोधसभा अन्तर्गत जितपुरफेदीइ पोलिट्ब्यूरो दुजः हिसिला यमी, गोठाटारय् केन्द्रीय दुजः झक्कु प्रसाद सुवेदी, गोगंबुइ केन्द्रीय दुजः तथा नेवाः राज्य समितिया छ्यांजे दिलिपकुमार प्रजापति, कपनय् केन्द्रीय दुजः पवनमान श्रेष्ठ, थानकोटया महादेवस्थानय् केन्द्रीय दुजः सर्वोत्तम डंगोल, कीपुया पांगाय् केन्द्रीय सल्लाहकार दिलिप महर्जन व बुढानिलकण्ठय् केन्द्रीय सल्लाहकार तिलक परियारं सम्बोधन याइगु जूगु दु ।",http://www.nepalmandal.com/content/2050.html
व्यवस्थापिका बैठक स्थगित ,"Fri Jun 12, 2009  7:24 pm",संबिधानसभा व्यवस्थापिका बैठक आइतवाः स्वताः ईतकया नितिं स्थगित जूगु दु । कांग्रेस नेता शैलजा आचार्यया मदुगुप्रति शोक प्रस्ताव पारित यासें बैठक स्थगित जूगु खः । नागरिक सर्वो‍च्चता व राष्ट्रपति बिरुद्धया संकल्प प्रस्ताव सदनय् सहलह यायेमा:गु माग यासें थ्व स्वयां न्ह्यः लगातार अबरुद्ध यानावयाच्वंगु माओवादीं थौंया बैठक धाःसा न्ह्याके ब्युगु खः । बैठकय् दकले न्हापां न्वंवासें माओवादी नेता कृष्णबहादुर महरां कांग्रेस नेतृ शैलजा आचार्यया शोक प्रस्तावप्रति समर्थन क्यंसें थौंया बैठक धाःसा अबरुद्ध मयायेगु धयादीगु खः । अनंलिपा सभाध्यक्ष सुवास नेम्वाङं कार्यसूचीकथंया शोक प्रस्ताव ब्वनाः न्यंकूसें सभासद्तय्त एक मिनेट मौन धारण याकादीगु खः ।,http://www.nepalmandal.com/content/2051.html
पत्रकारतय्त सःताः दाःगु घटनाया त:च्वकं विरोध ,"Fri Jun 12, 2009  7:25 pm","थीथी पत्रकार व मानव अधिकारकर्मीतय्सं होटेल मल्लय् व्यवस्थापन पक्षं अमानवीय ढंगं पत्रकारतय्त सःताः दाःगु घटनाया विरोध यासें उकिया छानबिन व दोषीयात कार्वाहीया माग याःगु दु । जनसंचार अभियानय् याःगु ज्याझ्वलय् न्वंवासें पत्रकार वा मानव अधिकारकर्मीतय्सं पत्रकारतय्त दाःगु छगू घटना जक मजूसें प्रेस जगत दथुइ हे हमला जूगु धासें दोषीयात कारबाहीया माग याःगु दु । राष्ट्रिय मानवअधिकार सरोकार केन्द्रया नायः मुक्ति प्रधानं पत्रकारया सुरक्षा जनतां जक यायेफइगु धासें जनताया पक्षय् कलम न्ह्याकेत साचारकर्मीतय्त  इनाप यानादीगु खः । क्रान्तिकारी पत्रकार संघया ओम शर्मां पत्रकारयात या:गु  हमलाया विरोध यासें सरकारं प्रेसया सुरक्षा बिइमफुगु धयादीगु दु । पत्रकारतय्त दाःसां तकं उकिया विरोधय् छु नं विषेश ज्याझ्वः मजूगुलि दुःख प्वंकूसें वयेकलं आन्दोलनया छु नं ज्याझ्वलय् क्रान्तिकारी पत्रकार संघया ऐक्यबद्धता दुगु धयादीगु दु । पत्रकार महासंघया दांभरि रमेश विष्टं पत्रकारतय्गु निंतिं राज्य हे मदुगु धासें प्रहरी महानिरीक्षकयात नापलानाः आक्रमणकारीतय्त मालेत इनाप याःसां नं महानिरीक्षकं ई मब्यूगु खँय् दुःख तायेकादीगु दु । अथेहे प्रेस युनियनया नायः शमीर जंग शाह, प्रेस चौतारीया गणेश बस्नेत व पत्रकार केदार कोइरालां घटनाप्रति पत्रकारतय्गु छाता संगठन पत्रकार महासंघ मौन च्वंगुलिं आलोचना याःगु दु । ज्याझ्वलय् न्ववापिसं होटेल मल्लया व्यवस्थापन पक्षं एभिन्युज टेलिभिजन पत्रकार डिल्लीराज पोख्रेलयात समाचार सम्प्रेषण यायेत सःताः खापा तिनाः दा:गु खसाः क्यासीनो दुने हे आक्रमणकारीत दुसां नं प्रहरीं उमित मज्वंगु खँय् च्यूताः प्वंकूगु ख: ।",http://www.nepalmandal.com/content/2052.html
खाङ्ग्रा नाकाया अनुगमन ,"Fri Jun 12, 2009  7:25 pm",सीमा क्षेत्रया अनुगमनया नितिं दाङ वंगु संसदीय व सर्वदलीय टोलीं थौं संयुक्तरुपं खाङ्ग्रा नाकाया अनुगमन याःगु दु । अन्तर्राष्ट्रिय सम्वन्ध व मानव अधिकार समितिया सभापति पदमलाल विश्वकर्माया पुच: व माओवादी नेता अमिक शेरचनया सर्वदलीय पुच:लं पूर्व निर्धारित ज्याझ्वः कथं खाङ्ग्रा नाकाया स्थलगत अनुगमन याःगु खः । निगुलिं पुचलं सीमा स्तम्भया निरीक्षण या:गु  जानकारी दाङया प्रमुख जिल्ला अधिकारी ऋषिराम ढकालं ब्यूगु दु । संयुक्त टोलीं थौं न्हिनय् स्थानियबासीलिसे अन्तक्रिया समेत याःगु दु । निगूलिं पुचलं आ: तक दाङ व भारत दथुइ सीमा स्वानाच्वंगु च्ययेनिगू किलोमिटर क्षेत्रया अनुमगन यायेधुंकूगु दु ।,http://www.nepalmandal.com/content/2053.html
आंतककारी सूचीं चीकेत अमेरिकाया स्वंगू सर्त ,"Sat Jun 13, 2009  4:16 pm","अमेरिकां एकीकृत नेकपा (माओवादी)यात आतंकारीया सूचीं चीकेत स्वंगू सर्त न्ह्यब्वःगु दु । दक्षिण व मध्य एसिया मामिला स्वइम्ह अमेरिकी सहायक विदेशमन्त्री रोबर्ट ओरिस ब्लेकं माओवादीं हिंसा व आतंक दिकूसा, वाइसीएलया अराजकता अन्त्य यासाः व मेगू दलनाप मिले जुया शान्ति प्रकृयायात न्ह्यने यंकूसाः आतंककारी सूची पाखें चीकेफइगु खँ धयादीगु दु । शनिवाः अमेरिकी दुतावास पाखे होटल हायातय् याःगु पत्रकार सम्मेलनय् ब्लेकं स्वंगू सर्त न्ह्यब्वसें माओवादीयात गबले आतंककारीया सूचीं चीकेगु धइगु उमिगु हे पहलय् निर्भर जुइगु धयादिल । वयेकलं अनमिनया भुमिकायात 'ब्ल्यांक चेक'या कथं मकायेत इनाप यासें आनमिनया कार्यावधियात कयाः अन्तर्राष्ट्रिय समुदायं असिमित धैर्य याइ धकाः नेपालं बीचा याये मज्यू धयादिल । अन्तर्राष्ट्रि समुदाय नेपालय् याकनं शान्ति प्रकृया क्वचाःगु स्वये चाहे जूगु धासें नेपालं शान्ति प्रकृया फयांफतले याकनं क्वचायेकेमाःगु धयादिल । स्ववाः न्ह्यः जक दक्षिण व मध्य एसियाया निंतिं सहायक विदेशमन्त्री नियुक्त जुयादिम्ह ब्लेक माधव नेपालया नेतृत्व सरकार गठन जुइधुंकाः नेपाः भ्रमणय् झयादिम्ह दकले उच्च अमेरिकी अधिकारी खः । वयेक थःगु निन्हुन्यंकया नेपाः भ्रमण क्वचायेका थौं बंगलादेश प्रस्थान यानादीगु दु ।",http://www.nepalmandal.com/content/2056.html
थौं विश्व बालश्रम विरुद्ध दिवस ,"Fri Jun 12, 2009  7:26 pm",थौं विश्व बालश्रम विरुद्धया दिवस नेपालय् नं थीथी ज्याझ्वः यानाः हंगु दु । थ्वहे झ्वलय् श्रम तथा यातायात व्यवस्था मन्त्रालय तथा श्रम विभागं 'मस्तय्त ह्वःताः बिइ : बालश्रम अन्त्य याये' धइगु सन्देशलिसे बालश्रम विरुद्धया विश्व दिवसया लसताय् थौं येँय् र्र्‍यालीया ग्वसाः ग्वःगु खः । उगु हे झ्वलय् बालश्रमविरुद्धया प्लेकार्ड ज्वनावःगु र्‍याली वसन्तपुरपाखें न्ह्यानाः शहरया थीथी लागाय् चाःह्यूगु ख: । बालश्रम निवारणया निंतिं नेपाःया अन्तरिम संविधान २०६३ तथा श्रम कानुनया प्रावधानलिसे संयुक्त राष्ट्र संघीय निकाय तथा अन्तरराष्ट्रिय श्रम सङ्गठनप्रतिया प्रतिबद्धतायात कार्यान्वयन यायेगु कथं नेपाल सरकारं सन् २००९ तकया दुने निकृष्ट प्रकृतिया व सन् २०१४ तकयादुने फुक्क कथंया बालश्रमया निवारण यायेगु लक्ष्य निर्धारण याःगु दु । थीथी गैरसरकारी संस्थाया प्रतिवेदनं नेपालय् करिब झिंच्यागू लाखया ल्याखय् बालश्रमिक दुगु जानकारी ब्यूगु दु ।,http://www.nepalmandal.com/content/2054.html
निन्हुया दुने मन्त्रिमण्डल पूर्णता : खनाल ,"Sat Jun 13, 2009  4:32 pm","सत्ताया नेतृत्व यानाच्वंगु नेकपा (एमाले)या अध्यक्ष झलनाथ खनालं निन्हुया दुने मन्त्रिमण्डलं पूर्णता काइगु दाबी यानादीगु दु । एमाले निकट प्रजातान्त्रिक राष्ट्रिय युवा संघ मोरङया खुक्वःगु नगर सम्मेलनया उल्लेज्या यायेगु झ्वलय् वयेकलं निन्हुया दुने सरकारं पूर्णता काइगु धासें एमालें थप खुगू मन्त्रीया नां प्रधानमन्त्री माधवकुमार नेपालयात शुक्रवाः हे बीधुनाःगु खँ धयादीगु दु । वयेकलं अर्थ, गृह व संचार स्वंगुलिं  मन्त्रालय एमालें हे तयादीगु नं धयादिल । एमाले अध्यक्ष खनालं सहमति बिनाः न्ह्या वने मफइगु धासें माओवादीयात नं सहमतिइ हेमाःगु धयादिल । वयेकलं सहमतिया निंतिं एमालें पहल न्ह्याकेधुंकूगु जानकारी बियादिसें सरकार पिने च्वनाच्वंगु दलतय् नं सहमतिइ दुने वइगु विश्वास प्वंकादिल ।",http://www.nepalmandal.com/content/2057.html
मन्त्रालय भागबन्डा बारे कांग्रेस-एमाले सहमित ,"Sat Jun 13, 2009  7:54 pm","तःन्हुया विवाद लिपाः निगू प्रमुख दल दथुइ  मन्त्रिमण्डल कार्यविभाजन व विस्तार यायेगु सहमति जूगु दु । शनिवाः प्रधानमन्त्री माधवकुमार नेपाल व कांग्रेस सभापति गिरिजाप्रसाद कोइराला दथुइ जूगु सहलह लिपाः प्रमुख दलत एमाले व कांग्रेस दथुइ मन्त्रालय भागबन्डाय् सहमति जूगु खः । अथेहे निम्ह नेतात दथुइया सहलहलय् आइतवाः कांग्रेस व एमालेया मन्त्रीतय्त सपथ ग्रहण याकीगु नं सहमति जूगु दु । सहमतिया कथं एमालेयात रक्षा नापं अर्थ, गृह, सूचना व संचार लाःगु दुसाः कांग्रेसयात परराष्ट्र नापं जलस्रोत, स्थानीय विकास, स्वास्थ्य मन्त्रालय लाःगु दु । थ्वहे दथुइ एमालें थःगु पाखे मन्त्री जुइपिनि नां प्रधानमन्त्रीयात ब्यूगु दु । एमालें मन्त्री पदया निंतिं शंकर पाखरेल, भीम रावल, रविन्द्र श्रेष्ठ व रकम चेमजोङया नां सिफारिस याःगु दुसाः राज्य मन्त्रीया निंतिं डम्बरिसंह सम्बाहाम्फे, जीतु गौतम, डिल्लीबहादुर महत, रिजवान अन्सारी व मोहमद अफ्तावयात सिफारिस याःगु दु । थौं प्रधामन्त्री व कांग्रेस सभापति दथुइ जूगु सहमति लिपाः गृहलय् एमालेया भिम रावल व संचार मन्त्रालय् शंकर पोखरेलयात छ्वइगु जूगु दु । अथेहे कांग्रेसं बिना विभागिय मन्त्री प्रकाशसरण महतयात जलश्रोत व मिलेन्द्र रिजालयात स्वास्थ्य मन्त्रालय बीगु लगभग निश्चित जूगु दु । प्रधानमन्त्रीं चीची धंगू दल नाप थप सहलह यानाः ल्यंदनीगु मन्त्रालय क्वछीगु जूगु दु ।",http://www.nepalmandal.com/content/2058.html
एमालॆया प्रस्ताव माओवादीपाखें अस्वीकार ,"Thu Jun 11, 2009  8:04 pm",राष्ट्रपतिया असंबैधानिक कदम लित कायेगु व रुक्मांगद कटवालया अवकासया विषयसं एमालें याकचां निर्णय यायेमफइगु धायेवं थौं च्वंगु माओवादी एमालेया बैठक बिना निष्कर्ष क्वचाःगु दु । मंगलबाः यलया गोदावरीइ माओवादी व एमालेया शीर्ष नेतादथुइ जूगु मौखिक सहमतियात लिपांगु रुप बिइत दयेकूगु निगू दलिय कार्यदलया थौं च्वंगु बैठक विना निस्कर्ष क्वचाःगु खः । निगू दल दथुइ जूगु सहमतिकथं एमालें तयार याःगु प्यंगू वँुदे सहमतिया मस्यौदाय् सहलह जूसां न सहमति निस्कर्ष पिहाँवयेमफुगु खः । एमालेपाखें माओवादीयात म्हिगः लःल्हाःगु मस्यौदाया न्हापांगु वुँदाय् प्रधानसेनापति रुक्माङगद कटवालयात बर्खास्त यायेगु न्हापांगु सरकारया निर्णयलिपा उत्पन्न गतिरोध राजनीतिक दलया समझदारीइ अन्त्य यायेगु न्ह्यथनातःगु दु । एमाले प्रस्तावय् न्ह्यथनाक्तगु उगु बुँदां माओवादीया मागयात सम्बोधन मयाःगु माओवादी नेता नारायणकाजी श्रेष्ठ प्रकाशं जानकारी बियादीगु दु । मेगु विषयसं सहमति जूसां नं राष्ट्रपतिया कदम लित कायेगु विषयसं थौंया वैठकय् सहमति जुइमफयेवं वैठकलिपा माओवादी सचिवालय दुजः देव गुरुङं जनकारी बियादीगु दु । उगु विषयसं एमाले याकचां सहमति यायेमफइगु जूगुलिं काँग्रेश लगायत मेगु दलतलिसे सहलह यानाः जक सहमतिइ थ्यंकेफइगु धासें ईया माग यायेवं बैठक बिना निष्कर्ष क्वचाःगु खः ।,http://www.nepalmandal.com/content/2023.html
सैलजा आचार्य मन्त ,"Fri Jun 12, 2009  9:25 am",नेपाःया प्रजातान्त्रिक आन्दोलनय् ताः इलंनिसें योगदान याना वयाच्वंम्ह मिसा नेतृ सैलजा आचार्य थौं सुथय् मन्त । निमोनिया व मुटुया ल्वचं कयाच्वंम्ह सैलजा सिकिस्त जुइवं वंगु वुधवाः महाराजगंजया शिक्षण अस्पतालय् भर्ना याःगु खः । उपचारया क्रमय् थौं सुथय् साढे चार बजे वय्कः मन्त । खुइन्यादँ दुम्ह आचार्य निदँ न्ह्यः निसें उसाँय् मदुम्ह खसा: वंगु बुधवाः ल्वय् तःच्वयेवं अस्पताल भर्ना याकूगु खः । थौं वयेकया अन्तिम श्रद्धान्जलिया निंतिं सुथय् गुताः ईलं निसें झिनिताः तक कांग्रेस पार्टी ज्याकूथी सनेपा तइगु व झिंनिताः ई लिपाः पशुपति आर्यघाटय् अन्तिम संस्कार याइगु जूगु दु । २०१७ सालय् तत्कालीन जुजु महेन्द्रयात हाकूगु ध्वाँय क्यंगुलिं स्वदँ जेल चालन जुम्ह आचार्य नेपाःया न्हापाम्ह मिसा उपप्रधानमन्त्री खः । जेल जीवन लिपा भारतय् निर्वासित जीवन हनादिम्ह आचार्य २०३३सालय् विश्वश्वरप्रसाद कोइरालाया मेलमिलाप नीति लिपा कोइराला नापं नेपाः लिहांझाःगु खः । अन लिपा आचार्य नेपाःया राजनीति सक्रिय जुयादीगु खः । वयेकलं २०४८ सालया आमनिर्वाचनय् मोरङ-५ पाखें प्रतिनिधिसभाया निर्वाचनय् त्यानादिगु खसाः वहे निवार्चन लिपाः गठन जूगु सरकारय् वयेक कृषिमन्त्री जुयादीगु खः । अथेहे २०५१ सालया मध्यावधी निर्वाचनय् मोरङ-७ पाखें पुन निर्वाचित जुयादिम्ह आचार्य २०५४ सालया संयुक्त सरकारय् उपप्रधानमन्त्री व जलस्रोत मन्त्री जुयादीगु खः । अथेहे २०५६ सालया निर्वाचनय् धासाः पराजित जुयादिम्ह कांग्रेस नेतृ १९ माघ २०५९या तत्कालीन जुजु ज्ञानेन्द्रया शाही कु लिपा राजसंस्था व दलत मिलेजुया वनेमाःगु सर्वाजनिक अभिव्यक्तिया कारण आलोचनाया पात्र जुयादीगु खः । कांग्रेसया झिंछक्वगू महाधिवेशनं आचार्य केन्द्रीय दुजःलय् निर्वाचित जुयादीगु खः ।,http://www.nepalmandal.com/content/2024.html
मन्त्रिमण्डलयात याकनं पूर्णता बीत उपप्रमया इनाप ,"Fri Jun 12, 2009  1:00 pm",उपप्रधानमन्त्री विजयकुमार गच्छदारं मन्त्रिमण्डल विस्तारय् खनेदयाच्वंगु कच्वं अन्त्य यानाः मन्त्रिमण्डलयात याकनं पूर्णता बीत प्रधनमन्त्री माधवकुमार नेपाल नाप इनाप यानादीगु दु । शुक्रवाः सुथय् प्रधानमन्त्री निवस बालुवाटरय् वनाः मन्त्रिमण्डल गठन बारे सहलह यायेगु झ्वलय् उपप्रम गच्छदारं थ्व इनाप यानादीगु खः । मन्त्रिमण्डलयात याकनं पुवंकेत व बिना बिभागिय मन्त्रीतय्त नं याकनं हे मन्त्रालयया जिम्मेवारी बीत वयेकलं प्रधानमन्त्रीयात इनाप यानादीगु खः । फोरमया संस्थापन पक्षं कारवाही याम्ह उपप्रम गच्छदारं न्हापा फोरमं माग याःगु न्यागू मन्त्रालय व प्यंगू राज्य मान्त्री बीमाःगु माग थौं नं प्रधानमन्त्री समक्ष तयादिल । अथेहे प्रधानमन्त्री नेपालं फोरमय् खनेदयाच्वंगु विवाद बारे उपप्रम गच्छदार नाप च्यूता प्वंकादीगु खसाः लिसःलय् गच्छदारं बहुमत केन्द्रीय दुजःत थःगु पक्षय् दुगुलिं विवादं छुं असर मलाइगु आश्वासन बियादिल । प्रधानमन्त्री नेपालयात नापलायेत उपप्रम गच्छदार नापं फोरम नेता शरदिसंह भण्डारी व प्रवक्ता जितेन्द्र देव नं बालुवाटार थ्यंकादीगु खः ।,http://www.nepalmandal.com/content/2027.html
याकनं सेना समायोजन याः : अमेरिकी उपविदेशमन्त्री ,"Fri Jun 12, 2009  2:22 pm","अमेरिकी उपविदेशमन्त्री रोवर्ट ओ. ब्लेकं शान्ति प्रकृयायात निष्कर्षय् थ्यंकेत याकनं सेना समायोन यायेमाःगु बीचाः प्वंकादीगु दु । निन्हुन्यंकया नेपाः भ्रमणय् झयादिम्ह उपविदेशमन्त्रीं थौं प्रधानमन्त्री माधवकुमार नेपाल नाप नापलायेगु झ्वलय् सेना समायोजन याकनं यानाः शान्ति प्रकृयायात तार्किक निष्कर्षय् थ्यकेत इनाप यानदीगु खः । वयेकलं माओवादी शिविरय् दुपिं मस्तय्त तत्काल छेँ लिहांवनेगु व्यवस्था मिलेयायेत प्रधानमन्त्री नाप नं इनाप यानादीगु दु । प्रधानमन्त्री व उपविदेशमन्त्री दथुइया खँल्हाबंलाय् अनमिनया भूमिका बारे नं खँ जूगु खः । उगु ईलय् प्रधानमन्त्री नेपालं शान्ति प्रकृयाय् अनमिनया भूमिका तसकं महत्वपूर्ण जूगु धासें शान्ति प्रकृया पूमवंतल्ले अनमिनया भूमिका नं समाप्त मजुइगु धयादिल । अथेहे खँल्हाबंलाया झ्वलय् उपविदेशमन्त्री ब्लेकं नेपालय् अमेरिकां आर्थिक लगानी यायेत इच्छुक जूगु धासें उकीया निंतिं उपयुक्त वातावरण देयेके प्रधानमन्त्रीयात इनाप यानादीगु ख: । नेपाःया भ्रमणया झ्वलय् उपविदेशमन्त्री ब्लेकं राष्ट्रपति डा. रामवरण यादव, कांग्रेस सभापति गिरिजाप्रसाद कोइराला, मोओवादी अध्यक्ष पुष्पकमल दाहाल 'प्रचण्ड', एमाले अध्यक्ष झलनाथ खनाल लगायत नेतातय्त नापलयेगु ज्याझ्वः दु ।",http://www.nepalmandal.com/content/2028.html
थौं मगरात लागा बन्द ,"Fri Jun 12, 2009  4:32 pm","एकीकृत नेकपा (माओवादी)या भातृ संगठन मगर राष्ट्रिय मुक्ति मोर्चाया आव्हानय् शुक्रवाः जूगु मगरात लागा बन्दं गुंगू जिल्लाया जनजीवन प्रभावित जूगु दु । राष्ट्रपतिया पलाः भिंकेमाःगु, नागरिक सर्वोच्चता कायम जुइमाःगु, मगरात स्वायत्त राज्यया माग यासें थौं मोर्चा बन्दया आव्हान याःगु खः । बन्दया कारणं पाल्पा, गुल्मी, अर्घाखाची, वाग्लुङ्ग, म्याग्दी, रोल्पा, प्युठान, रुकुम व सल्यानया जनजीवन प्रभावित जूगु दु । बन्दया कारणं गुंगूलिं जिल्लाय् सवारी साधन चलेजूगु मदुसाः पसः, विद्यालय, क्याम्पस, कलकारखाना, उद्योग दक्वं पूर्णरुपं बन्द जुयाच्वंगु दु ।",http://www.nepalmandal.com/content/2029.html
व्यवस्थापिका संसदं शोक प्रस्ताव पारित ,"Fri Jun 12, 2009  4:34 pm",शुक्रवाः च्वंगु व्यवस्थापिका संसदया बैठकं कांग्रेस नेतृ शैलजा आचार्य मदुगु शोक प्रस्ताव पारित याःगु दु । व्यवस्थापिका बैठक न्ह्यायेवं सभामुख नाप ई कयाः न्ववासें माओवादी सभासद् कृष्णबहादुर महरां राष्ट्रपतिया पलाः भिंकेमाःगु अडान कयाः माओवादीं संसद अवरुद्ध याना: वयाच्वंसां थौं मदुम्ह कांग्रेस नेतृ आचार्यया शोक प्रस्तावया खँ जूगुलिं उगु प्रस्तावप्रति समर्थन यानादिसें बैठक अवरुद्ध मयायेगु खँ धयादीगु खः । वयेकलं न्ववयेधुंका पुलांम्ह उपप्रधानमन्त्री व प्रतिनिधिसभाया पुलांम्ह दुजः शैलजा आचार्यया शोक प्रस्ताव पारित यानाः छगू मिनेट मौन धारण याःगु खः । व्यवस्थापिका बैठकया मेगू बैठक आइतवाः स्वताः ईलय् च्वनीगु जूगु दु ।,http://www.nepalmandal.com/content/2030.html
सरकार अलमलय् ,"Fri Jun 12, 2009  7:20 pm","मन्त्रालय भागबन्डाय् सहमति मजुयाः माधव नेपाल नेतृत्वया गठबन्धन सरकार अलमलय् लाःगु दु । पार्टी तछ्यानाः जूसां नं माधव नेपाल गठबन्धन सरकारयात ग्वाहालि यायेत वंम्ह विवादित उपप्रधानमन्त्री विजय कुमार गच्छादारं वर्तमान सरकारय् थप प्यम्ह मन्त्री व न्यागू राज्य मन्त्रीया दावी यानादीगु दु । थौं सुथय् प्रधानमन्त्री निवास बालुवाटारय्  प्रधानमन्त्री माधव कुमार नेपाललिसेया नापलायेज्याय् वय्कलं थः मन्त्रालय भागबन्डाबारे पुलांगु हे अडानय् कायम दुगु धयादीगु खः । प्रधानमन्त्री जूगु स्ववाः दयेधुंकूसां नं मन्त्रीमण्डलं पूर्णता मकायेवं थौं प्रधानमन्त्री नेपालं मन्त्रीमण्डल भागबन्डाबारे सहलह न्ह्यःने न्ह्याकूगु खः । पार्टी दुनेया विवाद, माओवादीया असहयोग व कांग्रेसया निर्देशनय् च्वनेत बाध्य प्रधानमन्त्री नेपाललिसे नापलानाः उपप्रधानमन्त्री गच्छेदारं माग कथंया मन्त्री मदुसा सरकार समस्याय् लाइगु ख्याच्वः समेत बियादीगु गच्छेदार पुचलं जानकारी ब्यूगु दु । मन्त्रीमण्डलं पूर्णता मदयाः आः नं नेपाली कांग्रेसपाखें सरकारय् ब्वति दुपिं न्याम्ह व मालेपाखें सरकारय् ब्वति दुम्ह छम्ह मन्त्री विना विभागीय मन्त्रीयारुपं च्वनेत बाध्य जूगु दु ।",http://www.nepalmandal.com/content/2046.html
सीमा क्षेत्रया अनुगमन ,"Wed Jun 10, 2009  8:13 pm",सीमा क्षेत्रया निरिक्षणया निंतिं दाङ्ग वंगु संसदीय पुचः व सर्वदलीय पुचलं  थौं नं सीमा क्षेत्रया निरिक्षण यायेगु ज्या या:गु दु । अन्तर्राष्ट्रिय स्वापू व मानवअधिकार समितिया सभापति पद्मलाल विश्वकर्माया नेतृत्वय् उगु पुचः पूर्वी नाका कोइलाबास थ्यंगु दु । कोइलाबास थ्यंकाः पुचलं अन स्थानीयबासीतलिसे अन्तकि्रया यायेगुया लिसलिसे सीमा क्षेत्रया अनुगमन याःगु दुसा थौं हे पटौली नाका वनेगु ज्याझ्वः क्वःछिनातःगु दु । अथेहे राष्ट्रिय हितया संरक्षण समितिया सभापति व माओबादी नेता अमिक शेरचन नेतृत्वया सर्वदलीय पुचः नं राजपुरया भौवा नाका थ्यंगु । निगुलिं पुचलं कन्हय् राजपुरया खाङ्ग्रा नाकाय् नापलायेगु ज्याझ्वः नं क्वःछिनातःगु दु । निगुलिं पुचलं न्यान्हुतक सीमा क्षेत्रया न्यासि वनाः निरिक्षण याइ ।,http://www.nepalmandal.com/content/1982.html
एमाले दुने कार्य विभाजन क्वःजित ,"Fri Jun 12, 2009  7:21 pm","स्वन्हु न्ह्यःनिसें न्ह्या:गु नेकपा (एमाले) केन्द्रीय समितिया बैठकय् दुजःतय्गु कार्य विभाजनबारे थौं नं सहलह न्ह्याःगु दु । मू छ्याँजे ईश्वर पोखरेलं बैठकय् न्ह्यब्वःगु झिंच्यागू विभागया प्रमुख तथा अाचल कजिया नां धलःबारे सहलह जूगु दु । पार्टी ज्याकु बल्खुइ न्हिनय् न्ह्याःगु बैठकं थौं औपचारीक रुपं केन्द्रीय दुजःतय्गु कार्य विभाजन क्वःछ्यूगु दु । स्कूलिङ विभाग प्रमुखय् झलनाथ खनाल, संगठन विभागय् अशोक राई, प्रचार विभागय् ईश्वर पोखरेल, विदेश विभागय् केपी ओली, अर्थ विभागय् भरतमोहन अधिकारी, सहकारी विभागय् केशव बडाल, राज्यव्यवस्था विभागय् राजेन्द्र पाण्डे, स्थानीय विकास तथा भौतिक संरचना विभागय् गोकर्ण विष्ट, शैक्षिक विभागय् महेन्द्र पाण्डे, सामाजिक सेवा विभागय् उर्मिला अर्याल व राज्य पूनस्ररचना विभागय् प्रमुखयारुपं रकम चेमजोङया नां प्रस्ताव याःगु दु । पार्टी दुने तसकं महत्व तइगु संगठन विभाग व प्रशिक्षण विभागया निंतिं झलनाथ खनाल पक्ष व केपी ओली पक्षदथुइ विवाद खनेदुगु दु । खनाल पक्षं पार्टी स्कुलिङ विभागया प्रमुखय् वामदेव गौतमयात व संगठन विभागया प्रमुखय् अशोक राईयात प्रस्ताव याःसां नं ओली पक्षं खनालया प्रस्तावयात अस्वीकार याःगु खः । पार्टी स्कुलिङ विभागया नेतृत्व थःत दयेमाःगु अडान कया म्हिगः न्हिच्छि विवाद याःसां नं लिपा ओली विदेश विभाग प्रमुखय् च्वनेत सहमत जूगु एमाले स्रोतं जानकारी ब्यूगु दु । नेतातय्गु शैक्षिक योग्यता व पार्टीप्रतिया योगदानयात मूल्यांकन यानाः उगु नांत हिलाबुला यायेमाःगु बैठकय् सः पिदनाच्वंगु दु । आन्तरिक गुटबन्दीया कारण एमालें सरकारय् छ्वयेगु थःहे मन्त्रीतय्गु नां नापं ल्ययेफुगु मदुनि ।",http://www.nepalmandal.com/content/2047.html
झिंनिगू बुँदे समझदारी स्वयां उच्चस्तरया सहमती यायेमाः  पशुपति सम्शेर ,"Wed Jun 10, 2009  8:14 pm",राष्ट्रिय प्रजातन्त्र पार्टीया नायः पशुपति शम्सेर राणां झिंनिगू बुँदे समझदारी स्वयां उच्चस्तरया सहमती यायेमाःगु धयादीगु दु । रिपोर्टस क्लबया साक्षात्कार ज्याझ्वलय् न्वंवानादिसें राणां शान्ती प्रक्रियायात तार्किक निश्कर्षय् थ्यंकेत आः न्हूगु समझदारी माःगु न्ह्यथनादीगु दु । वय्कलं बर्तमान सरकार तुइगु वा मतुइगु एमालेया कार्यशैलीया भरय् लाइगु बिचाः प्वंकादीगु दु । सेनाया मनोबल म्हो यायेगु कथंया ज्या मयायेत सकसित इनाप यानादिसें वय्कलं नेपाली सेनाया नियम कानुनकथं हे ज्या कारबाहि न्ह्यःने न्ह्याकेमाःगु बिचाः तयादीगु दु ।,http://www.nepalmandal.com/content/1983.html
लिम्वुवान वन्दं पूर्वी नेपा:या जनजीवन प्रभावित ,"Wed Jun 10, 2009  8:14 pm","नागरिक सर्वोच्चताया माग यासें सतक संघर्षय् कुहाँवःगु एकिकृत नेकप (माओवादी) निकट लिम्बूवान राष्ट्रिय मुक्ति मोर्चां इनाप याःगु लिम्बूवान बन्दया झ्वलय् पूर्वी नेपालया जनजीवन पूर्णरुपं प्रभावित जूगु दु । वन्दं लिम्वुवान राज्यया न्यागू जिल्ला धनकुटा, तेर् हथुम, पाँचथर, ईलाम, ताप्लेजुङया जनजीवन प्रभावित जूगु दु । अथेहे लिम्बुवान लागा: नाप  स्वाःगु मेमेगु जिल्ला सुनसरी, मोरङ्ग व झापाया मू-मू सतक व बजारय् बन्दया प्रभाव लाःगु दु । बन्दया कारण यातायात,, कलकारखाना, शैक्षिक संस्था लगायत फुक्क सरकारी व गैर सरकारी ज्याकुत बन्द जूगु दु ।",http://www.nepalmandal.com/content/1984.html
सुरक्षा व्यवस्था सुदृढ यायेत प्रधानमन्त्रीया निर्देशन ,"Thu Jun 11, 2009  1:15 pm","प्रधानमन्त्री माधवकुमार नेपालं देशय् सुरक्षा व्यवस्था सुदृढ यायेत सुरक्षा निकायया प्रमुखतय्त निर्देशन बियादीगु दु । बिहिवाः प्रधानमन्त्री निवासय बालुवाटारय् नेपाल प्रहरी, सशस्त्र प्रहरी व अनुसन्धान विभागया प्रमुखत नाप नापलाय्गु झ्वलय् वयेकलं जनताया सुरक्षा थौंया प्रमुख आवश्यक्ता जूगुलिं देय्या सुरक्षा व्यवस्था सुदृढ यायेत निर्देशन बियादीगु खः । थौं प्रधानमन्त्रीयात नापलायेत प्रहरी महानिरीक्षक रमेश चन्द ठकुरी, सशस्त्र प्रहरीया महानिरीक्षक सनत बस्नेत व अनुसन्धान विभागया धनिसंह कार्की प्रधानमन्त्री निवास थ्यंकादीगु खः । अथेहे थौं जूगु मेगू छगू ज्याझ्वलय् प्रधानमन्त्री माधवकुमार नेपालं दलत दथुइ सहमतिया विकल्प मदुगु खँ धयादीगु दु । हटौंडाय् राष्ट्रिय खेलकुद प्रतिष्ठानया उल्लेज्या यायेगु झ्वलय् प्रधानमन्त्री नेपालं दलत दथुइ सहमतिया विकल्प मदुगु धासें बन्द व हडताल मयासें सहमति पाखें समाधान मालेमाःगु खँ बः बियादिल । वयेकलं दलतय्सं बन्द व हडताल थंज्याःगु ज्या सदांया निंतिं बन्द यायेमा: धयादिल । न्यादँया दुने निर्माण ज्या पूवंकेगु ताः तःगु प्रतिष्ठानया ज्याझ्वलय् प्रधानमन्त्री नेपालं देशय् नेपाली जनताया तःधंगु त्यागया कारणं गणतन्त्रया पलिस्था जूगु जुसां जनतायात परिवर्तनया अनुभूति मजूगु धयादिल ।",http://www.nepalmandal.com/content/1989.html
प्यूटारय् बोक्सीया द्धपं ब्यूम्ह ज्वन ,"Wed Jun 10, 2009  8:15 pm",छुं ई न्ह्यः यलया प्यूटारय् बोक्सीया द्धपनय् छम्ह मिसायात फोहोर नकूम्ह विद्यालयया प्राध्यानापक बिमला गोलेयात थौं अखिल नेपाल महिला संघ क्रान्तिकारीं प्रमुख जिल्ला अधिकारीया ज्याकुथिइ लःल्हाःगु दु । घटना जूगु स्वीन्यान्हुलिपा घटना मिलय् यायेत धासें जिल्ला प्रशासन ज्याकु यलय् थ्यंम्ह पीडक गोलेयात कार्बाहीया माग यासें महिला संघ क्रान्तिकारीं प्रमुख जिल्ला अधिकारीया ज्याकुथिइ लःल्हाःगु खः । मिसातय्सं पीडकयात तच्वयेक कार्बाही जुइमाःगु माग याःगु दु । छुं ला न्ह्यः बोक्सीया द्धपनय् यलया दलित मिसा कल्ली कुमारी विकयात राष्ट्रिय प्राथमिक विद्यालयया प्रध्यानाध्यापक गोलें फोहोर नकेगुया लिसलिसे विकया छेँजःयात गाँपाखें लिकाःगु खः । स्थानीय राजनैतिक दलया छुं नेतातय्सं धाःसा पीडक गोलेयात संरक्षण बियावयाच्वंगु खः ।,http://www.nepalmandal.com/content/1986.html
एमाले व माओवादीया बैठक निष्कर्षविहीन ,"Thu Jun 11, 2009  1:33 pm",सहमति मालेत कार्यदल देयेका ज्या यानाच्वंगु निगू तःधंगु वामपन्थी दलतय् बैठक बिना निष्कर्ष क्वचाःगु दु । बिहिवाः सिंहदरवारय् च्वंगु एमालेया संसदीय दलया ज्याकूथी जूगु एमाले व माओवादी दथुइया बैठकय् एमालें सहमतिया निंतिं न्ह्यब्वःगु सहमति प्रस्तावय् माओवादीं असहमति प्वंकूगु खः । एमाले न्ह्यब्वःगु प्यंगू बुँदे सहमति प्रस्तावय् दुथ्याःगु राष्ट्रपति व प्रधानसेनापतिया खँय् प्रधानमन्त्रीं तुरुन्त सम्बोधन यायेमाःगु अडान माओवादीं कायेवं निगू दल दथुइ सहमति जुइमफूगु खः । बैठकय् सहमति जुइमफुसां एमाले सचेतक भीम रावलं छुं विषसस माओवादीं असहमति प्वंकूसां थुकीया बारे हानं सहलह यानाः याकनं हे सहमति जुइगु धयादिल । अथेहे माओवादी संसदीय दलया उपनेता नारायणकाजी श्रेष्ठ 'प्रकाशं' निगूलिं दलं थःथःगु अडान कायम याःगुलिं आः दथुइया लँपू पाखें सहमति मालीगु धयादिल । निगू दल दथुइ थौं हे सहमति जुसा: माओवादीं थःपिंसं यानाच्वंगु आन्दोलन लित कयाः थौं हे संसद न्हाकेबीगु खँ धाःगु दु ।,http://www.nepalmandal.com/content/1990.html
अतिक्रमणया विरोधय् दूतावासय् धर्ना ,"Thu Jun 11, 2009  8:04 pm",दाङ बारा नबलपरासी लगायतया क्षेत्रय् भारतीय पक्षं याःगु अतिक्रमणया बिरोधय् राष्ट्रिय मानवअधिकार सरोकार केन्दं्र थांै धर्ना ब्यूगु दु । नेपायात बाँलागु ब्यबहार यायेत व सीमा अतिक्रमण तत्काल बन्द यायेमाःगु माग यासंे दुताबासमार्फत भारत सरकारयात ज्ञापनपौ लल्हाःगु खः । भारतयात बुझे याःगु स्वगुं वुँदे ज्ञापनपौलय् भारतीय पक्षपाखंे नेपाया सिमा क्षेत्रय् जुयाच्वंगु अतिक्रमण पिल्लर दंुकेगु व सिमा क्षेत्रया जनता विस्थापित यायेगु ज्याया भत्सर्ना जूगु दु ।,http://www.nepalmandal.com/content/2012.html
सिरिया व खिट्की नाकाया अनुगमन ,"Thu Jun 11, 2009  8:04 pm",सीमा क्षेत्रया अनुगमनया नितिं दाङ जिल्लाय् छुटे जूगु निगू पुचः थौं सुथय्निसें सिरिया व खिट्की नाकाया अनुगमन न्हयाकूगु दु । अन्तर्राष्ट्रिय सम्वन्ध व मानवअधिकार समितिया सभापति पद्मलाल विश्वकर्माया नेतृत्वया पुचलं सिरिया नाका क्षेत्रया अनुगमन याःगु दु । सिरिया नाकाय् सीमास्तम्भया अनुगमन स्थानीयबासीत नापं याःगु दु । अथेहे माओवादी नेता अमिक शेरचनया नेतृत्वया सर्वदलीय पुचलं राजपुर गाविसया खट्गी नाकाया अनुगमन याःगु दु । पुचलं थौं निगू नाकायात स्वा:गु राजपुरया खाङ्ग्रा नाकाय् अनुगमन या:गु ख: ।,http://www.nepalmandal.com/content/2009.html
प्रधानमन्त्री व यूएईया विदेश मन्त्री दथुइ खँल्हाबंला ,"Thu Jun 11, 2009  8:41 pm","छन्हुया निंतिं नेपाः भ्रमणय् झायादिम्ह संयुक्त अरब ईमिरेट्सया विदेश मन्त्री शेख अब्दुल्लाह विन जेहितं प्रधानमन्त्री माधवकुमार नेपाल नाप खँल्हाबंला यानादीगु दु । बिहिवाः प्रधनमन्त्रीया ज्याकूथी सिंहदरवारय् जूगु खँल्हाबंलाय् निगू देय दथुइया विकास निर्माण यायेत लगानी व आपसी सम्वापूया बारे खँल्हाबंला जूगु खँ विदेश मन्त्री अब्दुलाह विन जेहितं संचारकर्मीतय्त जानकारी बियादिल । अथेहे प्रधानमन्त्री नेपालनाप यूएईया महावाणिज्य दुतावास चायेकीगु बारे सकारात्मक खँल्हाबंलां जूगु धासें विदेशमन्त्री जायदं संचारकर्मीतय्त दच्छिया दुने महावाणिज्य दुतावास चायेकीगु जानकारी बियादीगु दु । अथेहे प्रधानमन्त्री नेपालं विदेशमन्त्री जेसहतयात नेपाःया विकासया निंतिं पर्यटन, हाइड्रो पावर व विकासया मेमेगु ख्यःलय् ग्वहालि यायेत इनाप यानादीगु खँ प्रधानमन्त्रीया विदेश मामिला सल्लाहकार राजन भट्टराईं जानकारी बियादिल । खँल्हाबंलाय् ऊर्जा संकट सम्बन्धी निस्वनेत्यंगु अन्र्राष्ट्रिय वैकल्पिक ऊर्जाया विषयस नं सहलह जूगु खः । अथेहे थौं हे विदेशमन्त्री जायदं नेपा:या परराष्ट्रमन्त्री सुजाता कोइराला नाप नापलाना यूएईं निजी ख्य: मार्फत् नेपा:लय् जलविद्युत् व पर्यटन क्षेत्रय् लगानी यायेत इच्छुक जूगु खँ धयादीगु ख: ।",http://www.nepalmandal.com/content/2010.html
माओवादीं या:गु बन्दं देया थीथी थाय् प्रभावित ,"Thu Jun 11, 2009  3:04 pm","माओवादी निकट थीथी भातृ संगठनतय्सं आव्हान याःगु अवध, मिथिला व भोजपुर बन्दं अधिकांश तराई लागाःया जनजीवन प्रभावित जूगु दु । बिहिवाः अवध राज्य बन्दया कारणं रुपन्देहीया कपिलवस्तु व नवलपरासी जिल्ला प्रभावित जूगु दु । बन्दया अवज्ञा याःगु धासें माआवादी कार्यकर्तातय्सं बुटवलय् खुगः सवारीसाधनय् तोडफोड याःगु दु । बन्दया कारणं बुटवल व नापंया जिल्ला दक्व बन्द जूगु दुसाः सिद्धार्थ राजमार्गय् चलेजुइगु सवारी साधनत ठप्प जूगु दु । अथेहे बन्दया झ्वलय् वीरगंजय् स्थानीय छगू विद्यालयया विद्यार्थीतय्सं माओवादी विरुद्ध प्रदर्शन याःगु दु । माओवादी कार्यकर्तातय्सं मिनी ल्याण्ड विद्यालयया प्रधानाध्यापक लालबाबु पटेलयात दुव्र्यवहार याःगु व विद्यालय बन्द याकेत दबाव ब्यूगु विरोद्धय् अनया विद्यार्थीतय्सं माओवादी विरुद्ध प्रदर्शन याःगु खः । विद्यार्थीतय्सं माओवादीं लँ पनेत च्याकूगु टायर स्यायेगु व माओवादीया झण्डा तकं च्याका ब्यूगु खः । तर माओवादीया पर्सा इन्जार्चं धासाः बन्द कुन्हु विद्यालय चायेकूगुलिं विद्यालय बन्द यायेत जक इनाप यानाःगु तर प्रधानाध्यापकयात छुं नं दुव्र्यवहार मयानाःगु खँ धाःगु दु । बन्दया कारणं पर्सा जिल्लाया जनजीवन पूर्ण रुपं प्रभावित जूगु दु । सदरमुकाम वीरगंजय् बजाः, यातायात, उद्योग आदि दक्वं पूर्ण रुपं बन्द जूगु दु । अथेहे बाराया सिमराय् माओवादी समर्थक कार्यकर्तातय्सं बजाः बन्द याकेगु झ्वलय् स्थानीयवासीत नाप जूगु झडपय् स्वम्ह माओवादी कार्यकर्ता व न्याम्ह स्थानीयबासी घाःपाः जूगु दु । जिल्ला प्रहरी बाराया कथं घाःपाः जुपिं माओवादी कार्यकर्तातय्त नारायणी उपक्षेत्रीय अस्पतालय् वासः याकतःगु दुसाः स्थानीयवासीत संजीवनी अस्पतालय् वसाः याकाःच्वंगु दु ।",http://www.nepalmandal.com/content/1991.html
थौं नं देय् न्यंक चक्काजाम ,"Thu Jun 11, 2009  8:04 pm",राष्ट्रपतिया असंवैधानिक पलाः लितः कयाः नागरिक सर्वोच्चता कायम यायेमा धकाः थौं राष्टिय दलित मुक्ति मोर्चां देन्यकं चक्काजाम याःगु दु । स्वनिगलय् सुथसिया झिताः ईनिसें झिछता ईतक व स्वनिगः पिने झिनिताः ईतक चक्काजाम याःगु दु । मोर्चां दुर्गम व यातायात मदुगु थासय् झिताः ईनिसें झिनिताः ईतक जिल्ला प्रशासन ज्याकूइ धर्ना ब्यूगु दु ।,http://www.nepalmandal.com/content/2013.html
एमालेय् विवाद मज्यंनि ,"Thu Jun 11, 2009  8:06 pm",नेकपा एमालेया न्ह्याःगु केन्द्रीय समितीया वैठकय् वैचारीक व संगठनात्मक जिम्मेवारीया नितिं नेतातदथुइ तीव्र विवाद खनेदुगु दु । पार्टी दुने तसकं महत्व तइगु संगठन विभाग व प्रशिक्षण विभागया नितिं झलनाथ खनाल पक्ष व केपी ओली पक्षदथुइ विवाद खनेदुगु दु । खनाल पक्षं पार्टी स्कुलिङ विभागया प्रमुखय् वामदेव गौतमयात व संगठन विभागया प्रमु्खय् अशोक राईयात प्रस्ताव याःसां नं ओली पक्षं संस्थापन पक्षया प्रस्तावयात अस्वीकार याःगु दु । पार्टी स्कुलिङ विभागया नेतृत्व थःत दयेमाःगु अडानलिसे म्हिगः न्हिच्छि विवाद याःसां नं लिपावयाः ओली विदेश विभाग प्रमुखय् च्वनेत सहमत जूगु एमाले स्रोतं जानकारी ब्यूगु दु । गौतमयात स्कुलिङ विभागयो नेतृत्व ब्यूसा माओवादीलिसे एकताया प्रशिक्षण बियगु व पार्टीयात वैचारीक रुपं माओवादीइ विलय यायेफइगु ओलीया तर्क दुगु संस्थापन पक्षया हे छम्ह नेतां जानकारी बियादीगु दु । थौंया वैठकं थीथी विभागया प्रमुखत क्वःछ्यूसां नं दुजःत धाःसा प्रमुख थःम्हं क्वःछिना मेगु केन्द्रीय समितीया वैठकय् प्रस्तावयारुपं हयेमालीगु जूगु दु ।,http://www.nepalmandal.com/content/2014.html
राष्ट्रिय सहमतिया सरकार माःगु दु - क. प्रकाश ,"Fri Jun 12, 2009  8:42 am",एकिकृत नेकपा माओवादीया वरिष्ठ नेता नारायणकाजी श्रेष्ठ प्रकाशं न्हूगु संविधानया आधारभुत सहमति मालाः संक्रमणकालयात व्यवस्थित यायेत राष्ट्रिय सहमतिया सरकार माःगु धयादीगु दु । रिपोटस्र क्लव नेपालं येँय् याःगु साक्षात्कारय् न्वंवानादिसें उकिया नितिं जनताया निर्देशनकथंया सहमतिया सरकार दयेकेमाःगु खँय् बह ब्यूगु दु । देशय् आः नं देशी विदेशि षडयन्त्रकारीतय्सं ल्वापु हयेगु व संविधान निमार्ण ज्या ध्वस्त यायेगु कुतः यानाच्वंगु नेता प्रकाशं दावी यानादीगु दु । नागरिक सर्बोच्चताया विषयसं माओवादीं न्ह्याकूगु आन्दोलनलिपा सरकारया ध्यान आकर्षण जूगु धासें वय्कलं उकियात प्रधानमन्त्रीं निस्चित ईदुने पूवंकेगु प्रतिवद्धता वयेमाःगु धयादीगु दु । अथे मजूतले सदन व सतक आन्दोलन न्ह्याकाच्वनेगु नेता प्रकाशया धापू दु ।,http://www.nepalmandal.com/content/2015.html
संविधानसभाय् माओवादीया फरक मत ,"Thu Jun 11, 2009  8:03 pm",संविधानसभा अन्तर्गतया साँस्कृतिक व सामाजिक ऐक्यवद्धताया आधार निर्धारण समितिं न्ह्यब्वइगु प्रारम्भिक मस्यौदाय् एकीकृत नेकपा माओवादीया दुजःतय्सं फरक मत तइगु जूगु दु । मस्यौदाय् माओवादी जनयुद्ध मतसे सशस्त्र द्वन्द्व धइगु शब्द तइगु जुइवं माओवादीं फरक मत तइगु जूगु खः । समितिइ मतदान जूबले जनयुद्ध तयेमाःगु पक्षय् िझंनिगू व सशस्त्र द्वन्द्व तयेमाःगु पक्षय् झिंगुंगू मत लाःगु खः । समितिइ मतदान याये ज्यू कि मज्यू धइगु विषयसं दुजःत हे अन्यौलय् लानाः संविधानसभाया नायःलिसेया सहलहलिपा फरक मतसहित मस्यौदा संविधानसभाय् न्ह्यब्वयेगु सहमती जूगु समितिया सभापति नवोदिता चौधरीं जानकारी बियादीगु दु । थौंया संविधानसभाया बैठक विवादया कारण पलख च्वनाः स्थगित जूगु खः । समितिइ मधेशवादी दलं हिन्दी भाषायात नेपालीलिपा निगूगु कामकाजया भाषा दयेकेमाःगु अडान तयेवं विवाद नं समाधान जुइमफुगु खः । राष्ट्रिय हितया संरक्षण समितिं तयार याःगु मस्यौदा नं फरक मतसहित संविधान सभाय् न्ह्यब्वःगु खः । थ्वहे भुवलय् प्रान्तीय क्षेत्रया निर्वाचन प्रणालीयाबारे दलतदथुइ सहमती जुइमफयेवं राज्यया शासकीय स्वरुप निर्धारण समितिया सहलह अनिश्चितकालया नितिं स्थगित जूगु दु ।,http://www.nepalmandal.com/content/2016.html
सभाध्यक्ष तंचाल ,"Thu Jun 11, 2009  8:04 pm",संविधानसभाया नायः सुवासचन्द्र नेम्वाङं साँस्कृतिक व सामाजिक ऐक्यबद्धताया आधार निर्माण समितिया सभापति नवोदिता चौधरीयात संविधानय् जनयुद्ध व सशस्त्र विद्रोह मध्ये छु तयेगु धइगुबारे समितीइ चुनाव याकूगुलिं थौं स्पष्टिकरण पुवंगु दु । नेम्वाङं कार्यकक्षय् चौधरीयात सःताः स्पष्टिकरण पुवंगु खः । बहुमतपाखें निर्णय यायेगु व उकिइ असहमत जुइगुिलं फरक राय संविधानसभाय् बिइफइगु व्यवस्था दयेक दयेकं चुनाव याकूगुलिं सभाध्यक्षं असन्तुष्टि प्वंकूगु खः । थ्व स्वयां न्ह्यः थःम्हं समितिइ चुनाव मयाकेत निर्देशन बियां नं चुनाव याकूगुलिं च्यूताः प्वंकूसें नेम्वाङं आः अथे मयायेत फुक्क समितियात इनाप याःगु जानकारी ब्यूगु दु ।,http://www.nepalmandal.com/content/2017.html
नेपाली काँग्रेसया निर्वाचनया  तालिका हिलीगु ,"Thu Jun 11, 2009  8:04 pm",नेपाली काँग्रेसया संसदीय नेता ल्ययेगु नितिं आइतवाः जुइ धयातःगु निर्वाचनया तिथि लिचिलीगू जूगु दु । कांग्रेसया छुं नेतातय्गु इनापय् निर्वाचनया तिथि चिकेत्यंगु निर्वाचन समितिया सभापति आनन्दप्रसाद ढुंगानां जानकारी बियादीगु दु । कांग्रेसया छम्ह नेतायाकथं संसदीय दलया नेता जुइत तयार जुयाच्वंम्ह नेता शेरबहादुर देउवा व सुजाता कोइरालाया दवाबय् निर्वाचनया तिथि चीकूगु खः ।,http://www.nepalmandal.com/content/2018.html
सीमा क्षेत्रय् कडा निगरानी यायेत प्रधानमन्त्रीया निर्देशन ,"Thu Jun 11, 2009  8:04 pm",प्रधानमन्त्री माधवकुमार नेपालं शान्ति सुरक्षा सुदृढ यायेत व सीमा क्षेत्रय् कडा निगरानी यायेत सुरक्षा निकायया प्रमुखतय्त निर्देशन बियादीगु दु । थौं सुथय् प्रधानमन्त्री निवास वालुवाटारय् जूगु सुरक्षा प्रमुखतलिसेया सहलहसं वय्कलं उगु निर्देशन बियादीगु खः । भारतलिसे स्वाःगु नेपाली सिमा अतिक्रमण जूगु सिमा क्षेत्रया नागरिकत विस्थापित जूगु व अपराधिक गतिविधित अप्वःगु इलय् वय्कलं थज्याःगु निर्देशन बियादीगु खः ।,http://www.nepalmandal.com/content/2019.html
राष्ट्रिय सहमतीया बिकल्प मदु : प्रम नेपाल ,"Thu Jun 11, 2009  8:04 pm",प्रधानमन्त्री माधव कुमार नेपालं राष्ट्रिय सहमतीया बिकल्प मदुगु धयादीगु दु । वय्कलं आः सहमती व सहकार्यया राजनीतिइ छुं गतिरोध खनेदुगु जूसां नं व याकनं हे अन्त्य जुइगु विश्वास प्वंकूगु दु । थौं सुथय् हेटौंडा ६ गौरीटारय् राष्ट्रिय खेलकुद प्रतिष्ठानया शिलान्यास यासें वय्कलं उगु खँ धयादीगु खः । न्हापाया गठित परिस्थितीइ छप्पँ जुयाः न्ह्यःने न्ह्याःगु लुमंकादिसें वय्कलं दलतय्त सहकार्य यायेत इनाप यानादीगु दु । जनतां शान्ति सुरक्षा व जनपक्षिय संबिधान मालाच्वंगु धासें प्रधानमन्त्री नेपालं उकिया निितं सरकार कि्रयाशील दुगु धयादीगु दु । थ्वहे भुवलय् हेटौंडा बसोबास बस्ति संरक्षण समाजं थौं हे प्रधानमन्त्री नेपालयात ज्ञापन पत्र लःल्हाःगु दु । हेटौंडायात मानव बस्ती घोषणा यायेमाःगु वा राजमार्ग विस्तार यायेगु ज्या तत्काल कार्यान्वयनया माग यासें समितिया एक्सन कमिटिया नायः अरुणराज सुमार्गीं ज्ञापन पत्र लःल्हाःगु खः । ज्ञापन पत्र कयादिसें प्रधानमन्त्रीं सरकारं पूर्णता दयेधुंकाः माग पुरा यायेगु आश्वास बियादीगु नायः सुमार्गीं जानकारी बियादीगु दु ।,http://www.nepalmandal.com/content/2020.html
राष्ट्रिय सरकार थ्व हे खः : केसी ,"Wed Jul 1, 2009  7:23 pm",नेपाली कांग्रेसया नेता अर्जुननरसिंह केसीं एमाले नेतृत्वय् गठन जूगु सरकार हे राष्ट्रिय सरकार जूगु खँ धयादीगु दु । बुधवाः येँय् रिपोटस्र क्लबय् जूगु छगू ज्याझ्वलय् नेता केसीं आःया सरकार हे राष्ट्रिय सरकार जूगुलिं माओवादीयात नं थ्व सरकारय् ब्वति कायेत इनाप यानादिल । माओवादीं थःगु नेतृत्वय् याकनं हे राष्ट्रिय सरकार गठन जुइगु खँ धयाच्वंगु ईलय् वयेकलं थ्व खँ धयादीगु खः । नेता केसीं माओवादीं सरकारय् नं मवइगु व संसद नं अवरोध यानाच्वंगु धासें आपत्ती प्वंकादिल । अथेहे माओवादी नेता देव गुरुङं राष्ट्रपतिया पलाः मिभंकूतल्ले संसद चलेजुइ मबीगु खँ धायादीगु दु । वयेकलं सरकारं राष्ट्रपतिया पलाः भिंकेगू ज्या यायेवं संसद चलेजुइबीगु खँ धयादिल ।,http://www.nepalmandal.com/content/2522.html
खुलाःया दुने कमैया पुर्नस्थापना ,"Wed Jul 1, 2009  7:42 pm","मन्त्रिपरिषदया बैठकं खुलाःया दुने मुक्त कमैया पुर्नस्थापना यायेगु निर्णय याःगु दु । बुधवाः च्वंगु बैठकं कमैया पुर्नस्थापना याये ल्यंदनीगु जिल्लाय् खुलाःया दुने ज्या क्वचायेकीगु निर्णय याःगु दु । अथेहे येँया फोहोर व्यवस्थापन यायेगु निंतिं नुवाकोटया बन्चरे डाँडाय् फोहोर ल्याण्ड फिल्ड साइड त्ययेगु निर्णय नं याःगु दु । सरकारया प्रवक्ता व सुचना व संचारमन्त्री शंकर पोखरेलया कथं सरकारं नेपाल टेलिभिजनया अध्यक्षय् कुन्दन अर्याल, चलचित्र विकास बोर्डय् अमर गिरी, गोरखापत्र संस्थानया अध्यक्षय् विजय चालिसे व महाप्रवन्धकय् शंभु श्रेष्ठ, राससलय् बालकृष्ण चापागाई व गुठी संस्थानय् नारायणप्रसाद आचार्ययात नियुक्त याःगु दु । मन्त्रिपरिषदया मेगू बैठक सोमवाः च्वनीगु जूगु दु ।",http://www.nepalmandal.com/content/2524.html
संविधानसभाया मस्यौदाय् विवाद कायम ,"Wed Jul 1, 2009  7:27 pm",बुधवाः च्वंगु संविधानसभाया पूर्ण बैठकय् सांस्कृतिक व सामाजिक ऐक्यबद्धता आधार निर्धारण समितिं तय याःगु संविधान सम्बन्धी मस्यौदाय् विवाद जूगु दु । समितिं तयार याःगु मस्यौदाय् सहलह यायेत बुधवाः प्यक्वःगु खुशी संविधानसभाया पूर्ण बैठकय्  माओवादी जनयुद्धया अपमान जूगु धासें आपत्ती प्वंकूगु खसाः मधेशवादी नेतातय्सं हिन्दी भाय्यात सरकारी ज्याखँया भाय् कथं छय्लेत माग याःगु दु । बैठकय् एमालेया सभासद् भीम रावलं खस भाय् नेपाःया सम्पर्क भाय् जूगुलिं थुकीयात हे औपचारिक सरकारी ज्याखँया भाय् कथं छयलेमाः बिचाः प्वंकादीगु खसाः कांग्रेसया दीपकुमार उपाध्यायं भाय् सम्बन्धि निर्णय भाय् आयोगं याइगु जूगुलिं आः थुकीया विषयस विवाद यायेम्वःगु धयादिल । अथेहे तराई-मधेश लोकतान्त्रिक पार्टीया सभासद् हृदेश त्रिपाठीं पहाडय् खास भाय् सम्पर्क भाय् जूगु तर मधेशय् हिन्दी भाय् सम्पर्क भाय् जूगु धयादिल । बैठकय् माओवादी सभासद् अग्निप्रसाद साप्कोटां राष्ट्रिय स्वाभिमानया रक्षाया निंतिं न्हूगु संविधानय् जनयुद्ध च्वयेमाः धयादिल ।,http://www.nepalmandal.com/content/2523.html
कतारय् पानी जहाज दुर्घनाय् लानाः १२ नेपा:मित बेपत्ता ,"Wed Jul 1, 2009  8:00 pm","कतारया दोहय् च्वंगु छगू कम्पनीइ कार्यरत झिंनिम्ह नेपा:मित नापं नीगुम्ह कामदारत दोहा नापसंया समुन्द्रय् पानी जहाज दुर्घटना जुया बेपत्ता जूगु दु । बेपत्ता जुपिं मध्ये न्ह्यम्हसिया सीम्ह लुइकूगु दुसाः खुम्हेसित जिवित हे उद्धार याःगु दु । उद्धार यापिं खुम्ह मध्ये स्वाम्ह भारतीय नागरिक जूगु खँ धासां मेपिं स्वम्ह गनया खः धकाः सीकेमफुनी । युएईया पाखें कतारय् वनीगु झ्वलय् जहाज दुर्घटना जूगु खः । दुर्घटना जूगु जहाजय् १२ नेपाःमि, ११ भारतीय व छम्ह बंगलादेशी दुगु खँ सीदुगु दु । जहाजय् २४म्ह एचबीके कम्पनीया कामदार, २म्ह छगू क्याटरिगं कम्पनी व ९म्ह चालक दलया दुजःत जूगु खँ धाःगु दु । तनाच्विपं यात्रुत मालेगु ज्या जुयाचवंगु दुसाः उद्धारयापिं सामान्य उपचार लिपाः कम्पनीइ छ्वःगु द ।",http://www.nepalmandal.com/content/2525.html
ईलय् हे संविधान निर्माण जुइ : कोइराला ,"Thu Jul 2, 2009  8:42 pm",पुलांम्ह प्रधानमन्त्री व नेपाली कांग्रेसया सभापति गिरिजाप्रसाद कोइरालां निर्धारित ईलय् हे संविधान निर्माण यायेगु ज्या क्वचाइगु खँ धयादीगु दु । बिहीवाः थःगु गृह जिल्ला विराटनगरय् कांग्रेस कार्यकतानाप खँल्हाबंला यानादिसें कोइरालां ईलय् हे संविधान निर्माण जुइगुलिं थुकी संका मयायेत कार्यकतातय्त इनाप यानादिल । वयेकलं छिमेकी देय्तय्सतं नं ईलय् हे संविधान निर्माण जुइमाःगु खँ धयाच्वंगु धासें निर्धारित ई दुने हे संविधान निर्माण यायेगु ज्या क्वचाइगु विश्वस प्वंकादिल । सभापति कोइरालां फुक्क दलत छधी जुयाः राष्ट्रिय सरकार दयेकेधुंकाः संविधान दयेकेगु धयादिसें दलतय्त सत्ता समीकरणय् स्वयां नं संविधान दयेकेगुयात महत्वपूर्ण तायेकाः न्ह्यःने न्ह्यायेत इनाप यानादीगु दु । अथेहे वयेकलं नेपालय् छुं पुचःलं विदेशी हस्तक्षेप जूगु धकाः हल्ला यानाच्वंगु धासें नेपालय् छुं नं कथंया विदेशी हस्तक्षेप मजूगु दाबी यानादिल ।,http://www.nepalmandal.com/content/2549.html
प्रविणता प्रमाणपत्र तह खारेज बारे सहलह ,"Thu Jul 2, 2009  8:41 pm",त्रिभुवन विश्वविद्यालयं प्रविणता प्रमाणपत्र तह खारेज यायेत याःगु निर्णयया खँय् सहलह यायेत संविधानसभाय् प्रतिनिधित्व याइगु फुक्क दलया ल्याय्म्ह नेतात सहलहया निंतिं न्ह्यज्याःगु दु । माओवादी संविधानसभा दलया ज्याकुथिइ न्ह्याःगु सहलहस त्रिविया निर्णय या:गु खँय् छु यायेगु धइगु खँय् सहलह जूगु खः । थ्व स्वयां न्ह्यः झिंस्वंगू विद्यार्थी संगठनतय्सं त्रिविया उगु निर्णय लितः कायेमाःगु मखुसा आन्दोलनय् वनेगु निर्णय यायेधुंकूगु दु ।,http://www.nepalmandal.com/content/2547.html
राष्ट्रिय सरकारया विकल्प मदु : यादव ,"Thu Jul 2, 2009  8:43 pm",मधेशी जनअधिकार फोरमया नायः उपेन्द्र यादवं राष्ट्रिय सरकारया विकल्प मदुगु धयादीगु दु । बुधवा: निसें वीरगन्जय् न्ह्याःगु फोरमया जिल्ला व भ्रातृ संगठनतय्गु मंकाः अन्तरक्रियाय् ब्वति काय् धुंका: बिहीवा: सञ्चारक:मित लिसे खँल्हाबंल्हा यानादिसें नायः यादवं थज्याःगु खँ धयादीगु खः । वय्कलं राष्ट्रिय सरकार गठनया निंतिं सहमति जुइधुंकाः जक सरकारया नेतृत्व सुनां याइ धइगु विषय क्वःछुइमाःगु धयादीगु दु । नेपाःया सीमा भारतीय पक्षपाखें अतिक्रमण यानाच्वंगु  विषयस कुटनीतिक माध्यमपाखें समस्याया समाधान मालेमाःगु वय्कलं धयादीगु दु । जिल्ला व भ्रातृ संगठनया नायःतय्त पार्टी अनुशासन संगठन सुदृढीकरण प्रशिक्षण व भाबी संघर्षया निंतिं तयार यायेगु निंतिं अन्तरक्रिया ग्वसाः ग्वःया:गु खँ नायः यादवं धयादीगु दु । ज्याझ्वलय् उगु पार्टीया तराईया झिंखुगू जिल्लाय् दुगु जिल्ला नायः व भ्रातृ संगठनया नायःतय्गु ब्वति दुगु खः ।,http://www.nepalmandal.com/content/2551.html
राष्ट्रपतिय शासन लागू यायेगु षड्यन्त्र : वैद्य ,"Thu Jul 2, 2009  8:43 pm",एकीकृत नेकपा (माओवादी)या वरिष्ठ नेता मोहन वैद्य 'किरणं' माओवादी व एमाले दथुइ ल्वापु जुइमाः धकाः तायेकूपिंसं माओवादीयात निरीह दयेकाः संकटकाल घोषणा यानाः राष्ट्रपतिय शासन लागू यायेगु षड्यन्त्र यानाच्वंगु खँ धयादीगु दु । बिहीवा: छगू ज्याझ्वलय् न्ववायेगु झ्वलय् वय्कलं संकटकाल घोषण यानाः राष्ट्रपतिय शासन लागू यायेत एमालेया ओली गुट जिम्मेवार जुइगु नं धयादीगु दु । नेता वैद्यं विदेशी शक्तिया तुतां चुयाः दयेकूगु आःया सरकारं देय् व जनताया पक्षय् ज्या यायेमफइगु जूगुलिं नैतिकताया आधारय् याकनं सरकार त्वःतेमाःगु धयादीगु दु । थःत लोकतन्त्रया मतियार तायेकूपिंसं हे लोकतन्त्रयात स्यायेत्यंगु धयादिसें नेता वैद्यं मंकाः सरकार गठनया निंतिं एमाले दुनेया देश्भक्त व कांग्रेस दुनेया लोकतान्त्रिक शक्तिलिसे याकनं हे सहलह न्ह्यःने न्हयाकेगु धयादिल । वयेकलं देशय् खनेदुगु जटिल परिस्थितिलिसे ल्वायेत सतक संघर्षय् वनेगु धयादिसें आः च्वनीगु केन्द्रीय समितिया बैठकं सतक संघर्षया प्याकेज घोषणा यायेगु धयादीगु दु । सेना समायोजन विशेष समितिया नायःसं प्रचण्ड हे जुइमाःगु वय्कःया धापू दु । ज्याझ्वलय् न्वंवानादिसें काँग्रेस नेता डा. रामशरण महतं संसद न्ह्याके माओवादीं मब्यूसा अध्यादेशपाखें बजेट हइगु धयादिल । वय्कलं माओवादी नेतृत्वया राष्ट्रिय सरकार कांग्रेसं म्हगसय् तकं म्हंकेमफइगु धयादिसें वर्तमान एमाले नेतृत्वया सरकारयात हे राष्ट्रिय सहमतिया सरकारया स्वरुप बिइ धाःसा फइगु धयादीगु दु । निगू सेना समायोजन जुइ धकाः गनं न्ह्यथना मतःगु धयादिसें नेता महतं माओवादी जनसेना सेनाय् समायोजन जुइ धइगु छु नं ग्यारेन्टी मदुगु धयादिल ।,http://www.nepalmandal.com/content/2550.html
राष्ट्रिय सरकारया विकल्प मदु : कोइराला ,"Fri Jul 3, 2009  3:45 pm",नेपाली कांग्रेसया सभापति गिरिजाप्रसाद कोइरालां राष्ट्रिय सरकारया विकल्प मदुगु खँ धयादीगु दु । वयेकलं सरकारया नेतृत्व न्हाःगु दलं यासां निर्धारित ईया दुने हे संविधान निर्माण यानाः राष्ट्रिय सरकार निर्माण यायेमाः धयादिल । सभापति कोइरालाया गृह जिल्ला विराटनगरं शुक्रवाः येँय् लिहाझाये न्ह्यः प्रेस युनियन मोरङ शाखां ग्वसाःग्वःगु पत्रकारत नापलायेगु ज्याझ्वलय् न्वावयेगु झ्वलय् सभापति कोइरालां थंज्याःगु खँ धयादीगु खः । वयेकलं निर्धारित ईया दुने हे संविधान निर्माण मजूसाः थुकीया न्हापांगु सिकार माओवादी हे जुइगु धयादिसें परिस्थितिया बाध्यताया कारणं माओवादी सहमतिइ वइगु दाबी यानादिल । वयेकलं आःया राजनीतिक अवस्थाया गतिरोध अन्त्य यायेत माओवादी सहमतिइ मवःसाः देशय् अराजकता अप्वइगु धयादिल । सभापति कोइरालां निन्हु-प्यन्हुया दुने हे संसदया गतिरोध अन्त्य जुइगु दाबी यानादिसें आः नं माओवादीं संसद अवरुद्ध यासाः उकीया दुष्परिणमया जिम्मा माओवादीं हे कायेमाः धयादिल । १२ बुँदे समझदारी निसें आः तक अन्त्यय् वया जक सहमति जुइगु जुयाच्वंगु धासें कोइरालां आ: नं खँ जुयाच्वंगु व खँ सहमतिया लिक थ्यंगु धयादिल । राष्ट्रपतिया पलाः बारे कांग्रेसया अडान यथावत जूगु जानकारी बियादिसें सभापति कोइरालां नेपालय् नं भारतया राष्ट्रपतिया थें अधिकार बीमाःगु पक्षय् कांग्रेस दुगु खुलासाः यानादिल । वयेकलं सीमा विवाद कुटनीतिक पहलं समस्या ज्यंकेमाः धासें नेपाः व भारतया सरकारी पक्षं सहलह यानाः समस्या समाधान जुइगु धयादिल ।,http://www.nepalmandal.com/content/2563.html
बूपिंसं नेतृत्व याःगु सरकारय् माओवादी वनीमखु : प्रचण्ड ,"Wed Jul 1, 2009  4:23 pm","एकीकृत नेकपा (माओवादी)या अध्यक्ष पुष्पकमल दाहाल 'प्रचण्डं' माओवादी बूपिसं नेतृत्व याःगु सरकारय् छुं नं हालतय् मवनीगु खँ धयादीगु दु । वयेकलं थ्व सरकार विदेशीतय् इसाराय् निगरिक सर्वोच्चतायात हालांकयाः गठन जूगुलिं सरकारय् ब्वति काये मफइगु धयादिल । वयेकलं माओवादी नं थ्व सरकारय् ब्वति काई धकाः हल्ला यानाः कांग्रेस-एमाले गठबन्धनं थ्व सरकारया आयु अप्वेकेत स्वयाच्वंगु धयादिल, - 'माओवादी थ्व सरकारय् ब्वति काई धइगु उमिगु म्हगस पूवनीमखु ।' झिंन्यादँ लिपाः थःगु गां चितवनया शिवनगरय् थ्यंकादिम्ह अध्यक्ष प्रचण्ड थः छेँजः व सर्वसाधारणत नापलायेधुंकाः संचारकर्मीत नाप खँल्हाबंला यानादिसें याकनं हे माओवादी नेतृत्वया सरकार गठन जुइगु धयादिल । वयेकलं जनताया संविधान निर्माणया निंतिं व जनमतया कदर यायेगु निंतिं नं माओवादी नेतृत्वय् सरकार गठन जुइमाःगु दाबी यानादिल । कला सीता व काय् प्रकास सहित अन थ्यंकादिम्ह प्रचण्डं वि.सं. २०२६सालय् शिवनगर गांया हे नारायणी विद्यामन्दि विद्यालयं एसएलसी पास यानादीगु खः ।",http://www.nepalmandal.com/content/2501.html
अनमिनया भविष्यया विषयस सहलह ,"Thu Jul 2, 2009  8:44 pm",संयुक्त राष्ट्रसंघया सुरक्षा परिषद्या दुजः राष्ट्रया नेपाःसंच्वंपिं राजदूततय्सं बिहीवा: राष्ट्रसंघीय नेपाल मिसन अनमिनया प्रमुख कारिन ल्यानग्रेनलिसे नेपाःया शान्ति प्रक्रिया व अनमिनया भविष्यया विषयस सहलह या:गु दु । राष्ट्रसंघीय सुरक्षा परिषद्या विधान १८६४ या आधार कथं वइगु जुलाइ २३ खुन्हु ई फुइ त्यंगु अनमिनया ई हाकनं तनेमाःगु अवस्था वःगु खँय् वय्कःपिंसं च्यूताः प्वंकूगु दु । नेपाःया शान्ति प्रक्रियाप्रति थःपिनिगु न्ह्याबलें ग्वाहालि दइगु धयादिसें राजदूततय्सं तर अनमिनं ज्याया भाःला पूवंकाः याकनं लिहांवनेगु अवस्था वयेकेगु निंतिं नेपाःया राजनीतिक दलतय्सं लकस दयेकेमाःगु खँय् ब: ब्यूगु खँ अनमिन स्रोतं जानकारी ब्यूगु दु । वइगु जुलाई २०य् सुरक्षा परिषद्य् राष्ट्रसंघीय मू छ्यञ्जे वानकी मुनया नेपाः सम्बन्धी प्रतिवेदन दथुइ सहलह जुइत्यंगु दु ।,http://www.nepalmandal.com/content/2552.html
सिंहया स्वास्थ्य अवस्था आः खतरामुक्त ,"Thu Jul 2, 2009  8:44 pm","छुं दिंन्ह्य: निसें म्ह मफया येँया थापाथलीसं च्वंगु नर्भिक अस्पतालय् वासः याका च्वनादिम्ह वरिष्ठ गणतन्त्रवादी नेता रामराजाप्रसाद सिंहया स्वास्थ्य अवस्था आः खतरामुक्त जूगु दु । स्वन्हु न्ह्यःनिसें तसकं म्ह मफयेवं यंकूम्ह नेता सिंहया स्वास्थ्य अवस्था आः खतरामुक्त जूगु खँ नर्भिक अस्पताल स्रोतं जानकारी ब्यूगु दु । वासः याकाच्वंम्ह सिंहयात नापलायेत बिहीवा: सुथय् राष्ट्रपति डा. रामवरण यादव नर्भिक अस्पताल झायादीगु खः । सिंह राष्ट्रपति चुनावया झ्वलय् माओवादीयापाखें उम्मेदवार जुयादीगु खःसा यादवयात कांग्रेसं उम्मेदवार दयेकूगु खः । नूग:या ल्वय्, चिनीया ल्वय्चं पीडित सिंह दनेतकं मफुगु खः । पाकिन्सस ल्वय्या समस्या दुम्ह सिंहं मनूतकं बांलाक्क म्हमस्यूगु जानकारी वयेकया छेँजःलं ब्यूगु दु । नेपा:या गणतन्त्र पलिस्थाया निंतिं आजीवन संघर्ष यानाः झायादीम्ह सिंहयात २०४२ सालय् दरबारमार्गय् बम विस्फोट याकेगुलिइ ल्हाः दुगु द्धपनय् पञ्चायती सरकारं फाँसीया सजाय न्यंकूगु खः । वय्कः ताःहाकःगु ईतक भारतय् हे च्वनाः २०४६ सालया जनआन्दोलनलिपा जक नेपाः लिहां झायादीगु खः ।",http://www.nepalmandal.com/content/2553.html
एमाले-माओवादी बैठक समारात्मक ,"Sun Jul 5, 2009  4:55 pm",संसद गतिरोध अन्त्य यायेत च्वंगु नेकपा (एमाले) व एकीकृत नेकपा (माओवादी)या बैठक सकारात्मक जूगु खँ नेतातय्सं धाःगु दु । आइतवाः सिंहदरवारया एमाले संसदीया दलया ज्याकूथी च्वंगु बैठकय् ब्वति कापिं नेतातय्सं बैठक सकारत्मक जूगु खँ धाःसां सहमति धाःसा मजूनी । एमाले अध्यक्ष झलनाथ खनालं बैठक सकारात्मक जूगु प्रतिकृया बियादिसें सहमतिया कुतः जारी दुगु धयादिल । अथेहे माओवादी संसदीय दलया उपनेता नारायणकाजी श्रेष्ठ 'प्रकाशं' न्हापाया स्वयां थौंया बैठकय् छुं प्रगति जूगु धासें आः सहमतिया निंतिं कांग्रेस व एमाले च्वना थप सहलह याइगु धयादिल । बैठकय् माओवादीं प्रधानसेनापतिया पुर्नबहालि यायेत राष्ट्रपितं ल्ह्वंगु पलाःयात दुथ्याकाः प्रधानमन्त्रीं संसदय् सम्बोधन यायेमाःगु व राष्ट्रपतिया पलाःया बारे संसदय् सहलह याकेबीमाःगु खँ तःगु खः । एमालें प्रधानमन्त्रीया सम्बोधनय् माओवादीं ल्ह्वंगु  राष्ट्रपितया पलाःया विषय दुथ्याकेगु सहमति यासां संसदय् सहलह यायेगु विषयस निगू दलत दथुइ सहमति जुइमफुत । बैठकय् माओवादीं पार्टी दुने थप आन्तरिक सहलह यायेत ई फ्वनेवं थौंया बैठक नं बिना निष्कर्ष क्वचाःगु खः । <,http://www.nepalmandal.com/content/2592.html
माओवादी बैठक आइतवाः तकया निंतिं स्थगित ,"Sat Jul 11, 2009  3:56 pm",स्वन्हु न्ह्यः निसें न्ह्याना च्वंगु माओवादीया केन्द्रीय कमिटीया बैठक आइतवाः तकया निंतिं स्थगित जूगु दु । अध्यक्ष प्रचण्डया राजनीतिक प्रतिवेदनय् सहलह जुयाच्वंगु केन्द्रीय कमिटीया बैठक सरकारं संसदय् पेश याःगु नीति व ज्याझ्वः बारे शनिवाः संसदय् सहलह यायेगु क्वछीनातःगुलिं उकी माओवादीं विशेष ई कयाः न्ववागु ज्याझ्वः दुगुलिं बैठक स्थगित याःगु खः । माओवादीया वरिष्ठ नेता डा. बाबुराम भट्टराई विशेष ई कयाः न्ववायेवं माओवादीं संसदय् सहलह जुइगु नीति व ज्याझ्वःलय् ब्वति मकासें सहलह बहिस्कार याइगु खँ माओवादी प्रवक्ता दीनानाथ शर्माले जानकारी बियादिल ।,http://www.nepalmandal.com/content/2724.html
व्यवस्थापिका संसदया बैठक स्थगित ,"Sun Jul 5, 2009  4:55 pm",ताः ई निसें अवरुद्ध व्यवस्थापिका संसदया बैठक आइतवाः नं सूचं तिका सोमवाः तकया निंतिं स्थगित जूगु दु । मेगू बैठक सोमवाः स्वताः ईलय् च्वनीगु जूगु दु । आइतवाः सुथय् एमाले व माओवादी दथुइ माओवादीं अडान कयाच्वंगु राष्ट्रपतिया पलाःयात कयाः प्रधानमन्त्रीं संसदय् सम्बोधन यायेमाःगु माग प्रति एमाले सकारात्मक जुइवं आइतवाः संसदया गतिरोध अन्त्य जुइगु सम्भावना अप्वःगु खसां बैठकय् थप सहमति जुइमफुलिं थौंया संसद बैठक नं स्थगित यायेमाःगु खः ।,http://www.nepalmandal.com/content/2593.html
फोरमया अडानया कारणं ससंद बैठक च्वनेमफुत ,"Sat Jul 11, 2009  3:58 pm",मधेशी जनअधिकार फोरमया संसदी दलया आधिकारिकताया विवादया कारणं व्यवस्थापिका संसदया शनिवाःया बैठक च्वनेमफुत । फोरमया संस्थापन पक्षं संसदीया दलया आधिकारिकताय् निर्णय मजुतल्ले सदन न्ह्याके मबीगु अडान काःगु दु । फोरम संस्थापन पक्षं सिंहदरवारय् च्वंगु संसदीय दलया ज्याकू थःपिंत बीमाःगु अडान कयाच्वंगु दु । संस्थापन पक्षया सभासद् हरिनाराण यादवं विजयकुमार गच्छदारयात पार्टीं निष्काषन यानाःगु जानकारी संसद सचिवाय् यासां नं संसदीय दलया ज्याकूथीइ गच्छदार पक्षया नियन्त्रण दुगु धासें आपत्ति प्वंकूगु दु । शनिवाः सुथय् च्यताः ईलय् व्यवस्थापिका संसदय् सरकारं न्ह्यब्वःगु नीति व ज्याझ्वःस सहलह यायेगु क्वछीनातःगु खसां फोरमया आन्तरिक विवादया कारण निर्धारित ज्याझ्वः प्रभावित जूगु दु ।,http://www.nepalmandal.com/content/2725.html
हत्याया विरोधय् थौं नं प्रदर्शन ,"Thu Jul 9, 2009  4:29 pm","ख्वपःया स्थानीयवासीतय्सं आक्रमण यानाः स्यागु विषययात कयाः बिहीवाः नं प्रदर्शन याःगु दु । सीपिनि छेँजः, स्थानीयवासी व विद्यार्थीतय्सं याःगु प्रदर्शनया कारणं कोटेश्वरं निसें ख्वपः क्षेत्र बिहीवाः सुथं निसें तनावग्रस्त जुल । प्रदर्शनकारीतय्सं घटनाया विरोधय् थिमी, पेप्सीकोला, कौशलटार, जडिबुटी व कोटेश्वर क्षेत्रय् प्रदर्शन याःगु खः । ख्वपःया स्थानीयवासीतय्सं मचाः अपहरणया द्वपंबियाः दागु ईलय् मंगलवाः सीपिं सविन क्षेत्री व जीवन थापाया छेँजः, स्थानीयवासी व विद्यार्थीतय्सं दोषीयात कारवाहीया माग यासें टायर च्याकाः सतक अवरुद्ध याःगु खः । प्रदर्शनया कारणं अरनिको राजमार्ग जुया येँय् वइगु व येँय् जुया ख्वपः वनीगु सवारी साधानया आवगम पूर्णरुपं ठप्प जूगु खः । मंगलवाः ख्वपःय् जूगु घटनाय चितवन छेँय् जुयाः येँया पेप्सीकोला च्वनाच्वंम्ह क्षेत्री व पाल्पा छेँ जुयाः पेप्सीकोला हे च्वनाच्वंम्ह थापा सीगु खसाः मेपि निम्ह घाःपा जूगु खः ।",http://www.nepalmandal.com/content/2685.html
राष्ट्रपतिपाखें व्यवस्थापिका बैठकय् नीति व ज्याझ्व: प्रस्तुत ,"Thu Jul 9, 2009  8:33 pm","राष्ट्रपति डा. रामबरण यादवं न्हूगु संविधान ईलय् हे निर्माण यायेगु निंतिं सहमती, सहकार्य व सम्झौताय् ब: बियादीगु दु । आर्थिक दँ ०६६ /०६७ या नीति व ज्याझ्व: बिहीवा: व्यवस्थापिका संसदया दँ अधिवेशनय् न्हब्वयादिसें राष्ट्रपति यादवं कानुनी राज्य निर्माणया निंतिं सुरक्षा निकायया दक्वं अंग व निजामती कर्मचारीयात सतर्क तयेगु धयादिल । वयेकल‌‌ं राजमार्गय् जुइगु बन्द, हडतालयात दीकेत दक्वं दल च्वना: राष्ट्रिय सहमति यायेगु धयादिल । उकीया निंतिं स्वंगूगु पक्षया विमा ज्याझ्व: लागु यायेगु धयादिल । येँया गोकर्णय् सहिद पार्क व चम्पादेवीलय् जाति संग्रहालयया निर्माण यायेगु जानकारी बियादिल । अथेहे वयेकलं संविधान निर्माण याये न्ह्य: हे माओवादी सेनाया रेखदेख व समायोजन यायेगु ज्या क्वचायेकीगु खँ न्ह्यथंनादीगु दु । स्थानिय निकायया निर्वाचन मजुतल्ले उकिया निंतिं अन्तरिम व्यवस्था यायेगु खँ राष्ट्रपति यादवं धयादिल । गणतन्त्र नेपा:या न्हापांम्ह राष्ट्रपतिया कथं व्यवस्थापिका संसदय् निक्व:गु खुसी सम्बोधन यासें राष्ट्रपति यादवं मधेसी जनअधिकार फोरम लगायत मेमेगू पक्षनाप जूगु सहमतियात कार्यान्वयन याइगु धयादिल । उकीया निंतिं राष्ट्रिय शान्ति व पुर्नस्थापना आयोग गठन यायेगु घोषण यानादिल । मुक्त कमैया, भूमीहीनया निंतिं विशेष ज्याझ्व: ह्येगु धयादिल । वयेकलं किसानतय् खाद्य मलया विक्री वितरणय् सहुलियतया व्यवस्था याइगु ज्याझ्वं ह्येगु जानकारी बियादिल । जनतायात सेवा, सुविधा बीत सरकारी ज्याझ्व:यात चुस्त व दुरुस्त देयेकीगु धयादिल । विद्युत संकट समाधानया निंतिं ग्रामिण विद्युतीकरणय् विशेष ब: बीगु धयादिल । ज्याझ्व:लय् विपन्न व गरीव बर्गया निंतिं राज्य सुविधा परिचय पत्र वितरण यायेगु व उकीया हे आधारय् सरकारी सुविधाय् प्राथमिकता बीगु व्यवस्था या:गु दु । अथेहे राष्ट्रसेवक कर्मचारीतय् मनोबल उच्च यासें कार्य दक्षताया अभिबृद्धि यायेत व स्वच्छ व दक्ष प्रशासन मार्फत जनविश्वास आर्जन यायेगु धासें नीति व ज्याझ्व:लय् उच्चस्तरीय तलव आयोगया प्रतिवेदनयात आधार देयेका सुविधाय् समयानुकुल अप्वयेकीगु खँ न्हयथंनात:गु दु । व्यवस्थापिका संसदय् राष्ट्रपति यादवं नीति व ज्याझ्व: न्ह्ब्व:गु ईलय् एकीकृत नेकपा (माओवादीं) बहिष्कार मयासें सक्रिय ब्वति मकायेगु नीति कथं माओवादीया पाखें संसदीय दलया उपनेता नाराणकाजी श्रेष्ठ प्रकाश व प्रमुख सचेतक पोष्टबहादुर बोगटीं जक ब्वति का:गु ख: ।",http://www.nepalmandal.com/content/2687.html
नेपाल विकास बैंकया संरक्षक व अध्यक्षयात ज्वनेत पत्राचार ,"Thu Jul 9, 2009  7:51 pm","नेपाल राष्ट्र बैंकं नेपाल विकास बैंकया संरक्षक उत्तम पुन व अध्यक्ष अमर गुरुङयात ज्वनेत प्रहरीयात पौ च्वःगु दु । नेपाल विकास बैंकय् जूगू छगू अर्ब च्यागू करोड बराबरया ठगी, हिनामिना व हानी-नोक्सानीया निंतिं तत्काल ज्वनां कारवाही यायेत प्रहरीयात पौ च्वःगु ख: । केन्द्रीय बैंकं निगू ब्याग्लं पौ च्वयाः ठगी, हिनामिना, हानी-नोक्सानीया सम्बन्धय् उगु बैंकया पदाधिकारीतय्सं याःगु अपराधया अनुसन्धान याना कानुनी कारबाही यायेत नेपाल सरकार, गृह मन्त्रालय, प्रहरी प्रधान कार्यालय - येँ, अर्थमन्त्रालय, राजश्व विभाग - यल व अर्थ मन्त्रालय आन्तरिक राजश्व विभाग - येँय् पौ छ्वःगु खः । बैंकया पदाधिकारीतय्सं गैर कानुनी रुपं होलिल्याण्ड स्कूल, द गोर्खा हाइड्रोपावर प्रालि व सिने साउण्ड इण्डष्ट्रिज लगायत संघ संस्थायात त्यासाः ब्यूगु व बैंकया ७२ करोड ३२ लाख निक्षेप जोखिमय् लाकूगु खँ राष्ट्र बैंकं धाःगु दु । अथेहे उमिसं लगानीकर्तापाखें ३६ करोड स्वयां अप्वः ध्यबा ठगय् याःगु खँ राष्ट्र बैंकं पिथंगु विज्ञप्ति न्ह्यंथनातःगु दु ।",http://www.nepalmandal.com/content/2686.html
नीति व ज्याझ्वःलय् कांग्रेस असन्तुष्ट ,"Fri Jul 10, 2009  2:34 pm",सत्तारुढ नेपाली कांग्रेसं सरकारया नीति व ज्याझ्वः एकपक्षीय जूगु धासें असन्तुष्टि प्वंकूगु दु । कांग्रेस शीर्ष नेतातय् शुक्रवाः सुथय् च्वंगु बैठकं सरकारया नीति व ज्याझ्वः एकपक्षीय जूगु ठहर याःगु खँ संसदीय दलया नेता रामचन्द्र पौडेलं जानकारी बियादिल । सरकारया नीति व ज्याझ्वःस कांग्रेसया मुद्दा समावेश मयाःगु धासें नेता पौडेलं असन्तुष्टि प्वंकादीगु ख: । कांग्रेसया मुद्दा गरिवनाप विशेश्वर लगायत विषयत सरकारया नीति व ज्याझ्वलय् दुमथ्याकूगु धासें थुकीयात एकपक्षीय जूगु ठहर कांग्रेसं याःगु दु । शुक्रवाः च्वंगु बैठकं कांग्रेसया मुद्दात प्रधानमन्त्रीया सम्बोधन व बजेटय् समावेश यायेमाःगु माग नं याःगु दु । अथेहे कांग्रेसं बजेटय् दुथ्याकेमाःगु विषयया बारे नं बैठकय् सहलह याःगु खः । अथेहे प्रमुख प्रतिपक्षी दल एकीकृत नेकपा (माओवादीं) सरकारया नीति व ज्याझ्वःया छुं नं अर्थ मदुगु ठहर याःगु दु । शुक्रवाः च्वंगु माओवादी संविधान सभा दलया बोर्ड बैठकं थ्व निर्णय याःगु खः । माओवादी वरिष्ठ नेता डा. बाबुराम भट्टराईं सरकार हे अवैधानिक जूगुलिं थंज्याःगु सराकारं हःगु नीति व ज्याझ्वःया छुं नं अर्थ मदुगु धयादिल । वयेकलं सरकारया नीति व ज्याझ्वःया बारे मेमेगु दलनाप नं सहलह यायेगु जानकारी बियादिल ।,http://www.nepalmandal.com/content/2703.html
अपराधीतय्त राजनीतिक संरक्षण : गृहमन्त्री ,"Fri Jul 10, 2009  3:23 pm","गृहमन्त्री भीम रावलं अपराधीतय्त राजनीतिक संरक्षण दुगुलिं शान्ति, सुरक्षा कायम यायेत थाकूगु खँ धयादीगु दु । वयेकलं राजनीतिक संरक्षण जूगुलिं उमिगु मनोवल थहांवनाच्वंगु धयादिल । शुक्रवाः एमालेया संसदीय दलया बैठकय् वयेकलं राजनीति व आपराधीक ज्यायात छथ्ये हे तयाः स्वयेगु ज्या जुयाच्वंगु खँ धयादिल । वयेलकं एमाले दुने नं आपराधीक तत्वत दुगु धासें उमित नं कारवाही यायेगु जानकारी बियादिल । तराईलय् राजनीतिक स्वयां नं आपराधीक पुचःत यक्वः दुथु धासें गृहमन्त्री रावलं तराईलय् जक १०७गू सशस्त्र पुचःत दुगु धासें उमि नाप सरकारं वार्ता मयाइगु धयादिल । वयेकलं अपराधीतय्त कारवाही यायेगु ज्याय् ग्वाहालि यायेत एमालेया सभासदतय्त इनाप यानदिल ।",http://www.nepalmandal.com/content/2704.html
ख्वपःया घटनाय् घाःपा जुम्ह थप छम्ह मन्त ,"Fri Jul 10, 2009  3:51 pm",ख्वपःया चपाचोय् मचा अपहरण याःवगु द्वपं बियाः स्थानीयवासितय्सं दागु ईलय् घाःपा जुम्ह थप छम्ह सीगु दु । मंगलवाः हिमचुलि बोर्डिङ स्कूलया विद्यार्थीयात अपहरण याःवगु द्वपं बियाः दागु इलय् प्यम्ह सख्त घाःपा जुया यलया बी एण्ड बी अस्पतालय् वास याकेत यंकूगु खसाः मंगलवाः हे सविन क्षेत्री व जीवन थापा मदुगु खः । अथेहे वास याकच्वंपिं निम्ह मध्ये वसन्त लामा शुक्रवाः सुथय् गुताः ईलय् अस्पतालय् मदुगु खः । मदुम्ह लामा कोटेश्वरय् च्वंगु नवज्योति इङ्गलिस बोर्डिङ स्कूलय् ब्वनाच्वम्ह झिंन्यादँ जक दुम्ह खः । शुक्रवाः हे ख्वपः घटनाया बारे छानबिन यायेमाःगु व हत्यारातय्त कारवाही यायेमाःगु माग यासें मदुपिनि छेँजःपिसं गठन याःगु संघर्ष समितिं ख्वपः जिल्ला प्रशासनय् धर्ना ब्यूगु दु । अथेहे संघर्ष समितिं हत्यारातय्त कारवाही यायेत प्रशासनयात नीप्यघौया अल्टिमेतम नं ब्यूगु दु । ख्वपः घटनाय् मदुम्ह जीवन थापाया मांया संयोजक्तोय् न्ह्यम्ह दुजः दुगु संघर्ष समिति गठन याःगु खः ।,http://www.nepalmandal.com/content/2706.html
हिंसां राजनीतिक उदेश्य प्राप्त जुइमखु : प्रधानमन्त्री ,"Fri Jul 10, 2009  3:26 pm","प्रधानमन्त्री माधवकुमार नेपालं हिसांया माध्यमं गुंनं शक्तिं राजनीतिक उदेश्य प्राप्त यायेमफइगु खँ धयादीगु दु । वीरगञ्जय् शुक्रवाः नेश्नल मेडिकल कलेज शिक्षण अस्पतालया उल्लेज्या यानादिसें प्रधानमन्त्री नेपालं राजनीतिक उदेश्य हिसांया माध्यमं प्राप्त मजुइगु धासें दक्वं खँया हल संवाद मार्फत यायेफइगु धयादिल । वयेकलं तराईलय् सशस्त्र संघर्ष यानाच्वंगु पुचःयात नं वार्ताया माध्यमं समस्या समाधन याये फइगु धयादिल । सशस्त्र पुचःतय्त वयेकलं हिसां हत्या त्वताः वार्ताय् वयेत इनाप यानादिल । सरकारया मुख्य ध्यान शान्ति प्रकृयायात तार्किक निष्कर्षय् थ्यंकेगु व संविधान निर्माण ईलय् हे क्वचायेकेगु धासें प्रधानमन्त्री नेपालं आःया प्रमुख आवश्वकता संवाद, सहमति व सहकार्य जूगु धयादिल । वयेकलं धैर्यता, लगनशिलता व संयमता दुसां न्ह्यागु कथंया लक्ष्य नं प्राप्त यायेफइगु धासें दक्वं राजनीतिक पार्टीत छप्पं जुयाः न्ह्या वनेगुया विकलप मदुगु धयादिल ।",http://www.nepalmandal.com/content/2705.html
नीति व ज्याझ्वलय् च्यागू संसोधन प्रस्ताव दर्ता ,"Fri Jul 10, 2009  6:54 pm","राष्ट्रपति डा. रामवरण यादवं बिहीवाः व्यवस्थापिका संसदय् न्ह्यब्वयादीगु सरकारया नीति व ज्याझ्वःलय् असन्तुष्टि प्वंकूसें शुक्रवाः च्यागू संसोधन प्रस्ताव दर्ता जूगु दु । शुक्रवाः मधेशी जनअधिकार फोरम, सद्भावना पार्टी (आनन्ददेवी), नेकपा (माले), नेपाल मजदुर किसान पार्टी, नेकपा संयुक्त, राप्रपा नेपाल, संघीय लोकतान्त्रिक माचं संसोधन प्रस्ताव दर्ता याकूगु खः । शुक्रवाः सुथय् झिताः ईलंनिसें न्हिनय् स्वताः ईलय् तक संसोधन प्रस्ताव दर्ता यायेत ब्यूगु ईया दुने च्यागू संसोधन प्रस्ताव दर्ता जूगु खँ संसद सचिवालयं जानकारी ब्यूगु दु । सत्ता साझेदार नेपाली कांग्रेसं संसोधन दर्ता मयासां थुकीयात एकपक्षिय जूगु धासें असन्तुष्टि प्वंकूगु दुसाः प्रमुख प्रतिपक्षी दल एकीकृत नेकपा (माओवादीं) धासां अवैध सरकारं हःगु ज्याझ्वःया छुं अर्थ मदुगु धासें सहमति प्वंकेमफइगु खँ धाःगु दु ।",http://www.nepalmandal.com/content/2721.html
सभापतिया निंतिं सुशिल कोइरालां उम्मेदवारी बीगु ,"Fri Jul 10, 2009  6:56 pm","नेपाली कांग्रेसया कार्यवाहक सभापति सुशिल कोइरालां पार्टीया महाधिवेशनय् सभापतिया निंतिं उम्मेदवारी बीगु घोषणा यानादीगु दु । शुक्रवाः रिपोटर्स क्लबय् जूगु साक्षात्कार ज्याझ्वलय् कार्यवाहक सभापति कोइरालां थ्व खँ धयादीगु खः । वयेकलं पार्टीया महाधिवेशन कात्तिक-मंसिस दुने जुइगु जानकारी नं बियादिल । सरकारया नीति व ज्याझ्वःलय् गरिवनाप विशेश्वर, गणेशमान शान्ति अभियान, महिला जागरण अभियान लगायत ज्याझ्वःत दुमथ्याकूगु धासें वयेकलं असन्तुष्टि प्वंकादिल । कार्यवाहक सभापति कोइरालां वर्तमान सरकार सर्वदलीय सरकार जूगुलिं दक्वसित दुथ्याकाः न्ह्यावने माःगु धयादिल । राष्ट्रपतिं बिहीवाः न्ह्यब्वःगु नीति व ज्याझ्वलय् त्वःफिउगु खँत प्रधानमन्त्रीं थःगु सम्बोधनय् दुथ्याकीगु विश्वास कोइरालां प्वंकादिल । वयेकलं दण्डहीनताया अन्त्य व शान्ति सुरक्षाया प्रत्याभूति बीत सरकार जिम्मेवार जुइमाःगु धयादिल ।",http://www.nepalmandal.com/content/2722.html
राष्ट्रपतिपाखें संहिष्णुता कायम यायेत इनाप ,"Fri Jul 10, 2009  7:00 pm","राष्ट्रपति डा. रामवरण यादवं देशय् जातिय व क्षेत्रीय अतिवादया नारा चरम रुप काःगु धासें सहिष्णुता आवश्यक जूगु धयादिल । शुक्रवाः येँय् साहित्यकार तथा प्राध्यापक दैवज्ञराज न्यौपानेया सार्वजनिक अभिनन्दा यायेगु ज्याझ्वलय् न्ववानादिसें वयेकलं जनता दथुइ पारस्परिक सद्भाव व सहिष्णुता आवश्यक जूगु धयादिल । वयेकलं राष्ट्र व राष्ट्रियताया सन्दर्भय् व मानवीय संवेदनाया अभिवृद्धिइ साहित्याया अतुलनीय भूमिका दुगु धयादिल  । राष्ट्रपति यादवं नेपाः बहुभाषा व सम्पदाया तःमि देय् जूगु धासें दक्वं भाय्, संस्कृति व साहितायात संरक्षण यायेमाःगु व सभ्य समाजया निर्माणय् भाषा साहित्या भूमिका उल्लेखनिय जुइगु धयादिल । ज्याझ्वलय् राष्ट्रपति यादवं दोसल्ला न्येका सहित्यकार न्यौपानेया सम्मान यानादीगु खसाः संघीय मामला व राज्यपूर्ननिर्माण मन्त्री मिनेन्द्र रिजालं मन्त्री परिषदं ग्वाहालि स्वरुप ब्यूगु निगू लाख दां लःल्हानादीगु खः । छुं ई न्ह्यः निसें अस्वस्थ जुयादिम्ह न्यौपानेयात थीथी ख्यलं ग्वाहालि स्वरुप मुंकूगु प्यंगु लाख दां नं ज्याझ्वलय् लःल्हाःगु खः ।",http://www.nepalmandal.com/content/2723.html
भारतीय पक्षया धापू प्रति संसदीय पुचःया आपक्ति ,"Tue Jul 7, 2009  8:51 pm","दाङय् भारतीय पक्षं याःगु सीमा अतिक्रमणया घटनाबारे भारतीय उच्च अधिकारीतय्सं ब्यूगु अभिव्यक्ति प्रति संसदीय पुचलं आपक्ति प्वंकूगु दु । मंगलवाः सीमा अतिक्रमणया बारे अध्ययन यायेत निस्वंगु पुचःया प्रतिवेदन सार्वजनिक यासें समितिया सभापति पदमलाल विश्वकर्मां भारतीय विदेश सचिव शिवशंकर मेननया अभिव्यक्ति गैर जिम्मेवारपूर्ण व आपक्तिजनक जूगु खँ धयादीगु खू । वयेकलं यथार्थयात स्यंकेगु कथं सीमाय् अतिक्रमण जूगु घटनायात कपोकल्पित धाःगु खँ तसकं गैरजिम्मेवापूर्ण व आपत्तिजनक जूगु धयादिल । निवाः न्ह्यः नेपाल् भ्रमणया झ्वलय् विदेश सचिव मेननं सीमा अतिक्रमण मजूगु टिप्पणी यानादीगु खः । संसदीय पुचलं दाङ व बारय् भारतीय पक्षं सीमा अतिक्रमण व सीमावर्ती नेपामितय्त ज्यादती जारी जूगु निष्कर्ष पिकाःगु दु । समितिं सीमा विवाद समाधनया निंतिं आवश्यक थासय् सश्स्त्र सीमा सुरक्षा बल तयेमाःगु, आवतजावत व्यवस्थित यायेत अभिलेख तयाः परिचयपत्र सहित सीमा नियमन व्यवस्था यायेमाःगु लगायत झिंगूंगु बुँदे सुझाव ब्यूगु दु ।",http://www.nepalmandal.com/content/2652.html
प्रधानमन्त्रीं पावेलया प्रसंशा ,"Wed Jul 8, 2009  3:40 pm","प्रधानमन्त्री माधवकुमार नेपालं नेपाःया निंतिं अमेरिकी राजदूत न्यान्सी जे. पावेलं नेपालय् थःगु कार्यकालय् म्हूतुगु भुमिकाया प्रसंशा यानादीगु दु । थःगु कार्यकाल पूवंकाः बिहीवाः अमेरिका लिहांझयादित्यंम्ह राजदूत पावलं बुधवाः प्रधानमन्त्री नेपाल नाप बिदाई भेट यानादीगु खः । प्रधानमन्त्री नेपाल नापया खँल्हाबंलाय् शान्ति प्रकृया, संविधान निर्माण, सेना समायोजन लगायत विषयस खँल्हाबंला जूगु खः । अथेहे राजदूत पावेलं थः अमेरिका लिहांवनेधुंकाः नेपाःयात अमेरिकां बियावयाच्वंगु ग्वाहालि अप्वेकीगु कुतः यायेगु धयादिल । बुधवाः हे राजदूत पावेल राष्ट्रपति भवन शितल निवास थ्यंकाः राष्ट्रपति डा. रामवरण यादव नाप नं खँल्हाबंला यानादीगु खः । थ्वस्वयां न्ह्यः वयेकलं नेपाःया थीथी राजनीतिक दलया नेतात लगायत उच्च पदाधिकारीत नं नापलानादीगु खः । (किपा: - http://www.madhavnepal.com)",http://www.nepalmandal.com/content/2658.html
संसदया बजेट अधिवेशन सुरु ,"Wed Jul 8, 2009  7:44 pm",व्यवस्थापिका संसदया बजेट अधिवेशन बुधवाः निसें सुरु जूगु दु । बैठकय् न्ह्ययेवं सभामुख सुवाषचन्द्र नेम्वाङं राष्ट्रपति ज्याकूथी प्राप्त पौ ब्वनाः न्यंकादीगु खः । बुधवाः बजेट अधिवेशया सुरुइ निगू मिनेट मौन धारण याःगु खः । झिंन्याःगु मिनेट जक च्वनाः क्वचाःगु बुधवाःया बैठकय् सभामुख नेम्वाङं सरकारया नीति व ज्याझ्वः बिहीवाः न्हिनय् प्यताः ईलय् न्हब्वइगु जानकारी बियादिल ।,http://www.nepalmandal.com/content/2661.html
तुं दुने कुतुवंम्ह मचाः बचेयायेत स्वःवलय् थः हे मन्त ,"Wed Jul 8, 2009  7:43 pm",ढल्कोया ईन्द्रायणी देगलय् च्वंगु तुं दुने कुतुंवंम्हेसित बजे या:वंगु ईलय् छम्ह सैनिक जवान सीगु दु । तुंलय् कुतुवंम्ह झिंप्यदँया समीर पोडे नं सीगु दु । सैनिक जनसम्पर्क निर्देशनालयया कथं सीम्ह नेपाली सेनाया महाविर गण रेन्जर छाउनीया सिपाही दिनेश श्रेष्ठ खः । बिदाय् छेँ लिहावलाच्वंगु ईलय् तुं दुने अपरिचित मचाः कुतुवंगुलिं उद्धार यायेत श्रेष्ठ तुं दुने दुहावंगु खः । अन दुने हे श्रेष्ठ व पोडे निम्हं सीगु खः ।,http://www.nepalmandal.com/content/2660.html
मानवअधिकार आयोगया ध्यानाकर्षण ,"Wed Jul 8, 2009  9:30 pm","राष्ट्रिय मानवअधिकार आयोगं मानवअधिकार उल्लङ्घन याःगु द्वपं बियातःपिं मनूतय् बारे आवश्यक छानबिन लिपा जक उमिगु वृत्ति विकासया निर्णय यायेत नेपाल सरकार नाप इनाप याःगु दु । आयोगं प्रधानमन्त्री व मन्त्रिपरिषदया ज्याकूयात छ्वःगु पौलय् थंज्याःगु निर्णय काये न्ह्यः मानवअधिकार हन्नय् संलग्न जू-मजूगु बारे आयोगं याःगु सिफारिसयात उचित ध्यान बीत इनाप याःगु दु । गुलिखें अधिकारीतय्त कारवाही यायेत आयोगं याःगु सिफारिस यात सरकारं कार्यान्वयन मयाःगु व अज्यापिं अधिकारीत व कर्मचारीत सुरक्षा संयन्त्र लगायत थीथी सरकारी सेवाय् कार्यरत जुयाच्वंगु खँ आयोगं सरकारयात च्वःगु पौलय् न्ह्यंथनातःगु दु । अथेहे अज्याःपिं अधिकारीत व कर्मचारीयात विभागीय वा न्यायिक कारवाही वा निगूलिं कारवाही न्ह्याकेत आयोगं याःगु सिफारिसया कार्यान्वयन जुइ न्ह्यः हे उमिगु पदोन्नति यायेगु, संयुक्त राष्ट्रसङ्घ लगायतया अन्तरराष्ट्रिय निकायलय् सेवा यायेत छ्वेगु वा मेमेगू कथं वृत्तिविकास वा प्रोत्साहन या:गु खनेदुगुलिं थंज्या:गु गतिविधिं दण्डहीनतायात थप ब्वलंकीगु व मानवअधिकार प्रति राज्यया प्रतिबद्धताय् न्हस: ब्वलनेफुगु पाखे नं सरकारया ध्यानाकर्षण या:गु दु । अथेहे रामेछाप जिल्लाया दोरम्बाय् नेपाली सेनां २०६० साल साउन ३२ गते नीछम्ह मनूतय्त नियन्त्रणय् कया: हत्या या:गु सम्बन्धय् आयोगं या:गु सिफारिस पूर्ण कार्यान्वयन यायेत नं आयोगं सरकारया ध्यानकर्षण या:गु दु । आयोगं दयाराम परियार, जनकपुरय् सपना गुरुङ, मोरङय् मैना सुनुवार, काभ्रेय् सरला सापकोटा, धादिङया हत्याया दोषीतय्त नापं कालीकोटया कोटवाडा व जनकपुरया साजीवलाल कर्ण लगायत न्याम्हेसिया हत्या या:गु द्वपं बियात:पिनि सम्बन्धय् नं स्वतन्त्र व विस्तृत अनुसन्धान याना: दोषीयात आवश्यक कारबाही व पीडित छेँज:यात उचित राहतका बीत माग या:गु दु । अथेहे थंज्या:गु घटना हाकनं जुइ मबीत आवश्यक सतर्कता नालेत सरकारं सुरक्षा निकायात सचेत याकेत सिफारिस या:गु ख: । मानवअधिकारया चरम उल्लङ्घन कथं कयात:गु थंज्या:गु घटनाया सम्बन्धय् आयोगं या:गु सिफारिसत अझं कार्यान्वयन मजूगु खँ आयोगं धा:गु दु ।",http://www.nepalmandal.com/content/2680.html
मन्त्रिपरिषदं नीति व ज्याझ्वः पारित ,"Wed Jul 8, 2009  9:44 pm",सरकारया पाखें संसदय् न्ह्यब्वइगु नीति व ज्याझ्वःयात मन्त्रिपरिषदया बैठकं पारित याःगु दु । मन्त्रिपरिषदया बुधवाः च्वंगु बैठकं सरकारया पाखें राष्ट्रपति डा. रामवरण यादवं संसदय् न्ह्यब्वइगु नीति व ज्याझ्वः पारित याःगु खः । राष्ट्रपति डा. यादवं बिहीवाः संसदय् सरकारया पाखें नीति व ज्याझ्वः न्ह्यब्वइगु ज्याझ्वः दु । अथेहे बुधवाःया बैठकं सचिवतय् बढुवा यायेगु जिम्मा प्रधानमन्त्री माधवकुमार नेपालयात ब्यूगु दु । नापं बैठकं परराष्ट्र मन्त्रालयया सल्लाहकारय् चिराजीवी नेपालयात चयन याःगु दु । अन्तर्राष्ट्रिय कानुन आयोगय् नेपाःया पाखें उम्मेदवारी बीत सुर्यप्रसाद सुवेदीयात चयन याःगु दु । प्यघौ तक च्वंगु मन्त्रिपरिषदया बैठकं आदिवासि जनजाति सूचिकृत यायेत गठन जूगु आदिवासी जनजाति कार्यदलया म्याद तनेगु निर्णया याःगु दु । आदिवासी जनजातिया सूचियात अद्यावधिक यायेत कार्यदलया संयोजकय् डा. ओम गुरुङयात राज्यमन्त्री सरह सुविधा बीगु निर्णय नं याःगु दु । अथेहे बैठकं बृहत जानकी विकाश कोषया अध्यक्षय् दिगम्बर राययात चयन याःगु दु । बैठकं सचिवतय् सरुवा व छनोटया निंतिं प्रधानमन्त्रीया संयोजकत्वय् दुगु प्रशासनिक समितियात जिम्मा ब्यूगु दु । (किपा: - http://www.madhavnepal.com),http://www.nepalmandal.com/content/2681.html
प्रचण्डया प्रतिवेदनय् सहलह ,"Thu Jul 9, 2009  2:02 pm","येँय् न्ह्यानाच्वंगु एकीकृत नेकपा (माओवादी)या केन्द्रय समितिया बैठकय् अध्यक्ष पुष्पकमल दाहाल 'प्रचण्ड'या राजनीतिक व संगठनात्मक प्रस्तावय् सहलह जुयाच्वंगु दु । कोटेश्वरया पेरिसडाँडाय् च्वंगु माओवादीया ज्याकूथी च्वनाच्वंगु बैठकय् अध्यक्षया प्रतिवेदनय् सहलह यायेत झिंप्यंगु पुचः देयेकूगु दु । झिंस्वंगु राज्यसमिति व छगू सल्लाहकार समितिया ब्यागलं ब्यागलं पुचलं बिहीवाः सुथय् झिंछताः ईलंनिसें सहलह यानाच्वंगु दु । पोलिटब्यूरो बैठकया सुझावयात दुथ्याका अध्यक्ष प्रचण्डं बुधवाः परिमार्जीत प्रतिवेदन न्ह्यब्वयादीगु खः । बुधबार न्हया:गु केन्द्रीय समितिया पूर्ण बैठकय् न्हब्व:गु राजनीतिक प्रतिवेदनय् शान्ति, संविधान, राष्ट्रियता व नागरिक सर्वोच्चताया निंतिं राष्ट्रिय मंका: सरकार निर्माणय् ब: बियात:गु दु । बैठकं माओवादीया आगमी कार्यदिशा व महाधिवेशनया मिति नं क्वछीइगु जूगु दु ।",http://www.nepalmandal.com/content/2682.html
त्रिचन्द्रया दोषीयात कारवाही यायेत माग ,"Thu Jul 9, 2009  2:02 pm",च्यागू विद्यार्थी संगठनं त्रिचन्द्र क्याम्पसय् जूगु घटनाय् संलग्न दोषीयात कारवाहीया माग याःगु दु । बिहीवाः च्वंगु च्यागू विद्यार्थी संगठनया मंकाः बैठकं उगु घटनाया भत्सना यासें दोषीयात कारवाहीया माग याःगु खः । वंगु आइतवाः टेन्डर सम्बन्धी विवाद जुया नेविसंघ व अनेरास्ववियुया विद्यार्थीत दथुइ ल्वापू जूगु खसाः उगु ईलय् अज्ञात पुचलं गोली चलेयाःगु ईलय् नेविसंघया भीमप्रसाद गुरुङ घाःपाः जूगु खः । नेविसंघ सम्बद्ध विद्यार्थीतय्सं धाःसा घटनाय् अनेरास्ववियुया विद्यार्थीतय् संलग्नता दुगु द्वपं बियाच्वंगु दु । अथेहे च्यागू विद्यार्थी संगठनया बैठकं त्रिभुवन विश्वविद्यालययात प्रविणता प्रमाणपत्र संचालन यायेत सरकारयात बजेट फ्यायेत दबाव बीगु निर्णय नं याःगु दु ।,http://www.nepalmandal.com/content/2683.html
बबन सिंहं थः छेँजः विरुद्ध मुद्दा ,"Thu Jul 9, 2009  4:28 pm",सभासद् बबन सिंहं थःयात गोली क्येकूम्हेसित कारवाहीया माग यासें बिहीवाः निम्ह थःहे छेँजः विरुद्ध जिल्ला प्रहरी ज्याकू रौतहटय् निवेदन दर्ता याकूगु दु । सभासद् सिंहं थः तबाः रन्तेश्वरप्रसाद सिंह व वयेकलया काय् अरुणकुमार सिंहया नांमय् जिल्ला प्रहरी ज्याकूथी कारवाहीया निंतिं निवेदन ब्यूगु खः । मंगलवाः सनिलय् सदरमुकाम गौरं ब्रम्हपुरीच्वंगु थःगु छेँय् वनाच्वंगु ईलय् प्यम्ह-न्याम्हसिया पुचलं हमला याःगु व नलकटुवा बन्दुकं स्यायेगु कुतः याः धासें सिंहं अपराधीतय्त कारवाही यायेत निवेदन ब्यूगु खः । प्रहरीयात ब्यूगु निवेदनय् हमला या:वपिं रन्तेश्वरप्रसाद व अरुणकुमारयात थम्हं म्हसिकाःगु तर मेपि म्हमस्यूगु खँ धाःगु दु । रौटहटया प्रहरीं धाःसा सभासद सिंहयात आक्रमण याःगु हल्ला वयेवं घटनास्थलय् शसस्त्र व जनपथ प्रहरी वनाः अनुसन्धान यावलय् अनया स्थानीयवासीत सुनां नं गोली चलेजूगु सः मताःगुलिं घटना अतिरन्जित जक जूगु निष्कर्ष पिकाःगु खः ।,http://www.nepalmandal.com/content/2684.html
सुंन सैनिक सर्वोच्चताया पक्षय् मदु : प्रम ,"Sat Jul 11, 2009  5:19 pm","प्रधानमन्त्री माधवकुमार नेपालं गुंन दल सैनिक सर्वोच्चताया पक्षय् मदुगु खँ धयादीगु दु । शनिवाः एमालेया ज्याकू बल्खुइ एमालेया न्ह्ययनिगू जिल्लाया केन्द्रीय दुजःतय्त प्रशिक्षण् बीगु झ्वलय् वयेकलं थ्व खँ धयादीगु खः । एमालेया वरिष्ठ नेता नं जुयादिम्ह प्रधानमन्त्री नेपालं थःगु नेतृत्वय् गठन जूगु सरकारं सैनिक सर्वोच्चता कायम याये मबीगु दाबी यानादिल । प्रधानमन्त्री नेपालं थः संसदं निर्वाचित जुयाः प्रधानमन्त्री जुयागु धासें माओवादीं थःयात विदेशी इशाराय् प्रधानमन्त्री जूगु धयाः चरित्र हत्या यायेत स्वयाच्वंगु धयादिल । अथेहे ज्याझ्वलय् एमाले अध्यक्ष झलनाथ खनालं एमालेयात बल्लाका यंकेत न्हूगु आधार तयार यानाःगु धयादिल । वयेकलं एमालेया कार्यकर्तात सहरमुखी जूगुलिं गांमय् एमालेया अवस्था कमाजेर जूगु धयादिल । अञ्चल व जिल्लाया कार्यकर्तात थःगु थासय् वनाः ज्या यायेत नं वयेकलं निर्देशन बियादिल । अध्यक्ष खनालं पार्टी दुने व्यक्तिवाद, अराजकता व गुटबन्दी सह्यय मजुइगु धासें गुटबन्दी यायेत स्वःसा कारवाही यायेत ख्याच्वः बियादिल । छन्हुन्यंकया कार्यकर्ता भेलाय् स्वनिगःया बाहेक न्ह्ययनिगू जिल्लाया केन्द्रीय दुजःत व केन्द्रीय सम्पर्क मञ्चया नेतातय्सं ब्वति काःगु खः ।",http://www.nepalmandal.com/content/2726.html
संवाद मार्फत हे समस्या समाधन यायेगु : प्रचण्ड ,"Sat Jul 11, 2009  7:47 pm","एकीकृत नेकपा (माओवादी)या अध्यक्ष पुष्पकमल दाहाल 'प्रचण्डं' सहमति व सहकार्यया लुखा बन्द मजूगु व संवाद मार्फत हे समस्या समाधन यायेगु खँ धयादीगु दु । शनिवाः येँय् राष्ट्रिय सांस्कृतिक मञ्चं याःगु सम्मान व सांस्कृतिक ज्याझ्वलय् वयेकलं दलत दथुइ संवाद याना हे आःया हाथ्या पार यायेगु धयादिल । नेपाली जनतया एकता हे दकले बल्लाःगु तागत जूगुलिं माओवादीं देशय् न्ह्यागु कथंया परिस्थिति वसां दलत दथुइया अन्तरसम्वादयात निरन्तरता बीगु धासें अध्यक्ष प्रचण्डं राष्ट्रिय स्वाभिमान, स्वतन्त्रता व राष्ट्रिय अस्मिताया विषयस मंकाः एजेन्डा देयेका राष्ट्रिय हितया पक्षय् दनेमाःगु खँ बः बियादिल । अध्यक्ष दाहालं देशया स्वाभिमन व राष्ट्रियातय् खतारय् दुगु धासें आन्दोलनपाखें राष्ट्रियता बल्लाके माःगु धयादिल । वयेकलं परिवर्तन मयपिं राष्ट्रघाती व समर्पणवादीतय् कारणं लोकतन्त्र व शान्ति प्रकृयाय् ग्रहण लगेजूगु धासें संविधानसभायात निरिह यायेगु षड्यन्त्र जुयाच्वंगुलिं उकीया विरुद्ध संघर्ष यायेगु ख्याच्वः बियादिल । वयेकलं माओवादी शान्ति व संविधान निर्माणया पक्षय् दृढताया साथ दनेगु धासें आः देशय् खनेदयाच्वंगु राजनीतिक गतिरोध याकनं अन्त्य जुइगु धयादिल ।",http://www.nepalmandal.com/content/2727.html
भारतीय मन्त्रीं प्रधानमन्त्री नापलात ,"Sat Jul 11, 2009  8:33 pm",प्रधानमन्त्री माधवकुमार नेपालयात भारतीय संसदीय मामिला व जलस्रोत मन्त्री पवनकुमार वंशलं नापलाना खँल्हाबंला यानादीगु दु । निन्हुन्यंकया नेपाः भ्रमणय् झयादिम्ह मन्त्री वंशलं प्रधानमन्त्री नेपाल नाप शान्ति प्रकृया विषयस खँल्हाबंला यानादीगु खः । वयेकलं नेपाःया शान्ति प्रकृयाय् भारतया पूर्ण ग्वाहालि व समर्थन दुगु धयादिल । कोशी बाँधया अवलोकन यायेत नेपाः झायादिम्ह वंशलयात सिंचाई मन्त्री बलकृष्ण खाँडं त्रिभुवन विमानस्थलय् लसकुस यानादीगु खः । भारतया बिहार सरकारं कोशी खुसीया बाँधबारे केन्द्र सरकारया ध्यानाकर्षण यायेवं केन्द्र सरकारया निर्णय कथं वंशल नेपाः झायादीगु खः । वंशलं आइतवा: कोशी खुसीलय् जारी पुर्ननिर्माण व मर्मत सम्भारया निरीक्षण याइगु ज्याझ्वः दुगु खँ भारतीय दूतावासं धाःगु दु ।,http://www.nepalmandal.com/content/2729.html
संसद भवन न्ह्यने नाराबाजी ,"Sun Jul 12, 2009  2:34 pm",संयुक्त ताम्सालिङ संर्घष समितिं स्वायत्त प्रदेशया माग यासें आइतवा: न्हू बानेश्वरय् च्वंगु संसद भवन न्ह्यने नाराबाजी या:गु दु । व्यवस्थापिका संसदया बैठक न्ह्यानाच्वंगु ईलय् ताम्सालिङया कार्यकर्तातय्सं सरकारया विरुद्ध नाराबाजी या:गु ख: । स्वायत्त प्रदेशया माग व न्हापाया सरकारनाप जूगु सहमति कार्यान्वयन यायेत माग यासें उमिसं नारावाजी या:गु ख: । नारावाजीया कारणं छुं ई संसद भवन न्ह्यने तनाव तकं जूगु ख: । संविधान सभा परिसर दुने दुहांवना: ताम्सालिङया १०/१२ कार्यकर्तातय्सं नाराबाजी यायेवं सुरक्षकर्मीतय्सं बल प्रयोग याना: उमित पिने छ्व:गु ख: ।,http://www.nepalmandal.com/content/2730.html
चक्रे मिलनयात ज्वन ,"Sun Jul 12, 2009  2:38 pm","येँ प्रहरीं मोस्ट वान्टेड सूचीइ तयातःम्ह चक्रे मिलनयात आइतवाः सुथय् रुपन्देही प्रहरीं ज्वंगु दु । येँया थीथी थासय् अपराधय् संलग्न दुगु द्वपंनं प्रहरीं चक्रे मिलनयात मलाच्वंगु खः । भैरहवा बसपार्कय् च्वंगु होटल अशोकां मिलन नापं वया प्यम्ह पासाःपिंत नं च्वंगु ख: । प्रहरीं विशाल गुरुङ, राजु महर्जन, चन्द्रेव काकी व बक्सिंह गुरुङयात ज्वंगु खः । चक्रे नाप १३ग्राम ब्राउन सुगर व विशाल पाखें छपू पेस्तोल व प्यंगू राउण्ड गोली बरामद याःगु खँ रुपन्देही प्रहरी धाःगु दु ।",http://www.nepalmandal.com/content/2731.html
झाडापखाला नियन्त्रण यायेत  गम्भीर जुइत प्रधानमन्त्रीया निर्देशन ,"Sun Jul 12, 2009  3:01 pm","प्रधानमन्त्री माधवकुमार नेपालं झाडापखाला क्षेत्रय् वासः याकेगु ज्याय् दक्वसितं थःथःगु थासं गम्भीरतापूर्वक भूमिका निर्वाह यायेत सम्बन्धित पक्षया अधिकारीतय्त निर्देशन बियादीगु दु । प्रधानमन्त्री ज्याकू सिंहदरवारय् जूगु सहलहस प्रधानमन्त्री नेपालं गृहमन्त्री, स्वास्थ्यमन्त्री, स्वंगुलिं सुरक्षा निकाय - सेना, प्रहरी व सशस्त्र प्रहरीया प्रमुखत, गृह सचिव व स्वास्थ्य सचिवयात जनतायात सरकार द्यनाःच्वंगु अभाष जुइमबीत इनाप यानादिल । प्रधानमन्त्री नेपालं समन्वयया अभावं झाडापखाला नियन्त्रण जुइमफुगु धासें दक्वं सरकारी निकयायात गम्भिरता क्यनेत निर्देशन बियादिल । सहलहस जाजरकोट व रुकुमय् ब्वलंगु झाडापखालाया समस्या नियन्त्रण यायेत याकनं राहत छ्वयेगु, उगु क्षेत्रय् थप स्वास्थ्य टोली छ्वयेगु, पीडितयात राहत व क्षतिपूर्ति बीगु बारे सहलह जूगु खः ।",http://www.nepalmandal.com/content/2732.html
माओवादीया ३९ कार्यकर्ता एमालेय् प्रवेश ,"Mon Jul 6, 2009  8:56 pm","माओवादी सम्बद्ध थीथी राज्या समिति व भातृ संगठनया कार्यकर्तात माओवादीपाखें विद्रोह यानाः एमाले प्रवेश याःगु दु । सोमवाः एमाले दुहांविपंत लसकुस यासें एमाले अध्यक्ष झलनाथ खनालं नेपालया दक्वं कम्युनिष्टत छप्पं जुइत्यंगु दाबी यानादिल । वयेकलं जनताया बहुदलीय जनवादया र्कायदिशायात माओवादी अध्यक्ष प्रचण्डं नं स्वीकार यायेधुंकूगु धासें नेपाःया कम्युनिष्ट आन्दोलनय् एमालेया विकल्प मदुगु धयादिल । एमालेय् प्रवेश यापिं माओवादीया थीथी तराईलय् दुगु राज्य समिति, विद्यार्थी संगठन व जिल्ला स्तरया नेतात नपां ३९म्ह नेता व कार्यकर्तात माओवादी पाखें विद्रोह यानाः एमालेय् प्रवेश याःगु खः । अथेहे एमालें सोमवाः देयन्यंक माओवादीपाखें ७१९ जवान एमालेय् प्रवेश याःगु जानकारी ब्यूगु दु ।",http://www.nepalmandal.com/content/2629.html
भारतीया जलश्रोतमन्त्री वंशल पाखें कोसी निरीक्षण ,"Sun Jul 12, 2009  9:35 pm","नेपाः व भारतया मन्त्रीतय्सं कोसी ब्यारेज व स्यंगु तटबन्धया आइतवाः निरीक्षण यानादीगु दु । नेपाःया सिंचाईमन्त्री बालकृष्ण खाँड व भारतीय जलश्रोत व संसदीय मामलामन्त्री पवनकुमार वंशलया नेतृत्वया पुचःलं कोसी निरीक्षण यानादीगु खः । निरीक्षण लिपा वंशलं कोसी समस्याय् भारत गम्भीर दुगु धासें क्षतिग्रस्त व जीर्ण संरचनाया पुनर्निमाणय् बः बियादिल । तटबन्धया ममर्त सम्भार व सम्भावित क्षति व उकीया न्यूनिकरणया उपायया बारे जानकारी कायेत पश्चिम कुसाहा थ्यंगु पुचलय् सिंचाई सचिव उमाकान्त झा, उच्च भारतीय अधिकारीत व नेपाःया निंतिं भारतीय राजदूत राकेस सूदं दुगु खः । दच्छि न्ह्यः भदौलय् कोसी तटबन्ध स्यनाः सुनसरीया हरिपुर, श्रीपुर, पश्चिम कुशाह जुया विहार राज्यया खुइद्वलं मल्याक नेपामित व नीन्याद्वलं मल्याक भारतीया नागरिकत विस्थापित जूगु खः ।",http://www.nepalmandal.com/content/2733.html
छुं नं हालतं सैनिक सर्वोच्चता लागू यायेबीमखु : प्रम ,"Mon Jul 6, 2009  10:02 pm","प्रधानमन्त्री माधवकुमार नेपालं देशय् छुं नं हालतं सैनिक सर्वोच्चता लागू यायेमबीगु खँ धयादीगु दु । ताः ई न्ह्यः निसें नागरिक सर्वोच्चताया माग तया संसद अवरुद्ध यानाच्वंगु एकीकृत नेकपा (माओवादी) नाप जूगु सहमति कथं सोमवाः व्यवस्थापिका संसदया बैठकय् सम्बोधन यानदिसें प्रधानमन्त्री नेपालं झी सुंनं सैनिक सर्वोच्चताया पक्षय् मदुगु धासें छुं नं हालतं सैनिक सर्वोच्चता लागू यायेमबीगु व यायेमफइगु धयादिल । वयेकलं नागरिक सर्वोच्चताया विषयस दलत दथुइ हे मतान्तर दुगु धासें सहमतिया माध्यम थुकीया बारे साझा धारण पिकायेगु धयादिल । प्रधानमन्त्री जुइधुंकाः संसदय् न्हापांगु खुसी संम्वोधन यायेगु झ्वलय् प्रधानमन्त्री नेपालं माओवादी ल्ह्वंगु मागया बारे दलत दथुइ सहलह यानाः लच्छिया दुने सहमति मालेगु प्रतिबद्धता प्वंकादिल । देशय् जुयाच्वंगु संक्रमणकालीन स्थितिं याकनं मुक्त यायेत सहमति व सहकार्य यानाः न्ह्यावनेत प्रधानमन्त्री नेपालं सकसितं इनाप यानादिल । वयेकलं हिंसाया बलय् राजनीति सफल मजुइगु धयादिसें शान्ति सुरक्षा कायम यायेगु निंतिं सुयातं नं छुट मबीगु धयादिल । वयेकलं शान्ति सुरक्षा कायम यायेगु प्रतिबद्धता प्वंकादिल । संसदय् सम्वोधनया झ्वलय् वयेकलं न्हापाया कटुता ल्वमंकाः न्ह्याः वनेत इनाप यानादिल । वयेलकं थःगु नेतृत्वया सरकार लोकतान्त्रिक विधि कथं जूगु धासें माऒवादीं रिमोट कन्ट्रोल पाखें थः प्रधानमन्त्री जूगु धापूया प्रतिबाद यानादिल । वयेकलं ६०१ दुजः दुगु संसदय् ३५९ मत हयाः प्रधानमन्त्री जुम्ह रिमाट कन्ट्रोल कथं प्रधानमन्त्री जूगु जुइ वा २३८मत हःगु दल गनं वःगु जुइ धकाः न्ह्यसः तयादिल । वयेकलं माओवादी अध्यक्ष प्रचण्डंयात संकेत यासें थुगु खँपाखें सत्ता त्वतेगुया पीडा गुलि जुइ धकाः क्यंगु धयादिल । अथेहे प्रधानमन्त्री नेपालं संसदय् सम्वोधन याये न्ह्यः सभामुख नाप विषेश ई कयाः न्ववायेगु झ्वलय् एकीकृत नेकपा (माओवादी)या अध्यक्ष पुष्पकमल दाहाल 'प्रचण्डं' प्रधानसेनापतिं लोकतन्त्र प्रति छुं नं कथंया सम्मान मक्यंगु धयादिल । वयेकलं थः प्रधानमन्त्री जूगु ईलय् यक्वं सेनाया अधिक्रित निसें नेपाली सेनाया जवानत नाप सहलह यायेगु झ्वलय् लोकतन्त्रप्रति सम्मान भाव खंकाःगु तर प्रधानसेनापितं उल्टां अप्पान याःगु धयादिल । वयेकलं आः २००७ सालं निसें आः तक जूगु दक्वं परिवर्तन नेपाली सेना दुने लोकतान्त्रिकरण मजूगुलिं लोकतन्त्र खताराय् लाःगु दाबी यानादिल । थुगु खँ पाखे मेमेगु दलं उलि च्यूता मतसें उल्टा सैनिक सर्वोच्चताय् अप्व प्राथमिकता ब्यूगु द्वपं बियादिल । माओवादी प्रचण्डं सोमवाः छगू राष्ट्रिय न्हिपौलय् पिहांवःगु सैनिक पृतनायात प्रधानसेनापति रुक्मांग कटवालं हाइ एलर्टय् च्वनेत छ्वःगु परिपत्रया खँ न्ह्यथंसें थःपिं सहमतिया लँपू मालाच्वंगु ईलय् माओवादी लडाकूतय् शिवर व वाइसिएलयात कडा निगरानी त्येत ब्यूगु आदेशयात षड्यन्त्र जूगु धयादिल । वयेकलं थ्व केवल संयोग वा मेगू षड्यन्त्र खः धकाः न्ह्यसः तयादिल । वयेकलं सरकारयात थुकीया बारे तुरुन्त प्रधानसेनापतियाके स्पष्टिकरण कयाः कारवाही यायेत माग यानादिल । अथे मयासाः थ्व सरकार जंङ्गी अद्दाया कतामरी धकाः पुष्टि जुइगु धयादिल । पुलांम्ह प्रधानमन्त्री नं जुयादिम्ह प्रचण्डं राष्ट्रपति डा. रामवरण यादवं जननिर्वाचित सरकारं प्रधानसेनापतियात पदमुक्त याःगु निर्णययात हीकाः प्रधानसेनापतिया पदबहालि यानाः नागरिक सर्वोच्चताय् खेलवाद याःगु धयादिल । वयेकलं झीगू न्ह्यने यक्ष प्रश्न वःगु धासें झी सैनिक सर्वोच्चताया न्ह्यने क्वछुइगु वाः नागरिक सर्वोच्चताया पक्षय् दनीगु धयादिल । माओवादी अध्यक्ष प्रचण्ड शान्ति प्रकृया स्यंकेगु प्रतिक्रान्तिकारीतय् षड्यन्त्र विफल यायेत संसद अवरोध अन्त्य यानागु धासें लच्छिया दुने नं राष्ट्रपतिया असंवैधानिक पलाः व नागरिक सर्वोच्चताय बारे सहमति मजूसाः कडा आन्दोलन यायेगु ख्याच्वः बियादिल । अथेहे वयेकलं मुठभेडया अवस्था सृजना ब्वलंकेमबीत व शान्ति प्रकृया व संविधान निर्माणया ज्या मस्यंकेत थम्हं सरकारं राजीनामा बियागु धयादिल । वयेकलं माओवादीं दकलये तंधंगु दल जुया जिम्मेवार जुया न्ह्या वनेमाःगु खँयात आत्मसाथ यानाः संसद न्ह्याकेगु निर्णय याःगु धयादिल । थ्वसवां न्ह्यं सोमवाः एमाले, नेपाली कांग्रेस व माओवाद दथुइ जूगु सहलहलय् माओवादीं ल्ह्वंगु मागत दुथ्याकाः प्रधानमन्त्रीं संसदय् सम्वोधन यायेगु सहमति जुइवं माओवादीं संसद न्ह्याकेबीगु निर्णय या:गु खः ।",http://www.nepalmandal.com/content/2630.html
शान्ति स्थापना मजूगुलिं ज्ञानेन्द्र दुखी ,"Tue Jul 7, 2009  2:57 pm","पुलांम्ह जुजु ज्ञानेन्द्र शाहं हिलावंगु परिवेशय् नं देश व जनताया स्थितिइ सुधार मवःगुलिं थः तसकं चिन्तित व दुखी जूगु खँ धाःगु दु । थःगु ६३दँया बुदिंया लसताय् छगू प्रेश वक्तव्य पिथंसें ज्ञानेन्द्रं थः राष्ट्रियता, राष्ट्रिय एकता व युगसम्मत प्रजातन्त्रप्रति न्ह्यावलें नं प्रतिबद्ध जूगु खँ धा:गु दु । वक्तव्यय् थःम्हं नारायण्हिटी त्वतुगु दच्छि जुसां देशय् शान्ति, सुरक्षाया स्थितिइ सुधार मवःगुलिं दुःख प्वंकूसें पुलांम्ह जुजु ज्ञानेन्द्रं थम्हं न्ह्यावलें शान्त, समृद्ध, सुन्दर व नेपामित सन्तुष्ट जुइमाः धइगु मनंतुनाःगु खँ न्ह्थंनातःगु दु । दच्छिया दुने थः व थःगु छेँजः प्रति सकारात्मक व नकारात्मक निगुलिं टिप्पणी प्रति थः जानकार दुगु धासें सकारात्मक टिप्पणी यापिंत आभार नं व्यक्त यानादीगु दु ।",http://www.nepalmandal.com/content/2632.html
विद्यार्थीतय् प्रदर्शन नं येँदेय् अस्तव्यस्त ,"Tue Jul 7, 2009  2:59 pm","त्रिचन्द्र क्याम्पसय् जूगु गोली प्रहारया घटनया दोषीयात कारवाही यायेमाःगु माग यासें नेपाल विद्यार्थी संघं येँया थीथी क्याम्पस न्ह्यने याःगु प्रदर्शनं यानाः येँया मू-मू सतकत अस्तव्यस्त जूगु दु । विद्यार्थीतय्सं सुथय् घण्टाघर, थापाथली, पुतलीसतक, ताहाचल, चाबहीली लगायत थासय् सवारीसाधन आवागमनयात पना: प्रदर्शन याःगु खः । विद्यार्थीतय्सं सवारी चाप अप्व जुइगु मू सतकय् हे थःगु प्रदर्शन केन्द्रीत याःगुलिं सवारी व्यवस्थापन यायेत थाकूगु खँ ट्राफिक प्रहरीया ज्याकूथीं धाःगु दु । प्रदर्शनया कारणं स्कुल वनिपिं विद्यार्थी, कर्मचारी नापं लँजुवाःत तकं प्रभावित जूगु दु । आइतवाः त्रिचन्द्र क्याम्पसय् टेन्डर सम्बन्धि विवाद अप्वयेवं जूगु भिडन्तय् गोली प्रहार जुया: नेविसंघया दुजः",http://www.nepalmandal.com/content/2633.html
मचा अपहण याःवगु द्वपंबिया दा: वलय् निम्ह सित ,"Tue Jul 7, 2009  5:29 pm","मचा अपहरण याःवगु धासें थिमिया स्थानीय वासिन्दातय्सं दा: वलय् निम्ह सिगु दुसा: मेपिं निम्ह घाःपाः जूगु दु । हिमचुली बोर्डिङ्ग स्कूलय् ब्वनिम्ह मचायात अपहण याःवगु द्वपं बिया थिमि नगरपालिकाया वडा नं १०या चपाचोया स्थानीयबासितय्सं प्यमेसित मरणासन्न जुइक दाःगु खः । च्याम्हया पुचःलय् वःपिं मध्ये स्वम्ह बिस्यूवनेत ताः लाःगु खसाः घा:पा: जूपिंतं प्रहरीं उद्धार याना: यल ग्वार्कोया बी एण्ड बी अस्पतालय् भर्ना याकूगु ख: । घा:पा जुपिं निम्ह अस्पतालय् वासः याकाच्वंगु ईलय्  मदुगु खसा: निम्ह अझ अस्पतालय् वास: याकतःगु दु । थिमि प्रहरीया कथं २२/२३ दँ दुपिं सिपिनी सनाखत जुइफुगु मदुनी । घाःपाः जुपिं मध्यय् छम्ह बसन्त लामा जूगु खँ प्रहरीं धाःगु दु । अथेहे मेम्ह छम्हसिया नां अझ सीके फुगु मदुनी । घटनाय् संलग्न जूगु द्वपंलय् प्रहरीं छम्हेसित ज्वंगु दु । थिमि प्रहरी ज्याकूं ब्यूगु सूचं कथं घटना धाथें अपहरण या: व:गु खला वा मेगु हे छुं कारणं व: घटना जूगु ख: धका छानबिन लिपा तिनि सीदइगु खँ धा:गु दु । अपहरण या:वपिं नाप खुकुरी, रड आदि नं बरामद जुइगुलिं घटना थप रहस्यमय जूगु खः । म्हिग अन निगू पुचः दथुइ ग्याङ फाइट जूगु व थौ नं वकीया हे निरन्तरता जुइफुगु आशंका प्रहरीं याःगु दु ।",http://www.nepalmandal.com/content/2636.html
खुलाया दुने माओवादी सेना समायोजन : प्रधानमन्त्री ,"Tue Jul 7, 2009  5:29 pm","प्रधानमन्त्री माधवकुमार नेपालं खुलाया दुने माओवादी सेनाया समायोजन व पुनःस्थापन यानाः शान्ति प्रकृयायात तार्किक निष्कर्षय् थ्यंकेगु प्रतिबद्धता प्वंकादीगु दु । मंगलवाः राष्ट्रसंघीय शान्ति मिसन अनमिनया प्रमुख करिन ल्याण्डग्रेन नाप नापलायेगु झ्वलय् प्रधानमन्त्री नेपालं दलत दथुइ सहमतिया वातावरण निर्माण जूगुलिं थ्व खँ सम्भव जूगु धयादिल । वयेकलं माओवादी सेना समायोजन व पुनःस्थापना स्वलाः निसें खुलाःया दुने क्वचायेकाः शान्ति प्रकृयाया निष्कर्षय् थ्यंकीगु धयादिल । प्रधानमन्त्रीं न्हापाः दलत दथुइ असमझदारीया कारणं सेना समायोजनय् गठित विशेष व प्राविधिक समिति निष्कृय जूगु व आः न्हूगु वातावरण निर्माण जूगुलिं ज्या द्रुत गतिइ न्ह्यावनीगु विश्वास प्वंकादिल । अथेहे अनमिनया प्रमुख ल्याण्डग्रेननापया सहलहस अनमिनया म्याद खुलाःया निंतिं तनेत सरकारं इनाप याःगु विषयलय् नं सहलह जूगु खः । राष्ट्रसंघया बैठकय् ब्वति कायेत न्यूयोर्क झायेन्ह्यः अनमिन प्रमुख ल्याण्डग्रेनं मंगलवाः प्रधानमन्त्रीयात नापलानादीगु खः । थ्वस्वयां न्ह्यः ल्याण्डग्रेनं रक्षामन्त्री विद्या भण्डारी, कांग्रेस सभापति गिरिजाप्रसाद कोइराला, माओवादी अध्यक्ष पुष्पकमल दाहाल 'प्रचण्ड', एमाले अध्यक्ष झलनाथ खनाल लगायत नेतातय्त नापलानादीगु खः । (किपा: - http://www.madhavnepal.com)",http://www.nepalmandal.com/content/2634.html
त्रिचन्द्रय् गोली क्येकूम्हेसित कारवाही जुइ : गृहमन्त्री ,"Tue Jul 7, 2009  5:29 pm",गृहमन्त्री भीम रावलं त्रिचन्द्र क्याम्पसय् छुं न्हि न्ह्यः नेवि संघ व अनेरास्ववियुया विद्यार्थीत दथुइ जूगु ल्वापूया झ्वलय् गोली चलेयाम्हेसित कारवाही यायेगु प्रतिबद्धता प्वंकादीगु दु । नेविसंघं झडपया झ्वलय् थः कार्यकर्ता भीमसेन गुरुङयात गोली क्येकूम्हेसित कारवाही यायेत माग यासें गृहमन्त्री रावलयात ज्ञापन पौ लःल्हाय्गु झ्वलय् वयेकलं थ्व प्रतिबद्धता प्वंकादीगु खः । वयेकलं अपराधी फरार जुयाच्वंगु व अपराधीया पहिचान जुइवं कारवाही जुइगु धयादिल । वयेकलं अपराधीयात कारवाही यायेत सुरक्षाकर्मीतय्त निर्देशनं बीधुंकाःगु जानकारी बियादिल । नेविसंघं एमाले सम्बद्ध अनेरास्ववियुं युथफोस्रया ग्वाहालि उगु आक्रमण याःगु द्वपं ब्यूगु दुसाः अनेरास्ववियुं धाःसा थुकी थःगु संगठनया संलग्नता मदुगु खँ धयाच्वंगु दु ।,http://www.nepalmandal.com/content/2635.html
येँया थीथी थासं ३३ लाख लुटे यात ,"Tue Jul 7, 2009  7:28 pm",येँया ज्याथा व बानेश्वरं मंगलवाः ३३ लाखं मल्याक लुटे याःगु दु । मंगलवाः सुथय् झिंछताः ईलय् ठमेलया पोटला गेष्ट हाउसया संचालक लोप्सन लामा नाप ध्यबा त्याः कयाः छेँय् लिहांवनेगु झ्वलय् स्वयमभु विजेश्वरीया कार्पेट व्यापारी ३५दँया साम्देदोर्जे लामा पाखें ३० लाख च्यय्द्वं  तकाः ध्यबा: लुटे याःगु खः । ठमेलं छेँय् वनेगु झ्वलय् ज्याथाय् निम्ह मोटरसाइकलय् च्वनाविपंसं पेस्तोल क्यनाः लामा नाप दुगु दक्वं ध्यबाः लुटे यानाः यंकूगु खः । अथेहे मंगलवाः हे बानेश्वरय् च्वनीमह ४२दँया दधिराम पौडेलपाखें १ लाख तकाः ध्यबा व १५गु राहदनी लुटे यानायंकूगु दु । न्हिनय् छताः ईलय् बानेश्वरय् उगु घटना जूगु खः ।,http://www.nepalmandal.com/content/2642.html
सरकारया नीति व ज्याझ्वः बिहिवाः वइगु ,"Tue Jul 7, 2009  7:29 pm","राष्ट्रपति डा. रामवरण यादवं बिहीवाः संसदय् सरकारया नीति व ज्याझ्वः न्ह्यब्वइगु ज्याझ्वः दु । व्यवस्थापिका संसदया दँ अधिवेशन बुधवाः निसें सुरु जुइगु जुइवं राष्ट्रपति यादवं बिहीवाः संसदय् सरकारया नीति व ज्याझ्वः न्ह्यब्वइगु जूगु ख: । राष्ट्रपति यादवं बुधवाः स्वताः ईलय् न्ह्याइ कथं दँ अधिवेशन आव्हान यानादीगु दु । बजेट अधिवेशन नं धाइगु थ्व अधिवेशनय् सरकारया नीति व ज्याझ्वः व आर्थिक दँ ०६६/०६७या बजेट न्ह्यब्वइ । राष्ट्रपतिया सम्बोधन बारे बुधवाः कार्यव्यवस्था परामर्श समितिया बैठक च्वनाः प्रकृया क्वछीयगु खँ संसद सचिवालं धाःगु दु । अथेहे व्यवस्थापिका संसदय् बिहीवाः सरकारं न्ह्ब्वइगु नीति व ज्याझ्वःया बारे मंगलवाः प्रधानमन्त्री माधवकुमार नेपालं गठबन्धन दलया नेतात व सचिवत नाप सहलह यानादीगु खः । प्रधानमन्त्री नेपालं सिंहदरवारय् च्वंगु प्रधानमन्त्रीया ज्याकूथीइ उपप्रधानमन्त्री विजयकुमार गच्छेदार, कांग्रेस संसदीय दलया नेता रामचन्द्र पौडेल, राष्ट्रिय जनशक्ति पार्टीया अध्यक्ष सूर्यबहादुर थापा, नेकपा (माले)या महासचिव सिपी मैनाली लगायत नेतात नाप सहलह यानादीगु खः । सहलहस दलया नेतातय्सं जनताया भावनायात प्रत्यक्षरुपं सम्बोधन यायेगु कथंया नीति व ज्याझ्व ह्येत प्रधानमन्त्री नेपालयात सुझाव ब्यूगु खः ।",http://www.nepalmandal.com/content/2643.html
कार्यकारी अधिकार प्रादेशीक मन्त्रिपरिषदय् ,"Tue Jul 7, 2009  8:51 pm",देय् संघीय संरचनाय् दुहांवनेधुंका प्रत्येक प्रदेशया कार्यकारी अधिकार प्रादेशिक मन्त्रिपरिषदय् निहीत जुइगु जूगु दु । संविधानसभाया राज्यया शासकीय स्वरुप निर्धारण समितिया मंगलवाः च्वंगु बैठकं प्रत्येक प्रदेशया शासन व्यवस्था संचालनया अधिकार सम्बन्धीत प्रदेशया मन्त्रिपरिषदय् दइगु सहमति याःगु खः । प्रादेशिक मन्त्रिपरिषदं संविधान व मेमेगू प्रचचित कानुनया अधिकार अर्न्तगत कार्यकारिणी अधिकार छ्यली । अथेहे समितिं प्रादेशिक कार्यकारिणी प्रमुखपाखें स्विकृत नियामावली कथं प्रादेशीक सरकारया कार्यविभाजन व कार्यसम्पादन जुइगु व्यवस्थाया प्रस्ताव याःगु दु । नियमावलीया पालना जू-मजूगु धकाः गुं नं अदालतय् न्ह्यसः थने मदइगु व्यवस्था याःगु दु । समितिं तयार याःगु अवधारणा संविधानसभां पारित जुइधुंकाः संविधानया मस्यौदाय् न्ह्थनी । अथेहे समितिं न्ह्यब्वःगु प्रदेश प्रमुख व कार्यकारी प्रमुखया रुपय् मुख्यमन्त्रीया प्रस्ताव याःगु दु । प्रदेश प्रमुखया नियुक्ति राष्ट्रप्रमुखं सम्बन्धित प्रदेशया मुख्यमन्त्री नाप परामर्श यानाः याइसाः आवश्यक जुसाः पदावधि क्वचाये न्ह्यहे पदमुक्त यायेफइ । अथेहे प्रदेश प्रमुखं प्रादेशिक व्यवस्थापिकां निर्वाचित मनूतय्त मुख्यमन्त्रीलय् नियुक्त यायेगु प्रस्ताव याःगु दु । तर समितिइ केन्द्रीय सरकारया सम्बन्धय् धासाः अझं सहलह मयानी ।,http://www.nepalmandal.com/content/2651.html
सरकारयात ग्वाहालि मदुगु हल्ला जक : खनाल ,"Sun Jul 5, 2009  4:58 pm",नेकपा (एमाले) नेतृत्वया सरकारयात थःगु हे पार्टीया दुजःतय् समर्थन मदुगु धकाः पिहांवःगु खँ हल्ला जक जूगु दाबी एमाले अध्यक्ष झलनाथ खनालं यानादीगु दु । एमाले ज्याकू बल्खुइ छगू पत्रकार सम्मेलन यानाः अध्यक्ष खनालं सरकारयात समर्थन मदुगु खँया खण्डन यासें एमालेया दक्वं नेतात छप्पँ जुयाः सरकारयात ग्वाहालि याइगु धयादिल । वयेकलं एकीकृत नेकपा (माओवादीं) याकनं हे एमालेया संस्थापन पक्षनाप मिलेजुया राष्ट्रिय सरकार गठन जुइगु धकाः पिंहावयाच्वंगु खँ नं हल्ला जक जूगु धासें थ्वहे सरकारय् माओवादीयात नं दुथ्याःका राष्ट्रिय सरकार देयेकीगु धयादिल । संसद सुचारु यायेत छन्हु-निन्हु दुनेहे 'आइसब्रेक' जुइगु धायादिसें अध्यक्ष खनालं प्रधानमन्त्री माधव नेपालया विकल्प मदु धयादिल । वयेकलं राष्ट्रपतिया पलाः राजनीतिक जूगु व सर्वोच्चय् विचाराधीन विषय जूगुलिं एमालें थुकीया बारे छुं नं निर्णय मयाःगु स्पष्ट यानादिल । अथेहे पत्रकार सम्मेलनय् अध्यक्ष खनालं एमालेया केन्द्रीय दुजःत सहित नेतात माओवादीइ प्रवेश जुइगु तयारी जुयाच्वंगु खँ दक्षिणपन्थीतय्सं याःगु हल्ला जक जूगु धयादिल ।,http://www.nepalmandal.com/content/2594.html
त्रिचन्द्रय् विद्यार्थीत दथुइ भिडन्त ,"Sun Jul 5, 2009  5:21 pm",त्रिचन्द्र कलेजय् टेण्डर सम्बन्धी विवादया कारणं आइतवाः अनेरास्ववियु व नेविसंघया विद्यार्थीत दथुइ झडप जूगु दु । कलेजया रसायन विज्ञान भवनया तला थकायेत क्याम्पसं टेन्डर आव्हान याःगु खसाः थ्वहे टेन्डर दर्ता यायेगु सम्बन्धी विवाद अप्वयेवं झडप जूगु खः । झडपया झ्वलय् छुं अज्ञात पुचलं गोली क्येगु ईलय् नेविसंघया केन्द्रीय दुजः भीमसिंह गुरुङ घाःपाः जूगु दु । घाःपाः जुम्ह गुरुङयात आः टिचिङ अस्पतालय् वासः याकातःगु दु । अथेहे नेविसंघया मेम्ह सक्रिय दुजः रवि थापा धासां रड प्रहारं घाःपा जूगु दु । थापायात मेडिकेयर अस्पतालय् वासः याकातःगु दु । नेविसंघया अध्यक्ष प्रदीप पौडेलं युथफोस्रया कार्यकर्तातय्सं गोली चलेयाःगु दाबी याःगु दु । तर युथफोस्रया अध्यक्ष महेश बस्नेतं धासाः उगु घटना जूगु ईलय् युथफोस्रया कार्यकर्तात अन मदुगु खँ धाःगु दु । अथेहे अनेरास्ववियुं टेन्डर दर्ता यायेगु झ्वलय् नेविसंघं दर्ता यायेत पंगः थनेवं झडपया स्थिति पिहांवःगु खँ धाःगु दु । नेविसंघं थ्वस्वयां न्ह्यः हे थःगु टेन्डर दर्ता यायेधुंकूगु खः । झडप लिपा विद्यार्थीतय्सं क्याम्पस प्रमुखया ज्याकू व स्वतन्त्र विद्यार्थी युनियनया ज्याकूथी तोडफोड याःगु दु । अन झडप नियन्त्रण यायेत प्रहरीं प्यंगु राउण्ड हवाय फायर याःगु खः ।,http://www.nepalmandal.com/content/2595.html
न्ह्यगू न्हूगु आयोग प्रस्ताव ,"Sun Jul 5, 2009  9:48 pm","संविधानसभा संवैधानिक निकायया संरचना निर्धारण समितिं संविधानय् झिंछगू संवैधानिक आयोग तयेगु प्रस्ताव याःगु दु । आइतवाः थःगु अवधारणपौ व प्रारम्भीक मस्यौदा संविधानसभाया बैठकय् पेश याःगु समितिं प्रस्ताव याःगु आयोगय् न्ह्यगू आयोग धाःसा न्हूगु आयोग खः । समितिं संघिय संरचनायात ध्यानय् तया अख्तियार दुरुपयोग अनुसन्धान आयोग, लेखा परिक्षण आयोग, लोकसेवा आयोग, निर्वाचन आयोग, मानवअधिकार आयोग, महिला आयेग, दलित आयोग, आदिवासी तथा जानजाति आयोग प्रस्ताव याःगु दु । अथेहे अपांग जुपिं, अल्पसंख्यक एवं सिमान्तकृत समुदाय व पिछडा वर्ग व क्षेत्रया हित संरक्षण आयोग, मधेसी आयेग, मुश्लिम आयोग गठनया निंतिं प्रस्ताव याःगु दु । आयोगय् समानुपातिक प्रतिनिधित्व व समावेशीताया आधारय् अध्यक्ष व निम्ह दुजः नियुक्ति यायेमाःगु प्रस्ताव नं अवधारणपौलय् न्ह्यथंनातःगु दु । समितिया सभापति गोविन्द चौधरीं प्रतिवेदन तयारीया झ्वलय् प्राप्त पीद्वं सुझावत अध्ययन याना:गु जानकारी बैठकय् बियादिल । समितिया अवधारणा सर्वसम्मत तयार यासां कार्यक्षेत्र निर्धारण याःगु ईलय् संवैधानिक निकाय संघीय स्वरुपय् जुइगुलिं राष्ट्रिय जनमोर्चाया सभासद् मिरा पुन व संघीय आयोग तःगुलिं एमाले सभासद भानुभक्त जोशीं फरत मत तःगु खः । थ्वस्वयां न्ह्यः राष्ट्रिय हित संरक्षण समिति, अल्पसंख्इक व सिमान्तकृत समिति व सामाजिक ऐक्यबद्धता समितिं पेश याःगु अवधारणापौलय् संविधानसभाया बैठकय् सहलह जुइधुंकूगु दु ।",http://www.nepalmandal.com/content/2597.html
लडाइ लिप्पांगु चरणय् : प्रचण्ड ,"Sun Jul 5, 2009  9:45 pm","एकीकृत नेकपा (माओवादी)या अध्यक्ष पुष्पकमल दाहाल 'प्रचण्डं' थःपिं लडाइया अन्तिम चरणय् थ्यंगु खँ धयादीगु दु । थीथी राजनीतिक दलपाखें माओवादीइ प्रवेश याइपिंत लसकुस यायेत नेवाः राज्य समितिं आइतवाः येँय् या:गु ज्याझ्वलय् अध्यक्ष प्रचण्डं थ:पिनि लडाइ मध्यान्तरं न्ह्याः वनेधुंकूगु धासें लडाइ लिप्पांगु चरणय् थ्यंगु व जीत नेपाली जनतया हे जुइगु दाबी यानादिल । वयेकलं राष्ट्रिय स्वतन्त्रता व भौगोलिक अखण्डताया निंतिं बलिदान बीत तयार जूगु धासें देयन्यंक माओवादी पार्टीइ प्रवेश जुइगु लहरं देय् दुन व पिनेयापिं प्रतिक्रियावादीत निराश जूगु धयादिल । पुलांम्ह प्रधानमन्त्री नं जुयादिम्ह माओवादी अध्यक्ष प्रचण्डं माओवादी नेतृत्वया राष्ट्रिय सरकार गठन जुयमबीगु षड्यन्त्र जुयाच्वंगु धासें अज्याःगु षड्यन्त्रयात परास्त यायेगु दाबी यानादिल । वयेकलं थंज्याःगु षड्यन्त्रयात परास्त यायेगु व विदेशी प्रभुतय् न्ह्यने माओवादी क्वमछुइगु धयादिल । वयेकलं आःया सरकार बूपिनीगु सरकार जूगु टिप्पाणी यानादिसें थुकीं हनिमय् हे अखःगु चमत्कारया नमूना क्यनाब्यूगु धयादिल । वयेकलं माओवादीं सरकार पाखें या:गु राजिनामा क्षेप्यास्त्र सावित जुयावंगु दाबी यासें नेपाली जनतायात हेपे याइपिं सावधान जुइमाः धयादिल । ज्याझ्वलय् नेकपा (एमाले), नेपाली कांग्रेस व राष्ट्रिय प्रजातन्त्र पार्टी पाखें एकीकृत नेकपा (माओवादी)लय् प्रवेश यापिं ३५९म्ह नेता तथा कार्यकर्तातय्त अध्यक्ष प्रचण्ड, माओवादी नेतात डा.बाबुराम भट्टराई व नारायणकाजी श्रेष्ठ 'प्रकाशं' अबिर व स्वामा: क्वखायेका लसकुस यानादीगु ख: ।",http://www.nepalmandal.com/content/2596.html
सरकार १००दिंया ज्याझ्वः ह्येगु तयारीइ : गच्छदार ,"Mon Jul 6, 2009  4:49 pm",उपप्रधानमन्त्री विजयकुमार गच्छदारं जनतायात तत्काल परिवर्तनया अनुभूति बीत सरकारं १००दिंया ज्याझ्वः ह्येत्यनाःगु जानकारी बियादिल । सोमवा: एमाले नेता केपी शर्मा ओलीयात नापलायेत ख्वपय् च्वंगु ओली निवास थ्यंकादिम्ह गच्छदारं उकीयात निंतिं सरकारं गृहकार्य यानाच्वंगु जानकारी संचारकर्मीतय्त बियादिल । वयेकलं संचारकर्मीत नाप खँल्हानादिसें सरकारं छुं न्हिया दुने हे थ्व ज्याझ्वः सार्वजनीक याइगु धयादिल । अथेहे वयेकलं सरकारया प्रमुख लक्ष्य देशय् शान्ति सुरक्षाया प्रत्याभूति यायेगु धयादिल । एमाले नेता ओली नापया खँल्हाबंलाय् सरकारया ज्या प्रभावकारी देयेकीगु विषयस सत्ता गठबन्धनयात थप बल्लाकेमाःगु खँय् सहलह जूगु खः ।,http://www.nepalmandal.com/content/2605.html
येँया क्याम्पस न्ह्यने न्हिच्छि प्रदर्शन ,"Mon Jul 6, 2009  4:49 pm","येँया त्रिचन्द्र क्याम्पसय् आइतवाः टेन्डर सम्बन्धि विवाद अप्वयेवं जूगु भिडन्तय् गोली प्रहार जूगु घटनाया विरोधय् नेपाल विद्यार्थी संघं येँया प्रमुख क्याम्पस न्ह्यने सुथंनिसें विरोध प्रदर्शन याःगु दु । विद्यार्थीतय् प्रदर्शनया कारणं प्रदर्शनी मार्ग, चाहबहि व घण्टाघर क्षेत्रया सवारी आवगमन सोमवाः न्हिच्छि हे प्रभावित जुल । आइतवाः त्रिचन्द्र क्याम्पसय् टेन्डर विवाद लिपा जूगु झडपया झ्वलय् नेविसंघया दुजः भीमसेन गुरुङयात गोलीं लाःगु खसाः नेविसंघया मेम्ह दुजः रवि थापा रड प्रहारं घाःपाः जूगु खः । नेविसंघं एमाले सम्बद्ध अनेरास्ववियुं युथफोस्रया ग्वाहालि उगु आक्रमण याःगु द्वपं ब्यूगु दुसाः अनेरास्ववियुं धाःसा थुकी थःगु संगठनया संलग्नता मदुगु खँ धयाच्वंगु दु ।",http://www.nepalmandal.com/content/2606.html
समायोजन यायेत आलटाल यासाः विद्रोह : माओवादी कमाण्डर ,"Mon Jul 6, 2009  4:50 pm",एकीकृत नेकपा (माओवादी) सेनाया छम्ह कमाण्डरं सरकारं सेना समायोजनय् आलटाल यासाः विद्रोह यायेगु ख्याच्वः ब्यूगु दु । सुर्खेतया दशरथपुरय् च्वंगु माओवादी सेनाया खुगूगु डिभिजन कमाण्डर महेन्द्र शाहीं सेना समायोजनय् सरकारं ईलय् हे ध्यान मब्यूसाः विद्रोह यायेगु ख्याच्वः ब्यूगु खः । सोमवाः वीरेन्द्रनगरय् क्रान्तिकारी पत्रकार सघं याःगु पत्रकार नापलायेगु ज्याझ्वलय् शाहीं माओवादी सेनाया आडय् राजनीतिक दलत सत्ताय् थ्यंसां थःपिनिगु योगदानया अवमूल्यन याःगु दाबी यानादिल । वयेकलं आः देशय् जिम्मेवार दलत हे सेना समायोजनया विपक्षय् खनेदुगु धासें यदि थथेहे खसाः माओवादीं याइगु जनविद्रोहयात साथ बीगु धयादिल । छगू देशय् निथि सेना दुतल्ले शान्ति प्रकृया निष्कर्षय् मथ्यनीगु धासें वयेकलं सेना समायोजन आःया प्रमुख आवश्यकता जूगु धयादिल । वयेकलं थःपिं सरकार मातहत जुसां राष्ट्रिय सेना मजूगुलिं राजनीतिक ज्याझ्वलय् ब्वति जुइगु यानाच्वंगु धासें सेना समायोजन जुइधुंकाः थःपिसं सरकारया आदेश पालना यायेगु धयादिल । वयेकलं समायोजन लिपाः धासाः माओवादीया घोषित ज्याझ्वःयात साथ बीमफइगु स्पष्ट यानादिल ।,http://www.nepalmandal.com/content/2607.html
संसद गतिरोध अन्त्य यायेगु सहमित ,"Mon Jul 6, 2009  5:16 pm","ताः ई न्ह्यः निसें राष्ट्रपितं प्रधानसेनापतियात पदय् पुर्नबहाली यायेत ल्ह्वंगु पला असंवैधानिक जूगु व नागरिक सर्वोच्चताया निंतिं धकाः आन्दोलन याना:वयाच्वंगु एकीकृत नेकपा (माओवादी) संसद सुचारु यायेत सहमत जूगु दु । सोमवाः सत्तारुढ नेकपा (एमाले), नेपाली कांग्रेस व प्रमुख प्रतिपक्ष एकीकृत नेकपा (माओवादी) दथुइ जूगु सहलहलय् थ्व सहमति जूगु खः । सहलहस माओवादी ल्ह्वंगु नागरिक सर्वोच्चता लगायतया मागत मेमेगू दलनाप सहलह यानाः निर्णय यायेगु सहमति जुइवं माओवादीं संसद न्ह्याकेबीगु जूगु खः । माओवादीं नागरिक सर्वोच्चताया बारे निर्णय यायेत सरकारयात लच्छिया ई ब्यूगु दु । बैठक लिपाः माओवादी नेता नारायणकाजी श्रेष्ठं माओवादीं ल्ह्वंगु मागत दुथ्याकाः प्रधानमन्त्रीं संसदय् सम्वोधन यायेगु सहमति जूगु धयादिल । अथेहे सोमवाः हे कांग्रेस सभापति व माओवादीया नेतात दथुइ जूगु सहलह लिपा माओवादी अध्यक्ष पुष्पकमल दाहाल 'प्रचण्डं' सोमवाः निसें संसदय् अवरोध मयायेगु खँ धयादीगु खः । अथेहे कांग्रेस नेता कृष्ण प्रसाद सिटौलां निती तथा ज्याझ्वः सहित माओवादीं संसद सुचारु यायेबीगु सहमति जूगु जानकारी बियादीगु ख: । कांग्रेस सभापति कोइराला नाप जूगु सहलह सकारात्म जूगु खँ निगूलिं दलया नेतातय्सं धाःगु खः । बैठकय् प्रधानमन्त्री माधवकुमार नेपाल व माओवादी अध्यक्ष प्रचण्डं सम्वोधन याइगु खँ क्वछीगु दु । बैठकय् कांग्रेसं संसदय् प्रधानमन्त्रीं याइगु सम्वोधन माओवादीया माग कथं यायेत सहमति प्वंकूगु खः । अथेहे माओवादीया सोमवाः सुथय् च्वंगु सचिवालयया बैठकं संसदय् अवरोध मयायेगु निर्णय याःगु खः । बैठकं देशय् संकट वयेमबीगु निंतिं पेश्की बजेटया निंतिं जुसां संसद न्ह्याकेबीगु निर्णय याःगु खः । माओवादी प्रवत्ता दिनानाथ शर्माया कथं कांग्रेस व एमाले नाप सहमति जुसा: नीति व ज्याझ्वः नं प्रेश यायेत राष्ट्रपतियात छुं नं कथंया अवरोध मयायेगु जानकारी बियादीगु खः ।",http://www.nepalmandal.com/content/2611.html
झिम्हय्सिया नेपा:मितय् सीम्ह लुल ,"Thu Jul 2, 2009  8:47 pm","संयुक्त अरब इमिरेट्स (युएई)या दुवईपाखें कतारया दोहा वनाच्वंगु लः जहाज मंगलवाः समुद्रय् दुनाः उकिइ दुपिं झिंनिम्ह नेपाःमित सीगु दु । जहाज दुर्घटनालिपा तंनाच्वंपिं मध्ये निम्ह नेपा:मिया सीम्ह बुधवा: लुइकूगु खःसा ल्यं दुपिं झिम्हय्सिया सीम्ह  बिहीवा: सुथय् लुइकूगु दु । कतारया निंतिं नेपाली राजदूतावासं जानकारी ब्यूकथं सीपिं मध्ये सनाखत जूपिं महोत्तरीया शेषनाथ यादव व पाल्पाया तिलकबहादुर खाम्ता जूगु जानकारी ब्यूगु दु । अथेहे मेपिं सीपिं मध्ये नवलपरासीया घनश्याम सार्की, धादिङया गंगाबहादुर गुरुङ, रोल्पाया जयबहादुर पुन मगर, बागलुङया लीलाराम पौडेल अथेहे पर्वतया ऋषिप्रसाद शर्मा पौडेल, बाराया मेहदी हुसेन मिया, दाङया शंकर विष्ट, अर्घाखाँचीया मानिसंह खत्री व महोत्तरीया राजीव कुमार दत्तिपिं खः । सीपिनिगु टिकटया आधारय् नां लुयावःसां सुयाःगु सीम्ह गुख: धकाः सीकेमफुगु परराष्ट्र मन्त्रालयया प्रवक्ता मदन कुमार भट्टराईं जानकारी बियादीगु दु । वय्कलं सीम्ह सुयागु खः धइगु प्रष्ट जुइवं हे नेपाः हयाः छेँजःपिंत लःल्हायेगु जानकारी बियादीगु दु ।",http://www.nepalmandal.com/content/2555.html
थप निम्हेसित स्वाइन फ्लु ,"Thu Jul 2, 2009  8:46 pm",नेपालय् स्वाइन फ्लु दुहाँवःगु पुष्टि जूगुया छुं दिं मदयेवं हे स्वाइन फ्लुया ल्वगित मेपिं निम्ह अप्वःगु दु । थ्वलिसे नेपालय् स्वाइन फ्लुपाखें प्रभावित जूपिनिगु ल्याः न्याम्ह थ्यंगु दु । अमेरिकापाखें कतार जुयाः नेपाः लिहांवःपिं छखा हे छेँया स्वम्ह दुजःतय्त स्वास्थ्य परीक्षण याःवलय् स्वाइन फ्लुया जीवाणु एच. वान. एन. वान. भाइरस लुयावःगु ख । थ्व स्वयां न्ह्यः स्वाइन फ्लु संक्रमणया पुष्टि जूगु छखा हे छेँया  जःलाखःलाया झिंन्ह्यदँ दुम्ह मिसा मचायात नं स्वाइन फ्लुया शंकाय् स्वास्थ्य जाँच याःबले उगु जीवाणु लुयावःगु खः । म्हिगः याःगु स्वास्थ्य परीक्षणया रिपोर्ट थौं सार्वजनिक यासें इपिडिमियोलोजी व सरुवा रोग नियन्त्रण महाशाखाया निर्देशक डा. सेनेन्द्रराज उप्रेतीं स्वाइन फ्लु प्रभाविततय्गु वासः जुयाच्वंगु जानकारी बियादीगु दु । आः हाकनं स्वाइन फ्लु न्यंके मबीकेगु निंतिं विशेष उपाय छ्यःसें विमानस्थल व सीमा नाकाय् नं स्वास्थ्य परीक्षणया व्यवस्था याःगु दु ।,http://www.nepalmandal.com/content/2554.html
नेपाल टेलिभिजनय् तालाबन्दी ,"Thu Jul 2, 2009  8:48 pm",नेपाल टेलिभिजनय् कुन्द अर्यालयात कार्याकारी अध्यक्षय् नियुक्त याःगु विरोद्धय् नेपाल टेलिभिजन कर्मचारी संघं मू लुखाय् तालाबन्दी यानाः धर्ना ब्यूगु दु । नेपाल टेसलभिजा थंज्याःगु स्वायत्त संचार संस्थाय् कार्यकारी अध्यक्ष नियुक्त यानाः राजनीतिक हस्तक्षेप याःगु धासें कमाचारीतय्सं विरोध याःगु खः । कर्मचारी संघया अध्यक्ष राजकुमार थापाया कथं थःपिसं अर्यालाया व्यक्तिगत विरोध मखसें कार्यकारी पदया जक विरोध यानाःगु धयादिल । बिहीवाः सुथय् झिताः ईलय् हे कर्माचारीतय्सं मू लुखाय् तालाबन्दी यानाः धर्ना ब्यूगु कारणं कार्यकारी अध्यक्ष अर्यालं थौं पद बहाली यायेमफुत । एमाले निकट पत्रकार अर्यालयात मन्त्रिपरिषदया बुधवाःया बैठकं टेलिभिजनया कार्यकारी अध्यक्षय् नियुक्त यायेगु निर्णय याःगु खः । न्हापा एमाले मूपौ बुधबार साप्ताहिकया सम्पादक जुयाच्वंम्ह अर्याल एमाले निकटया मानवअधिकारवादी एनजीओ इन्सेकया मू छ्याञ्जे खसा: हिमाल खबरपत्रिकाया सम्पादक  खः ।,http://www.nepalmandal.com/content/2556.html
मस्यौदाय् सहलह क्वचाल ,"Thu Jul 2, 2009  8:49 pm",सांस्कृतिक व सामाजिक ऐक्यबद्धताया आधार निर्धारण समितिया अवधारणा व मस्यौदा दथुइ संविधानसभाय् सहलह क्वचा:गु दु । बिहीवा: न्हिनय् छताः ई जुयाः जःछि पुलाः वनेधुंकाः न्ह्याःगु सहलहस ब्वति काःपिं सभासद्तय्गु दथुइ थौं नं 'जनयुद्ध' खँग्वः तयेगु मतयेगु व सरकारी ज्याखँया भाय् छु भाषायात दयेकेगु धइगु विषयसं बहस न्ह्याःगु दु । बैठकय् न्वंवानादिसें माओवादी सभासद् लोकेन्द्र विष्टं मस्यौदाय् जनयुद्ध धइगु खँग्वः तयेवं सर्गः हे कुतुं मवइगुलिं मेपिनिगु अस्तित्व स्वीकार याये सयेकेमाःगु धयादीगु दु । अथेहे भाय् सम्बन्धी विवादबारे वय्कलं न्वंवायेत न्ह्याःगु भाय् न्वंवासां नं ज्या ख्यलय्या भाषा धाःसा आ:यात खस भाय् हे जुइमाःगु खँय् ब:बियादीगु दु । अथेहे नेपाली कांग्रेसया सभासद् लक्ष्मणप्रसाद घिमिरें झिंनिगू बुँदे समझदारी निसें आःतक नं 'सशस्त्र द्वन्द्व' खँग्वः न्ह्यथनातःगुलिं न्हूगु संविधानय् नं थ्वहे खँग्वः तयेगु पाय्छि जुइगु धयादीगु दु । एमालेया सभासद प्रदीप ज्ञवालीं बहुभाषिक व बहुसांस्कृतिक देशय् फुक्कसिनं छम्हसिनं मेम्हसिगु समुदायया संस्कृति व परम्परायात सम्मान यायेफुसा जक सामाजिक ऐक्यबद्धता दयेके फइगु धयादीगु दु । मधेशी जनअधिकार फोरमया चन्द्रिकाप्रसाद यादव व तराई मधेश लोकतान्त्रिक पार्टीया वृजेशकुमार गुप्तां मधेशी जनताया स्वापू भाय् हिन्दी जूगु दाबी यासें तराईलय् च्वनीपिं अप्वसिनं खस् भाय् मथुइगु कारण हिन्दी भाय्यात नं सरकारी ज्या ख्यलय्या भाय्या मान्यता बिइमाःगु धयादीगु दु । राष्ट्रिय जनमोर्चाया नायः चित्रबहादुर केसीं खस भाय् यात स्वापूया भाषा दयेकाः 'सशस्त्र द्वन्द; धइगु खँग्वः तयेवं छु नं विवाद मजुइगु धयादीगु दु । समितिया अवधारणा व मस्यौदादथुइ सभासद्तय्सं न्वंवायेगु ज्या क्वःचायेवं समितिया सभापति नबोदिता चौधरीं 'सांस्कृतिक व सामाजिक ऐक्यबद्धताया आधार निर्धारण समितिया अवधारणालिसेया प्रारम्भिक मस्यौदा सम्बन्धी प्रतिवेदन २०६६' दथुइया सहलहस पिदंगु न्ह्यसःया लिसः बिइगु ज्या नं जूगु खः । थ्व स्वयां न्ह्यः थौं हे च्वंगु समितिया बैठकय् एकीकृत नेकपा (माओवादी)या सभासद्तय्सं संविधानसभाय् छ्वइगु मू अवधारणा पौसं जनयुद्ध धइगु खँग्वः मतःगु खँय् च्यूताः प्वंकूगु ख: । संविधानसभाया बैठकय् मू अवधारणा न्ह्यब्वयेगु निंतिं समितिया थौं च्वंगु बैठकय् माओवादी सभासद्तय्सं च्यूताः प्वंकूगु खः । माओवादी सभासद सन्तोष बुढा मगरं जनयुद्ध धइगु खँग्वः तयेवं छम्हसिनं मेम्हसिगु अस्तित्वयात स्वीकार याइगु व थुकिं दलत दथुइया स्वापू अझ बांलाइगु बिचाः तयादीगु खः । अथेहे थीत्यः मत्यः सामाजिक अपराध जक मजूसे मानवताया अपराधयारुपं स्वीकार यायेमाःगु सामाजिक सुरक्षाया ठोस परिभाषा जुइमाःगु आदिवासी जनजातिया विषयसं आपालं खँत ल्ह्वनेमाःगु अदालती ज्याख्यलय्या भाषाय् बहुभाषिक नीति छ्यलेमाःगु लगायतया विषयसं नं सभासद्तय्सं सुझाव ब्यूगु दु ।,http://www.nepalmandal.com/content/2558.html
सरकारय् ब्वति कायेत प्रधानमन्त्रीया इनाप ,"Thu Jul 2, 2009  8:49 pm",प्रधानमन्त्री माधवकुमार नेपालं सरकार पिनेया दक्वं दलतय्त सरकारय् ब्वति कायेत इनाप यानादीगु दु । बिहीवाः येँय् आदिवासी जनजाति उत्थान प्रतिष्ठान संचालक परिषया खुक्वःगु बैठकया उल्लेज्या यनादिसें वयेकलं संविधान निर्माणया निंतिं दक्वं दलया भुमिका महत्वपूर्ण जूगुलिं सरकारय् ब्वति कयाः संविधान निर्माण यायेत इनाप यानादिल । प्रधानमन्त्री नेपालं आः खँ जक मजूसे ज्यां चमत्कार क्यनेगु ई वःगु धयादीगु दु । थःगु हे पार्टीया ग्वाहालि मदुगु कारणं सरकारया नेतृत्व याःसां नं ज्या यायेमफुगु स्वीकार यानादीम्ह नेपालं थौं धाःसा चमत्कार  खँ क्यनेगु धयादीगु खः । ज्याझ्वलय् प्रधानमन्त्री नेपालं सरकार विरुद्ध भ्रम सिर्जना यानाः नागरिक अधिकारय् खेलवाड यायेगु ज्या जुयाच्वंगु धयादिसें सरकारयात पीडाबोध जुइ कथंया ज्या मयायेत व अभिव्यक्ति मबीत दक्वसितं इनाप यानादिल । वयेकलं ईलय् हे संविधान निर्माण जुइगु दाबी यानादिसें फुक्कं संविधान निर्माण यायेगु ज्याय् लगेजुमाःगु बिचाः प्वंकादिल । ज्याझ्वलय् प्रधानमन्त्री नेपालं शान्ति प्रक्रियायात सार्थक निष्कर्षय् थ्यंके फुसा जक आदिवासी जनजाति व सीमान्तकृत समुदायया उत्थान यायेफइगु धयादीगु दु । आदिवासी जनजाति व सीमान्तकृत वर्गया हितया निंतिं सरकार न्ह्यात्थेंज्याःगु ग्वाहालि यायेत तयार दुगु वय्कःया धापू दु । प्रतिष्ठानया पदतया नं नायः जुयाः च्वनादीम्ह प्रधानमन्त्री नेपालं हरेक जातिया आत्म सम्मानलिसेया म्हसीका कायम यायेत व केन्द्रीय व क्षेत्रीयस्तरय् संग्रहालय दयेकेत प्रक्रिया न्ह्यायेधुंकूगु जानकारी बियादीसें वयेकलं आदिवासीतय् निंतिं सरकारं पर्याप्त बजेट फ्याइगु धयादिल ।,http://www.nepalmandal.com/content/2557.html
संसद संचालन यायेत च्वंगु बैठक बिना निष्कष क्वचाल ,"Thu Jul 2, 2009  8:49 pm","संसदया पंगः ज्यंकेगु विषयसं एकीकृत नेकपा (माओवादीं) बिहीवा: गठबन्धन सरकारया मू निगू घटक नेपाली कांग्रेस व नेकपा (एमाले)लिसे या:गु ब्यागलं ब्यागलं सहलह बिना निष्कष क्वचा:गु दु । माओवादी संविधानसभा दलया ज्याकुथिइ माओवादी व एमालेया शीर्ष नेतातय्गु बैठक च्वंगु खः । बैठकय् माओबादीया नायः प्रचण्ड,  वरिष्ठ नेता डा. बाबुराम भट्टराई, नारायणकाजी श्रेष्ठ लगायतया नेतातय्गु ब्वति दुगु खःसा एमालेयापाखें प्रधानमन्त्री माधवकुमार नेपाल, नायः झलनाथ खनाल लगायतया नेतातय्गु ब्वति दुगु खः । बैठकलिपा एमालेया छ्याञ्जे व साचारमन्त्री शंकर पोखरेलं थौंया सहलह सकारात्मक जूगु व कन्हय् सुथय् मेगु बैठक च्वनाः क्वःछुइगु धयादीगु दु । सहलहस सदनय् जुयाच्वंगु पंगः  तच्वःगु समस्या निगू दलया नेतातय्त महसुस या:गु धयादिल । वेयकलं हिउँदे अधिवेशन क्वःचायेकाः बजेट अधिवेशन न्ह्याकेत निगू दल सकारात्मक जूगु धयादिल । एमाले लिसेया सहलह लिपा:  माओवादीं नेपाली कांग्रेसलिसे सहलह न्ह्याकूगु ख: । माओवादी संविधानसभा दलया ज्याकुथिइ हे ग्वसाः ग्वःगु सहलहस माओवादी नेतृत्वया ब्वति दुगु खःसा कांग्रेसया संसदीय दलया नेता रामचन्द्र पौडेल, महामन्त्री विमलेन्द्र निधि लगायतया नेतातय्गु बैठकय् ब्वति दुगु खः । बैठकय् कांग्रेसं बजेट पेश यायेगु निंतिं संसदया गतिरोध यायेत प्रस्ताव तःगु खसाः माओवादीं पेश्की बजेत हसाः जक संसद न्ह्याके बीगु अडान कायेवं बैठक बिना निष्कर्ष क्वचाःगु खः । बैठकय् माओवादीं राष्ट्रपतिया पालाः भिंकेमाःगु माग यासें संविधान संशोधन यानाः राष्ट्रपति व प्रधानमन्त्रीया असधाकार स्पष्ट यायेमाःगु माग याःगु खः । राष्ट्रपतिया असंवैधानिक पलाःयाविरुद्ध नागरिक सर्वोच्चता माग यासें सरकारपाखें पिहांवंगु माओवादीं  सदन व सतकय् छक्वःपतिकं संघर्ष यानाः वयाच्वंगु दु । माओवादीं प्रधानमन्त्रीया सम्बोधनपाखें राष्ट्रपतिया असंवैधानिक पलाःया विरुद्ध सदनय् संकल्प प्रस्तावयात सहलहया निंतिं दुथ्याकेमाःगु माग तःगु दुसा नेपाली कांग्रेसं धाःसा उगु विषययात अस्वीकार यानाः वयाच्वंगु खः ।",http://www.nepalmandal.com/content/2559.html
धर्ना च्वंपिं शिक्षतय्त ज्वन: ,"Fri Jul 3, 2009  3:36 pm","अस्थायी शिक्षकतय्त स्थायी यायेमाःगु माग यासें शिक्षा मन्त्रालय् न्ह्यने धर्ना ब्यूपिं शिक्षकतय्त प्रहरीं ज्वंगु दु । शुक्रवाः सुथय् निसःया ल्याख्य दुपिं शिक्षकतय् धर्नाय् प्रहरीं हस्तक्षेप यानाः ज्वना यंकूगु खः । सुथय् गुताः ईलं निसें धर्ना ब्यूपिं शिक्षकतय्सं अस्थायी शिक्षकतय्त स्थायी यायेमाःगु, सरकार नाप न्हापा जूगु सहमति कायम यायेमाःगु लगायतयात माग तयाः धर्ना ब्यूगु खः ।",http://www.nepalmandal.com/content/2560.html
स्थानीय निकाय राजनीतिक संयन्त्र कथं : शेर्मा ,"Fri Jul 3, 2009  3:38 pm",स्थानीय विकास मन्त्री पूर्णकुमार शेर्मां देशय् शान्ति स्थापना जुइमफुगुलिं स्थानीय निकायया निर्वाचनया सम्भावना मदुगु खँ धयादीगु दु । रिपोर्टस क्लबं शुक्रवाः येँय् याःगु ज्याझ्वःलय् न्ववासें मन्त्री शेर्मां स्थानीय निकायलय् पुर्नबहाली तकं जुइमफइगु जूगुलिं राजनीतिक संयन्त्र मार्फत स्थानीय निकाय संचालन याइगु खँ धयादिल । मन्त्री शेर्मां स्थानीय निकायलय् पुलांपिं हे प्रतिनिधित पुर्नबहालीया माग नं पुलां जुइधुंकूगुलि राजनीतिक सहमतिया संयन्त्रया आधारय् संचालन यायेगुया विकल्प मदु धयादिल । मन्त्री शेर्मां राज्य पुर्नसंरचनाया प्रकृयाय् दुगु न्हूगु संविधानं निर्धारणया कथंया संघीय विधिया आधारय् गज्याःगु स्थानीय निकाय जुइगु धकाः स्पष्ट जुइधुंकाः जक निर्वाचन जुइफइगु धयादिल । वयेकलं थःपिं राष्ट्रिय सहमतिया सरकारया पक्षय् दुगु तर माओवादीं हे सहमतिया राजनीति त्वाःथःगु द्वपं बियादिसें माओवादीं नं एमाले नेतृत्वया सरकारय् ब्वति कायेमाः धयादिल ।,http://www.nepalmandal.com/content/2561.html
माओवादीं संसद न्ह्याकेबीगु ,"Fri Jul 3, 2009  3:39 pm",ताः ई निसें एकीकृत नेकपा (माओवादीं) अवरोध यानावयाच्वंगु व्यवस्थापिका संसदया बैठक माओवादीं न्ह्याकेबीगु जुगु दु । शुक्रवाः माओवादी संसदीय दलया ज्याकूथी माओवादीं चीचीधंगु दलतनाप याःगु सहलहस माओवादी अध्यक्ष पुष्पकमल दाहाल 'प्रचण्डं' पेश्की बजेट ह्येत माओवादीं संसद न्ह्याकेबीगु निर्णय याःगु धयादिल । अध्यक्ष प्रचण्डं माओवादीं संसद न्ह्याकेत लचकता क्यंगु धयादिसें जनयुद्ध वलय् नं माओवादीं एकपक्षीय युद्धविराम याःगु व आः नं एकपक्षिय ढंग माओवादीं संसद न्ह्याकेबीगु धयादिल । बैठकय् माओवादी अध्यक्ष प्रचण्डं पेश्की बजेट पेश यायेत संसद न्ह्याकेबीगु तर नीति तथा ज्याझ्वः धासाः सरकारं प्रस्तुत मदइगु धयादिल । अथेहे शुक्रवाः हे माओवादीं गोदावरीइ माओवादी व एमाले दथुइ जूगु सहमति कार्यान्वयन यायेत माग याःगु दु । माओवादी सचिवालयया शुक्रवाः च्वंगु बैठकय् गोदावरीलय् एमाले व माओवादी दथुइ माओवादीं ल्ह्वंगु मागयात दुथ्याकाः प्रधानमन्त्रीं संसदय् सम्बोधन यायेगु सहमति जूगु खँ माओवादीं धाःगु दु । बैठकय् राष्ट्रपति व सेनापतिया विषयस सकारात्मक रुपय् संवोधन जुसाः जक सदन न्ह्याकेबीगु निर्णय जूगु खँ माओवादीया वरिष्ठ नेता मोहन वैद्य किरण जानकारी बियादिल ।,http://www.nepalmandal.com/content/2562.html
संसद गतिरोधबारे राष्ट्रपतियात ध्यानाकर्षण ,"Fri Jul 3, 2009  4:07 pm",प्रधानमन्त्री माधवकुमार नेपालं व्यवस्थापिका संसदय् जारी हिउँदे अधिवेशन क्वचायेकाः बजेट अधिवेशन न्ह्याकेगु विषयस डा. रामवरण यादवया ध्यानाकर्षण यानादीगु दु । माओवादीं पेश्की बजेट संसदय् पेश यायेबीगु तर सरकारया नीति व ज्याझ्वः ह्येमबीगु खँय् काःगु अडानलिपा अन्योल उत्पन जुइवं प्रधानमन्त्री नेपाल राष्ट्रपति निवास थ्यंकादीगु खः । उगु झ्वलय् राष्ट्रपति यादवं प्रधानमन्त्री नेपालयात सहमतिया आधारय् उचित निकास मालेत सुझाव बियादीगु खः । शुक्रवाः राष्ट्रपति निवास शितल निवासय् जूगु खँल्हाबंलाय् अवरुद्ध जुयाच्वंगु संसदया बारे प्रधानमन्त्री नेपालं राष्ट्रपतियात जानकारी यानादीगु खः । अथेहे खँल्हाबंलाया झ्वलय् लिपांगु राजनीतिक घटनाक्रमया बारे नं सहलह जूगु खः ।,http://www.nepalmandal.com/content/2564.html
माओवादीया कारणं विशेष समिति पुनर्गठन जुइमफुगु : रक्षामन्त्री ,"Fri Jul 3, 2009  11:50 pm",रक्षामन्त्री विद्या भण्डारीं माओवादी लडाकूया समायोजन व पुर्नस्थापनाया निंतिं गठित विशेष समिति माओवादीया हे कारणं पुनर्गठन जुइमफुगु खँ धयादीगु दु । रक्षा मन्त्रालयलय् शुक्रवाः पत्रकार सम्मेलन यानाः मन्त्री भण्डारीं माओवादी अडानया कारणं हे विशेष समिति पुनर्गठन जुइमफूगु धयादिल । माओवादीं समितिया अध्यक्ष वा समितिया दुजःया बच्छिया ल्याख्ये थःगु पार्टीया दुजःतय् दुथ्याकेमाःगु अडान काःगुलिं समस्या पिहांवःगु धयादिल । समितिया अध्यक्ष प्रधानमन्त्री जुइगु व्यवस्था जुसां माओवादीं अडान कयाच्वंगु धासें रक्षामन्त्री भण्डारी सहमतिया निंतिं माओवादीं थःगु अडान त्वतेमाः धयादिल । माओवादी लडाकू व्यवस्थापन संविधान निर्माण न्ह्यःहे जुइगु खँ धयादिसें वयेकलं मापदण्ड पूवंकाः जक सेना समायोजन जुइफइगु बिचाः प्वंकादिल । पत्रकार सम्मेलनं प्रधानसेनापतिया अवकासया बारे न्यंगु न्ह्यसःलय् मन्त्री भण्डारीं सैनिक ऐन कथं प्रधानसेनापितं थःगु ई पूवंकीगु धयादिल ।,http://www.nepalmandal.com/content/2580.html
न्याक्वःगु खुसी सरकार विस्तार ,"Fri Jul 3, 2009  11:50 pm",प्रधानमन्त्री माधवकुमार नेपालं न्याक्वःगु खुसी मन्त्रिपरिषद विस्तार यानादीगु दु । लिप्पांगु खुसी प्रधानमन्त्री नेपालं शुक्रवाः सद्भावनाया अध्यक्ष राजेन्द्र महत्तो व समाजवादी प्रजातान्त्रिक जनता पार्टी नेपालया प्रेमबहादुर सिंहयात सरकारय् ब्वति याकूगु दु । चीधंगु दलया पाखें सिंहयात कानुन मन्त्रालया जिम्मेवारी ब्यूगु दुसाः सद्भावनाया अध्यक्ष महतोयात  वाणिज्या व आपूत्र्ती मन्त्रालयया जिम्मेवादरी ब्यूगु दु ।,http://www.nepalmandal.com/content/2581.html
राष्ट्रपति शासन ह्येगु षड्यन्त्र : भट्टराई ,"Sat Jul 4, 2009  4:24 pm","एकीकृत नेकपा (माओवादी)या वरिष्ठ नेता डा. बाबुराम भट्टराईं सेनाया आडय् राष्ट्रपतिय शासन ह्येगु षड्यन्त्र जुयाच्वंगु दाबी यानादिल । तनहुँ दलेगौढाय् शनिवाः जूगु छगू ज्याझ्वलय् नेता भट्टराईं प्रधानमन्त्री माधव नेपाल व एमाले नेता केपी ओली विदेशीतय् इशाराय् ज्या यानाच्वंगु द्वपं बियादिल । वयेकलं थःपिंत: विश्वस्त सुत्रत पाखें जानकारी वःगु धासें नेपाल व ओली सेनाया आडय् राष्ट्रपतिया शासन ह्येगु कुतः यानाच्वंगु धयादिल । पुलांम्ह अर्थमन्त्री नं जुयादिम्ह नेता भट्टराईं थंज्याःगु षड्यन्त्रयात दिकेत तःधंगु आन्दोलन आवश्यक जूगु धासें माओवादी न्हूगु संविधान, नागरिक सर्वोच्चता व राष्ट्रियताया पक्षय् न्ह्यावलें ल्वानाच्वनीगु धयादिल ।",http://www.nepalmandal.com/content/2585.html
'माओवादी याके बहुमत मदयेधुंकल' ,"Sat Jul 4, 2009  8:00 pm","नेकपा (एमाले)या वरिष्ठ नेता केपी शर्मा ओली व एमाले पाखें हे संचारमन्त्री जुयादिम्ह शंकर पोखरेलं माओवादी याके बहुमत मधय्धुंकूगु धासें दुसाः क्यनेत हाध्या बियादीगु दु । शनिवाः प्रेस चौतारीं ख्वपय् याःगु छगू ज्याझ्वलय् न्ववासें सुचना व संचार मन्त्री शंकर पोखरेलं सरकारय् राजनीतिक दलया बहुमत तंकेवं एकीकृत नेकपा (माओवादीं) नागरिक सर्वोच्चताया माग यासें सरकारपाखें राजनीमा ब्यूगु द्वपं बियादिल । वयेकलं संसदय् माओवादीं बहुमत तंकेधुंकूगु धासें थ्व सत्ययात माओवादीं थुइकेमाः धयादिल । सरकराया प्रवत्ता नं जुयादिम्ह मन्त्री पोखरेलं संसदया लुखाः तिनाः नागरिक सर्वोच्चताया खँ ल्हाइपिं माओवादीतय् नियत प्रष्ट मजूगु द्वपं बियादिल । अथेहे शनिवाः हे येँय् जूगु मेगू छगू ज्याझ्वलय् एमालेया वरिष्ठ नेता केपी शर्मा ओलीं संसदय् बहुमत खाकाः सरकरा गठन यायेत माओवादीयात हाथ्या बियादिल । वयेकलं पेश्की बजेट संसदय् पेश यायेबीगु माओवादीया 'प्रोपोगण्डा' जक जूगु द्वपं बि‍यादिल । ओखलढुंगा - येँय् सम्पर्क माञ्चं ग्वसाः ग्वःगु ज्याझ्वलय् नेता ओलीं माओवादीं थःगु नेतृत्वय् राष्ट्रिय सरकार गठन यायेत त:गु प्रस्ताव यात लक्ष्ति यासें धयादिल, - '२३८ सिट दुपिंसं न्ववाया जक जुइ मखु । फुसाः ३०१ खाकाः सरकार गठन यानाः क्यनेब्यू ।' वयेकलं माओवादी संविधान निर्माण यायेगु ज्याय् जिम्मेवार मजूगु द्वपं बियादिसें माओवादीया गुंलाःया सरकारय् शान्ति प्रकृयाय् छुं नं ठोस ज्या यायेमफुगु धयादिल ।",http://www.nepalmandal.com/content/2586.html
शिविरय् दुपिं अपराधीतय्त सरकारयात लःल्हायेत प्रमया इनाप ,"Sat Jul 4, 2009  8:06 pm","प्रधानमन्त्री माधवकुमार नेपालं सर्वसाधरणया हत्या यानाः माओवादी लडाकुतय् शिविरय् सुस्काःतिपं अपराधीतय्त सरकार समक्ष लःल्हायेत इनाप यानादीगु दु । वयेकलं अपराधीतय्त लःल्हायेगु ज्या मजूसा: अपराध नियन्त्रण यायेत सरकार कठोर रुपं प्रस्तुत जुइगु चेतावनी बियादिल । शनिवाः काटेश्वरय् याःगु चियापान समारोहलय् न्ववानादिसें वयेकलं हत्या, हिंसा व अपराधय् संलग्न अपराधीततय् कारवाही यायेमफुसा सरकारय् च्वना:च्वनेगुया छुं औचित्य मदइगु धयादिल । माओवादीयात लक्षित यासें प्रधानमन्त्री नेपालं अपराधीतय्त क्याम्प दुने संरक्षण याना:तसाः जनताया शिकार उपिं हे जुइगु धयादिसें सम्बन्धित पार्टीतय्सं अपाराधीतय्त संरक्षण यायेगु सिवें सरकारयात सुपुर्दगी यायेत इनाप यानादिल । ज्याझ्वलय् वयेकलं गृहमन्त्री, गृहसचिव व सुरक्षा निकायया प्रमुखतय्त अपराधीया पहिचान यानाः अपराध नियन्त्रण यायेत निर्देशन बीधुंकाःगु जानकारी बियादिल । वयेकलं सुरक्षाकर्मीत पाखें अपराधीतय्त संरक्षण याइगु व कारवाही यायेत ढिलासुस्ती यासा: अज्यापिं सुरक्षाकर्मीत कारवाही याइगु जानकारी बियादिल । हत्या, हिंसा व अपराधयात राजनीतिक आवरण बीगु व उकीया बलय् थःपिं शक्तिशाली पार्टी धकाः थुइकिपिं राजनीतिक दलया चरित्रं यानाः नं अपराध नियन्त्रण यायेत व शान्ति सुरक्षाय् समस्या वःगु धयादिल ।",http://www.nepalmandal.com/content/2587.html
संसद अवरोध 'बार्गेनिङ्ग' जक : कोइराला ,"Sat Jul 4, 2009  8:49 pm",नेपाली कांग्रेसया सभापति गिरिजाप्रसाद कोइरालां माओवादीं व्यवस्थापिका संसदय् यानाच्वंगु अवरोध माओवादीया 'बार्गेनिङ्ग' जक जूगु टिप्पणी यानादीगु दु । वयेकलं सरकारया नीति व ज्याझ्वः सहितया बजेट वइगु दाबी यानादिसें संसद सुचारु यायेगु खँय् माओवादी याकनं हे सहमतिइ वइगु धयादिल । कांग्रेस वरिष्ठ नेता शेरबहादुर देउवां थःगु हे छेँ भुइजसिइ कांग्रेस सभासदतय् निंतिं यानादीगु चियापान ज्याझ्वलय् सभापति कोइरालां नेपाली कांग्रेस आः एकताबद्ध जुयां न्हूगु रुपं सञ्चालन जुइगु धयादिल । अथेहे ज्याझ्वलय् कांग्रेस वरिष्ठ नेता देउवां कांग्रेस दुने सद्धभाव व मैत्री स्थापना यायेत चियापानया ग्वसाः ग्वःयाःगु खँ धयादिसें आः कांग्रेस एकताबद्ध जुयावनीगु विश्वास प्वंकादिल ।,http://www.nepalmandal.com/content/2588.html
लचकता क्यनेत एमाले-कांग्रेस तयार / एमाले पाखें माओवादीया प्रस्ताव अस्वीकार ,"Sat Jul 4, 2009  9:01 pm",एकीकृत नेकपा (माओवादीं) निरन्तर यानाच्वंगु संसद अवरोध अन्त्य यायेगु बारे सहलह यायेत च्वंगु निगू सत्तारुढ दलया बैठकय् सहमतिया निंतिं लचकता क्यनीगु सहमति जूगु दु । सत्तारुढ नेकपा (एमाले) व नेपाली कांग्रेस दथुइ शनिवाः प्रधानमन्त्री निवास बालुवाटारय् जूगु सहलहलय् माओवादी नाप सहमति यायेगु निंतिं सत्ता गठबन्धन नीनिगू दलया सहमतिइ संसद सुचारु यायेत माओवादी नाप लचकताया साथ वार्ता यायेगु क्वछीगु खः । थ्वस्वयां न्ह्यः अवरुद्ध व्यवस्थापिका संसद संचालन यायेगु निंतिं सत्तारुढ नेकपा (एमाले) व प्रमुख प्रतिपक्षी एकीकृत नेकपा (माओवादी) दथुइ जूगु सहलह बिना निष्कष क्वचाःगु ख: । शनिवः जूगु सहलहस माओवादीं पेश्की बजेट ह्येत जक संसद न्ह्याकेबीगु धकाः तःगु प्रस्ताव एमालें अस्वीकार याःगु दु । सहलहस एमाले नेतातय्सं नीति व ज्याझ्वः प्रस्तुत यायेमब्यूसें पेश्की बजेट जक ह्येबीगुया छुं अर्थ मदइगु खँ धाःगु खः । एमाले संसदीय ज्याकू सिंहदरवारय् जूगु सहलहस माओवादीं संविधान संशोधन यानाः राष्ट्रपति व प्रधानमन्त्रीया कार्यक्षेत्र यकिन यायेफुसाः संसद सुचारु यायेबीगु खँ तःगु खः । बैठक लिपाः माओवादी अध्यक्ष पुष्पकमल दाहाल 'प्रचण्डं' वार्ता सकारात्मक जुसां 'आइसब्रेक' जुइ धाःसाः ल्यंदनी धयादिल । वयेकलं माओवादीं ल्ह्वंगु मागत दुथ्याकाः प्रधानमन्त्रीं संसदय् संवोधन यासाः 'आइसब्रेक' जुइ धयादिल । अथेहे प्रधानमन्त्रीया राजनीतिक सल्लहाकार रद्युजी पन्तं संविधान संशोधन यायेमफइगु व राष्ट्रपतिया पलाः नं भिंकेमफइगु जुसां बैठक सकारात्मक जूगु धयादिल । सहमतिया निंतिं एमाले व माओवादी कन्हय् सुथय् हाकनं खँल्हाबंला याइगु जूगु दु ।,http://www.nepalmandal.com/content/2589.html
तिब्बत विरोधी गतिविधिइ रोक ,"Sun Jul 5, 2009  4:50 pm",नेपाल सरकारं तिब्बत विरोधी गतिविधिइ प्रतिबन्ध याःगु दु । आइतवाः गृहमन्त्रायं छगू प्रेस विज्ञप्ति  पिथंसें नेपाःया मित्र राष्ट्र चीनया स्वशाशित क्षेत्र तिब्बत विरोधी प्रदर्शन याये मदुगु खँ न्ह्यथंनातःगु दु । विज्ञप्तिइ तिब्बत विरोधी ज्या मयायेत इनाप यासें सुनां नं यासाः उमित कारवाही यायेगु चेतावनी बियातःगु दु । सोमवाः स्वतन्त्र तिब्बत आन्दोलनया नेता दलाइ लामाया ७४क्वःगु बुदिँया लसताय् तिब्बत विरोधी प्रदर्शन जुइफुगु खँयात मध्यनजर यानाः मन्त्रालं थंज्याःगु सूचं पिथंगु खः । नेपालय् स्वतन्त्र तिब्बतया माग तयाः ईलय् ब्यलय् जुयाच्वंगु प्रदर्शनयात कयाः चीन सरकारं च्यूता प्वंकावयाच्वंगु दुसाः नेपालं थः चीन विरोधी गतिविधि नेपालय् जुइमबीगु व नेपालं 'एक चीन निति'यात न्हावलें नं समर्थन यानावयाच्वंगु खँ धयावयाच्वंगु दु ।,http://www.nepalmandal.com/content/2591.html
हल्लाया ल्यूने मवनेत गृहमन्त्रालया इनाप ,"Wed Jul 8, 2009  3:45 pm","मचाः अपहरणया हल्ला यानाः अपरिचित मनूतय्त दायेगु नापं स्यायेगु तकं जूगु घटना प्रति गृहमन्त्रीयं थःगु गम्भीर ध्यानाकर्षण जूगु खँ धाःगु दु । अप्वयावंगु थंज्याःगु घटना लिपाः बुधवाः गृहमन्त्रायं छगू प्रेस विज्ञप्ति पिथनाः मखूगु हल्लाय ल्यूने वनाः अपरिचित मनूतय्त दायेगु ज्या मयासें संका लगेजुसा: नापसं च्वंगु प्रहरी ज्याकूथी बुझेयायेत इनाप याःगु दु । अथेहे गृह मन्त्रालयं थंज्याःगु घटना दिकेत स्थानिय प्रशासनयात निर्देशन बियाःगु खँ नं धाःगु दु । अथेहे मंगलवाः मचाः अपहरण याःवःगु द्वपं बिया ख्वपय् निम्ह ल्याम्हत स्यागू विरोधय् सिपिनि छेँजः, स्थानीयबासी व विद्यार्थीतय्सं बुधवाः कोटेश्वर, जडिबुटी, कौशलटार, पेप्सीकोला लगायतया थासय् प्रदर्शन याःगु दु । छेँजः व स्थानीयबासीतय्सं मंगलवाः दा:याः सीम्ह येँया पाल्पाकोट सुकुम्बासीइ च्वनीपिं निम्ह ल्याम्हतय् स्यापिंत कारवाही यायेमाःगु माग यासें कोटेश्वर महानगरीय प्रहरी ज्याकू नं घेराउ याःगु खः । प्रदर्शनया झ्वलय् प्रहरीं लाठी चार्ज याःगु खसाः निगू पक्ष दथुइ ल्वापू जूगु ईलय् प्रहरी उपरीक्षक सहित न्याम्ह प्रहरी व खुम्ह प्रर्दशनकारीत घाःपाः जूगु खः । बुधवाः सुथंनिसें तनावग्रस्त जूगु कोटेश्वर, पेप्सीकोला, कौशलटार, जडिबुटी क्षेत्रय् सुथंनिसें सवारी साधन चलेजुइ मफुगु खसाः लिपाः प्रहरीया सकृयताय् निन्हय् निताःत्याः ईल निसें सुचारु जूगु खः । दोषीयात कारवाही यायेगु सहमति जुइवं प्रदर्शनकारीतय्सं सवारी आगमन सुचारु याकूगु खः । अथेहे प्रहरीं मंगलवाः घटनाय् संलग्न झिम्हेसित ख्वपं ज्वंगु दुसाः मेपिं निम्हेसित कोटेश्वरं ज्वंगू दु । मंगलवाः ख्वपःय् मचाः अपहरण याःगु द्वपं बियाः स्थानीयवासीतय्सं दाःगु ईलय् सविन क्षेत्री व जीवन गाहा थापा सीगू खसाः निम्ह सख्त घाःपाः जूगु खः ।",http://www.nepalmandal.com/content/2659.html
संसद आइतवाः तकया निंतिं स्थगित ,"Sat Jul 11, 2009  8:19 pm",व्यवस्थापिका संसदया शनिवाः सुथय् च्वनीगु धाःगु बैठक मधेशी जनअधिकार फोरमया आन्तरिक विवादया कारणं आइतवाः सुथय् च्याताः ईलय् तकया निंतिं स्थगित याःगु दु । फोरमया संसदयी दलया आधिकारिकताया विवाद ज्यंकेत शनिवाः न्हिच्छि याःगु सहलह लिपाः उपप्रधानमन्त्री विजयकुमार गच्छदार पक्षं सिंहदरवारय् च्वंगु फोरमया संसदीय ज्याकू त्वतेत सहमति प्वंकूगु खः । सहमति लिपाः आः व्यवस्थापिका संसदया बैठक आइतवाः च्वनीगु जूगु दु । सरकारं न्ह्यब्वःगु नीति व ज्याझ्वः बारे संसदया बैठकय् शनिवाः सहलह यायेगु क्वछीनातःसां फोरमया विवादया कारण अवरुध जूगु खः ।,http://www.nepalmandal.com/content/2728.html
