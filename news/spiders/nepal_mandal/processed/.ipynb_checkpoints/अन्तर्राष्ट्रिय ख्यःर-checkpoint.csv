,headline,date,final_news,url
0,कारबाहीया प्रक्रिया न्ह्यःने न्ह्याकेत इजरायलयात इनाप ,"Thu Feb 18, 2010  7:18 pm",दुबइस जूगु हमास नेताया हत्याय् ल्हाः दु धयातःम्ह व्यक्तिं बेलायत व मेमेगु युरोपेली देय्या जाली पासपोर्ट छ्यःगु सीदुगु दु । थ्व बुखँ सार्वजनिक जुइधुंकाः बेलायती सरकारया प्रवक्तां थ्व गम्भीर बिषय जूगुलिं थुकिया विषयस याकनं कारवाहीया प्रक्रिया न्ह्यःने न्ह्याकेत इजरायलयात इनाप याःगु जानकारी ब्यूगु दु । बेलायती प्रधानमन्त्री गोर्डन ब्राउनं उगु घटनाया जांचया निंतिं उजं ब्यूगु दु । हत्याय् ल्हाः दुम्ह मनुखं बेलायती पासपोर्ट छ्यःगु बुखँ सार्वजनिक जुइधुंकाः घटना अझ रहस्यमय जूगु दु । प्यालेस्टाइनं धाःसा: थः नेताया हत्याय् इजरायलया ल्हाः दुगु द्वपं बियावयाच्वंगु दु । तर इजरायलं थः उगु घटनाय् ल्हाः मदुगु व थुकिया दसु नापं मदुगु जानकारी ब्यूगु दु ।,https://www.nepalmandal.com/content/6683.html
1,चिनिया प्रधानमन्त्रीयात  लाकां ,"Tue Feb 3, 2009  7:23 pm",बेलायती भ्रमणय् झायाच्वनादीम्ह चिनिया प्रधानमन्त्रीयात लाकमं कयेकूगु दु । प्रधानमन्त्री वेन जिया वाओयात क्याम्ब्रीज विश्वविद्यालयसं म्हिगः ग्वसाः ग्वःगु सार्वजनिक समारोहसं सम्बोधन यानाच्वंगु इलय् लाकमं कयेकूगु खः । कयेकूगु लाकमं धाःसा प्रधानमन्त्रीयात मलाःगु अन्तर्राष्ट्रिय संचार माध्यमतय्सं जानकारी ब्यूगु दु । स्वन्हुया बेलायत भ्रमणय् झायादीम्ह चिनिया प्रधानन्त्रीयात लाकमं कयेकूगु खः । घटनाप्रति चिनिया विदेश मन्त्रालयं गंभिर अपमान धासें च्यूता प्वंकूगु दु । थ्व स्वयां न्ह्यः अमेरिकी तत्कालीन राष्ट्रपति जर्ज डब्लु बुसयात नुगः खँ तयाच्वंगु इलय् ईराकया पत्रकारं लाकमं कयेकूगु खः ।,https://www.nepalmandal.com/content/724.html
2,मचा अपहरण याःगु द्वपनय् ज्वंपिं च्याम्ह अमेरिकीतय्त त्व:तल ,"Thu Feb 18, 2010  7:19 pm",हाइटिइ बिनाशकारी भुखाय् वनेधुंकाः मचा अपहरण याःगु द्वपनय् ज्वंपिं झिम्ह अमेरिकी मध्ये च्याम्हसित त्वःतूगु दु । उगु पुचःया प्रमुख लौरा सिल्स्बी व मेम्ह छम्ह बाहेक मेपिंत त्वःतूगु खः । उमित मेगु अनुसन्धानया निंतिं हिरासतय् हे तयातःगु अधिकारीतय्सं जानकारी ब्यूगु दु । ज्वंपिं मध्ये न्याम्ह मिजं व न्याम्ह मिसा खःसा उपिं मध्ये अप्वः धइथें अमेरिकाया इडाहो प्रान्तया जूगु जानकारी ब्यूगु दु । उमित हाइटिइ भुखाय् वंगु झिंन्हय्न्हूलिपा स्वीस्वम्ह मस्तय्त यंकाच्वंगु इलय् ज्वंगु खः । हाइटिइ थुगु दँय् वंगु भुखाय्सं निगू लाख स्वीद्धः मनूत सीगु खः ।,https://www.nepalmandal.com/content/6684.html
3,दलाइ लामा व राष्ट्रपति ओबामा नापलायेवं चीनं तं प्वंकल ,"Fri Feb 19, 2010  7:07 pm",तिब्बतपाखें निर्वासित धार्मिक नेता दलाइ लामायात अमेरिकी राष्ट्रपति बाराक ओबामां नापला:गु ज्या प्रति चीनं तं प्वंकूगु दु । उगु ज्यां चीन व अमेरिका दथुइया स्वापूतिइ बांमलाक्क घाःलाकूगु प्रतिक्रिया चीनं  ब्यूगु दु । चिनियाँ उपविदेशमन्त्री कुतियानकाइं अमेरिकी राजदूत जोन हन्ट्स म्यानयात सःताः  उगु च्यूताः प्वंकूगु खः । चीनया असन्तुष्टिया दथुइ वंगु बहनि दलाइ लामा व ओबामा दथुइ अमेरिकाय् नापलायेधुंकाः थज्याःगु प्रतिक्रिया वःगु खः । अथे हे अमेरिकां धाःसा चीनया मन तयेत पाय्छि कथं पलाः न्ह्याकीगु जानकारी ब्यूगु दु । दलाइ लामालिसेया नापलायेगु ज्या राजनीतिक स्वयां नं व्यक्तिगत जक जूगु धका: ह्वाइटहाउसं स्पष्टीकरण ब्यूगु दु ।,https://www.nepalmandal.com/content/6713.html
4,उत्तर कोरियाया वरिष्ठ अधिकारी बेइजिङय् ,"Tue Feb 23, 2010  7:17 pm",उत्तर कोरियाया सत्तारुढ वर्कर्स पार्टी अफ कोरियाया वरिष्ठ अधिकारी किम योङ इल मंगलवा: बेइजिङ थ्यंकूगु दु । जनवरीइ पार्टीया वैदेशिक मामिला विभागया निर्देशक नियुक्त जुयादीम्ह किमया थ्व न्हापांगु चीन भ्रमण खः । थ्व भ्रमणं उत्तर कोरियाया राष्ट्रपति किम जोङ इलया सम्भावित चीन भ्रमणया विषयस किमं थः समकक्षी चिनियाँ कम्युनिष्ट पार्टीया वैदेशिक मामिला विभाग प्रमुख वाङ जियारुईलिसे सहलह यायेफुगु धुकूमाः याःगु दु । फेब्रुअरी ८य् वाङ प्योङयाङ भ्रमणय् दुबले चिनियाँ राष्ट्रपति हु जिन्ताओया चीन भ्रमणया ब्वनापौ उत्तर कोरियाया राष्ट्रपति न्ह्यःने ल:ल्हानादीगु ख: । मंगलवा: बेइजिङ थ्यंबलय् किमयात चिनियाँ कम्युनिष्ट पार्टीया वैदेशिक मामिला विभागया अधिकारीतय्सं लसकुस याःगु खः ।,https://www.nepalmandal.com/content/6817.html
5,'सैनिक अभियान बन्द याःसा थःपिं वार्ताय् च्वनेत तयार' ,"Tue Feb 23, 2010  7:18 pm",भारतीय कम्युनिष्ट पार्टी (माओवादीं) सरकारं २५ फेब्रुआरी निसें न्ह्याकूगु 'अपरेशन ग्रिन हन्ट' नांया हिंसात्मक सैनिक अभियान बन्द याःसा थःपिं वार्ताय् च्वनेत तयार दुगु जानकारी ब्यूगु दु । छुं दिं निसें सरकारं न्ह्याकूगु अपरेशन ग्रिन हन्ट विरुद्ध माओवादीं नं अपरेशन पिस हन्ट न्ह्याकूगु दु । छुं दिं न्ह्यःजक भारतीय केन्द्रीय गृहमन्त्री पी चिदम्बरं माओवादीं न्हय्निघौया दुने हिंसा त्वःता वसा: उपिंलिसे वार्ता यायेत तयार दुगु खँ धयादीगु ख: । सरकारया इनापया लिसलय् भारतीय माऒवादीया प्रवक्ता किसनजीं माओवादी विरुद्ध जुयाच्वंगु अपरेशन बन्द याःसा २५ फेब्रुअरी निसें मे ७ तकतक न्हय्निन्हुया थःपिनिगु कारवाही दिकेगु खँ छगू विज्ञप्ति पिथना: सार्वजनिक याःगु खः । वंगु वाःलय् जक माओवादीं पश्चिम बंगाल राज्यस अपरेशन ग्रिन हन्टया अर्धसैनिकया क्याम्पय् हमला यानाः नीप्यम्ह स्याना: ब्यूगु खःसा अनं दुगु अत्याधुनिक ल्वाभःत नं कब्जाय् काःगु खः ।,https://www.nepalmandal.com/content/6818.html
6,ओवामाया फिड दि नेशन ज्याझ्वलय् नेपाः नं ल्यल ,"Thu May 13, 2010  2:17 pm","अमेरिकी सरकारं हिलंया अल्पविकसित विकासन्मुख नापं म्हो विकसित देय्या निंतिं तयार याःगु फिड द पुयुचर इनिसिएटिभ ज्याझ्वलय् नेपाः नं ल्यःगु दु । थुगु ज्याझ्वःया नितिं ल्यःगु प्रमुख नीगू देय्म मध्ये एशियां नेपाः, बङ्गलादेश, क्याम्बोडिया व ताजिकिस्तान लाःगु दु । इनिसिएटिभ सम्बन्धित देय्या स्वामित्व व कृषि केन्द्रित बृहत ज्याझ्वः खः । अमेरिकी राष्ट्रपति वराक ओवामां थुगु ज्याझ्वलं विकासोन्मुख देय्या ताःई न्ह्यःनिसेंया भोक व गरिबी न्यूनिकरणय् ग्वाहालि जुइगु विश्वास प्वंकूगु दु । ओवामां अमेरिकी सरकारं खाद्य सुरक्षायात मुख्य प्राथमिकताय् तःगु हुनिं थुगु ज्याझ्वः तयार जूगु धाःगु दु । नेपाःया चय्गु प्रतिशत स्वयां अप्वः जनता कृषि क्षेत्रय् निर्भर जूसां मुख्य बालीया उत्पादनय् गिरावट वःगु व खुइन्हय्गु प्रतिशत नेपाली खाद्यान्नया म्हो खनेदुगु लिपांगु प्रतिवेदनया लिधंसाय् नेपाः नं दुथ्याकूगु खः । अध्यन कथं नेपालय् न्यादँ क्वय्या थ्यंमथ्यं बच्छि मस्त कुपोषित जुयाच्वंगु दु । थुगु ज्याझ्वलं खाद्यान्नया माग पूरा यायेत कृषि उत्पादन अप्वयेकेत रोजगारीया ह्वताः चूलाकेत व आय आर्जन अप्वयेकेत ग्वाहालि याइगु बिश्वास अमेरिका सरकारं काःगु दु । थुकिया नितिं स्वंगू अर्ब न्यय्गु कोटि डलर बराबरया कोषं अमेरिकां नेपालय् दिर्घकालीन भोकमारीया समस्या ज्यंकेगु क्षेत्रय् लगानी याइ ।",https://www.nepalmandal.com/content/8095.html
7,विकिलिक्सया संस्थापक असान्जयात ज्वन ,"Tue Dec 7, 2010  10:23 pm",अमेरिका लगायत थीथी देय्या गोप्य सूचंत सार्वजनिक यानाः तहल्का न्यंकाच्वंगु विकिलिक्स वेबसाइटया संस्थापक नापं प्रधान सम्पादक जुलियन असान्जयात लण्डन प्रहरीं ज्वंगु दु । बेलायती अदालयतय् बयान बीगु तयारी यानाच्वंम्ह असान्जयात मंगलवाः लण्डनया महानगरीय प्रहरीं ज्वंगु खः । ३९दँया अष्ट्रेलियन नागरिक असान्जयात स्वीडेनय् २म्ह मिसायात यौन दुर्व्यवहार याःगु द्वपंलय् छुं न्हि न्ह्यः जक अन्तराष्ट्रिय प्रहरी संगठन इन्टरपोलं रेड कर्नर नोटिस जारी याःगु खः । थ्वस्वयां न्ह्यः थौं हे छगू अष्ट्रेलियन न्हिपौलय् असान्जया बिचाः पिहांवःगु खः । उगु पौलय् असान्जं विकिलिक्सयात वैज्ञानिक पत्रकारिताया संज्ञा ब्यूसें थुकीं जनतायात वास्तविकता सहित सत्य बुखँ बीगु ज्या यानाः पत्रकारितय् न्हूगु कथंया सुरुवात याःगु धाःगु दु । असान्जं लोकतान्त्रिक समाजय् छगू सशक्त मिडिया आवश्यक जूगु व अज्याःगु मिडियाया छगू ब्वः विकिलिक्स जूगु धासें मिडियां सरकारयात इमान्दार जुइत ग्वाहालि याइगु दावी याःगु दु ।,https://www.nepalmandal.com/content/11294.html
8,सु जुइ सन् २०१०या टाइम पर्सन अफ द इयर? ,"Fri Dec 10, 2010  11:50 pm","- सन् १९२७ निसें दँय्दसं टाइस पत्रिकां उत्कृष्ट छम्ह व्यक्तित्वयात 'टाइम पर्सन अफ द इयर' ल्ययेगु ज्या यानाच्वंगु दु । अथे धइगु दच्छि तक विश्वय् दलकय् अप्व सकारात्मक व नकारात्मक कथं प्रभाव लाकेफुम्ह छम्ह मनू वा पुचःयात पर्सन अफ द इयर धकाः ल्ययेगु यानाच्वंगु दु । थुगु पर्सन अफ इयर पाठकतय् भोटया आधारय् ल्ययेगु ज्या जुइ । थुगुसि नं टाइम पत्रिकां पर्सन अफ द इयर ल्यइगु ई सतिना वःगु दु । पर्सन अफ द इयरया निंतिं टाइमं २५ मनूतय् नां सार्वजनिक यायेधुंकूगु दु । उकी मध्ये आतकःया भोटिङ कथं दकलय् अप्व भोट हयाः जुलियान असान्ज न्हापांगु थासय् लानाच्वंगु दुसाः दसिबय् म्हो भोट हयाः नीन्यागूगु थासय् अफ्गानिस्थानया राष्ट्रपति हमिद कारजाइ लानाच्वंगु दु । भाजु असान्ज अमेरिका लगायत थीथी देय्या गोप्य सूचंत सार्वजनिक यानाः तहल्का न्यंकाच्वंगु विकिलिक्सया संस्थापक नापं प्रदान सम्पादक खः । छुं दिं न्ह्यः तक टर्कीया प्रधानमन्त्री जिप ताज्जिप एर्डोन न्हाप लानाच्वंगु खःसा आः वय्कः निगूगु थासय् कुहांवंगु दु । अथेहे नांजाम्ह म्येहालामि लेडी गागा स्वंगूगु थासय् लानाच्वंगु दु । निचाः जक सांगीतिक एलब्म बजारय् पिथनाः नं बिस्कं सांगितिक पह व वसःया हुनिं वय्कः ल्याम्हः ल्यासेतय् दथुइ ल्वकंह्वाम्हः खः । सन् २०१०या पर्सन अफ द एयर जुइगु सम्भावना दुपिं २५ व्यक्तित्वया धलखय् मुक्कं ५म्ह सरकार प्रमुखतय् नां दुथ्यानाच्वंगु दु । सरकार प्रमुखत मध्ये दलकय् न्हाप टर्कीया राष्ट्रपति लानाच्वंगु दुसाः वयां लिपा झ्वलाकः अमेरिकाया राष्ट्रपति ब्यारक ओबामा खुगूगु, बेलायतया प्रधानमन्त्री डेविड क्यामरुन झिंस्वंगूगु, चिनाया राष्ट्रपति हु जिनथाओ झिंप्यंगूगु व अफ्गानी राष्ट्रपति कारजाइ नीन्यागूगु थासय् लानाच्वंगु दु । उखे थःगु हे कम्पनीया न्हूगु न्हूगु प्रविधिं हलिंया आपालं मनूतय्त आकर्षित यायेत ताः लाःगु एप्पल कम्पनीया प्रमुख स्टिभ जब्स न्हय्गूगु थासय् लानाच्वंगु दुसाः लोकंह्वाःगु सामाजिक सञ्जाल फेसबुकया संस्थापक मार्क जुकर्वर्ग झिगूगु थासय् दु । सन् २०१०या नोबल शान्ति सिरपा त्याकादीम्ह चीनया लिउ स्याउबो झिंछगूगु थासय् दु । नोबल शान्ति सिरपा त्याकादीम्ह लिउयात चीन सरकारं जेलय् कुनातःगुलिं चर्चाय् वयादीगु खः । सन् २०१०या टाइम पर्सन अफ द एयरया आधिकारिक घोषणा जुइत थनिं न्यान्हु जक ल्यं दनी । थुगु घोषणा वइगु डिसम्बर १५ तारिख बुधवाः कुन्हु याइगु ज्याझ्वः दु । छिगू बिचारय् थुगुसिया टाइम पर्सन अफ द एयर सु जुइ थें च्वं? छिं नं टाइमया वेबसाइट य् वनां छित यःम्ह व्यक्तियात भोट यानादी फइ ।क्वय्या पूवंक धल स्वयाः अनुमान यानादिसं । - जुलियन असान्ज - ग्लेन बेक - डेविड क्यामरुन - द चिलियन माइनर्स - अर्न डन्कन - रिजेप ताज्जिप एर्डोन - जोनाथन प्रुानजेन - लेडी गागा - रोबर्ट गेट्स - टोनी हवार्ड - हु जिनथाओ - लिब्रोन जेम्स - स्टिभ जब्स - हमिड करजाइ - डेविड एण्ड कार्लस कोच - लिउ स्याउबो - बारक ओबामा - सारा पालिन - नेन्सी पेलोसी - इमाम फैसल अब्दुल रौफ - जोन स्टेवार्ट एण्ड स्टेफन कलवर्ट - द अनइम्पलोइद अमेरिकन - जे क्रेग वेन्टर - एलिजाबेथ वारेन, मेरी शेपिरो एण्ड शैला वेर - मार्क जुकवर्ग",https://www.nepalmandal.com/content/11351.html
9,बेलायतपाखें लिबियाया विपक्षी दलयात बैधानिक सरकारया मान्यता ,"Fri Jul 29, 2011  9:00 am",लिबियाया शासक मुअमर गद्दाफीं सत्ता त्वःतेगु संकेत मयायेवं अन्तर्राष्ट्रिय समुदायं अनया विद्रोहीतय्त बैधानिक सरकारया मान्यता बिइत्यंगु दु । लिपांगु ई बेलायतं लिबियाया विपक्षी दल 'राष्ट्रिय परिवर्तनशील परिषद'यात छगू जक बैधानिक सरकारया मान्यता ब्यूगु दु । थ्व स्वयाः न्ह्यः अमेरिका प्रुान्स लगायत देशं विपक्षीयात वैध सरकारया मान्यता बिइधुंकूगु खः । बेलायतं थःगु देशय् गद्दाफी नेतृत्वया सरकारं नियुक्त याःपिं फुक्क प्रतिनिधितय्त लित सःतेधुंकूगु दु । लिबियाया सरकारं धाःसा बेलायतया उगु पलाःया कडा आलोचना यासें उकियात गैर जिम्मेवार निर्णयया संज्ञा ब्यूगु दु ।,https://www.nepalmandal.com/content/15276.html
10,विपक्षीतय् विरोधया हुनिं लोकसभाया मुँज्या स्थगित ,"Wed Aug 3, 2011  11:08 am",भारतया लोकसभाय् मंगलवाःनिसें न्ह्याःगु वर्षे अधिवेशनय् विपक्षी दलतय्सं विरोध यायेवं न्हापांगु न्हि हे संसदया मुँज्या स्थगित जूगु दु । विपक्षी दलं देशय् अप्वया वनाच्वंगु महंगी नियन्त्रणया लागि सरकारं माःकथं पलाः ल्ह्वःने मफूगु धासे मुँज्याय् पंगः थनाबिउगु खः । लोकसभाय् न्हापांगु न्हि निम्ह दुजःतय्त श्रद्धान्जली प्वंकूवं हे संसदय् न्ह्यसः तयेगु ई न्ह्याःगु खःसा विपक्षी दलया नेतातय्सं प्लेकार्ड ज्वनाः नायः लिक्क वनाः नारा थ्वयेकेवं मुँज्या अवरुद्ध जूगु खः ।,https://www.nepalmandal.com/content/15359.html
11,चीनया सिनच्याङय् चक्कुं सुयाः खुम्हेसित स्यात ,"Sun Jul 31, 2011  11:31 am",चीनया सिनच्याङ स्वायत्त प्रदेशय् लाःगु खासगर सहरय् निम्ह चक्कुधारीतय्सं अन्धाधुन्ध आक्रमण याःगु इलय् छम्ह चक्कुधारी नापं खुम्ह सीगु दु । निम्ह चक्कुधारीतय्सं सतकय् न्यासि वनाच्वंपिं लँजुवातय्त आक्रमण याये न्ह्यः छग: ट्रकयात बन्धक दयेकाः उगु हे ट्रकया ड्राइभरयात स्याना बिउगु खः । लिपा ट्रकं कुहांवयाः सतकय् जुयाच्वंपिं लँजुवातय्त अन्धाधुन्ध आक्रमण याःगु खः । आक्रमणय् लानाः प्यम्ह सर्वसाधारण सीगु खःसा लिपा सर्वसाधारणतय्सं हे अक्रमणकारीतय्त हमला यायेवं छम्ह अक्रमणकारी नं सीगु खः । मेम्ह आक्रमणकारीयात धाःसा प्रहरीं नियन्त्रणय् काःगु दु । स्थानीय प्रहरीतय्सं आक्रमणया बारे अनुसन्धान जुयाच्वंगु धासें छु कारणं आक्रमण याःगु धा:सा  सीकेमफुनीगु खँ धाःगु दु । सरकारी अधिकारीतय्सं वंगु जुलाई १८य् प्रहरी चौकी हमलाय् सर्वसाधारण सीगु कारणं थुगु आक्रमण जूगु अनुमान याःगु दु । सरकारं उगु चौकी आक्रमणय् सिनच्याङया जनजति युगुर जातिया 'आतंककारी'तय्सं याःगु द्वपं बिउगु दुसाः सर्वसाधारणतय्सं धा:सा शान्तिपूर्ण प्रदर्शनय् प्रहरीं गोलीं कयेकूगु द्वपं बिउगु दु । सिनच्याङ प्रान्तय् वंगु छुं दँ निसें स्थानीय युगुर जनजाति व हान जातित दथुइया तनाव अप्वया वनाच्वंगु दु । सन् २००९स निगू जाति दथुइ जूगु तनावय् निसः मनूत सीगु खः ।,https://www.nepalmandal.com/content/15301.html
12,साटा जाम्बियाया न्हूम्ह राष्ट्रपती ,"Sat Sep 24, 2011  2:04 am",प्रतिपक्षी नेता न्हय्प्यदँया माइकल साटा जाम्बियाया राष्ट्रपतीय निर्वाचनय् त्याकूगु दु । निवर्तमान राष्ट्रपति रुपिया बान्दालिसे चुनाव जूगु निन्हुतक्क धेंधेंबल्लाः रुपं मत ल्याखायेवं साटा त्यागु घोषणा जुगु ख । न्याय प्रमुख इर्नेष्ट साकालां न्ह्यगू क्षेत्रया भोट ल्याखय् ल्यंदनिगु हे इलय् पीस्वंगू प्रतिशत भोट ल्याखायेधुंका साटायात राष्ट्रपति घोषणा यागु ख । देय्भक्त मोर्चाया प्रमुख साटा राष्ट्रपतीय चुनावय् िझंप्यक्वःगु खुसिइ धेंधेंबल्लाः यायेधुंकाः त्यागु ख ।,https://www.nepalmandal.com/content/16403.html
13,रब्बानीया अन्तिम संस्कार ,"Fri Sep 23, 2011  10:54 pm",वंगु मंगलबा जूगु आत्मघाती तालिवान हमलाय् लाना सीम्ह आफगानिस्तानया पूर्व राष्ट्रपति बुराहानुद्दिन रब्बानीया थौं लिपांगु संस्कार यागु दु । आत्मघाती तालिवान हमलाकारीं रब्बानीया छेँय् हे स्यागु ख । रब्बानीया लिपांगु संस्कारया िदं अफगानिस्तानया राजधानी काबुलय् कडा सुरक्षा ब्यवस्था छ्यगु ख ।,https://www.nepalmandal.com/content/16400.html
14,गुयाना एयरपोर्टय् बिमान दुर्घटना ,"Sun Jul 31, 2011  11:33 am",संयुत्त राज्य अमेरिकाया न्यूयोर्क सहरं ब्वःगु छगः यात्रु बहाक बिमान गुयानाय् दुर्घटना जूगु दु । न्यूयोर्कं र्तिनिडा जुयाः ब्वःगु बिमान गुयानाया राजधानी जर्ज टाउनया मुख्य विमानस्थलय् दुर्घटना जूगु खः । ल्यान्डिङ यायेगु इलय् निगू टुक्रा जुयाः विमान दुर्घटना जूसां फुक्क थें यात्रुत धाःसा सशुसल दुगु खँ अधिकारीतय्सं धाःगु दु । खुम्ह विमान चालक सहित सच्छि व ६३म्ह मनूत सवार उगु विमान दुर्घटना लिपा छम्ह यात्रुया तुति त्वःदुगु दु । विमान ल्यान्डिङ यायेगु इलय् विमान रनवेलय् न्याःगु खः । दुर्घटना जुइवं यात्रुत इर्मजेन्सी गेट चायेकाः बिमानं पिहांवःगु खः ।,https://www.nepalmandal.com/content/15302.html
15,न्यादँलिपा सालिट प्यलेष्टाइनपाखें मुक्त ,"Wed Oct 19, 2011  10:25 am",इजरायलया सेना जिलाद सालिट न्यादँलिपा प्यालेष्टाइनपाखें मंगलवाः मुक्त जूगु दु । द्वःछिम्ह स्वयां अप्वः प्यालेष्टाइनया बन्दीतय्त इजरायलं त्वःतीगु जूगुलिं सालिटयात प्यालेष्टाइनं मुक्त याःगु खः । सन् २००६य् सालिटयात हमास विद्राहीतय्सं कब्जाय् काःगु खः । उखे इजरायलं नं मंगलवाः न्हापांखुसी प्यसः व न्हय्न्हय्म्ह प्यालेस्टाइनया बन्दीतय्त त्वःतूगु दु । इजिप्टया सुरक्षाकःमित नापं मुक्त जूइपिं बन्दीत फुक्क हे मिसापिं जूगु अन्तर्राष्ट्रिय समाचार एजेन्सीतय्सं न्ह्यथंगु खः । ल्यँदुपिं न्यासः व न्यय्न्याम्ह बन्दीत धाःसा मेगु लाय् मुक्त याइगु ज्याझ्वः दु ।,https://www.nepalmandal.com/content/16737.html
16,खर्च कटौतिया विरोधय् ग्रीसय् आम हडताल ,"Thu Oct 20, 2011  11:10 am","ग्रीसय् खर्च कटौतिया विरोधय् पीच्याघौया आम हडताल न्ह्याकूगु दु । ग्रीसया संसदय् खर्च क्वपालेगु न्हूगु मस्यौदायात कयाः मतदान यायेत्यंगु इलय् पीच्याघौ हडतालाया आह्वान याःगु खः । खर्च क्वपालेगुया न्हूगु मस्यौदाय् कर अप्वयेकूगु, तलब नापं लजगा क्वपालेगु प्रावधान तयातःगु दु ।हडतालया लिच्वः हवाइ, यातायात। आम नागरिक सेवा, सरकारी नापं नीजि संघ संस्थाय् तकं लाःगु दु । ग्रीसय् लिपांगु वालंनिसें विरोध प्रदर्शन अप्वया वनाच्वंगु दु । ग्रीसय् याःगु थुगु हडतालय् सरकारी नापं नीजि लागाया ज्यामि व मजदुरतय्सं ब्वति कयाच्वंगु दु ।",https://www.nepalmandal.com/content/16763.html
17,सत्ताच्यूत सैनिक शासक मुअमर गद्दाफी सित ,"Thu Oct 20, 2011  10:22 pm",लिबियाया सत्ताच्यूत सैनिक शासक मुअमर गद्दाफी थःगु हे गृहनगरय् सिर्तय् सीगु दु । राष्ट्रिय संक्रमणकालीन परिषद्या अधिकारीतय्सं गद्दाफीयात घाःपाः जूगु अवस्थाय् कब्जा काःगु छुं ई लिपा हे गद्दाफी मदुगु खः । परिषदं कब्जाय् काःगु इलय् गद्दाफी गम्भीर घाःपाः जुयाच्वंगु खः । उगु इलय् गद्दाफीया निप्पांगु तुति घाः जुयाः न्यसि हे वनेमफुगु खँ परिषदया अधिकारीतय्सं धाःगु दु । त्रिपोलीपाखें स्वसः व ६० किलोमिटर पूर्वय् लाःगु सिर्तय् सीम्ह गद्दाफी नापं वयाः हे सरकारय् रक्षामन्त्री जुयाच्वम्ह अबु बक्र युनिस नं सीगु दुसाः सरकारया प्रवक्ता इब्राहिमयात धाःसा ज्वंगु दु ।,https://www.nepalmandal.com/content/16780.html
18,ह्याकर विरूद्ध इजरायलं कडा पलाः ल्ह्वनीगु ,"Sun Jan 8, 2012  9:14 pm",इजरायया सरकारं थःगु हजारौं नागरिकतय् क्रेडिट कार्ड ह्याक यानाः विवरण सार्वजनिक याइम्‍ह ह्याकर विरुद्ध कडा पलाः ल्ह्वनीगु जूगु दु । इजरायल सरकारं थ्वः ज्यायात आतंकवादी गतिविधिया संज्ञा बिउसें क्रेडिट कार्डया विवरण अनलाइन मार्फत सार्वजनिक याःम्ह ह्याकरयात मत्वतेगु खँ धाःगु दु । छुं दिं न्ह्यः साउदीया छम्ह ह्याकरं इजरायया नागरिकतय् गोप्य तथ्याङक इन्टरनेट साइटलय् तयाबिगु खः । झण्डै प्यंगू लख नागरिकतय् गोप्य विवरण सार्वजनिक यानाबिउगु थ्व काण्डयात इजरायया अधिकारीतय्सं तःधगु हमलाया कथं काःगु दु । ओक्सोमार नांया ह्याकरं खुया सार्वजनिक याःगु विवरणं तःधःगु आर्थिक क्षति मजूसां खुया काःगु तथ्याङक यहुदी पृथकतावादीतय्सं दुरूपयोग याये फइगु खँ इजरायया प्रहरीं धाःगु दु ।,https://www.nepalmandal.com/content/18048.html
19,ओबामां स्वलाया दुने ६ करोड असी लाख चन्दा मुंकल ,"Fri Jan 13, 2012  12:29 am","अमेरिकी राष्ट्रपति बाराक ओबामा थःगु राष्ट्रपतिय चुनावया लागि सन् २०११ या अन्तिम स्वलाय् ६ करोड असी लाख चन्दा मुंकूगु खँ धाःगु दु । ओबामाया २०१२ चुनावी क्याम्पेन म्यानेजर जीम मेसिन्नां थ्व खँ सार्वजनिक याःगु खः । रिपब्लिकन पार्टीया वया प्रत्यासी उम्मेदवार मीट रोम्नी धाःसा वंगु स्वलाया दुने २ करोड ४० लाख अमेरिकी डलर मुंकूगु धाःगु दु । श्रोतया कथं ओबामां थःगु चुनावी क्याम्पेनया लागि आःतकया दुने २० करोड अमेरिकी डलर मुंके धुंकूगु दु । थुकि मध्यय् ९८ प्रतिशत ध्यबा २५० डलर वा व स्वयां कम चिचीधंगु चन्दां म्हःगु धाःगु दु । लुमंकेबह जू, सन् २००८ या चुनावी क्याम्पेनय् ओबामां ७५ करोड अमेरिकी डलर मुंकूगु खः ।",https://www.nepalmandal.com/content/18118.html
20,आत्मघाती बम बिस्फोटनं इराकय् ५० म्ह मन्त ,"Sun Jan 15, 2012  4:01 am","इराकया दक्षिणी शहर बसराय् शिया तीर्थयात्रीतय्‌त निशाना दयेकाः याःगु आत्मघाती बम हमलाय् लानाः म्होतिं ५० म्ह मनूत सीगु दुसा १०० स्वयां अप्वःम्ह मनूत घाइते जूगु दु । बसरा स्वास्थ्य कार्यालयया निर्देशक रियाद अब्दुल अमीरं न्ह्यथं कथं घटनाय् घाइते जूपिनिगु अवस्था अत्यन्त चिन्ताजनक जुयाच्वंगु दु । पुलिस सूत्रं धाःगु दु, हमला याः वःपिं मनूत पुलिसया वसः पुनाः वःगु खः । घटनाय् लानाः धात्थेंया पुलिसत नं सीगु दु ।  घटनाया विस्त्रृत विवरण वये ल्यं हे दनि तर अन मेगु नं आक्रमण जुइफुगु खँ अनया पुलिसं आशंका याःगु दु ।",https://www.nepalmandal.com/content/18134.html
21,एप्पल कम्पनीया नाफा ११८ प्रतिशत अप्वः ,"Wed Jan 25, 2012  9:47 am",एप्पल कम्पनीया वंगु स्वला (२०११ अक्टोवरनिसें डिसेम्वरतक) या नाफा वंगु दँया थ्वहे स्वलाया तुलनाय् ११८ प्रतिशतं अप्वःगु धाःगु दु । वंगु स्वलाया दुने एप्पल कम्पनीं १३ अर्व अमेरिकी डलर नाफा याःगु खः । वंगु दँया लिपांगु स्वलाया तुलनाय् थुगु दँया लिपांगु स्वलाय् आइपडया विक्री २१ प्रतिशत कुहांवंगु धाःगु दु । अथेहे आइप्याडया विक्री १११ प्रतिशत व म्याक कम्प्यूटरया विक्री २६ प्रतिशत थहांवंगु धाःगु दु । वंगु स्वलाया दुने एप्पल कम्पनीं ३ करोड सतरी लाख आइफोन म्यूगु दु । थ्व ल्याः थगुनेया थ्व ईया स्वलाया तुलनाय् निदुगं अप्वः खः । एप्पलं थ्वहे मार्च महिनाय् आइप्याड ३ लञ्च यायेगु योजना दयेका च्वंगु दु ।,https://www.nepalmandal.com/content/18302.html
22,टाट पल्टे जुल कोडाक कम्पनी ,"Sun Jan 22, 2012  7:58 pm","छगू इलय् क्यामेरा दयेकेगुलि हलिमय् अतिकं नां जाःगु कोडाक कम्पनी टाट पल्टे जूगु दु । डिजिटल प्रविधि नापं प्रतिष्पर्धा यायेमफू हलिमय् साम्राज्य जमेयाःगु  सच्छि व स्वीस्वदँ लिपा कम्पनी टाट पल्टे जूगु खः । गुब्लेनिसें विश्वय् डिजिटल प्रविधिया विकास जुल उब्लेनिसें हे कोडाक कम्पनीयात घाटा सुरु जूगु खः । तर कम्पनीं थःयात डिजिटल प्रविधिइ रुपान्तरण यायेगु सत्ता प्रतिष्पर्धा यायेगु निंतिं न्हूगु लँपु ल्ययेमफुगुलिं टाट पल्टे जूगु खः । लिंपागु इलय् कोडाकं प्रिन्टर द्येकेगुली ध्यान केन्द्रीत याःसां कोडाक कम्पनीं नाफा यायेमफया संकटय् ल्हाःगु खः । कोडाक कम्पनीया नायः एन्टोनियो एम. पेरेजं कम्पनीया बोर्ड अफ डाइरेक्टर व दक्वं वरिष्ठ कर्मचारीया मुँज्यां सर्वसम्मतिं कोडाक कम्पनी टाट पल्टे जूगु आधिकारीक निर्णय यायेधुंकूगु खँ धयादीगु दु । उखे, कोडाक कम्पनीयात टाट पल्टे जूगु धकाः घोषणा यायेत अमेरिकाया सरकारं अपिल तकं यायेधुंकूगु दु ।  छगू इलय् डेढ लाख कर्मचारी दुगु कोडाक कम्पनीइ आः वया झिंगुद्वः कर्मचारीत जक दु ।",https://www.nepalmandal.com/content/18256.html
23,फेसबुकया मू नेपाःया बजेट स्वयां २० गुणा अप्वः ,"Thu Feb 2, 2012  12:15 pm","नां जाःगु सोसल नेटवर्क साइट फेसबुकं बजारय् थःगु शेयर पित बिइत स्वीकृतिया लागि न्हापांगु पलाः ल्व्हंगु दु । थुकिया लागि फेसबुकं थौं  आरंभिक सार्वजनिक निर्गम (IPO) या लागि निवेदन दर्ता याःगु दु । न्हापांगु खुसिइ फेसबुकं शेयर मियाः ५ अर्ब अमेरिकी डलर मुंकेगु लक्ष्य दयेकूगु दु । थौं दर्ता जूगु निवेदनपाखें फेसबुक बारे थीथी खँ सार्वजनिक जूगु दु । फेसबुकया थौंकन्हय्ंया मू एक सय अर्ब अमेरिकी डलर बराबर थ्यंगु खँ विज्ञतय्‌सं धाःगु दु । थथे धयागु फेसबुकया मू नेपाःया वंगु दँया वार्षिक बजेट स्वयां २० गुणा मल्याक अप्वः खः । नेपाःया लागि २०११/२०१२ या लागि वार्षिक बजेट पाँच अर्ब अमेरिकी डलर खः । थौं दर्ता जूगु निवेदन कथं फेसबुकं सन् २०११ दुने एक अर्ब डलर नाफा याःगु दु । निवेदनय् न्ह्यथना तःकथं ९९ करोड डलर वा १.०४ अर्ब आदि मखुकि पाय्‌छि १ अर्ब डलर हे कमे याःगु धकाः धाःगु दु । धात्थें फेसबुकं एक डलर हे उखेथुखे मजुइक १ अर्ब डलर कमे याःगु खः अथवा स्टेटमेन्टया लागि मिले याःगु खः थ्व धाःसा सकसिया लागि न्ह्यसः जूगु दु । निवेदन कथं फेसबुया संस्थापक व प्रमुख कार्यकारी अधिकृत मार्क जकरवर्गं वंगु दँय् मू तलव ४८३,३३३ अमेरिकी डलर व २२०,५०० अमेरिकी डलर वोनस नाप यानाः ७८३,५२९ अमेरिकी डलर तलव काःगु खः । थ्व बाहेक जकरवर्गं वंगु दँय् प्राइभेट प्लेन गयाः यात्रा यायेत जक थ्यंमथ्यं ७ लाख अमेरिकी डलर खर्च याःगु दु । फेसबुकं वंगु दँय् दक्कले यक्व तलव फेसबुकया प्रमुख व्यवस्थापन अधिकृत (COO) सेरिल स्यान्डवर्गयात ३ करोड ८ लाख ७० हजार ब्यूगु दु । थुकिइ मू तलव २९५,८३३ अमेरिकी डलर ८५,१३३ वोनस व ३०,४९१,६१३ बराबरया शेरय ब्यूगु खः । फेसबुकया युजरतय् ल्याः थौंकन्हय् ८४ करोड ५० लाख दुसा न्हिच्छिया २५ करोड पाः किपा अपलोड जुइगु व न्हिच्छिया २ अर्ब ७० करोड लाइक व कमेन्ट जुइगु जुयाच्वंगु दु ।",https://www.nepalmandal.com/content/18411.html
24,भारतय् नं स्टारबक्स ,"Wed Feb 1, 2012  11:22 am","नांजाःगु कफि कम्पनी स्टारबक्स आः भारतय् नं वइगु जूगु दु । स्टारबक्सं भारतय् थ्वहे वइगु अगस्ट महिनाया दुने न्यय्ंगू कफि पसः चायेकेगु धाःगु दु । भारतय् स्टारबक्स चायेकेत स्टारबक्सं अनया टाटा कफि कम्पनीलिसे ५०/५० या सम्झौता याःगु दु । भारतय् मिइगु कफि स्थानिय उत्पादन जुइगु धकाः स्टारबक्सं न्ह्यथंगु दु । सं.रा. अमेरिकाया सियाटल शहरं सुरु जूगु स्टारबक्सं स्वला न्ह्यः जक चीनय् न्यासःगूगु कफि पसः चायेकूगु खःसा विश्वन्यंक यानाः स्टारबक्सया १७,२५० गू कफि पसः दु ।",https://www.nepalmandal.com/content/18399.html
25,वाशिङटनय् समलिङ्गी इहिपाया विधयेक पारित ,"Thu Feb 9, 2012  9:29 am","सं.रा. अमेरिकाया वाशिङटन राज्यय् थौं समलिङ्गी इहिपाया विधयेक पारित जूगु दु । वुधवाः थुकिया बारे वाशिङटनया प्रतिनिधि सभाय् जूगु मतदानय् ५५ मत मध्यय् ४३ मत थुकिया पक्षय् वःगु खः । वंगु वालय् सिनेटया मतदानय् कुल २८ मध्यय् २१ मत थुकिया पक्षय् वःगु खः । विधयेक पारित जुइधुंकाः वाशिङटन राज्य समलिङ्गी इहिपा कानूनी जूगु अमेरिकाया न्हय्‌गूगु राज्य जूगु दु । थ्व स्वया न्ह्यः सं.रा. अमेरिकाया न्यूयोर्क, कनेक्टिकट, आयोवा, म्यास्याच्यूसेट्स, न्यूह्याम्पशियर, भरमन्ट, व वाशिङ्टन डिसीइ समलिङ्गी इहिपायात कानूनी घोषणा यानातःगु खः । न्यू जर्सी राज्यय् समलिङ्गी इहिपाबारे मेगु वालय् मतदान जुइगु जूगु दु ।",https://www.nepalmandal.com/content/18469.html
26,'द आर्टिष्ट'यात दक्कले बांलागु फिल्मया अस्कर ,"Mon Feb 27, 2012  9:50 am","नकतिनि क्वचाःगु चय्‌प्यकःगु अस्कर अवार्ड ज्याझ्वलं 'द आर्टिष्ट'यात दक्कले बांलागु फिल्मया अस्कर सिरपा लःल्हाःगु दु । अथे हे मरिल स्ट्रिपयात दक्कले बांलाम्ह अभिनेत्रीया अस्कर लःल्हाःगु दुसा जिन दुजरदिनयात दक्कले बांलाःम्ह अभिनेताया सिरपा लःल्हाःगु दु । मेमेगु अस्कर सिरपा त्याकादीपिं  क्वय् न्ह्यथना कथंया दु । ल्यूडोविक ब्योरच (द आर्टिस्ट) ब्रेट मैकेंजी (द मप्पेट्स) वुडी एलेन (मिडनाइट इन पेरिस) द डिसेंडेंट्स कर्क बैक्सटर व एंगस वॉल (द गर्ल विद द ड्रैगन टैटू) फिलिप स्टॉकटन व यूजीन गियरटी (ह्यूगो) टम फ्लिचमैन व जॉन मिडग्लै (ह्यूगो) टीजी मार्टिन, डैन लिंडसे व रिचर्ड मिडलमास( अनडीफिटेड) गोरे वर्बिन्सकी (रैंगो) रॉब लेगेटो, जोस विलियम्स, बैन ग्रौसमेन व एलेक्स हैनिंग (ह्यूगो) क्रिस्टोफर प्लमर (बिगिनर्स) ए सेपरेशन (ईरान) ओक्टेविया स्पेंसर (द हेल्प) मार्क कॉलियर व जे रॉय हिलैंड (द आइरन लेडी) मार्क ब्रिजेज (द आर्टिस्ट) फिल्म 'ह्यूगो' सर्वश्रेष्ठ सिनेमेटोग्राफीः रॉबर्ड रिचर्डसन (ह्यूगो)",https://www.nepalmandal.com/content/18528.html
27,याहूपाखें फेसबुक विरूद्ध मुद्दा दायर ,"Thu Mar 15, 2012  8:13 pm","इन्टरनेट कम्पनी याहूं थःगु झिगू पेटेन्ट अधिकारया उल्लंघन याःगु द्वपं बियाः फेसबुक विरुद्ध मुद्दा दायर याःगु दु । मुद्दा दायरनापं प्रख्यात निगू  इन्टरनेट कम्पनी याहू व फेसबुक दथुइया विवाद आः अदालत तक थ्यंगु दु । याहूं फेसबुक विरूद्ध क्यालिफोर्निया दक्षिणी जिल्ला अदालतलय् मुद्दा दायर याःगु खः । सन्देश छ्वयेगु, विज्ञापन क्यनेगु, बुखँया जानकारी बिइगु, जालसाजी दिकेगु नापं थःगु मौलिक जानकारी बचे यायेगु थंज्याःगु थःगु बौद्धिक प्राधिकार फेसबुकं छ्यःगु द्वपं याहूं बिउगु दु । फेसबुकं धाःसा याहूया द्वपं अस्वीकार याःगु दु । फेसबुकं ताः ई तक व्यापारिक साझेदार जूगुलिं निगूलिं कम्पनीयात फाइदा जूगु लुमंकूसें याहूया थुगु पलाखं थःपिं निराश जूगु प्रतिक्रिया बिउगु दु । थ्वस्वयां न्ह्यः सन् २००४य् नं याहूया गुगलनाप थंज्याःगु हे  विवाद जुयाः इन्टरनेटया संसारय् तरंग ब्वलंकूगु खः ।",https://www.nepalmandal.com/content/18576.html
28,टर्कीइ ७.२ रेक्टर स्केलया भुखाय् ,"Mon Oct 24, 2011  11:43 am",टर्कीया पूर्वी भागय् ७ दशमलव २ रेक्टर स्केलया शक्तिशाली भुखाय् ब्वःगु दु । भुखाचं यानाः यक्व हे छेँत दुंगु दुसा आपालं मनूत हताहत जूगु अनुमान याःगु दु । आः तक अन सच्छिं मल्याक सीधुंकूगु दुसाः द्वछि नं मल्याक मनूत ल्हाःनाच्वंगु अनुमान याःगु दु । इरानया सीमालिसे स्वाःगु सटेवैन प्रान्तय् तःधंगु क्षति जूगु धाःगु दु । टर्कीइ सन् १९९९य् वंगु शक्तिशाली भुखाचय् लानाः नीद्वःम्ह मनूत सीगु खः ।,https://www.nepalmandal.com/content/16847.html
29,क्रिष्टिना फर्नान्डेज हानं अर्जेन्टिनाया राष्ट्रपित ,"Mon Oct 24, 2011  10:36 pm",अर्जेन्टिनाया राष्ट्रपति क्रिष्टिना फर्नान्डेज निगूगु कार्यकालया निंतिं हानं राष्ट्रपति पदय् निर्वाचित जुयादीगु दु । चुनावया लिच्वः कथं अनुसार वय्कलं ५३ प्रतिशत मत प्राप्त यानादीगु दुसाः वय्कःया प्रतिद्वन्दी सोसलिष्ट पार्टीया हर्मेश बिनरले १७ प्रतिशत मत जक प्राप्त याःगु दु । आर्थिक वृद्धिया नारा ज्वनाः चुनावी मैदानय् कुहांवम्ह ५८दँया फर्नान्डेजं त्याधुंकाः थः अर्जेन्टिना आर्थिक वृद्धि जुयाच्वंगु स्वये चाहेजूगु धयादिल । फर्नान्डेज राष्ट्रपतिइ निर्वाचित जुइवं वय्कःया द्वलंद्व समर्थकत सतकय् वयाः विजय जुलुस पिकागु खः ।,https://www.nepalmandal.com/content/16873.html
30,येनया मूल्य ५ प्रतिशत कुहांवल ,"Wed Nov 2, 2011  12:29 pm",जापान सरकारं येनया मूल्य ५ प्रतिशत तक क्वकाःगु दु । जापानया निर्यात व्यापार प्रभावित जुयावंगुलिं जापान सरकारं हस्तक्षेप याना: येनया मूल्य ५ प्रतिशत तक क्वकाःगु खः । सरकारं हस्तक्षेप याये न्ह्य: बजारय् १ अमेरिकी डलर बराबर ७९ दशमलव ३३ येन दुगु खः । मुद्राबजारय् हस्तक्षेप यायेवं १ अमेरिकी डलर बराबर ७५ दशमलव ३१ नं कारोबार जूगु ख: । सरकारं हस्तक्षेपयाना येनया मूल्य क्वाकागुलिं आ: जापानया निर्यात थहाँवनीगु व अर्थतन्त्र बःलाइगु आशा विषलेशकतय्सं या:गु दु । जापानया मू निर्यातकर्तात तोसिबा व होण्डां व‌गु मार्चय् येनया थहाँवंगु व मेमेगू थीथी हुनिं याना: सन् २०११या स्वंगूगु त्रैमासय् नाफा म्हो जूगु धा:गु ख: ।,https://www.nepalmandal.com/content/17003.html
31,खुसिबालं थाइल्याण्डय् सीपिनि ल्याः न्यासः थ्यन ,"Sun Nov 6, 2011  3:59 pm",उत्तरी थाइल्याण्डय् वःगु खुसिबालं सीपिनि ल्याः न्यासः स्वयां अप्व थ्यंगु दु । थाइल्याण्डया अधिकारीतय्सं स्वला तक वाः वयाः वंगु खुसिबालं न्यासः व खुम्ह सीधुंकूगु खँ धाःगु दु । छेँबुँ नष्ट यायेगु नापं द्वलंद्वः मनूतय्त छेँ बिहीन याःगु खुसिबालं एक तिहाइ थाई प्रान्तत प्रभावित याःगु दु । खुसिबाया हुनिं प्रभावित जूगु क्षेत्रयात हानं बल्लाकेत सरकारं नकतिनि छगू अर्ब भाटया पुनःनिर्माण योजना सार्वजनिक याःगु दु । थाई प्रधानमन्त्री यिनलक सिनावात्रां उगु ध्यबा छेँ बिहीन जूपिनि छेँ दनेत व आर्थिक अवस्थायात सुधार यायेत खर्च यायेगु खँ धयादीगु दु । सिनावात्रां थाई जनतां यक्व दुखःसिउगुलिं थुगु ज्या पीन्यान्हुया दुने क्वचायेकीगु खँ धयादिल ।,https://www.nepalmandal.com/content/17076.html
32,ज्याकसनया मृत्युइ चिकित्सक दोषी ,"Tue Nov 8, 2011  7:30 pm",नांजाम्ह पप स्टार माइकल ज्याकसनया मदुगुया जिम्मेवार ज्याकसनया हे नीजि चिकित्सक जूगु ठहर याःगु दु । निन्हु तक न्ह्याःगु बहस लिपा ज्याक्सनया नीजि चिकित्सक डाक्टर कोर्नोड मुर्रे दोषी जूगु ठहर लस ऐजेल्स अदालतं याःगु दु । सन् २००९ जुन २५य् मदुम्ह ज्याक्सनयात शक्तिशाली बेहोस जुइगु वासःएनस्थिसि प्रोपोपोल बिउगु खः । अदालतया उगु फैसला लिपा आः ५८दँया मुर्रेयात प्यदँया जेल सजाय सहित वया डाक्टरया लाइसेन्स रद्द याइगु धाःगु दु । जेलय् छ्वयाबिउम्ह मुर्रेयात नोभेम्बर २९ तारिख कुन्हु सजाय न्यंकीगु जूगु दु ।,https://www.nepalmandal.com/content/17131.html
33,राष्ट्रसंघया रिपोर्ट प्रति इरानया आपत्ति ,"Wed Nov 9, 2011  8:06 pm",इरानं थःगु परमाणु विकास ज्याझ्वः बारे संयुक्त राष्ट्र संघीय संस्था आइ.ए.इ.एं. न्ह्यब्वःगु रिर्पोट प्रति आपत्ति प्वंकूगु दु । आइ.ए.इ.एं. इरानय् परमाणु ल्वाभः दयेकाच्वंगु आशंका सहितया रिर्पोट सार्वजनिक यायेवं इरानं उकिया खण्डन याःगु खः । इरानं परमाणु विकास ज्याझ्वः शान्तिपूर्ण जूगु धासें आइ.ए.इ.ए.या उगु रिपोर्ट राजनितिपाखें प्रेरित जूगु द्वपं तकं बिउगु दु ।,https://www.nepalmandal.com/content/17146.html
34,अमेरिकाया नेभाडा राज्यया जंगलय् तच्वःगु आग्लागी ,"Sat Nov 19, 2011  8:16 am",संरा अमेरिकाया नेभाडा राज्यया जंगलय् शुक्रवाः तःधंगु मिं नःगु दु । मिं नयाः नीन्याखा मल्याक छेँ ध्वस्त जूगु दुसा झिद्वः मनूतय्‌सं छेँ त्वःता वंगु दु । चान्हय्‌निसें न्यंगु मिं यानाः निद्वः एकर मल्याक क्षेत्रफल प्रभावित जूगु दु । मिँ स्यायेत अन आः मनूत सक्रिय रुपं परिचालन जुयाच्वंगु दु । थुकिया दथुइ अनया गभर्नरं संकटकालया घोषणा याःगु दु ।,https://www.nepalmandal.com/content/17301.html
35,"टर्कीइ ५.६ रेक्टर स्केलया भुखाय्, गुम्ह सित ","Thu Nov 10, 2011  7:38 pm",पूर्वी टर्कीइ ५.६ रेक्टर स्केलया भुखाय् ब्वयाः गुम्ह सीगु दु । भ्यान शहरय् च्वंगु खुतःजाःगु होटल क्वःदला खुम्ह सीगु खः । भुखाय्या हुनिं आपालं मनूत भग्नावशेष जूगु होटलया भवनं ल्हानाच्वंगु खँ अधिकारीतय्सं धाःगु दु । उगु होटलय् विपद स्वयसेवक व पत्रकारत च्वनाच्वंगु खः । बुधवाः बहनी वंगु भुखाचं उगु शहरय् नीगू भवन भग्नावशेष जूग खः । भ्यान शहरं १६ किलोमिटर दक्षिणय् केन्द्रबिन्दु दयेकाः भुखाय् ब्वःगु खः । थ्वस्वयां न्ह्यः अक्टोबर महिनाय् नं उगु हे शहरय् ७.२ रेक्टर स्केलया भुखाय् ब्वयाः खुसः मनूत सीगु खः ।,https://www.nepalmandal.com/content/17167.html
36,सुकीं संसदीय चुनावय् ब्वति काइगु ,"Mon Nov 21, 2011  7:56 pm",म्यानमारया प्रजातन्त्रवादी नेत्री आङसाङ सुकीं वइगु संसदया उपनिर्वाचनय् ब्वति काइगु जूगु दु । म्यानमारय् ताःहाकःगु इलंनिसें विखण्डित सुकीया पार्टी नेशनल लिग फर डेमोक्रेटिकं वइगु निर्वाचनय् उम्मेदवारी बिइगु निर्णय यायेवं वय्कलं नं निर्वाचनय् ब्वति कायेगु धयादीगु खः । नेशनल लिग फर डेमोक्रेटिकया प्रवक्ता न्यान विं सुकीं छु जिल्लापाखें प्रतिनिधित्व यायेत्यंगु खः उगु क्वःमछिउनीगु तर वय्कः निर्वाचनय् दनीगु धाःसा पक्का जूगु जानकारी एपी समाचार समितियात बिउगु खः । सन् २०१ या निर्वाचनय् सैनिक सरकारं सुकीयात हे लक्ष्य यानाः एनएलडी पार्टीयात चुनावय् उम्मेदवारी बिइत पंगु खः । म्यानमारय् छुं ई न्ह्यःया न्हूगु निर्वाचन नियम कथं निर्वाचनय् दर्ता याइगु छु नं पार्टीं संसदय् म्होतिं स्वंगू सिटय् ल्वायेमाः । म्यानमारय् च्वयेया सदनय् निसः व नीप्यम्ह दुजः जुइगु व क्वय्या सदनय् प्यसः व पीम्ह दइगु प्रावधान दु ।,https://www.nepalmandal.com/content/17357.html
37,जुजुया विरुद्ध सन्देश छ्वम्हेसित नीदँया जेल सजाँय ,"Wed Nov 23, 2011  5:22 pm",थाइल्याण्डया जुजु भूमिबोलया विरुद्धय् सन्देश (एसएमएस) छ्वम्ह छम्ह थाई नागरिकयात नीदँया जेल सजाँय न्यंकूगु दु । थाइल्याण्डया जुजु भूमिबोल अद्युल्यादेजया मानहानी जुइ कथंया सन्देश छ्वःगु धासें अनया अदालतं बुधवाः उगु सजाँय न्यंकूगु बुखँय् न्ह्यःथनातःगु खः । थाई नागरिक अम्पोन ताङ्गनोपाकुलयात उम्ह मनुखं छ्वःगु उगु सन्देशपाखें अनया जुजुया मानहानी जूगु दाबी यासें अनया अदालतं बुधवाः उगु सजाँय न्यंकूगु धाःगु खः । सन् २०१० या मे महिनाय् उम्ह नागरिकं तत्कालिन प्रधानमन्त्री अभिजित भिजाजिभाया स्वकीय छ्याञ्जेयात वयागु मोबाइल फोनय् उगु सन्देश छ्वःगु खः । बैंककया छगू अपराधिक मुद्दा स्वइम्ह अदालतं वयात थाइल्याण्डय् विद्यमान राजसंस्थाया सम्मान सम्बन्धी कानुन कथं दोषी तायेकूगु धाःगु खः । अदालतं थ्वहे त्वहलय् वयात दोषी तायेकूगु दु व नीदाया सजाँय ब्यूगु दु - वय्कःया वकिल अनोन नामपां धाःगु खः । वय्कःया कथं आः उगु निर्णयया विरुद्ध स्वीन्हुया दुने पुनरावेदन यायेगु नं अधिकार दुगु वकिलया धापू खः । राजतन्त्रात्मक देय् थाईल्याण्डय् जुजुया मानहानी जुइ कथंया ज्वलंत प्रकाशन व प्रशारण यायेत प्रतिबन्ध याःगु दु ।,https://www.nepalmandal.com/content/17392.html
38,अमेरिकापाखें पाकिस्तान समक्ष क्षमायाचना ,"Sun Nov 27, 2011  8:29 pm","अमेरिकाया विदेश मन्त्री हिलारी क्लिन्टनं अमेरिकाया सेनापाखें पाकिस्तानया सेनायात याःगु आक्रमणय् लानाः २५म्ह पाकिस्तानया सेना सीगु विषययात कयाः पाकिस्ताननाप क्षमायाचना याःगु दु । अमेरिकाया विदेशमन्त्री क्लिन्टन व रक्षामन्त्री लियोन पनेटां मंकाः विज्ञप्ती पिथनाः सीपिं सेनाया छेँजःप्रति सम्वेदना प्वंकूगु खः । अमेरिकां पाकिस्ताननापया स्वापु महत्वपूर्ण जूगु खँय् बः बिउगु दु । अफ्गानिस्तानया सिमा नापसं तैनाथ पाकिस्तानया सेनाया क्याम्पय् नेटो सेनां आक्रमण याःगु इलय् २म्ह अधिकारी सहित २५म्ह सैनिकत सीगु खः । आक्रमणय् लानाः मेपिं छगू दर्जन सैनिकत घाःपाः नं जूगु खः । नेटो सेनाया उगु आक्रमण लिपा पाकिस्तानं नेटो सेनानापया राजनीतिक, सैन्य र गुप्तचर ग्वाहालिया विषयसं समिक्षा याइगु जूगु दु ।",https://www.nepalmandal.com/content/17458.html
39,म्यानमारय् नाकाबन्दी चीकेत चीनया इनाप ,"Thu Dec 1, 2011  9:11 pm",चीनं म्यानमारयात तयातःगु नाकाबन्दी चीकेगुपाखे कुतः यायेत विश्व समुदायनाप इनाप याःगु दु । चीनया विदेश मन्त्रालयं ताः ईनिसें हे म्यानमारय् तयातःगु नाकाबन्दी चीकेगु निंतिं विश्व समुदाययात बिहीवाः इनाप याःगु खः । थःगु छगू साझेदार देय्या रुपय् दुगु म्यानमारयात विश्व समुदायया गुलिखय् राष्ट्रतय्सं सैनिक सरकारया रुपय् नाकाबन्दी तयाः वयाच्वंगुलिं उगु विषयलय् पुनर्विचार यायेत चीनं इनाप याःगु खः । बुधवाःनिसें अमेरिकया विदेश मन्त्री हिलारी क्लिन्टनं म्यानमारया औपचारिक भ्रमण न्ह्याकूगु झ्वलय् हे चीनं थ्व इनाप याःगु खः । करिब न्यागू दशक न्ह्यः सुरू जूगु अमेरिका व म्यानमार दथुइया कुटनीतिक स्वापु लिपा न्हापांगु खुसिइ म्यानमारया भ्रमणया निंतिं अमेरिकया विदेश मन्त्री हिलारी क्लिन्टन म्यानमार थ्यंकादीगु खः । 'जिमिसं फुक्क राष्ट्रतय्त म्यानमारय् तयातःगु आर्थिक नाकाबन्दी चीकेगु प्रक्रियाया थालनी यायेगु निंतिं इनाप यानाच्वना' - चीनया विदेश मन्त्रालयया प्रवक्ता होङ लिं बिहीवाः पिथनादीगु विज्ञप्तीइ न्ह्यथनातःगु दु । छुं महिना थुखेनिसें म्यानमारया सरकारं राजनीतिक सुधारया नामय् छुं सुधारया ज्याझ्वःयात न्ह्याकेधुंकाः अमेरिकां नं उकिया लसकुस कथं स्वापू सुदृढीकरणया ज्या न्ह्याकूगु खः । म्यानमारया सैनिक ग्वाहालिया सरकारं प्रजातन्त्रवादी नेतृ आङ साङ सुकीयात तसकं ताःहाकःगु इलंनिसें नजरबन्दय् तयेगुया लिसलिसे प्रजातान्त्रिक ज्यायात नं प्रतिबन्द तःगुलिं उगु देय् दथुइ विश्वया गुलिखय् राष्ट्रं नाकाबन्दी तःगु खः । तर क्लिन्टनया भ्रमणया कारण म्यानमारय् न्ह्यानाच्वंगु मानव अधिकारया ल्वापुया पुनरावलोकन जुइगु व प्रजातान्त्रिक ज्याय् नं तिबः जुइफुगु अपेक्षा विश्व जगतं याःगु दु ।,https://www.nepalmandal.com/content/17526.html
40,बुशयात ज्वनेत एमनेष्टीया अपील ,"Sat Dec 3, 2011  4:10 pm","अन्तर्राष्ट्रिय मानवअधिकारवादी संस्था एमनेष्टी इन्टरनेशनलं अमेरिकाया पुलाम्ह राष्ट्रपति जर्ज डब्लु बुशं अन्तर्राष्ट्रिय यातना उन्मूलन कानुनया उल्लंघन याःगु धासें वय्कःयात ज्वनेत अपील याःगु दु। एचआभी एड्स व क्यान्सर विरुद्ध ल्वय्या सम्बन्धी जनचेतना ब्वलंकेत अफ्रिका थीथी देय्या भ्रमणय् वनेत्यंगु इलय् एमनेष्टीं बुशयात ज्वनेत अफ्रिकी राष्ट्रतय्त अपील याःगु खः । पुलाम्ह राष्ट्रपति बुश वइगु हप्ताय् अफ्रिकाया तान्जानिया, इथियोपिया व जाम्विया वनेगु तयारी यानाच्वनादीगु इलय् बुशयात अन हे ज्वनेत एम्नेष्टीं इनाप याःगु खः । सन् २००२ निसें २००९ तक क्युवाया ग्वान्तानामो बन्दी गृहलय् इराक व अफगानिस्तानया आपालं बन्दीतय्त अमानवीय व्यवहार याःगु व उकीया मू दोषी बुश व वय्कःया प्रशासन जूगु द्वपं एम्नेष्टीं बिउगु दु ।",https://www.nepalmandal.com/content/17544.html
41,दासता उन्मुलनया लागि गुगलपाखें एक करोड डलरया चन्दा ,"Wed Dec 14, 2011  10:39 pm","वर्तमान इलय् न्ह्यानाच्वंगु थीथी कथंया दासता उन्मुलनया लागि नांजाःगु टेक्नोलोजी कम्पनी गुगलं एक करोड १५ लाख डलर चन्दा बिइगु घोषणा याःगु दु । गुगलं थीथी प्रोजेक्टया लागि थ्व चन्दा बिइत्यंगु खः । गुगलया कथं भारतय् जुयाच्वंगु बलजफ्ति कथंया श्रम उन्मुलनया ग्वहालि कथं ३५ लाख डलर, भारतय् शिक्षाया लागि ४५ लाख डलर, विश्व दासता मुक्तिया लागि अमेरिकनतय्त सकि्रय यायेगु ज्या या लागि १८ लाख डलर बिइगु धाःगु दु । बाँकि १७ लाख डलर दासता विरुद्ध ज्या यानाच्वंगु थीथी चिचीधंगु संघसंस्थायात बिइगु खँ नं विक्तप्तिइ न्ह्यथनातःगु दु ।",https://www.nepalmandal.com/content/17713.html
42,जापानया प्रधानमन्त्री उत्तर कोरियाय् ,"Tue Dec 27, 2011  10:36 am",जापानया प्रधानमन्त्री योशिहिको नोदा चीनया भ्रमण क्वचायेकाः उत्तर कोरियाया भ्रमणय् झायादीगु दु । ताः ई तक उत्तर कोरियाया नेतृत्व यानादीम्ह राष्ट्रपति किम जोङ इल मदयेधुंकाः अनया शान्ति व स्थायित्व प्रबद्धन यायेगु ताः तयाः प्रधानमन्त्री योशिहिको नोदां उत्तर कोरियाया भ्रमण यानादीगु खः । राष्ट्रपति किम मदयेधुंकाः कोरिया स्वयां न्ह्यः चीन थ्यंकादीम्ह नोदां कोरियाय् शान्ति व स्थायित्व प्रबद्धन यायेत चीनं नं ग्वाहालि यायेमाःगु बिचाः प्वंकादीगु खः । उत्तर कोरियाया राष्ट्रपति किम जोङ इल मदयेधुंकाः वया हे काय् किम जोङ उनयात उत्तर कोरियाया सर्वोच्च नेता धकाः घोषणा जुइधुंकाः चीन व जापान निगू शक्ति राष्ट्रया प्रमुखतय्सं थुकिया बारे सहलह याःगु खः ।,https://www.nepalmandal.com/content/17900.html
43,सन् २०११या झिंछपाः किपा ,"Sun Jan 1, 2012  11:20 pm",सन् २०११य् हलिंन्यंक आपालं तःतःधंगु घटनात जुल । गनं आर्थिक समस्या जुलसा गनं सरकार विरोधी ततःधंगु प्रदर्शन व छुं छुं थासय् प्राकृतिक प्रकोपं दुःख बिल । थुगु हे दँय् जूगु मू मू घटनाया झिंछपा किपात थन न्ह्यव्याच्वनाः । १. इजिप्टया राष्ट्रपति होसिनि मुकारक विरुद्ध जूगु विद्रोहया झ्वलय् राजधानी काइरोया ताहिर स्क्वायर कब्जा यानाच्वंपिं प्रदर्शनकारीत । इजिप्टय् जनवरी २५ तारिख निसें तत्कालीन सरकार विरुद्ध विद्रोह न्ह्याःगु खः । लखौं मनूतय् प्रदर्शन लिपा मुबारक सरकारं जनताया न्ह्यःने पुलिं चुइमाःगु खः । २. ग्रीसय् तःधंगु प्रदर्शनया बाबजुद नं अनया संसदं आर्थिक मितव्यता सम्बन्धी विधेयकयात पारित यात । ३. उत्तर पूर्वी जापानय् वःगु ८.९ रेक्टर स्केलया भुखाय् व वया लिपा वःगु सुनामिया हुनिं आपालं छेँ बुँ व गां चुइकाः यंकूगु खःसा फुकुसिमा आनविक भट्टीइ तकं क्षति जूगु खः । ४. बेलायतया राजकुमार विलियम्स व केट मिडलटन दथुइ वेस्ट मिनिस्तर एबेय् जूगु इहिपा लिपा बकिंङघाम दरवारया बारदालीइ लसता प्वंकाच्वंगु । उगु इलय् दरवार पिने न्यागू लख शुभ चिन्तकतय्सं निम्हतिपुया सुखी जीवनया कामना याःगु खः । ५. संयुक्त राज्य अमेरिकाया राष्ट्रपति बाराक ओबामां आतंकवादी सञ्जाल अल कायदा प्रमुख बिन लादेनयात पाकिस्तानय् हवाई कारवाही मार्फत स्याःगु भिडियो ह्वाइट हाउसय् प्रत्यक्ष स्वयाच्वंगु । ६. लिबियाया राष्ट्रपति मुअमर गद्दाफी मदुगु लसताय् अनया विद्रोही सैनिक लगायत आपालं जनतातय्सं लसता प्वंकूगु खः । फेबुअरी महिनाय् न्ह्याःगु अनया विद्रोहं खुला लिपा जक राजधानी ट्रिपोलि कब्जा यायेत ताः लाःगु खः । ७. पाकिस्तानया लँ जुयाः अफगानिस्ता वनाच्वंगु नेटोया चिकं दुगु ट्रकयात अनया पृथकतावादी पुचलं च्याकाः बिउगु । नेटोया ट्रक बिना शुल्क पाकिस्तानया लँ जुयाः वनीगु यानाच्वंगुलिं पृथकतावादी पुचलं उकिया विरोध यानावयाच्वंगु खः । ८. अगष्टय् लण्डनय् स्वयन्हुन्यंक जूगु दंगा । उगु इलय् दंगा नियन्त्रण यायेत म्हो जक सुरक्षाकर्मीत छ्यःगु खँ लण्डन महानगरया प्रहरीतय्सं स्वीकार याःगु दु । ९. नर्वेया ओटेया तापुइ गोली चलेजूगु इलय् खुइगुम्ह मनूत सीगु खःसा च्याम्ह मनूत बम विष्फोट जुयाः राजधानी ओस्लोय् मदुगु खः । जुलाई २२य् जूगु हमलाय् मेपिं सच्छि व न्यय्छम्ह घाःपाः जूगु खः । एन्डेरस ब्रेभिक नांया छम्ह मनूखं उगु हमलाया जिम्मा काःगु खःसा वयात प्रहरीं ज्वना कुनातःगु दु । १०. न्यय्दँ थुके थाइल्याण्डय् वःगु बांमलागु खुसिबालं न्यासः स्वयां अप्वः मनूत सीगु खः । स्वला तक वःगु मनसुनी वां अनया उत्तरी भाग अप्वः प्रभावित जूगु खः । ११. भाखाचं छेँ दुनाः ल्हाःम्ह निगू हप्ताया मिसा मचायात उद्दार यानाच्वंपिं उद्दारकर्मीत । टर्कीया इर्किसय् ५.६ रेक्टरया भुखाचं आपलं क्षति याःगु खः ।,https://www.nepalmandal.com/content/17969.html
44,जापानया प्रधानमन्त्री नाओतो कानं पार्टीया नायः पदपाखें राजीनामा ,"Fri Aug 26, 2011  11:40 pm",जापानया प्रधानमन्त्री नाओतो कानं डेमोक्रेटिक पार्टीया नायः पदपाखें राजीनामा ब्यूगु दु । कानया राजीनामालिपा हे जापानया सत्ताधारी डेमोक्रेटिक दल वइगु सोमवा न्हूगु नेतृत्व ल्यइगु जुगु दु । डेमोक्रेटिक पार्टीं वंगु न्यादँया दौरानय् न्याम्ह नेता निर्वाचित यागु दु । जापानय् भुखाचं प्रभाविततय्त प्रधानमन्त्री कानं आश्वस्त यायेमफुगु व उमिगु निितं छु नं ठोस पला न्ह्याकेमफुगु कुंखिना वयाच्वंगु ख । वंगु जुनय् प्रधानमन्त्री कानं सदनं मू स्वंगू कानुन पारित यागु खण्डय् थ पदपाखें राजीनामा बिइत तयार दुगु घोषणा यागु ख । थौं संसदं उगु विधेयक पारित यायेवं कानं वंगु जुनया प्रतिबद्धताकथं पदपाखें राजीनामा ब्यूगु जानकारी ब्यूगु ख । वय्कलं वइगु सोमवा पार्टीया न्हूगु नेतृत्वय् मेगु निर्वाचित मनू जुइधुंका प्रधानमन्त्री पदपाखें नं राजीनामा बिइगु घोषणा यागु ख ।,https://www.nepalmandal.com/content/15821.html
45,व्हाइ दिस हीरोगिरी डी.... ,"Wed Jan 4, 2012  9:07 am","तामिल पहलं हालातःगु अंग्रेजी खँग्वः दुगु म्ये 'कोलावेरी डी' तसकं लोकं व्हायेवं कोलकाता पुलिसं थुगु खँग्वःलिसे ज्वःलाःगु न्हूगु अभियान न्ह्याकूगु दु । 'व्हाइ दिस हीरोगिरी डी' धकाः नारा बियाः न्ह्याकूगु थुगु अभियान बिना हेलमेट मोटरसाइकल गइपिन्त  जनचेतना फैले यायेत खः धकाः धाःगु दु । कोलकाता पुलिसं कोलकाताय् थाय्‌थासय् 'व्हाइ दिस हीरोगिरी, हीरोगिरी, हीरोगिरी डी' धकाः नारा सहितया होर्डिङ बोर्ड तयाहःगु दु । अथे ला 'व्हाइ दिस कोलावेरी डी' लोकं व्हायेवं थ्वलिसे ज्वःलाःगु थीथी प्यारोडी दयेकेगु लिसें, विज्ञापन आदि नं दयेका वयाच्वंगु खः । भिडीयो सेयरिङ साइट यूट्यूबय् अपलोड जुइधुंकाः लत्या दुने हे तीन करोड पटक स्वःगु थुगु भिडियोयात सीएनएन टेलीभिजनं सन् २०११ या दक्कले लोकंव्हाःगु म्ये धकाः न्ह्यथंगु दु ।",https://www.nepalmandal.com/content/17997.html
46,आईरीन वाफय् आः क्यानाडाय् ,"Mon Aug 29, 2011  11:31 pm",अमेरीकाया पूर्वी तटय् वःगु आयरीन नांया वा फय् क्यानाडापाखे न्ह्यःने न्ह्यानाच्वंगु अधिकारीतय्सं जानकारी ब्यूगु खः । थुगु तच्वयेक वःगु वा फय्पाखें आःतक्क नीछम्ह मनूत सीधुंकूगु पुष्टी जूगु दु । थुकियापाखें लखौं मनूत प्रभावित जूगु दु । धुकुमाः यानातःगु अःखः न्यूयोर्कय् वा फसं म्हो क्षति जक जूगु खः । गुिकं यानाः छेँय् त्वःतूिपं स्वंगू लख मनूत छेँय् लिहांवने धुंकूगु दु ।,https://www.nepalmandal.com/content/15867.html
47,लिबियाय् अन्तराष्ट्रिय सेना तैनाथ यायेगु प्रस्ताव विद्रोहीत पाखें अस्वीकार ,"Thu Sep 1, 2011  9:35 am",लिबियाया अन्तरिम सरकारया नेतृत्व यानाच्वंगु पुचलं थःगु देशय् गुगुं नं कथंया अन्तराष्ट्रिय सेना तैनाथ यायेगु प्रस्तावयात अस्वीकार याःगु दु ।  लिबियाया निंतिं संयुक्त राष्ट्र संघया दूत इयान मार्टिनं लिबिया विद्रोही पुचःपाखें अन्तराष्ट्रिय सेना तैनाथ यायेगु बिचाः अस्वीकार यायेगु जानकारी बिउगु खः । राष्ट्र संघया दुत मार्टिनं लिबियाय् अन्तराष्ट्रिय सेना पर्यवेक्षकया कथं तैनाथ यायेगु बिचाः यानाच्वंगु खःसां विद्रोहीतय्सं उकियात अस्वीकार याःगु खः । उखे राष्ट्र संघया अस्थायी सुरक्षा परिषद प्रमुखं नं लिबियाया सुरक्षाया निंतिं पिनेया ग्वाहालि आवश्यक मजूगु खँ धाःगु खः ।,https://www.nepalmandal.com/content/15910.html
48,"चिली छगः सैनिक विमान दुर्घटनागस्त, फुक्कं यात्रुत सित ","Sun Sep 4, 2011  11:18 am","दक्षिण अमेरिकी देय् चिलीया छगः सैनिक विमान दुर्घटनाग्रस्त जूगु दु । मुक्कं नीछम्ह यात्रुत दुगु उगु विमान प्रशान्त महासागरय् दुर्घटनाग्रस्त जूगु चिलीया रक्षा मन्त्रालयं न्ह्यथंगु दु । कासा-२१२ नांया उगु विमानय् च्वनावंपिं यात्रुत घटनास्थलय् हे मदुगु खः । विमानय् निम्ह पत्रकार, सैनिक नापं संस्कृति मन्त्रालयया अधिकारत दुगु खँ धाःगु दु । ज्वालामुखी विष्फोटन जुयाः प्रभावित मनूतय्त उदार यायेत वंगु उगु सैनिक विमान इन्धन अभावया हुनिं दुर्घटना जूगु अनुमान याःगु दु ।",https://www.nepalmandal.com/content/15947.html
49,"दिल्लीया अदालत पिने बम विष्फोट / गुम्ह सित, पीन्याम्ह घाःपा ","Wed Sep 7, 2011  12:28 pm",भारतया राजधानी न्हू दिल्लीस्थित उच्च अदालत पिने बुधवाः सुथय् बम विष्फोट जूगु दु । सुथसिया १० बजे जूगु विष्फोटय् लानाः गुम्ह सीगु दुसाः पीन्याम्ह घाःपा जूगु पुष्टि भारतया गृह सचिव आरके सिंहं याःगु दु ।  अदालतया न्यागू नम्बरया गेट नापं च्वंगु रिसेप्सनय् तयाःतगु छगः ब्रिफकेस दुने उगु बम तयातःगु खँ प्रहरीं धाःगु दु । बम विष्फोट सुनां व छाय् याकूगु धइगु बारे सीकेमफुनी । थ्वस्वयां निला न्ह्यः जुनय् नं उगु हे अदालत पिने बम विष्फोट जूगु खःसा उगु इलय् सुनं घाःपा मजूगु खः ।,https://www.nepalmandal.com/content/16014.html
50,ट्विन टावर आक्रमणया छगू दशक ,"Mon Sep 12, 2011  11:49 am","अमेरिकां सेप्टेबर ११ य् जूगु आक्रमणया झिदँ अर्थात छगू दशक क्यंगु लसताय् झिदँया दिवस न्यूयोर्क व वासिङ्टन डी सी व पेन्सील्भेनियाय् ब्यागलं ज्याझ्वःलिसे हंगु दु । प्यंगः हाइज्याक यानातःगु हवाई जहाजपाखें स्वंगू शहरय् याःगु आक्रमणय् लानाः सीपिं थ्यंमथ्यं स्वद्वःया लुमन्तिइ स्मृतिसभा याःगु खः । ट्विन टावर दुगु वर्ड टे्रड सेन्टरया लागाय् अमेरिकां आधिकारिक स्मृतिसभा ग्वसाः ग्वःगु खः । थ्वहे दथुइ राष्ट्रपति बाराक ओबामां अमेरिका न्ह्याबलें आतंकवादया विरुद्धय् सचेत जूगु न्ह्यःथंगु दु । न्हापा थें हे थुगु दँ नं न्यूयोर्कय् जूगु ज्याझ्वलय् थीथी घाःपाः जूपिनिगु नां सार्वजनिक याःगु दु । लुमंके बह जू, झिदँ न्ह्यःया आक्रमणया झ्वलय् स्वंगूगु जहाज पेन्टागनय् थक्कर नकूगु खःसा प्यंगूगु जहाजय् दुपिं यात्रुतय्सं हाइज्याकरतलिसे प्रतिरोध याःगु कारण पेन्सील्भेनियाया सान्स्किभिल  मैदानय् दुर्घटना जूगु खः । आइतवाः जूगु स्मृतिसभाया हे झ्वलय् ट्विन टावर न्ह्यःने प्रत्येक पुखुलिइ छगू एकडय् न्यनाच्वंगु निगू पुखूत उलेज्या नापं यायेगु घोषणा याःगु खः । सेप्टेम्बर ११ य् सीपिं सर्वसाधारण व सन् १९९३ सं वर्ड टे्रड सेन्टरय् जूगु बम हमलाय् सीपिं खुम्हसिया नं नां दुथ्याकूगु ताम्रपत्र तइगु साचार माध्यमतय्सं जानकारी ब्यूगु खः । राष्ट्रपति बाराक ओबामां स्वंगुलिं थासय् सप्ताहब्यापी ज्याझ्वलय् ब्वति कायेगु ज्याझ्वः दुगु नापं न्ह्यःथंगु दु ।",https://www.nepalmandal.com/content/16120.html
51,रामदेवयाके अल्याख अबैध सम्पति ,"Wed Sep 14, 2011  3:00 am",भारतय् भ्रष्टाचार विरोधी अभियानय् सकि्रय योगगुरु रामदेवयाके तःधंगु ल्याखय् अबैध सम्पति दुगु खँ पिहांवःगु दु । रामदेवया विश्वासपात्र आचार्य बालकृष्णया नीजि सहायक गगन कुमारया नामय् लिपांगु दँय् करोडौंया सम्पति स्वाःगु दु । झिद्ध लच्छिया तलब काइम्ह गगनया नामय् करोडौंया सम्पति गुकथं वल धइगु बारे छु नं स्रोत चूलाकेपुूगु मदुनि । गगनया हे नामय् न्याःगु जग्गाय् पताजली योगपिठया स्वामित्व दु । सम्पत्तिइ ट्रस्टया धेबा लाःगु जूसा सम्पत्ति मनूया नामय् छाय् ट्रस्टया मजूसे थुलि तःधंगु धेबा गगनयाके गनं वल धइगु न्ह्यसः ब्वलंगु दु । उगु सम्बन्धय् बालकृष्णं धाःसा छुं नं न्वंमवाःगु भारतीय पत्रिका अमर उजालां न्ह्यःथंगु दु । १४ मे २०१० य् कालाजरीइ न्ह्यद्ध व न्यासः व नीन्यागू वर्गमिटर जमिन छगू करोड स्वीन्ह्यगू लख स्वीन्याद्धलं न्याःगु उगु जमिन गगनया नामय् दुगु खः । बालकृष्णया निजी सहायक गगनं प्यान नम्बर काःसां नं कर दाखिला मयाःगु उत्तराखण्ड आयकर विभाग सूत्रया दाबी दु ।,https://www.nepalmandal.com/content/16176.html
52,भारतय् अप्वयाः वन हिन्दु चरमपन्थीत ,"Thu Sep 15, 2011  12:02 am",भारतय् हिन्दु चरमपन्थीत अप्वयाः वंगु छगू अमेरीकी प्रतिवेदनं जानकारी ब्यूगु दु । हिन्दु चरमपन्थीपिनिगु बारे जुयाच्वंगु चर्चां जनताया मानसिकताय् असर लानाच्वंगु रिपोर्टय् धयातःगु दु । अमेरीकी संसदया छगू समिितं तयार याःगु प्रतिवेदनय् हिन्दु चरमपन्थीत छगू न्हूगु व विवादास्पद मुद्दा जूगु धयातःगु दु । प्रतिवेदनया कथं भारतय् हिन्दु अतिवादीपिनिगु बारे इतिहासय् गबले नं थुलि तःधंगु चर्चा जूगु मदुनि । हिन्दु राष्ट्रवाद भारतया धर्मनिरपेक्षताया सन्दर्भय् घातक जुइफुगु विष्लेषण याःगु दु । थ्व प्रतिवेदन तयार याःम्ह अमेरीकी काग्रेसनर रिसर्च सेन्टरं तयार याःगु खः ।,https://www.nepalmandal.com/content/16211.html
53,बिस्कं देय्या कथं दुजःया निंतिं आवेदन मबिइत अमेरिकाया इनाप ,"Sat Sep 17, 2011  12:07 pm",छगू बिस्कं देय्या कथं संयुक्त राष्ट्र संघया पूर्ण सदस्यताया निंतिं आवेदन बिइगु ज्या मयायेत अमेरिकां प्यालेष्टाइनयात इनाप याःगु दु । थुकिया निंतिं अमेरिकां थःगु थासं न्ह्याका वयाच्वंगु कुतःयात तच्वयेकाहःगु दु । अमेरिकी विदेशमन्त्री हिलारी क्लिण्टनं छगू पत्रकार सम्मेलनय् प्यालेष्टाइन नाप स्वाःगु थीथी पक्ष नापं जूगु सहलह कथं वार्ताया माध्यम हे पाय्छिगु लँपु जूगु धयादिल । अथेहे राष्ट्र संघया निंतिं अमेरिकी दूत सुजान राइसं प्यालेष्टाइनं अलग देय्या कथं मान्यता कायेत यकःति ढंगं यानाच्वंगु कुतलं शान्ति वार्ताय् बांमलाःगु लिच्वः लायेफूगु खँ धाःगु दु । मेखे अमेरिकां थुगु स्थिति गुगु नं हालतय् ज्यंकेत स्वयाच्वंगु दुसा प्यालेष्टाइनया कुतःयात थुकिया निंतिं भिटो छ्यलेगु नं स्वयाच्वंगु दु । संयुक्त राष्ट्र संघया महासभा मेगु वालंनिसें न्ह्यायेत्यंगु दु ।,https://www.nepalmandal.com/content/16257.html
54,ब्यागलं राज्यया मागय् तेलगना अस्तव्यस्त ,"Thu Sep 29, 2011  12:32 am",ब्यागलं राज्यया माग यानाः भारतया आन्द्र प्रदेशया तेलगनाय् न्ह्यानाच्वंगु आम हड्ताल िझंखुन्हुतक्क न्ह्याना च्वन नं माग सुनुवाई मजूगु जानकारी बियाः आन्दोलनकारीं थप प्रदर्शन न्ह्याकूगु दु । थ्व प्रदर्शनलिसे प्रहरीं उमिगु दथुइ धरपकड नं न्ह्याकाच्वंगु दु । आन्दोलनया हुिनं आपालं थासय् सतक पंगः जुयाच्वंगु दुसा जनजीवन नं प्रभावित जुयाच्वंगु दु । तेलगना राज्यया माग यानाः सतकय् कुहांवःिपं प्रदर्शनकारीतय्त थाय् थासय् प्रहरीं ज्वंगु भारतीय साचार माध्यमतय्सं जानकारी ब्यूगु दु । प्रदर्शनकारीं लँ पं धइगु अभियान कथं सतकय् पंगः थनेगु याःसां नं तेलगनाया आपालं क्षेत्र अस्त व्यस्त जुजुं वनाच्वंगु खः ।,https://www.nepalmandal.com/content/16478.html
55,छगू सर्वेक्षणया लिच्वः - प्यालेस्टाइनयात स्वतन्त्र देय्या मान्यता बीमाः ,"Tue Sep 20, 2011  12:16 pm",अधिकांस मनूत प्यालेस्टाइनयात स्वतन्त्र देय्या मान्यता बीमाःगु पक्षय् दुगु छगू सर्वेक्षणं क्यंगु दु । बीबीसीं विश्वया झिंगूगु देशय् याःगु छगू सर्वेक्षणय् ४९ प्रतिशत मनूत प्यालेस्टाइनी प्रस्तावया समर्थन व १९ प्रतिशत मनूत विपक्षय् दुगु क्यंगु दु । मत सर्वेक्षणया कथं स्वतन्त्र प्यालेस्टाइनया पक्षय् दक्कलय् अप्वः चीन व प्यंगू मुस्लिम देय्या मनूत्य्सं मत बिउगु खः । वइगु वालय् प्यालेस्टाइनं संयुक्त राष्ट्र संघया पूर्ण सदस्यताया लागि आवेदन तयेत्यंगु दु । अमेरिका धाःसा प्यालेस्टाइनया उगु प्रस्तावया विपक्षय् दु ।,https://www.nepalmandal.com/content/16330.html
56,अल कायदाया नेता अन्वार अल अवाल्कीया हत्या ,"Sat Oct 1, 2011  7:20 am",सिआइएपाखें निर्देशित छगू पुचलं शुक्रवाः यमनय् अल्कायदाया नांजाःम्ह नेता अन्वार अल अवाल्कीया व मेम्ह छम्ह सैनिकया हत्या याःगु दु । मदुम्ह अवाल्की हालसालै तःगू हे आतंककारी ज्याझ्वलय् संलग्न जुयाः ज्या याना वयाच्वंम्ह खः । सन् २००९ क्रिसमसय् संयुक्त राज्य अमेरिकाया डेट्रोयटया आत्मघाती बम आतंकनिसें ब्रिटिश एअरवेजया राजीव करीमलिसे मिले जुयाः हवाइजहाज बम आतंकतकया योजनाकार कथं अवाल्कीयात म्हसीका वयाच्वंगु दु । अमेरिकाय् बूम्ह अवाल्की अल्कायदाया अरेविक प्रायदीपया वाह्य अपरेशनया प्रमुख नेता खः । अवाल्कीया थुगु हत्यायात अमेरिकी राष्ट्रपति बाराक ओबामां शान्ति प्रतिष्ठापनया कोसल्वहं धकाः न्ह्यथंगु दु ।,https://www.nepalmandal.com/content/16504.html
57,एप्पल कम्पनीया संस्थापक स्टीभ जब्स मन्त ,"Thu Oct 6, 2011  12:03 pm",एप्पल कम्पनीया संस्थापक स्टीभ जब्स वुधवाः मन्त । प्यान्क्रियाजया क्यान्सर जुयाच्वंम्ह ५५ दँया जब्स एप्पल कम्पनीया प्रमुख कार्यकारी अधिकृत सिइओ पदं वंगु जनवरी १७ निसें विदाय् च्वनाच्वंम्ह खःसा अगष्ट २४ तारिख बुधवाः एप्पल कम्पनीं थःगु पदपाखें राजीनामा ब्यूगु खः । स्टीभ जव्सया जन्म सन् १९५५ य् जूगु खः ।,https://www.nepalmandal.com/content/16551.html
58,रसायन शास्त्रया नोबल सिरपा इजरायलया बैज्ञानिक डायानियल सेचम्यानयात बीगु घोषणा ,"Thu Oct 6, 2011  12:06 pm",रसायन शास्त्रया लागि बीगु थुगुसीया नोबल सिरपा इजरायलया बैज्ञानिक डायानियल सेचम्यानयात बीगु जूगु दु । क्रिस्टल परमाणु संरचनाया विषयस याःगु महत्वपूर्ण अध्ययनयात कयाः वय्कःयात थ्व सिरपा बीगु घोषणा याःगु खः । वय्कःया अध्ययनं क्रिस्टलय् परमाणुया संरचना फुक्कं ब्यागलं ब्यागलं जुइगु तथ्य पत्तालगेयानादीगु खः । वयकःया थ्व अध्ययनं ठोस पदार्थय् बैज्ञानिकतय्गु धारणा हे परिवर्तन वःगु खः ।,https://www.nepalmandal.com/content/16552.html
59,भारतिय गजल सम्राट जगजीत सिंह मन्त ,"Mon Oct 10, 2011  4:24 pm",भारतिय गजल सम्राट जगजीत सिंह थौं मन्त । ब्रेन ह्यामरेज जुया स्ववाः न्ह्यःनिसें मुम्बइया लिलावती अस्पतालय् वासः यानाच्वंगु खःसा थौं सुथसिया ८ ताः इलय् वय्कः मदुगु खः । निगू दर्जनं मल्याक गजल एल्बल पिकयादीधुंकूम्ह सिंह व भारतिय मेम्ह गजल हालामि चित्रा सिंहया मंकाः सःया गजलं हिन्दी गजल विधा हे न्हूगु यूगय् दुहांवंगु धापू दु । 'होटोंसें छु लो तुम मेरा गीत अमर करदो …' थेंजाःगु लोकंह्वाःगु हिन्दी गजल जक मखु 'कुन माया सदर भो…' थेंजाःगु लोहंह्वाःगु खय् गजल नं हालादीम्ह गजल सम्राट जगजीत सिंह ७० दँया बैंसय मदुगु खः ।,https://www.nepalmandal.com/content/16584.html
60,इरानं सिआइएया जासुसी नेटवर्कया भण्डाफोर याइगु ,"Thu Oct 13, 2011  10:42 am",इरानं अमेरीकाया गुप्तचर संस्था सिआइएया कथित जासुसी नेटवर्कया भण्डाफोर यायेगु खँ धाःगु दु । अमेरिकां इरानयात निगरानी यायेत खटेजूपिं स्वीम्हेसित इरानं ज्वनेधुंकूगु दु । इरानया टेलिभिजनय् बिउगु सरकारी वक्तव्यय् अनया परमाणु व अन्तरिक्ष ज्याझ्वःयात निगरानी यायेगु निंतिं अमेरीकां स्थानीय ल्याय्म्हतय्त भर्ति यानाः जासुसी नेटवर्क दयेकूगु दावी याःगु दु । अमेरिकां इरान विरुद्ध दयेकूगु इरानी जासुसयात विश्वविद्यालय व आर्थिक प्रतिष्ठायात तकं निगरानी तयेत निर्देशन बिउगु इरान सरकारया दावी दु ।,https://www.nepalmandal.com/content/16628.html
61,हलिन्यंक वाल स्ट्रिट कब्जा यायेगु अभियानया प्रभाव ,"Sun Oct 16, 2011  11:40 am","आर्थिक संकटया लिच्वः लाःगु संयुक्त राष्ट्र अमेरिकाय् कर्पोरेट संस्था व अति व्यवसायीकरणया विरोध यासें न्युयोर्कं न्ह्याःगु वाल स्ट्रिट कब्जा यायेगु अभियानया प्रभाव हलिन्यंक लाःगु दु । लच्छि न्ह्याः 'वाल स्ट्रिट कब्जा याः' धकाः सुरु जूगु अभियानया लिच्वः कथं रोम, बर्लिन, पेरिस, सिड्नी, ताइवान, हङकङ, सिउल लगायत आपालं युरोपियन व अफ्रिकन देशय् प्रदर्शन जूगु दु । सरकारी सुविधका कटौती नापं धनी व गरीवत दथुइ दुगु अन्तरया विरोध यासें शनिवाः न्युयोर्कय् तःधंगु प्रदर्शन जुल । जुकोटि पार्कय् न्याद्वः मनूत मुनाः टाईम्स स्क्वार्यय् वंगु खः । उगु इलय् प्रहरीं न्हय्म्ह प्रदर्शनकारीतय्त ज्वंगु दु । पीन्याम्हसित टाइम्स स्क्वार्यय् ज्वंगु खःसा मेपिं नीप्यम्हेसित वासिङटन स्क्वार्य पार्क नापसंया सिटिबैंकं ज्वंगु खः । उखे इटालिया राजधानी रोमय् जूगु प्रदर्शनय् नं प्रहरीं न्हय्म्हं मल्याक प्रदर्शनकारीतय्त ज्वंगु दु । प्रहरी व प्रदर्शनकारीत दथुइ झडप जुइवं इटालियन प्रधानमन्त्री सिल्भिया बर्लेस्कोनीं उकियात 'ग्यानापुगु संकेट' धासें रोमय् हिंसा ब्वलंकूपिं पत्ता लगेयानाः कारवाही यायेगु धयादिल ।",https://www.nepalmandal.com/content/16677.html
62,अमेरिकी डिभी भिसाया लिच्वः रद्द ,"Sun May 15, 2011  4:45 am","संरा अमेरिका दँय् दसं बिया वयाच्वंगु अमेरिकी डिभी भिसा २०१२ या नकतिनि पिकाःगु लिच्वः रद्द यानागु खँ अमेरिकी राज्य विभागं न्ह्यथंगु दु । कम्प्यूटर प्रोग्रामिङय् जूगु प्राविधिक गल्तीया कारणं थुगु लिच्वः रद्द यायेमाःगु खँ धाःगु दु । जानकारी कथं थुगु दँया डिभी भिसा २०१२ पूर्ण रुपं खारेज जूगु मखुसें मेया न्हापांगु वालय् पिदंगु लिच्वः जक रद्द जूगु व आः वइगु जुलाइ १५ तकया दुने मेगु लिच्वः पितबिइगु जूगु दु । थुकिया लागि न्हापा आवेदन तःपिन्सं हानं आवेदन तया च्वने म्वाःगु व प्रतियागत रुपं छुं कथं हिलेज्या मजूगु खँ नं न्ह्यथना तःगु दु । लुमंके बहः जू, थुगु दँया डिभी २०१० या लागि विश्वन्यंकपाखें १ करोड पचास लाख मनूतय्सं डिभी आवेदन तःगु खः ।",https://www.nepalmandal.com/content/13965.html
63,इजरायलं त्वःतेत्यंपिं प्यालेष्टाइनी बन्दीतय्गु नां सार्वजनिक ,"Mon Oct 17, 2011  10:19 am",इजरायलं थःगु छम्ह सेना जिलाद सालिटयात मुक्त यायेत त्वःतेत्यंपिं प्यसः व न्यय्म्ह प्यालेष्टाइनी बन्दीतय्गु नांत सार्वजनिक याःगु दु । इजरायली राष्ट्रपति सिमोन पेरेसं उमित माफी बिइगु प्रक्रिया न्ह्याकूगु जानकारी राष्ट्रपति ज्याकुथिं बिउगु दु । सहमति कथं वइगु मंगलवाः न्हापांगु चरणय् उमित त्वःतेधुंकाः इजरायली सेना जिलाद सालिट थःगु छेँय् लिहांवयेवं हे हानं न्यासः व न्ह्यन्ह्म्हसित त्वःतीगु ज्याझ्वः दु । झिंगुदँया सालिटयात प्यालेष्टाइनी विद्रोहीतय्सं सन् २००६सं ज्वंगु खः । सालिटयात त्वःतेगु विषयसं ताः ई निसें जूगु वार्तालिपा जूगु सहमतिया आधारय् बन्दीत त्वःतेगु निर्णय जूगु खः ।,https://www.nepalmandal.com/content/16697.html
64,रामदेव भ्रष्टाचार विरुद्ध अनसनय् ,"Sat Jun 4, 2011  4:48 pm","योग गुरु स्वामी रामदेवं (रामकृष्ण यादव) भारतय् अप्वयाच्वंगु भ्रष्टाचार विरुद्ध शनिवाः निसें अनसन सुरु याःगु दु । भ्रष्टाचार व भारतया नागरिकतय्सं कर छले यानाः विदेशी बैंकय् जम्मा यानातःगु ध्यबा भारतय्  हे लितहेमाःगु माग यासें भारतया राजधानी दिल्लीस्थित रामलीलाय् थनिंनिसें अनशन सुरु याःगु खः । छगः निजी विमानं दिल्ली थ्यंकादीम्ह रामदेवयात अनसन न्ह्यः भारत सरकारया उच्च पदाधिकारीतय्सं शुक्रवाः वार्ता याःसां असफल जुइवं अनसन न्ह्याःगु खः । सरकारी अधिकारीतय्सं धाःसा वार्ता सकारात्मक जूगु टिप्पणी याःसां अनसनकारीतय् माग थौं वा कन्हय् हे लागू यायेफइगु अवस्था धाःसा मदुगु खँ धाःगु दु । थीथी योग आसन व भजन पाखें अनसन सुरु याःगु ज्याझ्वलय् रामदेवया द्वलंद्वः समर्थकतय्सं ब्वति कयाच्वंगु दु । रामदेवं धाःसा थःगु अनसनयात सत्याग्रह जूगु दावी यानाच्वंगु दु । भारतय् भ्रष्टाचारया हुनिं जनताय् अक्रोश अप्वयाच्वंगु इलय् थुगु अनसनपाखें सत्ताय् फेरबदल जुइफुगु ग्याचिकु भारतया सरकारं काःगु दु । स्वंगू करोड जनतां टेलिभिजनपाखें स्वइगु योज्ञया गुरु रामदेवनाप प्यंगू करोड निजी सम्पत्ति दुगुलिं नं भारत सरकारयात थुगु अनसन कपाः स्याःगु विषय जूगु अनुमान याःगु दु । उखे भारतया अधिकारी, अधिवक्ता व दिल्लीस्थित स्वतन्त्र व्यक्तितय्सं धाःसा रामदेवया अनसनया छुं अर्थ मदुगु टिप्पणी याःगु दु । इमिसं अनसनयात रामदेवं सन् २०१४य् जुगुइ आम निर्वाचनय् ब्वति कायेत याःगु राजनीतिक प्रचारया संज्ञा बिउगु दु । अथेहे थःगु हे निजी विमान दुम्ह रामदेवया अकुत सम्पतिया ल्याःचा हे मदुगु दावी यासें इमिसं रामदेवयात योज्ञापाखें मुंकूगु ध्यबा सार्वजनिक यायेत हाथ्या तकं बिउगु दु ।",https://www.nepalmandal.com/content/14392.html
65,प्रहरीं जित स्यायेगु कुतः यात : रामदेव ,"Sun Jun 5, 2011  2:36 pm","भ्रष्टाचार विरुद्ध अनसन सुरु याःम्ह योग गुरु रामदेवं प्रहरीं अनसन स्थलय् हस्तक्षेप यानाः थःत स्यायेगु कुतः याःगु दावी यानादीगु दु । आइतवाः प्रहरी हस्तक्षेप लिपा हरिद्वार आश्रमय् थ्यंकूम्ह रामदेवं छगू पत्रकार सम्मेलन यानाः 'इन्काउन्टर' यानाः स्यायेत स्वःगु धयादिल । वय्कलं प्रहरीं थःत पशुया थें व्यवहार याःगु धयादिसें प्रहरीया बर्बरतापूर्ण हस्तक्षेपया भर्त्सना यानादिल । प्रहरीं थःगु हे न्ह्यने मस्त व मिसातय्त लछार पछार याःगु धयादिसें वय्कलं सत्याग्रहलय् सरकारं अज्याःगु अत्याचार याइ धकाः थःम्हं गबलं बिचाः हे मयानागु धयादिल । घटना प्रति सरकार व सोनिया गान्धीं क्षमायाचना यायेमाःगु माग नं वय्कलं यानादिल । सरकारया बर्बरतां थःगु अभियान मदीगु दावी यानादिसें रामदेवं थः म्वातले भ्रष्टाचार विरोधी अभियान जारी जुयाच्वनीगु धयादिल । थ्वस्वयां न्ह्य: भ्रष्टाचारया विरोधय् अनसन सुरु याःम्ह रामदेवया अनसनय् प्रहरीं आइतवा: सुथय् हस्तक्षेप याःगु ख: । सुथय् प्रहरीं दिल्ली स्थित रामलिला मैदानय् च्वनाच्वंपिं अनसनकारीतय्त लाठीचार्ज व अश्रुग्याँस छ्यला तितरबितर यानाछ्वःगु खः । रामदेवयात धाःसा प्रहरीं हे ज्वनायंकाः हरिद्वारस्थित वय्कःया आश्रमय् त्वःता बिउगु खः । प्रहरीं रामलिला मौदानं रामदेवयात छुं ई नियन्त्रणय् काःगु व अन लिपा हरिद्वार यंकूगु खः । सरकारं दिल्लीइ निषेधाज्ञा जारी यानातःगु व रामदेवयात तक्वः हे अनसन मच्वनेत इनाप याःसां द्लद्वः मनूत हयाः अनसन च्वंगुलिं हस्तक्षेप यायेमाःगु खँ भारतीय प्रहरीं धाःगु दु । रामदेवया अनसनय् प्रहरीं हस्तक्षेप याःगु घटनायात कयाः भारतया प्रमुख प्रतिपक्षी दल भारतीय जनता पार्टीं विरोध याःगु खः । भारतीय जनता पार्टीं प्रधानमन्त्री मनमोहन सिंह व सोनिया गान्धीं माफी फ्वनेमाःगु माग यासें २४ घण्टे धर्ना ज्याझ्वः सार्वजनीक या‍‍:गु दु । भ्रष्टाचारविरुद्ध कडा कानून ह्येमा:गु, भारतया नागरिकतय्सं कर छले यानाः विदेशी बैंकय् जम्मा यानातःगु ध्यबा भारतय् हे लितहेमाःगु, भ्रष्टाचार याइपिंत मृत्युद बीमा:गु लगायत माग याना: रामदेवं शनिवा: निसें रामलीलाय् अनशन सुरु याःगु खः ।",https://www.nepalmandal.com/content/14407.html
66,रामदेवयात देहरादुन अस्पताल भर्ना ,"Fri Jun 10, 2011  4:56 pm",भ्रष्टाचार विरुद्ध अनसनय् च्वनाच्वम्ह योग गुरु रामदेवया स्वास्थ्य अवस्था स्यनेवं वय्कःयात देहरादुन अस्पताल भर्ना याःगु दु । हरिद्वार जिल्ला प्रशासनं रामदेवयात हरिद्वार आश्रमं एम्बुलेन्सय् तया: देहरादुन अस्पतालया आईसीयूलय् भर्ना याःगु खः । न्हय्न्हु न्ह्यः निसें अनसनय् दीम्ह रामदेवया जलस्येँय् समस्या खनेवं डाक्टरतय्सं वय्कयात अस्पताल भर्ना यायेत सुझाव बिउगु खः । डाक्टरतय्सं यदि रामदेवं तत्काल अनसन त्वःता नयेगु सुरु मयासाः वय्कःया स्वास्थ्य अवस्था चिन्ताजक जुइगु ख्याच्वः तकं बिउगु खः ।,https://www.nepalmandal.com/content/14521.html
67,जुस त्वनाः रामदेवं अनसन त्वाःथल ,"Sun Jun 12, 2011  8:41 pm",भ्रष्टाचारया विरुद्ध व विदेशय् च्वंगु हाकुगु धन लितहयेमाःगु माग यासें अनसनय् च्वनाच्वम्ह योग गुरु रामदेवं थौं अनसन त्वाःथलादीगु दु । अनसनय् च्वनाच्वंगु गुन्हुया न्हिं आध्यात्मिक गुरु रविशंकरं वय्कःयात जुस त्वंकाः अनसन त्वाःथःगु खः । देरादुन अस्पतालय् भर्ना जुयाच्वम्ह ४६दँया रामदेवं थीथी धार्मिक व आध्यात्मिक गुरुतय् न्ह्यने आइतवाः सुथय् अनसन त्वाःथलादीगु खः । अनसन लिपा वय्कःया स्वास्थ्य उपचारय् संलग्न डाक्टरतय्सं वय्कःयात निन्हु-स्वन्हु लिपा अस्पतालं डिस्चार्ज यायेगु जानकारी बिउसें योग गुरुया स्वास्थ्य अवस्था सामान्य जूगु खँ धाःगु दु । गुन्हु न्ह्यः निसें अनसनय् च्वनादीम्ह रामदेवया स्वास्थ्य अवस्था स्यनेवं वय्कःयात वंगु शुक्रवाः हरिद्वारस्थित पताञ्जली योगपीथ आश्रमं अस्पतालय् भर्ना यायेत यंकूगु खः । रामदेवं अनसन त्वाःथलादीगु इलय् नापं दुम्ह वय्कःया ग्वाहालिमि आचार्य बालकृष्णं रामदेवं थःगु समर्थक व सुभचिन्तकतय् सुझाव कथं अनसन त्वःतुगु धयादिल । तर बालकृष्णं रामदेवं अनसन त्वःतुसां भ्रष्टाचार व विदेशय् दुगु हाकुगु धन राष्ट्रियकरण यायेत वय्कः अन्तिम ई तक ल्वानाच्वनीगु धयादिल । गुन्हु न्ह्यः रामदेवं भारतया राजधानी न्हू दिल्लीस्थित रामलीला मैदानय् च्वनाः अनसन सुरु यानादीगु खःसा लिपा सरकारं वय्कःयात अनं चीकाः हरिद्वार थ्यंकेवं वय्कलं थःगु हे आश्रमय् अनसनयात निरन्तरता बियादीगु खः ।,https://www.nepalmandal.com/content/14565.html
68,होस्नी मुवारक कोमाय् दुगु हल्ला गलत ,"Mon Jul 18, 2011  1:01 am",इजिप्टया पूर्व राष्ट्रपति होस्नी मुवारक कोमाय् दु धकाः पिहां वःगु हल्ला गलत खः धकाः धाःगु दु । होस्नी मुवारक च्वनाच्वंगु अस्पतालया निर्देशकं थुगु हल्ला गलत जूगु पुष्टि याःगु धकाः अनया स्थानिय टेलिभिजनं न्ह्यथंगु खः । हिरासतय् च्वनाः अस्पतालय् लानाच्वंम्ह ८३ दँया मुवारकयात कोमाय् तयातःगु धकाः वया वकिलं खँ पितब्यूगु खः । थुकिया खण्डन यानाः अस्पतालं मुवारक कोमाय् मदु धकाः दावी याःगु दु ।,https://www.nepalmandal.com/content/15054.html
69,अष्ट्रेलियाया राष्ट्रिय म्ये हिलीगु ,"Mon Jul 18, 2011  1:20 am","अष्ट्रेलियाया राष्ट्रिय म्ये हिलीगु जूगु दु । थौंकन्हय्यया राष्ट्रिय म्येय् 'होम अफ ग्रेट सन्स' धकाः मिजंतय् जक प्रतिनिधित्व यानातःगुयात आः मिसातय् नं प्रतिनिधित्व जुइकथं 'होम अफ ग्रेट डटर्स, ग्रेट सन्स' धकाः म्ये हिलीगु धाःगु दु । अष्ट्रेलियाया राष्ट्रिय म्ये सन् १९४७ य् दयेकूगु खः । छुं ई न्ह्यः महिला मामिला पूर्वमन्त्री व अष्टे्रलियन पीपुल्स पार्टीका नेता राउच कलाटं राष्ट्रिय म्ये हिलेत प्रस्ताव याःगु खः । आपालं समर्थन लिपा अष्ट्रेलियाया म्ये हिलेत्यंगु खः । न्हूगु म्ये आः वइगु जनवरीतकया दुने तयार जुइगु जूगु दु ।",https://www.nepalmandal.com/content/15055.html
70,अमेरिकाय् ऋण संकट ज्यंकेगु सहलह निश्कर्षविहीन ,"Sat Jul 23, 2011  8:21 pm",अमेरिकाय् ऋण संकट ज्यंकेगु व वित्तीय घाटा म्हो यायेगु विषयसं सत्तारुढ डेमोक्रेटिक पार्टी व विपक्षी रिपब्लिकन पार्टीदथुइया वार्ता बिना लिच्वः क्वचाःगु दु । रिपब्लिकन पार्टीया नेता जोन बोइनरं वार्तापाखें थः ब्यागलं च्वनागु घोषणा याःगु दु । सरकारं कर बढोत्तरीया विकल्पय् बहः बियाच्वंसां नं सरकारी खर्चय् कटौती थेंज्याःगु थाकूगु पलाः ल्ह्वनेत सरकार ताःमलाःगु द्वपं वय्कःया खः । तर राष्ट्रपति बाराक ओबामां विपक्षी नेता बोइनरं करया दरय् बढोत्तरी व सरकारी खर्चय् कटौती सम्बन्धी सरकारया प्रस्ताव छाय् अस्वीकार यात धइगु न्ह्यः थनादीगु खः । ओबामां आः हाकनं बोइनर लिसेया दुजःया बैठकय् सरकारलिसे दुगु विकल्पया बिषयसं सहलह याइगु जूगु दु । अर्थशास्त्रीतय्गु कथं वइगु अगष्टतक्क अमेरिकां ऋण भुक्तान मयाःसा राष्ट्रिय व अन्तर्राष्ट्रिय क्षेत्रय् थुकिया नकारात्मक लिच्वः लाइगु जूगु दु ।,https://www.nepalmandal.com/content/15149.html
71,चीनय् रेल दुर्घटनाया दोषीयात सजाँय बिइगु ,"Fri Jul 29, 2011  8:50 am",चीनया प्रधानमन्त्री वेन जिआवाओं छुं ई न्ह्यः जक द्रुतगतिया रेल सेवाया दुर्घटनाय् जिम्मेवार तायेकूिपंत कडा सजाँय बिइगु प्रतिज्ञा प्वंकूगु दु । वंगु शनिबाः स्वीगुम्ह मनूत सीगु खःसा निसः स्वयाः आपालं मनूत घाःपाः जूगु खः । उगु दुर्घटनाया कारण जनताय् तं पिज्वःगु दुसा द्रुतगतिया रेलसेवाया सुरक्षा बारे चिउताः पिज्वःगु खः । चीनया पूर्वी शहर वेनझोउया पिनेया भागय् जूगु दुर्घटना चीनया अप्वःगु द्रुतगतिया रेल साजालया नितिं थौंतक्कया हे दकले तःधंगु दुर्घटना कथं कायेगु याःगु खः । चीनियाँ जनमानसय् तसकं लोकंह्वाःम्ह प्रधानमन्त्री वेन बिहीबाः दुर्घटनास्थलपाखे वनाः तच्वःगु तंयात मत्थर यायेगु कुतः याःगु खः । वय्कलं उगु हे झ्वलय् सम्बाददातातय्त दुर्घटनाया जिम्मेवार व देय्या कानुन कथं नेतृत्वया जिम्मेवारी काःिपंत कडा सजाँय बिइगु बचं ब्यूगु खः । वेनं धयादिल - 'चीनया रेलवेसं गति गुणस्तर प्रभावकारिता व सुरक्षा फुक्क दयेमाः व सुरक्षा न्हापांगु थासय् वयेमाः । थ्व दुर्घटनां चीनं विश्वया दकले तःधंगु द्रुतगतिया रेल प्रणाली दयेकेगु अभियानय् चीनं प्यदँया सफलता प्राप्त याःगुलिइ सुरक्षायात धाःसा बेवास्ता याःगु धकाः न्ह्यसः थंगु दु ।' चीनया राज्य नियन्त्रित साचार माध्यमं नं सरकारी बिचाःयात न्ह्यसः मथनेगु निर्देशनया बेवास्ता यासें दुर्घटनाया विस्तृत विवरण तसकं हे खुल्ला रुपय् न्ह्यब्वःगु खः । पिपुल्स डेलीया न्हापांगु पेजय् बिहीबाः छापय् याःगु टिप्पणीइ धयातःगु दु - ुचीनयात विकास माःगु दु तर रक्तरिाजत कूल गार्हस्थ उत्पादन मखु ।’ प्रधानमन्त्री वेनं दुर्घटनाया घाःपाः व पीडितया छेँजःतय्त नं नापलायेगु ज्याझ्वः दुगु सिन्ह्वा समाचार समिितं जानकारी ब्यूगु खः । थ्वहे दथुइ द्रुतगतिया रेलया सङ्केत बिइगु उपकरणया डिजाइन याःगु चीनियाँ कम्पनीं नं उपकरणय् खराबी स्वीकार यासें बिहीबाः क्षमा याचना याःगु खः ।,https://www.nepalmandal.com/content/15275.html
72,नर्वेय् हिंसात्मक घटनाय् ९१ म्ह मन्त ,"Sat Jul 23, 2011  8:34 pm",नर्बेय् जूगु निगू ब्यागलं ब्यागलं हिंशात्मक घटनाय् लानाः सीपिनिगु ल्याः गुइछम्ह थ्यंगु दु । उटोइया द्विपय् प्रहरीया वसतय् दुगु छम्ह मनुखं लेबर पार्टीया युवा क्याम्पय् ब्वति कयाः च्वंपिनिगु दथुइ अन्धाधुन्ध गोली कयेकाः सीपिनिगु ल्याः गुइछम्ह थ्यंगु बीबीसीं जानकारी ब्यूगु खः । थःत नर्बेया हे नागरिक धकाः धाःम्ह आन्द्रे बेहिरंग बि्रविक नांया हमलाकारी मनूयात धाःसा प्रहरीं नियन्त्रणय् काःगु दुसा उम्ह मनू छु नं पुचलय् आबद्ध दु वा मदु धइगु प्रष्ट जूगु मदुनि । थ्व स्वयाः न्ह्यः राजधानी ओस्लोसं च्वंगु प्रधानमन्त्रीया निबास न्ह्यःने बम बिष्फोट जुयाः न्ह्यम्ह मनू सीगु खः । विष्फोटपाखें प्रधानमन्त्री निबासया खाः नापं तज्याःगु खः । नर्बेया प्रधानमन्त्री स्टाल्टनबर्गं घटनायात कायरतापूर्ण आक्रमणया संज्ञा ब्यूसें थुकियात लोकतन्त्र दथुइया हे हमला जूगु जानकारी ब्यूगु खः । नर्वेय् थ्व निगूगु विश्वयुद्धलिपाया हिंस्रक घटनाया रुपय् चित्रित याःगु दु ।,https://www.nepalmandal.com/content/15150.html
73,विद्रोहीत आतंककारी जूगु राष्ट्रपति असादया द्वपं ,"Thu Aug 11, 2011  11:30 am","सिरियाया राष्ट्रपति बशार अल असादं विद्रोहलय् कुहांवःपिंत नरम व्यवहार मयाइगु स्पष्ट यानादिसें विद्रोहीत आतंककारी जूगु द्वपं नापं ब्यूगु दु । टर्कीया विदेशमन्त्री अहमद दाभोतोग्लुलिसे राजधानी दमास्कसय् जूगु नापलाये ज्याधुंकाः न्वंवानादिसें असादं देय्या स्थायित्व व जनताया सुरक्षाया निंतिं सेनां थःगु जिम्मेवारी निर्वाह याइगु धयादिल । नापं वय्कलं राजनीतिक सुधारप्रति धाःसा थः गम्भीर दुगु खँय् बः ब्यूगु दु । टर्कीया विदेशमन्त्रीं धाःसा सिरियाय् प्रदर्शनकारी विरुद्धया सैन्य कारबाही तुरुन्त पनेत इनाप याःगु दु । थ्व स्वयाः न्ह्यः सिरियाय् प्रदर्शनकारी विरुद्ध व्यापक दमन जूगु धासें साउदी अरब, बहराइन व कुबेतं थः राजदूत लित सःतेधुंकूगु दुसा टर्कीं नं थः राजदूत लित सःतेगु ख्याच्वः ब्यूगु खः । थुखे सिरियाली सेनां धाःसा प्रदर्शनकारी विरुद्धया कारबाही न्ह्याकाः च्वनेगु झ्वलय् याःगु लिपांगु कारबाहीसं स्वीम्ह स्वयाः आपालं मनूत सीगु दु । वंगु वाः हामा लगायतया शहरय् जक स्वसः सर्वसाधारण सीगु मानव अधिकारवादी संगठनतय्गु दाबी याःगु दु । सिरियाय् वंगु मार्च थुखे राष्ट्रपति असादया शासन विरुद्ध जुयाच्वंगु प्रदर्शनया झ्वलय् झिंन्यासः स्वयाः आपालं मनूत सीधुंकूगु दुसा द्वलंद्वः मनूतय्त ज्वनेधुंकूगु दु ।",https://www.nepalmandal.com/content/15519.html
74,सिरियाय् प्रतिबन्ध तयेत  शक्ति राष्ट्रतय्त अमेरिकाया इनाप ,"Sat Aug 13, 2011  2:14 am",अमेरिकां चीन भारत रुस लगायतया शक्ति राष्ट्रतय्त सिरियाय् प्रतिबन्ध तयेत इनाप याःगु दु । सिरियालिसे धिसिलागु स्वापू दुगु एशियाली व युरोपेली शक्ति राष्ट्रतय्सं प्रतिबन्ध तःसा राष्ट्रपति बशर अल असदयात दवाब जुइगु व राजनीतिक सुधार जुइगु अमेरिकाया बिचा ख । सी।बी।एस। न्यूजयात अन्तवार्ता बियाः अमेरिकी विदेशमन्त्री हिलारी क्लिन्टनं अमेरिकां थें हे मेमेगु शक्ति राष्ट्रतय्सं सिरियाय् प्रतिबन्ध तयेमागु जानकारी ब्यूगु ख । वय्कलं सिरियायात ल्वाभ मीगु बन्द यायेत व ऊर्जा उद्योगय् प्रतिबन्ध तयेत रुसयात इनाप नं यागु दु । ऊज्ार्ा उद्योग सिरियाया आम्दानीया तधंगु स्रोत ख । थ्वहे दथुइ प्रदर्शनकारीतदथुइ दमन मयायेत धासें अन्तर्राष्ट्रिय दवाव अप्वया च्वंगु इलय् सिरीयाय् सेनां विद्रोहीतय्त नियन्त्रणय् कायेत थप अभियान न्ह्याकूगु दु । सेनां उत्तर पश्चिमी शहर सरागेव व होम्स शहरय् कार्बाही न्ह्यःने न्ह्याकूगु ख । थुगु अभियानया भुवलय् जूगु घटनायात कया धासा छु नं विवरण मवनीगु जानकारी नं ब्युगु ख । राष्ट्रसंघ अमेरीका युरोप अरब लिग टर्की लगायतया विरोधया दथुइ सिरीयाली राष्ट्रपति वसर अल असदं देय्या सार्वभौमिकता ल्यंकेत न्ह्यात्थेंज्यागु पला नं न्ह्याकेगु जानकारी बिया सत्ता त्वतेत अस्वीकार यागु दु ।,https://www.nepalmandal.com/content/15556.html
75,लिबियाय् हाकनं तःधंगु ल्वापु न्ह्यात ,"Mon Aug 15, 2011  5:11 am",महिनौ थुखे न्ह्याःगु आन्दोलनया दथुइ लिबियाया मुख्य शहरय् हाकनं तःधंगु ल्वापुत न्ह्याःगु दु । सरकारी सेना व विद्रोहीत दथुइ पश्चिमी लिबियन शहर जाबिया लगायत थासय् ल्वापु जूसां नं हताहती बारे छु नं जानकारी ब्यूगु मदु । उगु थाय् ट्युनिशियाया लिक्क लाः । विद्रोहीतय्सं जाबिया कब्जा यानागु घोषणा याःगु दु । तर सरकारं विद्रोहीया उगु धापूयात कयाः धाःसा खण्डन याःगु दु । सरकारी प्रवक्ता मौसा इब्राहिमं चीधंगु ल्याखय् दुपिं विद्रोहीतय्सं आन्दोलन न्ह्याकेत स्वःसां नं उमित तुरुन्त हे शहरपाखें ख्यानाः छ्वःगु जानकारी ब्यूगु खः । करीब न्यय्म्हसिया ल्याखय् दुपिं उमिसं सरकारी सेना विरुद्ध आक्रमण न्ह्याकेवं हे सेनां उमित ख्यानाः छ्वःगु जानकारी ब्यूगु खः । लिबियाय् शासक कर्णेल मुआमर गद्दाफी विरुद्ध विद्रोहीतय्सं आन्दोलन न्ह्याकूगु ताः ई बिइधुंकूगु दु । तर अनया सरकारं आन्दोलन थः जनतां स्वतः स्फूर्त मजुसे अमेरिका व युरोपया उक्साहटय् जुयाच्वंगु जानकारी ब्यूगु खः । गद्दाफी विरुद्ध उत्तर एटलान्टिक सन्धी संगठन नेटों आक्रमण न्ह्याकूसां नं आः नेटो ल्यूने लिचीले धुंकूगु जानकारी नं ब्यूगु खः ।,https://www.nepalmandal.com/content/15572.html
76,विद्रोही व नेटो सेनाया विरुद्ध ल्वायेत गद्दाफीया आव्हान ,"Tue Aug 16, 2011  11:02 am",लिबियाया नेता कर्णेल मुआमार गद्दाफीं विद्रोही व नेटो सेनाया विरुद्ध ल्वायेत आम जनतायात आव्हान यानादीगु दु । राजधानी त्रिपोलीइ समर्थक जनतायात अडियो सन्देशपाखें गद्दाफीं ल्वाभः ज्वनाः नेटो व विद्रोहीत विरुद्ध देय्या छगू इन्च जमिनया निंतिं ल्वायेत नं आह्वान यानादीगु दु । सोमवाः विद्रोहीतय्सं थीथी थासय् आक्रमण यायेधुंकाः गद्दाफीया थुकथंया सन्देश प्रशारण जूगु खः ।,https://www.nepalmandal.com/content/15595.html
77,अन्ना हजारेयात ज्वनायंकू कुन्हु हे त्वःतल ,"Wed Aug 17, 2011  11:07 am",भारतय् भ्रष्टाचार विरोधी अभियानय् सक्रिय जुयाच्वनादीम्ह नागरिक समाजका न्ह्यलुवाः अन्ना हजारेयात अदालतं न्हय्न्हुया निंतिं न्यायिक हिरासतय् तयेत आदेस बिउगु खःसां वय्कःया मंगलवाः हे त्वःतुगु दु । दिल्लीया तिहाडय् अनसन च्वनादीम्ह अन्नायात प्रहरीं ज्वनाः विशेष अदालतय् पेश याःगु खःसा लिपा वय्कःयात मंगलवाः बहनी हे त्वःतुगु खः । अन्नां मुचुल्का बीत माने मजुइवं अदालतं न्हय्न्हुया लागि हिरासतय् तयेत आदेश बिउगु खः । अथेहे अन्नायात मंगलवाः ज्वंगुया विरोधय् आन्दोलनय् कुहांवःपिं झिंप्यसःम्ह प्रदर्शनकारीतय्त नं प्रहरीं ज्वंगु दु । जनलोकपाल विधेयकया समर्थनय् अन्नां मंगलवाःनिसें हाकनं आमरण अनशन शुरु यानादीगु खः । अन्नां अहिंसात्मक ढंगं आन्दोलन यायेत थः समर्थकतय्त इनाप यानादीगु खः । अन्नां हिरासतय् हे नं अनशन च्वनेगु खँ धयादीगु खः ।  आः त्वःतेधुंकाः नं अनसन धाःसा जारी हे यायेगु खँ धयादीगु दु । थ्वस्वयां न्ह्यः भ्रस्टाचार विरुद्ध दिल्लीइ थः द्वलंद्वः समर्थकत लिसें अनसनय् च्वंम्ह योग गुरु रामदेवया ज्याझवःयात नं प्रहरीं तितरबितर याःगु खः ।,https://www.nepalmandal.com/content/15616.html
78,अन्नाया समर्थनय् भारतया फुक्क क्षेत्रय् प्रदर्शन ,"Thu Aug 18, 2011  11:26 pm",भ्रष्टाचार विरोधी आन्दोलनया भारतीय न्ह्यलुवाः अन्ना हजारे हिरासत मुक्त जूगु दु । प्रहरीं त्वःतूसां नं जेलय् हे अनसन च्वनाः वयाच्वंम्ह अन्नां रामलिला मैदानय् झिन्यान्हुतक अनसन च्वनेगु सहमतिलिपा त्वःतेत तयार जूगु खः । अन्नां म्हिगः हे न्हिनय् निसें उगु मैदानय् भ्रष्टाचार विरोधी अभियान कथं अनसन न्ह्याकूगु खः । वयात जेल चलान याःगुिलं म्हीग नं भारतया फुक्क क्षेत्रय् विरोध प्रदर्शन जूगु खः ।,https://www.nepalmandal.com/content/15659.html
79,सिरियाय् सैनिक कारबाही पन ,"Fri Aug 19, 2011  4:55 am",सिरियाया राष्ट्रपति बसर अल असदं प्रदर्शनकारी विरुद्धया सैनिक कारबाही पनेगु ज्या जूगु धाःगु दु । संयुक्त राष्ट्रसंघया मू छ्यााजे वान कि मुनलिसेया टेलिफोन वार्ताय् वय्कलं अथे धाःगु खः । उगु हे वार्ताय् राष्ट्रसंघीय मू छ्यााजे वान कि मुनं कार्बाही व गिरफ्तारी याकनं पनेत इनाप याःगु खः । सिरियाय् वंगु न्याला न्ह्यःनिसें न्ह्यानाच्वंगु िहंसाया भुवलय् निद्वः धइथे मनूत सीधुंकूगु नापं जानकारी ब्यूगु खः ।,https://www.nepalmandal.com/content/15661.html
80,अन्ना हानं अनसनय् ,"Sat Aug 20, 2011  2:20 am",भारतय् भ्रष्टाचार विरुद्धया आन्दोलनया हुिनं हुइना भुइनाय् वःम्ह गान्धीवादी नेता अन्ना हजारंे लोकपाल विधयेक मवत्तले रामलीला मैदान मत्वतेगु जानकारी ब्यूगु दु । वइगु िझंन्यान्हुतक्क रामलिला मैदानय् अनसन च्वनेत प्रहरीं ब्यूगु उजं लिपा तिहाड जेलपाखें पिहांवम्ह वय्कलं मैदानय् दुिपं थ समर्थकतय्गु दथुइ न्वंवाना थज्यागु घोषणा यागु ख । तच्वयेक वगु वाया दथुइ रामलीला मैदानय् मूिपं द्धलंद्ध समर्थकत दथुइ न्ववानादिसें हजारें समर्थनया निितं सुभाय् बियादीगु ख । वय्कलं भारतय् न्हूगु क्रान्ति यायेमागु व थ्व अिहंसात्मक जुइगु जानकारी ब्यूगु ख । विश्वन्यंक अिहंसात्मक क्रान्ति ताःलागु बुखँ न्यंकेत वय्कलं भारितय युवातय्त इनाप नापं यागु ख । वय्कलं देय् उज्वल भविष्यपाखें न्ह्यज्यानाच्वंगु नापं धयादीगु ख । थ्व स्वया न्ह्य जेलपाखें रामलिला मैदानपाखे वनेगु भुवलय् हजारें समर्थकपिनिगु हूलय् इन्क्लाव जिन्दावादया नारा थ्वयेकूगु ख । थ दुसां मदुसां भ्रष्टाचार विरुद्धया मशाल च्यानाच्वनेमा धइगु हजारेया सन्देशलिपा समर्थकत अझ अप्व लय्तागु ख ।,https://www.nepalmandal.com/content/15682.html
81,लिबियाय् विद्रोहीतय् लक्ष्य आः त्रिपोली ,"Tue Aug 23, 2011  12:11 pm","लिबियाया शासक कर्णेल मोउमार गद्दाफी विरुद्ध संघर्षरत विद्रोहीतय्सं आः राजधानी त्रिपोलीयात मुख्य लक्ष्य दयेकूगु दु । त्रिपोलीया मध्यभागस्थित ग्रीन स्क्वायर क्षेत्रयात इमिसं नियन्त्रणय् काःगु दु । सरकारया प्रवक्ता मुसा इब्राहिमं थ्व खँया पुष्टि याःगु दु । जःखःया शहर कब्जा यानाः विद्रोहीत राजधानी त्रिपोलीइ दुहाँवंगु बीबीसीं जानकारी ब्यूगु खः । उमिसं शासक मोउमर गद्दाफीया काय् सैफुल ईस्लामयात ज्वनागु दाबी याःगु दु । तर थुकिया स्वतन्त्र पुष्टी जुइफुगु धाःसा मदुनि । राजधानी त्रिपोली कब्जा यायेगु लक्ष्यय् दुपिं विद्रोही व उकियात पनेत सरकारी सेना दथुइया ल्वापुइ छन्हुं हे म्होतिं झिंस्वसः मनूत सीधुंकूगु दुसा मेमेपिं न्याद्वः स्वयाः आपालं मनूत घाःपाः जूगु दु । थ्वहे दथुइ गद्दाफीं त्रिपोलीया सुरक्षाया नितिं ल्वाभः कयाः दनेत थः समर्थकतय्त इनाप याःगु खः । त्रिपोली विद्रोहीतय्गु नियन्त्रणय् वंसा आम जनता प्रुान्सेलीतय्गु दास जुइगु धासें ल्वापुइ कुहाँवयेत फुक्कसित इनाप नापं याःगु खः । अमेरीका, फ्रान्स व बि्रटेन लिसेया देय्या ल्वाभः आर्थिक लिसे प्राविधिक ग्वाहालिइ ल्वापु यानाच्वंिपं विद्रोहीतय्सं थ्यंमथ्इं न्याला न्ह्यःनिसें िहंसात्मक संघर्ष न्ह्याकाच्वंगु दु । थुगु गृहयुद्धया झ्लवय् द्वलंद्वः मनूतय्गु ज्या नापं वनेधुंकूगु संचार माध्यमपाखें जानकारी ब्यूगु खः ।",https://www.nepalmandal.com/content/15737.html
82,सं.रा. अमेरिका पूर्वी भागय् ५.९ रेक्टरया भुखाय् ,"Wed Aug 24, 2011  4:10 am","सं.रा. अमेरिका भर्जिनिया राज्यय् ५.९ रेक्टर स्केलया ब्वःगु दु । भुखाय् ब्वयेवं वाशिङटन डिसी एरिया जःखःतकया मुख्य मुख्य भवन खाली याःगु दु, न्यूक्लिएर प्लान्ट बन्द याःगु दु । भुखाय् स्थानिय ई कथं न्हिनय् २ बजे ब्वःगु खः ।",https://www.nepalmandal.com/content/15762.html
83,अमेरिकाय् कर्जाया सीमा अप्वयेकेगु प्रस्ताव पारित ,"Wed Aug 3, 2011  11:22 am",अमेरिकाया सिनेटं नं कर्जाया सीमा अप्वयेकेगु प्रस्ताव पारित यायेवं अमेरिकाया राष्ट्रपित बाराक ओबामां उकि ल्हाःचिं तयादीगु दु । मंगलवाः सिनेटंय् जूगु मतदानय् प्रस्तावया पक्षय् ७४ मत व विपक्षय् २६ मत लाःगु खः । सिनेटय् मतदान जुइ न्ह्यः उगु प्रस्तावयात प्रतिनिधिसभां पारित याःगु खः । प्रतिनिधिसभां कर्जाया सीमा अप्वयेकेगु प्रस्तावया पक्षय् २६९ मत व विपक्षय् १६१ मत लाःगु खः । अमेरिकाय् कर्जाया सीमा अप्वयेकेगु मंगलवाः लिपांगु दिं खः । यदि कर्जाया सीमा अप्वयेकेगु प्रस्ताव पारित मजूसाः अमेरिकाय् तरलता अभाव जुइगु विज्ञतय्सं ख्याच्व बिया वयाच्वंगु खः । अमेरिकाया मू निगू दल डेमोक्रेटिक व रिपब्लिकन दथुइ वंगु आइतवाः लिबाक्क तिनि थुगु प्रस्तावय् सहमति जूगु खः । सहमति कथं १४.३ खर्व डलरया सीमाय् २.४ खर्ब डलर अप्वयेकूगु खः ।,https://www.nepalmandal.com/content/15360.html
84,रम्सफेल्ड विरुद्ध मुद्धा न्ह्याकेत अदालतया अनुमति ,"Fri Aug 5, 2011  11:49 am",पुलांम्ह अमेरीकी रक्षामन्त्री डोनाल्ड रम्सफेल्ड विरुद्ध मुद्धा न्ह्याकेत अमेरिकाया छगू अदालतं अनुमति बिउगु दु । इराकय् अमेरिकां याःगु हमलाया झ्वलय् बिउगु यातना सम्बन्धी मामिलायात कयाः तत्कालिन अमेरिकी राष्ट्रपति जर्ज डब्लु बुशया कार्यकालय् रक्षामन्त्री जुयादीम्ह रम्सफेल्ड विरुद्ध मुद्दा न्ह्याकेत अनुमति बिउगु खः । सन् २००३य् इराक युद्धया झ्वलय् इराकय् अमेरिकी सेनाया अनुवादक जुयाः ज्या यानाच्वम्ह छम्ह मनुखं कथित रुपं यातना बिउगु धासें रम्सफेल्डयाके मुआब्जा माग यासें अदालतयाके मुद्दा न्ह्याकेत अनुमति फ्वंगु खः । मुआब्जा माग याःम्ह मनुया नां धाःसा गोप्य तयातःगु दनि । उम्ह मनूया वकिलया कथं अमेरिकी नौसेनाया निंतिं ज्या यानाच्वंगु इलय् वयात अपहरण याना यंकाः छगू अमेरिकी सैनिक अड्डाय् गुला तक तयाः यातना बिउगु खः ।,https://www.nepalmandal.com/content/15396.html
85,संसदपाखें यिनलक न्हूम्ह प्रम निर्वाचित ,"Fri Aug 5, 2011  12:12 pm",यिनलक सिनावात्रा थाइल्याण्डया न्हूम्ह प्रधानमन्त्री कथं संसदं निर्वाचित जुयादीगु दु । थाइल्याण्डया संसदं प्रधानमन्त्री निर्वाचित जुयादीम्ह वय्कः न्हापाम्ह मिसा प्रधानमन्त्री खः । थाइल्याण्डय् वंगु महिना जूगु निर्वाचनय् सिनावात्राया फ्यु थाइ पार्टीं स्पष्ट बहुमत हयेवं वय्कःया प्रधानमन्त्री जुइगु लँपु खुल्ला जूगु खः । सिनावात्राया पार्टी व मेगू चिधंगु दल जनाः मंकाः कथं सरकार गठन यायेगु योजना दयेकाच्वनादीगु सिनावात्रा क्वयेया सदनय् आपलं मत हयाः प्रधानमन्त्री निर्वाचित जुयादीगु खः । थाइल्याण्डया पुलाम्ह प्रधानमन्त्री थाकसिन सिनावात्रया केँह यिनलकं संसदय् २९६ मत हःगु खः । ५०० सांसद दुगु उगु संसदय् जूगु मतदानय् यिनलकया विपक्षय् ३ मत जक कुतुवंगु खःसा सच्छि व ९७ सांसदत तटस्थ च्वंगु खः । न्यादँ न्ह्यः निसें राजनीतिक अस्थीरता ब्वनाच्वंगु थाइल्याण्डय् स्थीरता हयेगु हे ४४दँया प्रधानमन्त्री यिनकलया मू हाथ्या जुइगु खँ राजनीतिकर्मीतय्सं धाःगु दु ।,https://www.nepalmandal.com/content/15397.html
86,सिरियाय् प्रदर्शनकारी विरुद्ध जुयाच्वंगु दमनया चिन्ता ,"Tue Aug 9, 2011  3:11 am",सिरियाय् सरकार विरोधी प्रदर्शनकारी विरुद्ध जुयाच्वंगु दमनया अरब लीगं चिउताः प्वंकूसें याकनं कारबाही पनेत माग याःगु खः । नीनिगू दुजः राष्ट्र दुगु अरब लीगं िहंसा व दमन याकनं हे दिकेमाःगु जानकारी ब्यूगु खः । थ्व स्वयाः न्ह्यः अरब लीगं मध्यपूर्व व उत्तर अमेरिकी देशय् न्ह्यानाच्वंगु सरकार विरोधी आन्दोलनय् हस्तक्षॆपं आन्दोलनयात बढावा बिइगु मान्यता तयाः वयाच्वंगु खः । अरब लीगया सन्देश लिपा हे साउदी अरबं सिरियापाखें थः राजदूतयात लितः सःतूगु दु । टेलिभिजन सन्देशपाखें साउदी नरेश अब्दुल्लाहं सिरियाय् जुयाच्वंगु िहंसा अस्वीकार्य जूगु व अनया शासकयात ई न्ह्यः हे विवेक छ्यलेत इनाप याःगु खः । सिरियाय् न्ह्यानाच्वंगु आन्दोलनप्रति मौन जुयाः वयाच्वंगु साउदीया लिपांगु पलाःयात सिरियाली शासक विरुद्धया महत्वपूर्ण्र प्रतिकि्रया जूगु जानकारी ब्यूगु खः । अथेहे गल्फ को ओपरेशन काउन्सिलं नं सिरियाय् आपालं बल छ्यःगुलिइ कडा भत्स्रना याःगु दु । सिरियाय् वंगु मार्च थुखे जुयाच्वंगु सरकार विरोधी प्रदर्शन विरुद्ध अरब लीग व गल्फ को - ओपरेशन काउन्सिलं ब्यूगु सन्देशं राष्ट्रपति बशार अल असाद थप दवाबय् लाःगु विश्लेषण याःगु दु । सिरियाय् म्हीग जक च्यय्म्ह स्वयाः अप्वः प्रदर्शनकारी सरकारी सेनाया कारबाहीलय् सीधुंकूगु दु ।,https://www.nepalmandal.com/content/15459.html
87,टोटनहामय् जूगु विरोध प्रदर्शनं दंगाया रूप काल ,"Mon Aug 8, 2011  12:36 pm","उत्तरी लण्डनया टोटनहाम इलाकाय् प्रहरीं याःगु फायिरंगय् लानाः छम्ह मनू सीवं अनया अवस्था तनावग्रस्त जूगु दु । थ्वहे झ्वलय अन दंगा जुयाः पुलिसयात पेट्रोल बमं तक कयेकूगु दु । वंगु विहीवाः पुलिसया फायिरंगपाखें नीगुदँया मार्क डग्गन सीगु लिपा न्ह्याःगु विरोध प्रदर्शनं म्हिगः तक थ्यंबलय् दंगाया रुप काःगु खः । प्रदर्शनकारीतय्सं कार, बस व आपालं भवनय् पेट्रो बमं आक्रमण याःगु दुसा उगु आक्रमणपाखें च्याम्ह पुलिस गम्भीर घाःपाः जूगु दु । प्रदर्शनया झ्वलय् व्यापकरुपं लुटपाट तकं जूगु खः । महानगरया शान्ति कायम यायेत अनया सांसदं जनतायात अपिल याःगु दुसा महानगरय् व्यापक रूपं पुलिसत नं परिचालन याःगु दु ।",https://www.nepalmandal.com/content/15441.html
88,छम्ह मनू सीगु घटनां देय्न्यंक तनाव ,"Thu Aug 11, 2011  11:26 am","ब्रिटेनय् छम्ह ल्याय्म्ह मनू सीगु विषययात कयाः न्ह्याःगु हिंसां देय्न्यंक तनाव न्यंगु दु । दंगा न्ह्याःगु प्यन्हुया दिं नं राजधानी लण्डन, ब्रमिङ्घम, म्यान्चेष्टर लगायतया शहरय् प्रदर्शन व लुटपाट जूगु बीबीसीं जानकारी ब्यूगु दु । ब्रमिङ्घमया छगू तःधंगु गोदामय् प्रदर्शनकारीतय्सं मि तयाः बिइवं अन ल्वापु तकं जूगु खः । प्रदर्शनकारीतय्सं पसलय् तोडफोड, लुटपाट व मि तयाः ब्यूगु प्रहरीं जानकारी ब्यूगु दु । उखे थुगु हिंसाया बारे सहलह यायेत प्रधानमन्त्री डेबिड क्यामरुनं संसदया बैठक सःतीगु जूगु दु । वय्कलं लुटपाट व खुयाः कायेगुलिइ ल्हाःदुपिंत कडा सजाय बिइगु धासें थुकिया कुंख्यूगु दु ।",https://www.nepalmandal.com/content/15518.html
89,लण्डन अदालतं विकिलिक्स संस्थापक असान्जयात धरौटीइ त्वःतल ,"Tue Dec 14, 2010  10:58 pm","विकिलिक्सया संस्थापक जुलियन असान्जयात लन्डन अदालतं कडा सर्त सहित धरौटीइ त्वःतुगु दु । अमेरिका लगायत थीथी देय्या निगू लख ५० हजार गोप्य सूचंत मध्ये छुंछुं सूचंत सार्वजनिक यानाः थीथी देय्या शासकतय्त स्तब्ध यानाब्यूम्ह असान्जयात २ करोड २८ लख (२००,०००) पाउण्ड पुलेमाःगु सर्तय् अदालतं धरौटीइ रिहा याःगु खः । अदालतं धरौटीइ त्वःतुसां २ करोड पुलेमाःगु हिनं असान्ज थौं हे रिहा जुइगु सम्भावना धाःसा मदु । अदालतया निर्णय लिपा असान्जया वकिल जिओफेरी रोबर्टसनं असान्जया सुरक्षा मिले यायेत ई काइगुलिं थौं असान्ज जेलय् हे च्वनीगु धयादिल । अथेहे मेम्ह वकिल मार्क स्टेफनं असान्जया समर्थकतय्त उलि मच्छि ध्यबा मुंकेत ताः ई मालीगु प्रतिक्रिया बियादिल । अदालतं असान्जं पसपोर्ट लःल्हायेमाःगु, छगू निश्चित थासय् च्वनेमाःगु, विद्युतिय त्याग घायेमाःगु व न्हिया न्हिथं प्रहरी ज्याकूथी उपस्थित जुइमाःगु सर्तय् तारिख ब्यूगु खः । असान्जयात धरौटीइ त्वःतेगु घोषणा यायेगु इलय् लण्डनया अदालत पिने असान्जया द्वलंद्व समर्थकतय् उपस्थिति दुगु खः । असान्जया समर्थकय् आपालं नांजापिं कालाकार, साहित्यकार, पत्रकार आदि नं दुगु खः । ३९दँया अष्ट्रेलियन नागरिक असान्जयात स्वीडेनय् निम्ह मिसायात यौन दुर्व्यवहार याःगु द्वपंलय् लण्डन प्रहरीं छवाः न्ह्यः ज्वंगु खः ।",https://www.nepalmandal.com/content/11420.html
90,'धेवा बियाः तिब्बति शरणार्थीतय्त ज्वंकल' ,"Mon Dec 20, 2010  4:23 pm",बय्बय् जुयाच्वंगु विकिलिक्सया कथं चीनं तिब्बती शरणार्थीत ज्वनेत नेपाली पुलिसतय्त धेवा ब्यूगु सार्वजनिक याःगु दु । चीनया राजधानी बेइजिङ्गं येँय् स्वापू तया चीनं नेपाः वयाःच्वंपिंत कडाइ यायेत धासें थ्व ज्याया लागि नेपाःया पुलिसयात धेबा बियातःगु विकिलिक्सया पेजय् न्ह्यथना तःगु दु । नेपाली पुलिसया प्रवक्तायात उदृतयासें अन्तराष्ट्रिय समाचार एजेन्सी एएफपिं तिब्वतं गैरकानुनि रुपं नेपाः दुहाँ वःपिंत जक ज्वना सम्बन्धित थासय् लःल्हाःगु खः । विकिलिक्सया कथं दँय्दसं द्वलंद्वः तिब्वतीत तसकं सास्ती नयाः नेपाः दुहांवयाच्वंगु दु ।,https://www.nepalmandal.com/content/11492.html
91,जनमतया अःख मार्क जुकर्बर्ग टाइम पर्सन अफ द इयर २०१० ,"Wed Dec 15, 2010  10:47 pm","विश्वन्यंकया मनूतय् अनुमानयात गलत साबित जक मखसें जनमतया हे अःख अमेरिकां पिहांवइगु टाइम म्यागजिनं थुगु दँया ‘टाइम पर्सन अफ द इयर’या उपाधि सामाजिक संजाल फेसबुकया प्रमुख नापं सह-संस्थापक मार्क जुकर्बर्गयात ब्यूगु दु । जनमत कथं विकिलिक्सया संस्थापक जुलियन असान्ज न्हापांगु थासय् लाःगु खःसां टाइमं झिगूगु थासय् दुम्ह जुकर्बर्गयात थुगु उपाधि बीगु निर्णय याःगु खः । दँय्दसं टाइम म्यागजिनं दच्छि दुने सकारात्मक वा नकारात्मक ज्या यानाः हलिंन्यंक थःगु प्रभाव लाकेत ताः लाम्ह मनू वा संस्थायात ‘टाइम पर्सन अफ द इयर’या उपाधि बीगु यानाच्वंगु खः । दँय्दसं थें थुगुसी थुगु उपाधि सुनां त्याकी धइगु उत्सुक्ता ब्वलनाच्वंगु खः । थुगु उपाधिया हकदार ल्ययेगु निंतिं टाइमया वेबसाइटं जनमत नं मुंकूगु खः । जनमतया निंतिं २५म्हेसिया नां दुथ्याकातःगु खः । म्हिग तक  जनमतय् विकिलिक्सया प्रधान सम्पादक नापं संस्थापक जुलियन असान्ज न्हापांगु थासय्, टर्कीया राष्ट्रपतिजिप ताज्जिप एर्डोन निगूगु व स्वंगूगु थासय् नांजाम्ह म्ये हालामि लेडी गागा दुगु खःसा जुकर्बर्ग धाःसा झिगूगु थासय् जक दुगु खः । जनमतयात स्वयेगु खःसा असान्जया न्ह्यने जुकर्वर्गया भोट तसंक म्हो जक दुगु खः । तर अथे खःसां टाइमं जुकर्वर्गयात ‘टाइम पर्सन अफ द इयर’या उपाधि ब्यूगु दु । जनमतया कदर मयासें याःगु थुगु निर्णय लिपाः टाइस म्यागजिनं दँय्दसं बियावयाच्वंगु थुगु उपाधिलय् हे न्ह्यसः ब्वलंगु दु ।",https://www.nepalmandal.com/content/11444.html
92,"सुडानय् जनमत संग्रह, देश टुक्रा ","Sun Jan 9, 2011  4:27 pm","उत्तर व दक्षिण सुडान टुक्रा यायेगु विषयलय् सुडानय् आइतवाःनिसें जनमत संग्रह जुइत्यंगु दु । छवाःतक्क न्ह्याइगु  मतदानया लिच्वः अफ्रिकाया हे दकले तःधंगु देय् टुक्रा जुइफूगु धुकूमाः याःगु दु । थ्व जनमत संग्रहं निगू देय् ब्यागलं जुइगु लिच्वः जूसा वंगु ताःहाकःगु इलंनिसेंया गृहयुद्धया अन्त्य जुइगु अन्तर्राष्ट्रिय सञ्चारमाध्यमं न्ह्यथंगु दु । देय् विभाजन जूसां नं उपिं दथुइया सीमाना, ऋण व चिकं संशोधन थेंज्याःगु महत्वपूर्ण कचवं धाःसा कायम हे जुयाच्वनि । आपालं चिकं संशोधन केन्द्रत दक्षिणी सुडानय् दुगुलिं ब्यागलं जुइधुंकाः वइगु अवस्थायात कयाः उत्तरी सुडानया सर्वसाधारण धाःसा उलि लय्ताःगु खनेमदु ।",https://www.nepalmandal.com/content/12041.html
93,ओबामाया नकाब पुया लुटपाट ,"Sat Jan 22, 2011  1:09 pm",संयुत्त राज्य अमेरीकाया राष्ट्रपति बाराक ओबामा थः चिनियाँ समकक्षी हु जिन ताओनाप निगू देय् दथुइया स्वपू बांलोकेगु निंतिं खाँल्हाबंलाय् व्यस्त जुयाच्वंगु इलय् युरोपय् धाःसा वय्कःया नकाब पुया छम्ह लुटेरा लुटपाटय् सक्रिय जूगु दु । मध्य युरोपय् लाःगु अष्ट्रियाया हान्डेनबर्गय् शुक्रवाः अमेरिकी राष्ट्रपति ओबामाया नकाब पुया लुटेरां छगू बैंक लुटे याःगु दु । ल्वाभः ज्वनाः याकःचा वःम्ह उम्ह लुटेरां म्होतिं झिद्वः युरो लुटे यानाः थःगु हे कारय् च्वनाः बिस्यूवंगु खः । अष्ट्रियन पुलिसया कथं ओबामाया नकाब पुया लुटे यायेगु ज्याय् उम्ह लुटेरा वंगु निदँ निसें सक्रिय जुयाच्वंगु दु ।,https://www.nepalmandal.com/content/12379.html
94,"मास्कोय् बम विष्फोट, ३५म्ह सित, सच्छिं मल्याक घाःपाः ","Mon Jan 24, 2011  9:50 pm",रुसी राजधानी मस्को स्थित डोमोडेडो विमानस्थलय् सोमवाः सनिलय् बम विष्फोट जुयाः ३५म्ह मनूत सीगु दु । बम विष्फोटय् लानाः सच्छिं मल्याक मनूत घाःपाः जूगु घाःपाः जूपिं मध्ये २०म्हेसिया अवस्था गम्भीर जूगु अधिकारीतय्सं धाःगु दु । मस्कों पीगू किलोमिटर दक्षिण पूर्वय् लाःगु विमानस्थलय् आत्मघाती बमहमलाकारीं विष्फोट याःगु अनुमान याःगु दु । रुसया अनुसन्धान प्रमुखं घटनाय् अतंकवादीतय् ल्हाःगु दु खँ धाःगु दु । उखे रुसी राष्ट्रपति डिमेट्री मिटभियाडेभं बम विष्फोटया निन्दा यासें उगु घटना याकूपिंत कडा कारवाही यायेगु खँ धयादीगु दु । घटना लिपा डोमोडेडो विमानस्थल व मस्कोया सुरक्षा अवस्था कडा याःगु दु ।,https://www.nepalmandal.com/content/12439.html
95,सर्टवेभय् बीबीसी नेपाली सेवा बन्द जुइगु ,"Thu Jan 27, 2011  8:10 pm","थीथी ३२गू विकास उन्मुख देय्या भासं संचालन जुयाच्वंगु बीबीसीया अन्तर्राष्ट्रिय सेवाया सर्टवेभपाखें नेपाली सेवा बन्द याइगु जूगु दु । सर्टवेभय् थुगु सेवा बन्द जूसां एफएम व इन्टरनेटय् धाःसाः न्यनेफइ । वइगु मार्चं निसें नेपाली नापं हिन्दी, किर्गिज, स्वाहाली, रुवाण्डाया ग्रेट लेक व बरुण्डी सेवा बन्द यायेगु घोषणा बीबीसीं याःगु दु । दँय् ४६गू मिलियन पाउण्ड बचे यायेगु ताः तयाः बीबीसी रेडियों थुगु सेवा बन्द यायेत्यंगु खः । तत्काल बीबीसीं मेसोडोनियन, अल्बानियन, सर्बियन, क्यारोबियन, अंग्रेजी व अफ्रिकाया निंतिं पोर्टुगिज भाय् बन्द यायेगु घोषणा याःगु दु । थ्व नापं अजेरी, चिनियाँ, रुसी, क्युबाया निंतिं स्पेनी, टक्रिर्स, भियतनामि व युक्रेनियन भाय् नं बिस्तारं बन्द यायेगु धाःगु दु । अथेहे बिबिसीं ६५०म्ह कर्मचारीतय्त कटौति यायेगु योजना तःगु दु । बेलायती सरकारं थःगु स्यानाच्वंगु अर्थतन्त्र सुधार यायेत सार्वजनिक संस्थातय्त सन् २०१४ निसें १६ प्रतिशतं अनुदान म्हो यायेगु घोषणा लिपा बीबीसीं थः हे सक्षम जुइत थीथी सेवा नापं कर्मचारी कटौति अभियान न्ह्याकूगु खः । थुगु योजना पाखें १८० मिलियन स्रोता, दर्शक व ब्वनामि दुगु बीबीसीया सेवाग्रहीत ३० मिलियनं कुहांवना १५०लय् थ्यनीगु स्रोततय्सं धाःगु दुसा बीबीसी ग्लोबल न्युजया निर्देशक पिटर होरोकसं थुगु तथ्यांक सार्वजनिक जूगु न्हियात बिबिसीया पिडाडायिक न्हिया संज्ञा बियादीगु दु ।",https://www.nepalmandal.com/content/12452.html
96,९९प्रतिशत मत दक्षिणी सुडान टुक्रा यायेगु पक्षय् ,"Mon Jan 31, 2011  9:51 am",अफ्रिकाया दक्षिण पूर्वीय देय् सुडान टुक्रा जुइगु निश्चित जूगु दु । दक्षिण सुडानयात न्हूगु राष्ट्र यायेगु वा मयायेगु धकाः दक्षिण सुडानय् जूगु जनमत संग्रहलय् ९९ प्रतिशत मतदातां टुक्रा जुइगु पक्षय् भोट याःगु दु । जनमत संग्रह आयोगया कथं दक्षिण सुडानय् जूगु जनमत संग्रहलय् ब्वति काःपिं मतदाता मध्ये ९९.५७ प्रतिशत मतदातां थःपिं न्हूगु देय्या पक्षय् दुगु धासें मतदान याःगु खः । लिच्वः सार्वजनिक जुइवं  दक्षिणी सुडानया प्रान्तीय राजधानी जुबाया बासिन्दातय्सं लसता प्वंकूगु दु । सन् २००५य् दशकौं निसें जुयाच्वंगु युद्ध क्वचायेकाः जूगु शान्ति सम्झौताय् न्ह्यथनातः कथं सुडान टुक्रा यायेगु वा मयायेगु बारे जनमत संग्रह याःगु खः । सुडानी राष्ट्रपति ओमार अल बसिरं जनमत संग्रह पाखें वःगु लिच्वःयात थःम्हं स्वीकार यायेगु धाःगु दु । थुगु लिच्वः नापं वइगु जुलाई ९ तारिख कुन्हु हिलंया दकलय् न्हूगु राष्ट्र कथं दक्षिण सुडानया घोषणा जुइ ।,https://www.nepalmandal.com/content/12485.html
97,जापानय् ७.२ रेक्टर स्केलया भुखाय् ,"Wed Mar 9, 2011  2:34 pm",यक्व भुखाय् ब्वइगु देय् जापानय् थौं हानं भुखाय् ब्वःगु दु । जापनया राजधानी टोकियोया उत्तर पूर्वय् लाःगु दक्षिणी टतय् भुखाय् ब्वःगु खः । अनया स्थानीय ई कथं सुथसिया ११:४५य् ७‍.२ रेक्टर स्केलया भुखाय् ब्वःगु खः । ७.२ रेक्टर स्केलया भुखाय् लिपा हानं अन ६.३ रेक्टर स्केलया भुखाय् ब्वःगु खः । भुखाय् ब्वःसां अनं छुं मानवीय व भौतिक क्षति मजूगु खँ धाःगु दु । तर भुखाय् लिपा समुन्द्रि तटय् लाःगु ओफुनातो सहरय् ६० सेन्टिमिटरया सुनामि वःगु खः । भुखाय्या हुनिं उगु क्षेत्रया ट्रेन सेवा बन्द जूगु खःसां छुं ई लिपा हे सेवा हानं सञ्चानय् वःगु खः ।,https://www.nepalmandal.com/content/12970.html
98,राजनीतिं सन्यास कायेगु दलाइ लामाया घोषणा ,"Thu Mar 10, 2011  1:59 pm","तिब्बती धार्मिक नेता दलाइ लामां तिब्बती निर्वासित सरकारया प्रमुख पाखें सन्यास कायेगु घोषणा यानादीगु दु । सन् १९५९या असफल विद्रोह लिपा तिब्बतपाखें निर्वासित जीवन हनाच्वंम्ह लामां निर्वासित जीवनया न्ययेनिदँ क्यंगु लसताय् भारतया धर्मशालाय् बिहीवाः सुथय् जूगु सभाय् सम्बोधन यानादिसें सन्यास कायेगु खँ धयादीगु ख: । वय्कलं तिब्बती जनतां स्वतन्त्र पूर्वक थः नेता ल्ययेगु ई वःगु धासें सन्यासया घोषणा यानादीगु खः । मार्चय् च्वनीगु निर्वासित तिब्बती संसदया मुँज्याय् संविधान संशोधन यानाः थःम्ह सरकारया प्रमुख पदं राजीनामा बीगु घोषणा वय्कलं उगु सभाय् यानादीगु खः । लामां धयादिल, 'आः स्वतन्त्र रुपं नेता ल्ययेगु ई त्यल ।' सम्बोधनय् लामां थःम्हं तिब्बतयात स्वतन्त्र राष्ट्र घोषणा यायेमाःगु माग मयानागु स्पष्ट यानादिसें तिब्बतयात अर्थपूर्ण स्वायत्तता बीमाःगु धयादिल । वय्कलं चीननाप आर्थिक विकास नापं मानव विकासय् प्रचुर भूमिका म्हितेगु सम्भाव्यता दुगु तर उकिया निंतिं चीनं अन्तरार्ष्ट्रिय सुमदायया विश्वास त्याकेमाःगु बिचाः प्वंकादिल । सन् १९५९य् तिब्बतया विद्रोह लिपा धार्मिक नेता लामा भारतय् निर्वासित जीवन हनावयाच्वंगु दु ।",https://www.nepalmandal.com/content/12990.html
99,हलिंया दकलय् तःमि मनूया धन ३८ प्रतिशतं अप्वल ,"Fri Mar 11, 2011  10:57 am","हलिंया दकलय् तःमि मनू मेक्सिकोया कार्लोस स्लिमया धन थुगुसी ३८ प्रतिशतं अप्वःगु दु । अमेरिकी म्यागजिन फोर्ब्सया कथं टेलिकमया सञ्चालक कार्लोसया धन राशी २०.५ बिलियन डलर अप्वयाः ७४ बिलियन डलर थ्यंगु दु । अथेहे न्हापा दकलय् तःमि जुइधुंकूम्ह माइक्रोसफ्ट कम्पनीया संस्थापक बिल गेट्स थुगुसी नं ५६ बिलियन डलर सहित निगूगु थासय् लाःगु दु । उखे भारतया लक्ष्मी मितल ३१.१ बिलियन डलर सहित खुगूगु थासय् ला:गु दुसाः २७ बिलियन डलर सहित भारतया हे मुकेश अम्बानी गुंगूगु थासय् दु । फोर्ब्स म्यागजिनया कथं सन् २०१० फेबुअरी निसें सन् २०११ फेबुअरीया दुने २१४ म्ह न्हूपिं बिलेनियर जुइत ताः लाःगु दुसाः १५म्ह धाःसा बिलेनियरया धलखं पिने लाःगु दु । आःया ताजा लिच्वः स्वयेगु खःसा हलिंन्यंक १,२१० म्ह बिलेनियरत दु ।",https://www.nepalmandal.com/content/13005.html
100,"जापानय् तःधंगु भुखाय्, सुनामी पाखें आपालं क्षति ","Fri Mar 11, 2011  12:44 pm","जापानय् तःधंगु भुखाय् लिपा सुनामी वयाः आपलं धनमाल क्षति जूगु दु । उत्तर पूर्वी जापनय् थौं न्हिनय् स्थानीय २:४६ बजे ८.९ रेक्ट स्केलया भुखाय् ब्वःगु खः । उगु भुखाय् ब्वःगु बाघौ लिपा हानं ७.४ रेक्ट स्केलया धक्का हानं महसुश जूगु खः । जापानया राजधानी टोकियो स्वयां ३७३ किलोमिटर तापाकः ब्वःगु भुखाय् लिपा अन सुनामी वःगु खः । ओनाहामा शहरय् वःगु ६ मिटरया सुनामीं अनया गाडी, छेँ, बुँ आदि दक्वं चुइकाः यंकूगु दु । सुनामीया हुनिं गुलि क्षति जुल धइगु बारे विवरण मवनीसां अन अझ नं सुनामी वयाच्वंगुलिं आपालं क्षति जुइगु अनुमान याःगु दु । टोकियोलय् छगू मिनेट स्वयां अप्वः भुखाय् ब्वयाः अनया छुंछुं छेँय् क्षति यानाब्यूगु दु । भुखाय् लिपा अन विद्युतिया माध्य सर्ट जुयाः छुंछुं छेँय् मि तकं च्याःगु दु । चीनया राजधानी बेइजिङय् तकं महसुश जूगु भुखाय् लिपा जापान नापं प्रशान्त महासगरय् लाःगु ताइवान, म्यानमार फिलिपिन्स, क्वाम, हवाई नापं ५३ देशय् १० मिटरया सुनामी वयेमफुगु धासें सतर्कता नालेता सूचं जारी याःगु दु । निन्हु न्ह्यः जक जापानया दक्षिणी टतय् ७.२ रेक्टर स्कलया भुदाय् ब्वःगु खः ।",https://www.nepalmandal.com/content/13008.html
101,"जापानय् परमाणु उर्जा प्लान्टय् विष्फोट, संकटकालया घोषणा ","Sat Mar 12, 2011  3:46 pm",तःभुखाय् व विनाशकारी सुनामी पाखें आपालं क्षति याःगु कन्हय् कुन्हु जापानया फुकुसिमाय् दुगु उर्जा प्लान्टय् भयानक विष्फोट जूगु दु । तःभुखाय् ख्वाँउकेगु संयन्त्र असफल जुइवं उगु विष्फोट जूगु खः । राजधानी टोकियो पाखें २५० उत्तरय् लाःगु प्लान्टय् विष्फोट लिपा अनया छगू रियाक्टर पाखें रेडियोइक्टिभ ज्वलंत पिने वयेवं अन दुगु दक्वं नायावनीगु खतरा ब्वलंगु दु । अन दुगु ज्वलंत नाया वनीगु खतरा जुइवं जापानी प्रधानमन्त्री नाओटो कानं फुकुसिमा १ व २ उर्जा प्लान्टय् संकटकालया घोषणा यानादीगु दु । विष्फोटय् लानाः अन कार्यरत आपालं ज्यामित घाःपाः जूगु धाःसां यकिन ल्या मवनी । तर जापानी सरकारया प्रवक्ता युकिओ इडानों दक्वं ज्यामितय्त सुरक्षित थासय् उद्दार यायेधुंकूगु दुसाः अन विष्फोटया कारण बारे अध्ययन जुयाच्वंगु जानकारी बियादीगु दु । म्हिग जापानय् ब्वःगु ८.९ रेक्ट स्केलया भुखाय् व सुनामी वयाः न्हय्सः स्वयां अप्वः मनूत सीगु धुंकूगु दुसाः अझ आपालं मनूत तनाच्वंगु दु । विभिन्न संचार माध्यमया कथं अन सीपिनि ल्या १३००म्ह थ्यनेधुंकूगु खँ धाःगु दु । सरकारं उगु क्षति लानाः उद्दार यायेत न्यय्द्वः सुरक्षाकर्मीत परिचालन याःगु दु ।,https://www.nepalmandal.com/content/13026.html
102,लिबियाय् छम्ह पत्रकारयात गोलीं कयेकाः स्यात ,"Sun Mar 13, 2011  5:15 pm",प्यंगू दशक ताःहाकःगु शासनया विरुद्ध जनप्रदर्शन जुयाच्वंगु लिबियाय् थौं छम्ह पत्रकारयउत गोलीं कयेकाः स्यानाब्यूगु दु । अल जजिरा टेलिभिजनया क्यामेरा पत्रकार अलि हसन अल जाबरयात बेन्गाजी शहरं लिहांवयाच्वंगु इलय् अज्ञात पुचलं गोलिं क्येकाः स्याना ब्यूगु खः । स्वंगः गोलीं लाम्ह अल जाबरयात गोलीं लायेवं अस्पताल यंकूगु खःसां वासः यायेगु झ्वलय् मदुगु खः । उगु घटनाय् लानाः अल जाबर नापं मेम्ह छम्हेसितं गोलीं लाःगु खः । घटना लिपा अल जजिरा टेलिभिजनया निर्देशक वादह खानफरं हत्याया विरुद्ध थःपिं सुम्क मच्वनीगु धासें सम्बन्धित निकाय पाखें न्यायया निंतिं सः ल्ह्वनीगु धयादिल ।,https://www.nepalmandal.com/content/13034.html
103,परमाणु उर्जा प्लान्टय् हानं विष्फोट ,"Mon Mar 14, 2011  2:08 pm","शुक्रवाः वंगु तःभुखाय् व सुनामी लिपा जापानया परमाणु उर्जा प्लान्टय् विष्फोट जूगु निन्हु लिपा हनं अन मेगू विष्फोट जूगु दु । फुकुसिमा क्षेत्रय् दुगु परमाणु उर्जा प्लान्टत मध्ये थौं सुथय् स्वंगूगु नम्बरया रियाक्टर विष्फोट जूगु खः । थ्वस्वयां न्ह्यः शनिवाः छगू नम्बरया रियाक्टरय् विष्फोट जूगु खः । जापानी परमाणु सुरक्षा अधिकारीतय् कथं अन हाइड्रोज ग्यास जम्मा जूगुलिं विष्फोट जूगु खः । भुखाय्, सुनामी व परमाणु उर्जा प्लान्टय् जूगु विष्फोटय् लाना आपालं धनामाल क्षति जूगु जापानय् अनया सरकारं थनिंनिसें लोडसेडिङ यायेगु योजना दयेकाः खः । तर सरकारं यदि फुक्कसिनं विद्युत खपत म्हो यायेगु खःसा उगु योजन लागु यायेम्वाःगु धासें लितकाःगु खः । जापानी प्रधानमन्त्री नाओटो कानं जापानय् जूगु विनाशकारी क्षतिं जापान निगूगु विश्व युद्ध लिपाया हे दकलय् संकटया अवस्था लाःगु संज्ञा बियादीगु दु ।",https://www.nepalmandal.com/content/13043.html
104,'हानिकारक विकिरणया बारे पिहांवःगु हल्ला गलत' ,"Tue Mar 15, 2011  9:40 pm","जापानय् परमाणु उर्जा प्लान्ट विष्फोट जुयाः पिहांव:गु हानिकारक विकिरण एसियाली देय् छगूलिं फैले जुइत्यंगु धकाः पिहांवःगु हल्ला मखुगु धकाः पुष्टि जूगु दु । थौं नेपाः लगायत एसियाली देशय् सुथंनिसें वःगु इमेल, मोबाइलय् वःगु मेसेज नापं फेसबुकय् तयातःगु स्ट्याटसय् बीबीसी पाखें वःगु सुचं धासें विकिरण फैले जुइत्यंगुलिं सजग जुइत इनाप यानातःगु खः । उगु सुचं पिहांवयेवं बीबीसीं सुचं मखुगु धकाः पुष्टि याःगु खः । बीबीसीं एसियाली देय्त विशेष यानाः फिलिपिन्सय् अज्याःगु हल्ला ब्वलंकेगु ज्या मयानाःगु स्पष्ट याःगु दु । उगु सुचंया हुनिं विशेष यानाः फिलिपिन्सय् तनावपूर्ण अवस्था ब्वलंगु खः । सुचंलय् थौं सनिलय् उगु हानिकारिक विकिरण फिलिपिन्सय् थ्यनीगु धकाः उल्लेख यानातःगु खः । मखुगु सुचं ब्यापक रुपं प्रचार जुइवं फिलिपिनो विज्ञान तथा प्रविधि साखां थौं हे छगू पत्रकार सम्मेलन यानाः जापानय् उगु विकिरणया मात्रा अप्वयाच्वंगु खःसां थःपिं सुरक्षित जूगु जानकारी ब्यूगु खः । थ्वस्वयां न्ह्यः जापानय् थौं हानं मेगू छगू परमाणु उर्जा प्लान्ट विष्फोट जुयाः हानिकारिक विकिरणया मात्रा अप्वःगु खः । विकिरणया मात्रा अप्वयेवं जापानी सरकारं उर्जा प्लान्टया ३० किलोमिटर नापसं लाःगु छेँया मनूतय्त छेँ दुने हे च्वनाच्वनेत कडा निर्देशन जारी याःगु खः ।",https://www.nepalmandal.com/content/13062.html
105,सुपरमुन थःगु मिखां ,"Mon Mar 21, 2011  11:31 am",थुगुसीया होलीपुन्हि 'सुपरमुन'लिसे विशेष पुन्हि जुयाबिल ।  झिंच्यादँलिपा थुगु दँय् तिमिला पृथ्वीलिसे दक्कले सतिक्क वःगु खः । वैज्ञानिकतय् कथं थुगु दँय् तिमिला १४ प्रतिशत तग्वः खनेदत सा ३० प्रतिशत अप्वः तेल्लाःगु खनेदत । संचवाःया सर्गतय् खनेदुगु तिमिला सन् १९९३ लिपा दक्कले तःग्वयेक खनेदुगु खः। किपाय् खनेदुगु तिमिला सं .रा. अमेरिकाया सियाटल शहरं खनेदुगु तिमिला खः । सियाटलया बालार्ड धाःगु थासं पासापिंलिसे थुगु तिमिला स्वयेदयाः अले किपा  काये खनाः थ्व ब्लगर तसकं लय् ताये खन ।,https://www.nepalmandal.com/content/13120.html
106,इजिप्टया जनता संवैधानिक संशोधनया पक्षय् ,"Mon Mar 21, 2011  5:19 pm","थ्यंमथ्यं न्यागू दशक ताःहाकःगु होसिनि मुबारकया सत्ता विरुद्ध जनतां याःगु विद्रोह लिपा जूगु जनमत संग्रहलय् इजिप्टया बहुमत जनतां संवैधानिक संशोधनया पक्षय् मत ब्यूगु दु । बहुमतं संवैधानिक संशोधनया पक्षय् मत बिइवं आः राष्ट्रपतिनाप स्वापू दुगु लगायत गुंगू बुँदाय् दुथ्याःगु विषयत संशोधन जुइ । गुकि राष्ट्रपतिया कार्यकाल प्यदँ जुइगु, छम्ह उम्मेदवारं निक्वः तक जक निर्वाचनय् ब्वति कायेदइगु, खुला स्वयां ताः ई संकटकाल घोषणा यायेमाःसा जनमत संग्रह पाखें जनताया मत कायेगु लगायतया दु । इजिप्टय् संवैधानिक संशोधन यायेगु वा मयायेगु धकाः जूगु जनमत संग्रहलय् ७७ प्रतिशतं जनतां संशोधन यायेगु पक्षय् मत ब्यूगु खः । शनिवाः जूगु जनमत संग्रहलय् छगू करोड ८० लख जनतां मत कुर्कूगु खः । मतदान याये योग्य मनूत पाखें निर्वाचनय् ४१ प्रतिशत जनता मत ब्यूगु खः । थुगु ल्याः इजिप्टय् आः तक जूगु निर्वाचनय् ब्वति काःगु दकलय् अप्वः ल्याः खः । थ्व स्वयां न्ह्यः दकलय् अप्व २५ प्रतिशत जनता जक निर्वाचनय् ब्वति का:गु तथ्यांक दु ।",https://www.nepalmandal.com/content/13129.html
107,न्यूजिल्याण्डय् भुखाचं क्षति ,"Fri Sep 24, 2010  4:17 pm",न्युजिल्याण्डय् थौं नं भुखाय् ब्वया क्षति जूगु दु । टोकोरोवा शहरं २०० कि.मि. उत्तर व अक्ल्याण्डं १०० कि.मि.  दक्षिणपाखे नर्थआइल्याण्ड धाःगु थासय् केन्द्रविन्दु जूगु थुगु भुखाय् ५ दशमलव ६ रेक्टर स्केल जूगु स्थानिय एजेन्सी धाःगु दु । थ्व स्वयां न्ह्यः वंगु २४ सेप्टेम्बरय् तिनि ७ दशमलव १ रेक्टर स्केलया भुखाय् ब्वःगु खः । भुखाचं गुलि क्षति जुल धइगु विवरण धाःसा वःगु मदुनि । भूगर्भविद्तय् कथं अन थथे भुखाय् ब्वयेगु जुयाःतुं च्वंगु दुसा थ्व चाहिं वपाखें बिस्कंगु धाःगु दु ।,https://www.nepalmandal.com/content/9877.html
108,अयोध्या विवाद : विवादित भूमि हिन्दुतय्त ,"Thu Sep 30, 2010  11:46 pm",भारतया लखनउलय् च्वंगु इलाहाबाद हाई कोर्टं अयोध्याया विवादित भूमियात राम जन्मभूमि घोषणा याःगु दु । हाईकोर्टया बहुमतया फैसलां विवादित भूमियात रामजन्मभूमि घोषणा यासें उकी हिन्दुतय्त अधिकार बीत निर्णय याःगु दु । अथे खःसां अदालतं उगु विवादित भूमि वाहेकया जग्गाय् धाःसा बच्छि अधिकार हिन्दु व बच्छि मुस्लमानतय्गु जुइगु निर्णय नं न्यंकूगु दु । सन् १९९२लय् बाबरी मस्जीदयात च्याकाबीवं विवादय् लानाच्वंगु जग्गाय् निगूलिं हिन्दु व मुस्लमान धर्मालम्बीतय्सं थःथःगु धार्मिक स्थल जूगु दावी यानावयाच्वंगु खः । सन् १९९२य् मस्जीद च्याकाबीवं जूगु धार्मिक हिंसाय् लानाः २०००म्ह स्वयां अप्व मनूत सीगु खः । बिहीवाः १८दँ लिपा थुकीया बारे इलाहाबाद हाई कोर्टं फैसाला न्यंकूगु खः । फैसाला न्यंकेगु झ्वलय् हानं हिंसा ब्वलनेफइगु हुनिं भारतया दक्वं प्रान्तय् द्वलंद्व सुरक्षाकःमित परिचालन यानातःगु खः । थ्वहे दथु्इ भारतीय प्रधानमन्त्री मनमोहन सिंह देशवाशीया निंतिं छगू अपील यानादिसें देय्न्यंक शान्ति व सदभाव कायम यानाः दक्वं धर्म व धार्मिक आस्थाया सम्मान यायेत इनाप यानादीगु दु । उखे भारतीय जनता पार्टीया नेता लालकृष्ण आदवाणी अदालतया फौसाला लिपा छगू पत्रकार सम्मेलन यानादिसें थुगु निर्णययात छगू महत्वपूर्ण निर्णय धासें आः अन भव्य देगः दयेकीगु धयादिल ।,https://www.nepalmandal.com/content/10012.html
109,निगू कोरियाच्वंपिं नापलाये दइगु ,"Fri Oct 1, 2010  5:12 pm",उत्तर कोरिया व दक्षिण कोरियाय् च्वंपिं  थःथितिपिनि दथुइ नापलाये दइगु जूगु दु । ६० दँ न्ह्यः युद्धंयाना तापानां च्वनेमाःपिं थ्व निगू देय्या मनूत थ्वहे वइगु अक्टोबर ३० निसें नोवेम्बर ५ तक उत्तर कोरियाया 'दि माउण्ट कुम्जाङ्ग रिसोर्ट'य् नापलाये दइगु खः । सन् १९५३य् सिधःगु युद्धय् लाखौं मनूत तापानां च्वनेमाःगु खः । थ्व स्वयाः न्ह्यः नं थथे नापलाये दइगु ज्याझ्वः दयेकूगु खःसा उकि झिद्वः मनूतसें नापलायेगु तातःगु खः तर मुक्कं निसः परिवारंजक थथे नापलाये खंगु खः । आःतक २० प्रतिशत मनूतय्सं धाःसा भिडियो मार्फत थःमनूत नापलाये खंगु दु ।,https://www.nepalmandal.com/content/10014.html
110,"चेचेन्याया संसदय् आत्मघाती हमला, ६म्ह सित ","Tue Oct 19, 2010  10:41 pm","रुसया चेचेन्या राज्यया संसदय् मंगलवाः इस्लामिक विद्रोही संगठनं आत्मघाती हमला याःगु दु । चेचेन्याया राजधानी ग्रोजनीस्थित संसद भवनया लुखाय् याकूगु आत्मघाती बम विस्फोटय् ६म्ह सीगु दुसाः १७म्ह घाःपाः जूगु दु । अधिकारीतय् कथं २म्ह सुरक्षाकर्मी, छम्ह संसदीय अधिकारी व २म्ह विद्रोहीत उगु हम्लाय् सीगु दु । संसद भवनय् ३म्ह विद्रोहीत स्वचालित ल्वाभः सहित वयाः उगु आक्रमण याःगु खः । हमला सभामुखया ज्याकू नापसं याःगु खःसां सभामुख धाःसा सुरक्षित दुगु धाःगु दु । आक्रमणय् ६म्ह सुरक्षाकर्मी व ११म्ह सर्वसाधारणतय्त घाःपाः जूगु दु । हमला लिपा नं मंगलवाः अनया सांसदतय्सं संसदया बैठक धाःसा न्ह्याकेगु हे निर्णय याःगु खः । संसदय् न्ववानादिसें रुसी गृहमन्त्री रसिद नुरगालिभं आः आक्रमणकारीत दिनगन्ति सुरु जूगु धयादिल ।",https://www.nepalmandal.com/content/10223.html
111,न्हूगु इतिहास दयेकाः वर्ल्ड एक्स्पो २०१० क्वचाल ,"Sun Oct 31, 2010  11:25 pm","न्हूगु इतिहास सहित वर्ल्ड एक्स्पो २०१० जनगणतन्त्र चीनया सांघाईलय् थौ क्वचाल । खुला न्ह्यः निसें १८४ दिं तक न्ह्याःगु थुगु एक्स्पोयात तःजिक ग्वसाः ग्वया हिलंयात हे छथाय् हयाः सामाजिक व सांस्कृति ख्लय् नं चीनं थःगु बिस्कं पहिचान त्वःतुगु दु । झःझः धायेकः क्वचाःगु वर्ल्ड एक्स्पो २०१० नापं चीनं हिलंया दक्वं ख्यलय् थःगु वर्चश्व कायम यायेगु अभियानय् छगू न्हूगु अप्पा तनेगु ज्या याःगु दु । थ्वस्वयां न्ह्यः सन् २००८य् सफलतापूर्व ओलम्पिकया ग्वसाः ग्वया जक मखु उकी दकलय् अप्व लुँया पदक त्याकाः नं कासा ख्यलय् थःगु वर्चश्व चीनं क्यंगु खः । वयां लिपा सन् २००९य् जनगणतन्त्र चीन जूगु ६०दँ दुगु लसताय् याःगु छगू तःजिगु सैनिक प्रदर्शनी पाखें नं चीनं हमिलय् थःगु बिस्कं पहिचान क्यंगु खः । थ्वहे झ्वःयात थु दँय् चीनं वर्ल्ड एक्स्पो ग्वसाःग्वया सामाजिक व सांस्कृतक ख्यलय् क्यंगु खः । सन् १८५१स संयुक्त अधिराज्यय् न्हापांगु शुरु जूगु वर्ल्ड एक्स्पो थुगुसी न्हापांगु खुसी विकासोन्मुख देशं ग्वसाः ग्वःगु खः । 'बांलागु शहर, बांलागु जीवन' शीर्षक तयाः न्ह्याःगु ३९गू वर्ल्ड एक्स्पो छगू तःजिगु ज्याझ्वः सहित चिनियाँ प्रधानमन्त्री बेन जिया बाओं एक्स्पो क्वचाःगु घोषणा यानादीगु खः । ५.२८ वर्गस्क्वायर किलोमिटरय् २४६ देय् व अन्तराष्ट्रिय संघ संस्थातय्सं थःथःगु पेभिलियन देय्काः ब्वति काःगु एक्स्पोलय् शहरी सभ्यता, शहरी विकासया अनुभव, मानवीय जीवया न्हूगु पहुँच व न्हूगु शताब्दीइ ज्या यायेगु वातावरण सम्बन्धी खँत ब्वयेगु ज्या जूगु खः । हिलंन्यंकया ७ करोड मनूतय्सं ब्वति काइगु अनुमान यानातःगु एक्स्पोलय् ग्वसाः खलया अमुनमान स्वयां ३ करोड अप्व मनूतय्सं ब्वति काःगु खः । १८४ दिंया दुने आः तक जूगु एक्स्पोलय् हे दकलय् अप्व ७३ करोड मनूतय्सं ब्वति काःगु खः । थ्वनापं थुगुसी एक्स्पोलय् ब्वति काःगु देय्या कथं नं न्हूगु किर्तिमान जूगु दुसाः अप्व मनूतय्सं अवलोकन याःगु कथं नं न्हूगु इतिहास वनेजूगु दु । थंज्याःगु थीथी इतिहास च्वयेत सफल जूगु एक्स्पो आः सन् २०१२य् दक्षिण कोरियाया यशु शहरय् नापलायेगु बचं सहित क्वचाःगु खः ।",https://www.nepalmandal.com/content/10494.html
112,जि-२० या सम्मेलन कोरियाय् ,"Thu Nov 11, 2010  3:14 pm",विश्वया धनिराष्ट्रतय् मंकाः संगठन जि-२० या सम्मेलनया पूर्वसन्ध्याय् अमेरिकी राष्ट्रपति वाराक ओबामां थुगु संगठनया मुक्कं देय्या आर्थिक अवस्था सुथां लाका यंकेगुलि सहमत जुइगु विश्वास प्वंकादीगु दु । राष्ट्रपति ओवामां अमेरिकी अर्थतन्त्र बःलातकि मेगु देय्या अर्थतन्त्र नं बःलाना वनी धयादिसें अमेरिका छगू भरायधंगु इन्जीन खः गुकि मेगु देय्या आर्थिक स्थितियात नं बल्लाका यंकी । सम्मेलन जुइगु देय् कोरियाय् थौं याःगु छगू पत्रकार सम्मेलनय् राष्ट्रपति ओवामां थ्व बिचाः प्वंकादीगु खः ।,https://www.nepalmandal.com/content/10678.html
113,उत्कृष्ट मध्येया छगू नेपाः पेभिलियन (भिडियो ब्लग) ,"Tue Nov 2, 2010  12:06 am","हिलंयंकया २४६ देय् व अन्तराष्ट्रिय संघ संस्थातय्सं ब्वति काःगु वर्ल्ड एक्स्पो २०१० म्हिग छगू तःजिगु ज्याझ्वः दथुइ सांघाईलय् क्वचाल । खुला तक न्हिया न्हिथं न्ह्याःगु एक्स्पोलं विश्वयात हे छाथय् मुंकूगु खः । छगू पेभिलियनं मेगू पेभिलियनय् दुहांवनीगु इलय् छगू देशं मेगू देशय् वनागु आभाष जुइगु कथं थीथी देय्या पेभिलियन देय्कातःगु खः । थंज्याःगु हे थीथी देय्या पेभिलयनया झ्वःलय् दुगु छगू खः झीगु देय्या पेभिलियन - नेपाल मण्डला । 'मञ्जुपतन', 'शान्तिमण्डप', 'अरनिको पेभिलियन' लगायत थीथी नां छुयाः तःगु नेपाः पेभिलियन थुगुसी सांघाईलय् दयेकूगु थीथी देय्या पेभिलियन मध्ये छगू उत्कृष्ट पेभिलियन कथं काःगु दु । 'बांलाःगु जीवन, बांलाःगु शहर' नारा बियातःगु एक्स्पोलय् अधिकांश विकसित देय्तय्सं आधुनिक विद्युतिय माध्यम छ्यलाः थःगु देय्या प्रस्तुति याःगु खनेदत । तर नेपालं अज्याःगु विद्युतिय माध्यम वयेस्वयां द्वलंद्वः न्ह्यः हे झीगु देय् थःगु लगनशीलता व परिश्रमया हुनिं सांस्कृति सम्पदा व कालात्मकतय् न्ह्यने लाःगु कथं थःगु म्हसिका ब्यूगु खः । थ्व कारणं नं नेपाः पेभिलियनया विशेषता अझ अप्वःगु जुइमाः । नेपाःया पेभिलियन दुहांवनेवं तयेदइगु धइगु मनयात आनन्द यानाबीगु नेपाःया मौलिक संगीतया वातावरण । वहे मनयात आनन्द याइगु संगीत नापं नुगःयात थीगु उत्कृष्ट कलात्मक वस्तु । आः तक नेपालं ब्वति काःगु एक्स्पोलय् दकलय् अप्व मनूतय्सं अवलोकन याःगु ल्याः ३५ लख जुसां थुगुसी थुगु ल्याः दोबर स्वयां अप्वः जूगु दु । थुगुसी नेपाः पेभिलियन स्वःपिनि ल्याः ७५ लख स्वयां अप्वः जूगु दु । नेपालं थःगु मौलिकतायात नालाकाःया प्रस्तुत याःगुलिं हे जुइमाः विश्व समुदाय छगू थासय् दनाच्वंगु इलय् नं नेपालं थःगु बिस्कं हे पहिचान त्वतेफुगु । थंज्याःगु बिस्कं हे छाप त्वतेफुगु नेपाः पेभिलियनय् धाथें छु दुगु खः, थुकीया बारे पेभिलियन निर्माण व संचालनया जिम्मा काःगु इम्प्लिमेन्टिङ ग्रुपया नायः अमृतरत्न शाक्यं थुकथं ध्वाथुकादी :  (स्वयादिसं भिडिया ब्लग) ७५लख स्वयां अप्व मनूतय्सं स्वःगु नेपाः पेभिलियन यदि छिकपिंसं मस्वयानीगु खःसा थुगु भिडियो ब्लग स्वया अनान्द कयादिसं ।",https://www.nepalmandal.com/content/10522.html
114,हाइटिइ हैजा फैले याःगु आरोपय् नेपाःया सेनायात आक्रमण ,"Tue Nov 16, 2010  9:51 am","हाइटीइ हैजा फैले याःगु आरोपय् नेपाःया शान्ति सेनायात अन आक्रमण याःगु दु । सयौंया संख्याय् वःपिं प्रदर्शनकारीतय्सं लँ अवरोध यानाः विरोध प्रदर्शन याःगु खःसा राष्ट्र संघया शान्ति सेनातय्त अप्पां कयेकूगु खः । स्थिति नियन्त्रणय् कायेत अन टियर ग्यास त्वःतूगु दु । हाइटीइ नेपाःया शान्ति सेनां हैजा फैले याःगु आरोप अनया छुं पुचलं यानाच्वंगु दु । हाइटीइ शताव्दीया हे न्हापांगु पटक हैजा खने दुगु धाःगु दु । हैजाया हे कारणं अन द्वःछि मल्याक मनूतय् ज्यान वनेधुंकूगु दुसा झिंनिद्वः मल्याक मनूत थुकिं प्रभावित जूगु दु। हाइटीइ नेपाःमितपाखें हे हैजा फैले जूगु खः धैगु खँयात प्रमाणित याइगु छुं हे आधार मदुगु खँ राष्ट्र संघं न्ह्यथंगु दु, तर थुकिया लक्षण दक्षिण एसियालिसे ज्वःलागु धाःगु दु ।",https://www.nepalmandal.com/content/10803.html
115,क्वाङचाउलय् १६क्वःगु एसियन गेम्स ,"Sun Nov 14, 2010  10:36 pm","- सन् २००८या ओलम्पिक व सन् २०१०या वर्ल्ड एक्स्पो सांघाइ थंज्याःगु अन्तराष्ट्रिय मुँज्याया सुथां लाकः ग्वसाःग्वःगु चीनं हान छक्व मेगु तःधंगु अन्तराष्ट्रिय मुँज्याया ग्वसाःग्वःगु दु । चीनं थुगुसी १६क्वःगु एसियन गेम्सया ग्वसाःग्वःगु दु । चीनया प्रधानमन्त्री वेन चियाबाओया  उपस्थितिइ शुक्रवाः चीनया व्यापारिक शहर क्वाङ्चाउलय् छगू भव्य उलेज्या समारोह यासें एसियन गेम्स शुरु जूगु खः । हलिमय् न्हावलें कासाया धेंधेंबल्लाया उलेज्या रंगशालाय् जक जुइगु प्रचलनयात त्वाःथसें चीनं १६क्वःगु एसियन गेम्सया उलेज्या पर्ल खुसिया हाइसिनशा टापुलय् याःगु खः । निक्वःगु विश्व युद्ध लिपा एसियाली देय्त दथुइ मित्रता व सदभावयात क्वतुकेगु तातुनां सन् १९५१य् भारतया न्हू दिल्ली न्हापांगु खुसी थ्व  एसियाली गेम्स सुरू जूगु खः ।  थुगु एसियन गेम्सयात एसियाड नं धायेगु या । १६क्वःगु एसियन गेम्सया ग्वसाःग्वयेत ओम्मान, क्वालालम्पुर व सिओलं नं थःगु दाबेदारी न्ह्यब्वःगु खःसां लिपा स्वंगूलिं शहरं नां लित कायेवं चीनया क्वाङचाउ शहरयात एकल प्रतिस्पर्धीया रुपय् १६क्वःगु एसियन गेम्स ग्वसाःग्वयेगु ह्वता चुलागु खः । नोभेम्वर १२ निसें नोभेम्वर २७ तक न्ह्याइगु एसियाड क्वाङ्चाउ लिक्कसं च्वंगु तोंगक्वान, फोशान व शानवेइ धाःगु शहरय् नं जुइ । मुक्कं ४२गू थीथी कासात दुथ्याकातःगु थुगु एसियाडय् ४७६गू इभेन्टस् दु । गुकि मुक्कं ४५गू देय्या १०,१५६ कासामिपिंसं ब्वति काःगु दु । अथेहे एसियादया निंतिं ५३गू रंगशाला व थीथी हलया छ्यःगु दुसाः १७गू ट्रेनिंग सेन्टरया व्यवस्था यानातःगु दु । क्वाङ्चाउया मेयर वाङ छिङ ल्याङया कथं थ्व एसियन गेम्स व पारा एसियन गेम्स ग्वसाःग्वयेत करिव एक खर्ब चिनियाँ युआन (१२२.६ विलियन युआन) खर्च जूगु दु  । न्याम्ह दुकूचित थीथी आकार व रंग छुनाः २०१० एसियालि खेलकुदया मास्कटत कथं छ्यला तःगु दु । चिनियाँ तय्सं क्वाङ्चाउयात दूकुचिया शहर धायेगु या । उकीं थ्व मस्कटं क्वाङचाउया प्रतिनिधित्व ब्वलंकी धैगु तातुनां दुकूचित मास्कटया कथं ल्यःगु खः । आ सियाङ, आ ह, आ रु, आ यि व ल याङ याङ यानां न्याम्ह दुकूचिया नां न छुना तःगु दु । न्यागूलिं नांयात छसिकथं उच्चारण यायेबले सियाङ-ह-रु-यि-ल याङ-याङ जुइ । चिनियाँ भाय् कथं थुकिया शाब्दिक अर्थ खः - भिंगु, सदभावना, आशीर्वाद, सफलता व लसता । (祥和如意樂洋洋)",https://www.nepalmandal.com/content/10756.html
116,विकिलिक्सया संस्थापकयात ज्वनेत इन्टरपोलं वारेन्ट जारी ,"Wed Dec 1, 2010  10:46 am",विकिलिक्सया संस्थापक जुलियन असान्गेयात ज्वनेत अन्तर्राट्रिय प्रहरी संगठन इनटरपोलं वारेन्ट जारी याःगु दु । विकिलिक्स बेवसाइट मार्फत थीथी देय्या गोप्य सूचंत सार्वजनिक यानाच्वंगु जुलियनयात विश्वया १८८ देशय् ज्वनेफइगु कथंया थुगु रेट नोटिस वारेन्ट जारी याःगु खः । तर ३९दँ दुम्ह जुलियानं गोप्य सूचंत सार्वजनिक याःगु हुनिं वारेन्ट जारी याःगु मखसें स्वीडेनय् याःगु धाःगु यौन अपराधया संलग्न जूगु धासें इन्टरपोलं वारेन्ट जारी याःगु खः । अष्ट्रेलियन कम्प्युटर ह्याकर जुलियन विरुद्ध स्वीडेनय् न्हापा हे वारेन्ट जारी यायेधुंकूगु खःसां वं थुकी थःगु ल्हाः मदुगु दावी यानावयाच्वंगु दु । उखे जुलियनया मां क्रिष्टियन असान्गें थः काय्यात मज्वनेत इनाप याःगु दु । अष्ट्रेलियाया कुइन्सल्याण्ड राज्यय् छेँ जुम्ह क्रिष्टियनं छगू स्थानीय रेडियोनाप खँल्हासें अष्ट्रेलियन सरकारं जुलियन व विलिलिक्स विरुद्ध अमेरिकाया साथ बियाः जाँच सुरु यायेवं थःत ग्याचिकु जूगु धयादिल । विकिलिक्स मार्फत गोप्य सूचंत सार्वजनिक यायेत शुरु यायेवं कुइन्सल्याण्डय् जम्ह जुम्ह जुलियन भूमिगत जूगु खः ।,https://www.nepalmandal.com/content/11207.html
117,आइफिल टावरय् बम आतंक ,"Thu Mar 24, 2011  3:27 pm",फ्रान्सय्	च्वंगु हिलंया हे नांजाःगु पर्यटकीय स्थल आइफिल टावरय् बुधवाः बम आतंक जूगु दु । छम्ह अज्ञात मनूखं आइफिल टावरय् बम मुइगु ख्याच्वः बीवं अन उगु आतंकया अवस्था ब्वलंगु खः । अज्ञात मनूया फोन ख्याच्वः नापं अन दुने वेवारिसे अवस्थाय् लुइकूगु छगू वस्तुया हुनिं उगु इलय् आइफिल टावर अवलोकन यानाच्वंपिं प्यद्वः पर्यटकतय्त अनं पिने ह:गु खः । ३२४ मिटर तःहाःगु टावरं पर्यटकतय्त पिन हयेधुंकाः सुरक्षाकर्मीतय्सं याःगु सुरक्षाजाँचय् अन छुं नं विष्फोटक पदार्थ धाःसा मलूगु खँ अधिकारीतय्सं धाःगु दु । टावर दुने वेवारिसे अवस्थाय् दुगु वस्तु व अज्ञात फोनया दथुइ छु स्वापू दु वा मदु धइगु बारे धा:सा सीके मफुनी । घटनाया बारे थप अनुसन्धान जुयाच्वंगु दु । थ्वस्वयां न्ह्यः नं बम विष्फोट मयासां अलकायदा सम्बन्धित उत्तर अफ्रिकी पुचः व मेमेगू संस्थातय्सं अज्याःगु हे ख्याच्वः ब्यूगु खः । थुगुसी नं फ्रान्सं लिबियाय् कर्णेल गद्दाफी विरुद्ध अन्तर्राष्ट्रिय सैन्य हमला याःगुलिं अज्याःगु ख्याच्वः वःगु अनुमान याःगु दु ।,https://www.nepalmandal.com/content/13172.html
118,म्यानमारय् ६.८ रेक्टरया भुखाय् ,"Thu Mar 24, 2011  11:23 pm",उत्तर पूर्वी म्यानमारय् बिहीवाः बहनी भुखाय् ब्वःगु दु । ६.८ रेक्टर स्केलया शक्तिशाली भुखाय्या धक्का नापसं लाःगु देय्त लोओस व थाइल्याण्डय् नं महसुश जूगु ख:सा भुखाय्या हुनिं छम्ह सीगु दु । भुखाय्या हुनिं म्यानमारय् ५०म्ह सीगु दुसा: ४०म्हं मल्याक घा:पा: जूगु दु । उखे थाइल्याण्डया उत्तरी क्षेत्रय् लाःगु च्याङ राइ शहरय् नं छम्ह मिसा सीगु ख: । भुखाय्या धक्का लिपा अन छखा: छेँ नं अप्पा कुतुंवयाः मिसाया छ्योनय् लानाः मदुगु खः । च्याङ राइ शहरं ११० किलोमिटर तापाक च्वंगु थाय्यात केन्द्रविन्दु दयेकाः भुखाय् ब्वःगु खः । शक्तिशाली भुखाय् लिपा अन हानं ४.८ व ५.४ रेक्टर स्केलया भुखाय्या धक्का हानं महसुश जूगु खः । भुखाय् समुन्द्र स्वयां तापाःगु जमिनय् ब्वःगुलिं अन सुनामीया खतरा धाःसा मदुगु अधिकारीतय्सं धाःगु दु ।,https://www.nepalmandal.com/content/13175.html
119,अक्सफर्ड खँग्वःधुकुतिइ 'LOL' व 'OMG' ,"Sat Mar 26, 2011  6:38 am","इन्टरनेट च्याट, मोबाइल टेक्स्टिङ व सोसल नेटवर्क साइटय् छ्यलीगु 'LOL' व 'OMG'  खँग्वः आः अक्सफर्डया अंग्रेजी खँग्वः धुकू (Dictionary) दुने नं दुथ्याःगु दु । म्हिगः बिहिवाः पिथंगु अक्सफर्ड खँग्वःधुकूया लिपांगु अपडेटनिसें थुगु खँग्वःत नं उकिइ दुथ्याःगु खः । 'तसकं न्हिलेगु' ('Laughing Out Loud') यात चीहाकलं 'LOL' व 'हे भगवान' ('Oh My God', 'Oh My Goodness') धायेत 'OMG'  - च्याट वा एसएमएस आदिइ छ्यला वयाच्वंगु दु । म्हिगःनिसें थुपिं खँग्व छगू कथं 'आधिकारिक खँग्वः' जूगु दु । थुपिंलिसें इन्टरनेटय् छ्यलाबुला वयाच्वंगु 'wassup' ('What's Up?'/ 'छु दु?' धायेत छ्यलीगु खँग्वः) आदि थीथी 'स्ल्याङ' खँग्वः म्हिगःनिसें अक्सफर्डया अंग्रेजी खँग्वः धुकुतिइ दुथ्याःगु दुसा मुक्कं १९०० खँग्वः परिमार्जित जूगु खँ अक्सफर्ड युनिभर्सिटी प्रेशं न्ह्यथंगु दु ।",https://www.nepalmandal.com/content/13193.html
120,पाकिस्तानी प्रधानमन्त्री क्रिकेट स्वयेत भारत वनीगु ,"Sun Mar 27, 2011  2:26 pm",विश्वकप क्रिकेट अन्तर्गत वइगु बुधवाः भारत व पाकिस्तान दथुइ जुइगु सेमि फाइनल कासा स्वयेत पाकिस्तानी प्रधानमन्त्री योसुफ राजा गिलानी भारत वनीगु जूगु दु । भारतीय समकक्षी मनमोहन सिंहया ब्वनाय् पाकिस्तानी प्रधानमन्त्री गिलानी भारत वनीगु पक्का जूगु खः । उत्तरी भारतय् लाःगु मोहली शहरय् जुइगु सेमि फाइनल कासाया निंतिं भारतं न्याद्वः पाकिस्तानीतय्त भिषा बीधुंकूगु दु । निगू देय् दथुइ ख्वाउँगु स्वापूया हुनिं कासाया झ्वलय् शान्ति कायम यायेत भारतं व्यापक रुपं सुरक्षाकर्मीत परिचालन याःगु दु । कासाय् झ्वलय् हमला यायेगु योजना दयेकाच्वंगु आशंकाय् सुरक्षाकर्मीतय्सं वंगु बिहीवाः अन छम्ह मनूयात ज्वंगु खः । सन् २००८य् मुम्बइलय् जूगु आक्रमण लिपा निगू देय्या स्वापू ख्वाँउगु खः ।‍,https://www.nepalmandal.com/content/13199.html
121,भारतया जनसंख्या छगू अर्ब थ्यन ,"Thu Mar 31, 2011  4:11 pm","नेपाःया जलःखलः देय् भारतया जनसंख्या छगू अर्ब थ्यंगु दु । भारतया सन् २०११या जनगणनाया ल्याःचा कथं भारतया जनसंख्या १८ करोडं अप्वया १ अर्ब २ करोड थ्यंगु खः । झिंन्याक्वःगू जनगणना कथं सन् २०१० मे १ तारिखं निसें ल्याःचा मुंकेगु सुरु याःगु तथ्यांक विभागं न्हय्द्वः शहर व खुगू लख गां चाहिला तथ्यांक मुंकेगु ज्या याःगु खः । भारतया न्हूगु जनसंख्याया ल्याः स्वयेगु खःसा थ्व ल्याः अमेरिका, इण्डोनेसिया, ब्राजिल, पाकिस्तान व बंगलादेशया मंकाः जनसंख्या स्वयां नं अप्व जू । नीन्यागू लख कर्मचारीत परिचालन यानाः मुंकूगु थुगु जनसंख्याया तथ्यांक धर्म, शिक्षा, पेशा व लिङ्गया आधारय् विभाजन यानातःगु दु । भारतय् दकलय् न्हापां सन् १८७२ निसें सुरु जूगु जनगणना प्रत्येक झिदँय् छक्व कायेगु व्यवस्था दु ।",https://www.nepalmandal.com/content/13259.html
122,अन्तरिक्षय् मनू थ्यंगु न्यय्दँ क्यन ,"Tue Apr 12, 2011  3:51 pm","पृथ्वी पिने मनू वनेगु खँ थौंया जमानाय् समान्य जुइधुंकल । तर न्यय्दँ न्ह्यः तक थुगु खँ छगू असम्भव विषय जुयाच्वंगु खः । जब तत्कालीन सोभियत संघं सफलतापूर्वक अन्तरिक्षय् मनू सहित रकेट प्रक्षेपण यात, अनं लिपा मनूत नं पृथ्वी पिने वनेफइगु खँय् मनूत विश्वस्त जूगु खः । थौं स्वयां न्यय्दँ न्ह्यः सन् १९६१ अप्रिल १२ तारिखया न्हि कुन्हु मस्कोया स्थानीय ई कथं ९:०७ बजे सोभियत संघया अन्तरिक्ष यात्री युरि गार्गिन काजकस्थानं प्रक्षेपण याःगु रकेटय् च्वनाः अन्तरिक्षय् थ्यंगु खः । 'भास्कोट १' नांया रकेटय् च्वनाः १०८ मिनेट तक अन्तरिक्षया यात्रा लिपा २७दँया गार्गिन अन्तरिक्षय् थ्यंम्ह व पृथ्वीयात चाःहिम्ह न्हापाम्ह मनू जूगु खः । गार्गिनया अन्तरिक्ष यात्रा लिपा थौं तकया दुने न्यासलं मल्याक अन्तरिक्ष यात्रीतय्सं अन्तरिक्षया यात्रा यायेधुंकूगु दु । अन्तरिक्षय् मनू थ्यंगु न्यय्दँ दुगु लसताय् थौं मस्कोय् छगू ज्याझ्वः यानाः अन्तरिक्ष यात्री युरी गार्गिनयात लुमंकूगु दु । रुसी राष्ट्रपति डिमिट्रि मित्भियाडेभं न्हापांगु अन्तरिक्ष यात्रायात 'क्रान्तिकारी' ज्याया संज्ञा बियादीगु दु । सन् १९६१य् मनू सहितया रकेट अन्तरिक्षय् प्रक्षेपण याये न्ह्यः सोभियत संघं सन् १९५७य् न्हापांगु खुसिइ 'स्पुन्तिक १' नांया स्याटेलाइत प्रक्षेपण याःगु खः । अन्तरिक्षय् मनू सहित रकेट प्रक्षेपण याःगु च्यादँ लिपा संयुक्त राज्य अमेरिकां मनू सहित प्रक्षेपण याःगु 'एपोलो ११' नांया रकेट न्हापांगु खुसिइ चन्द्रमाय् थ्यंकूगु खः ।",https://www.nepalmandal.com/content/13434.html
123,नाइजेरियाया राष्ट्रपतिलय् गुडलक विजयी ,"Tue Apr 19, 2011  10:47 am",नाइजेरियालय् नकतिनि क्वचाःगु मतगणना कथं देय् राष्ट्रपति पदय् जोनाथन गुडलक विजयी जूगु दु । वय्कलं निर्वाचनय् कुतुवंगु मत ल्याःया ५७ प्रतिशत मत प्राप्त यानादीगु खः । उगु लिच्वःयात गुडलकया प्रतिद्वन्द्वी मुहामदु बुहारीं धाःसा निर्वाचनय् धांधली जूगुलिं लिच्वः अवैध जूगु दावी या:गु दु । तर अन्तर्राष्ट्रिय पर्यवेक्षकतय्सं निर्वाचन निष्पक्ष जूगु खँ धा:गु दु । निर्वाचन प्रमुखं निर्वाचनया लिच्वः घोषणा यायेवं नाइजेरियाया उत्तरी क्षेत्रय् हिंसा ब्वलंगु दु । बुहारीया समर्थकत दुगु मुस्लिम बाहुल्य क्षेत्रय्  निर्वाचन लिच्वःया विरुद्ध प्रर्दशन सुरु जूगु खः । हिंसा ब्वलनेवं नकतिनि राष्ट्रपतिलय् निर्वाचित गुडलकं विनाकारण जुयाच्वंगु हिंसा दिकेत इनाप यानादीगु दु । हिंसाया हुनिं अन आपालं मनूत घाःपाः जूगु खँ अन्तर्राष्ट्रिय संस्था रेड क्रसं धाःगु दु ।,https://www.nepalmandal.com/content/13542.html
124,थौं रोयल वेडिङ ,"Fri Apr 29, 2011  11:11 am",बेलायतया प्रिन्स विलियम व केट मिडलटनया दथुइ थौं लण्डनय् इहिपा जुइत्यंगु दु । भव्य इहिपाया ज्याझ्वः स्वयेत द्वलंद्वः मनूत आः लण्डनय् मुनाच्वंगु दु । थुगु इहिपाया लागि विश्वन्यंकपाखें थ्यंमथ्यं निद्वः पाहांपिं अन थ्यंगु दु । स्वीदँ न्ह्यः प्रिंस चार्ल्स व डायनाया इहिपा जूगु स्वीदँ पूवंगु दु । स्वीदँ लिपाया थौंया बेलायती शाही इहिपा विश्वन्यंकया निगू अरब मनूतय्सं प्रत्यक्ष स्वयेफइगु जूगु दु ।,https://www.nepalmandal.com/content/13673.html
125,चीनया छगू बैंकय् पेट्रोल बम हमला ,"Fri May 13, 2011  12:34 pm",चीनया उत्तर पश्चिमय् लाःगु कान्सु प्रान्तय् शुक्रवाः छगू पेट्रोल बम हमलाय् ३९म्ह मनूत घाःपाः जूगु दु । कान्सु प्रान्तस्थित उवेइ शहरय् च्वंगु थियानचु बैंकय् सुथसिया ९ बजे मिटिङ जुयाच्वंगु इलय् उगु हमला जूगु खः । बम हमला लिपा झिम्ह मनूत झ्यालं तिंन्हुया थःगु ज्यान बचे यायेत ताः लाःगु खँ धाःगु दु । याङ सिआनवेन नां जुम्ह उगु हे बैंकया पुलाम्ह कर्मचारी अन हमला याःगु खँ अनय स्थानीय सरकारं पुष्टि याःगु दु । लच्छि न्ह्यः याङयात अनियमितताया द्वपंलय् बैंकं लिकागुलिं उगु हे घटनाया बदला कायेत बम हमला याःगु अनुमान याःगु दु । प्रहरीं बम हमला याःम्ह याङयात मालेगु ज्या यानाच्वंगु दुसाः घटनाया थप अनुसन्धान नं न्ह्याकूगु दु ।,https://www.nepalmandal.com/content/13941.html
126,"पाकिस्तानय् तालिवानीतय् आत्मघाति बम आक्रमण, ७३ सित ","Fri May 13, 2011  12:52 pm",पाकिस्तानया छगू अर्धसैन्य प्रशिक्षण केन्द्रय् जूगु बम आक्रमणय् ७३म्ह मनूत सीगु दु । उत्तर पश्चिमी पाकिस्तानय् लाःगु साबकदारय् दुगु उगु अर्धसैन्य प्रशिक्षण केन्द्रय् निगू आत्माघाति बम बिष्फोट जूगु खः । बम हमलाय् ७३म्ह सीगु दुसाः १०० मल्याक मनूत घाःपाः जूगु दु । सीपि अधिकांश मनूत अर्धसैन्य अधिकारीत जूगु खँ धाः दु । मोटरसाइकलय् वःपिं आक्रमणकारीतय्सं शुक्रवाः सुथसिया ५:५५ बजे न्हापांगु बम आक्रमण या:गु खःसा उगु हमलाया च्यागू मिनेट लिपा मेगू बम आक्रमण या:गु खः । बम हमलाय् निगः सवारीसाधन व नीगू पसःत नं क्षतिग्रस्त जूगु दु । पाकिस्तानी तालिबानं थुगु आक्रमणया जिम्मा काःगु दु । तालिबानं अल कायदा प्रमुख ओसामा बिन लादेनयात स्याःगु विरोधय् आक्रमण याःगु खँ धाःगु दु । तालिवानं लादेनयात स्याःगु विरुद्ध याःगु थ्व न्हापां आक्रमण जूगु खँ धाःगु दु । लादेनयात वंगु मे २ तारिख कुन्हु पाकिस्तानया अबोत्ताबादय् अमेरिकी सैनिकतय्सं स्याःगु खः ।,https://www.nepalmandal.com/content/13942.html
127,यमनया विमान हिन्द महासगरय् दुर्घटना ,"Tue Jun 30, 2009  2:30 pm",१५३ म्ह यात्रुत दुगु यमनया छगः विमान मंगलवाः सुथय् हिन्द महासागरया कोमोरोसय् दुर्घटना जूगु दु । यमनया राजधानी साना पाखें कोमोरसया राजधानी मोरोनी पाखे ब्वःगु विमान गन्तव्य थ्यने घौच्छि न्ह्य् दुर्घटना जूगु खः । उद्धारकर्मीतय्सं न्यादँया छम्ह मचायात सकुसल जीवित हे लुइकू दु । मेपिं तनाच्वंपिं यात्रुत उद्धारकर्मीतय्सं मालेगु ज्या यानाच्वंसां दक्वं सी धुंकूगु आशंका याःगु दु । १४२म्ह यात्रु व ११म्ह चालक दलया दुजःत दुगु विमान तच्वःकं फय् वयेवं कोमोरसय् विमान अवतरणय यायेगु झ्वलय् दुर्घटना जूगु खँ यमनया नागरिक उद्यन विभागं धाःगु दु । विमानय् अधिकाशं यात्रुत कोमोरस निवासीत दुगु खः । फ्रान्सया राजधानी पाखें ब्वःगु एयरबस - ३१० विमान कोमोरसया वयेगु झ्वलय् यमनया राजधानी साना जुयावःगु खः । यमनया थुगु विमान दुर्घटना लिपाः थ्व लाःय् एयरबस दुर्घटना जूगु निक्वःगु खुशी खः । थ्वस्वयां न्ह्य जुन १ तारिखया न्हि फ्रान्सया एयरबस ए३३०-२०० ब्राजिलया रियो दि जेनेरिया पाखें फ्रान्सया पेरिसय् ब्वःगु बिमान ब्राजिलय् हे दुर्घटना जूगु खः । उगु दुर्घटनाय् लानाः विमानया दक्वं २२८ यात्रुत सीगु खः ।,https://www.nepalmandal.com/content/2464.html
128,समलिङ्गी स्वापू अपराध मजूगु निर्णय ,"Thu Jul 2, 2009  8:39 pm",भारतया छगू उच्च अदालतं समलिङ्गी स्वापू अपराध मजूगु निर्णय याःगु दु । दिल्ली उच्च न्यायालयं समलिङ्गी स्वापूयात कानूनी वैधता ब्यूसें थज्याःगु निर्णय् न्यंकूगु खः । समलिङ्गीतय्गु हकहितया निंतिं ज्या यानाच्वंगु संस्था नाज फाउण्डेसनं दायर याःगु मुद्दाया सुनुवाइया झ्वलय् उच्च न्यायालयपाखें थ्व निर्णय याःगु खः । विद्यमान कानूनपाखें समलिङ्गीतय्गु मौलिक हक हनन् जूगु नापं उगु अदालतं निर्णय याःगु खः । थ्व स्वयां न्ह्यः थीथी धार्मिक समूहतय्सं धाःसा समलिङ्गी स्वापूयात अप्राकृतिक धासें उकिइ प्रतिबन्ध तयेमाःगु माग यानाः वयाच्वंगु खः ।,https://www.nepalmandal.com/content/2545.html
129,रुस अमेरिकालिसे प्रभावकारी स्वापू कायम यायेत तयार ,"Thu Jul 2, 2009  8:40 pm",रुसं अमेरिकालिसे प्रभावकारी स्वापू कायम यायेत तयार दुगु खँ पितहःगु दु । रुसी राष्ट्रपति डिमीट्री मेडभेडेभं थः वासिङटनलिसे प्रभावकारी स्वापू कायम यायेत तयार दुगु  खँ धयादीगु दु । बुस प्रशासनया इलय् रुसलिसे ख्वाउँगु स्वापू भिंकेगु निंतिं अमेरिकी राष्ट्रपति बाराक ओबामां इनाप यायेवं राष्ट्रपति मेडभेडेभया थज्याःगु प्रतिक्रिया सार्वजनिक जूगु खः ।,https://www.nepalmandal.com/content/2546.html
130,दक्षिणी हेल्मन्ड प्रान्तय् अमेरिकी सैन्य कारबाही ,"Thu Jul 2, 2009  8:41 pm",अफगानिस्तानया दक्षिणी हेल्मन्ड प्रान्तय् अमेरिकी सेनां अफगान सैनिकया ग्वाहालिइ तःधंगु सैन्य कारबाही न्ह्याकूगु दु । कारबाहीस करीब प्यद्धः अमेरिकी सेना व खुसः व न्ययेम्ह अफगान सेनाया ब्वति दुगु जानकारी अमेरीकी सेनां ब्यूगु दु । सैन्य अभियानया मू उद्देश्य वइगु अगस्ट २०य् अफगानिस्तानय् जुइगु राष्ट्रपति पदया निर्वाचन स्वयाः न्ह्यः हे अनया सुरक्षास्थिति धिसिलाकेगु जूगु खँया जानकारी ब्यूगु दु । अमेरिकी राष्ट्रपति बाराक ओबामाया कार्यकालय् अफगानिस्तानय् न्ह्याकूगु थ्व न्हापांगु तःधंगु सैन्य अभियान खः ।,https://www.nepalmandal.com/content/2548.html
131,अमेरिकी विदेशमन्त्रीया पाकिस्तान भ्रमणया झ्वलय् बिस्फोट ,"Wed Oct 28, 2009  3:58 pm",पाकिस्तानया पेशावरया छगू बजारय् जूगु शक्तिशाली बम विस्फोटय् लाना न्हेप्यम्ह सीगु दु । हःतालय् लाना चय्म्ह स्वयां अप्वः घाःपाः जूगु दु । अमेरिकी विदेशमन्त्री हिलारी क्लिन्टन पाकिस्तानया भ्रमणया झ्वलय् राजधानी इस्लामावादय् च्वनादीगु इलय् थुगु बिस्फोट जूगु ख । अमेरिकी विदेशमन्त्री हिलारी क्लिन्टन स्वन्हूया भ्रमणया निंतिं पाकिस्तान झायादीगु खः । विदेशमन्त्री क्लिन्टनया भ्रमण अमेरिका व पाकिस्तान दथुइया सम्बन्ध भिंकेगुलिइ केन्द्रित जूगु धाःगु दु । क्लिनटनं निगू देय्या सम्बन्ध अझ प्रगाढ जुइगु धयादिसें छुं महत्वपूर्ण सम्झौताय् ल्हाःचिंतयेगु जानकारी तकं ब्यूगु दु ।,https://www.nepalmandal.com/content/4647.html
132,ओबामायात नोबेल शान्ति सिरपा: ,"Sat Oct 10, 2009  9:38 pm","थुगुसीया नोबेल शान्ति सिरपा: अमेरिकी राष्ट्रपति बाराक ओबामायात बीगु निर्णण छनौट समितिं घोषणा याःगु दु । राष्ट्रपति ओवामां शान्तिया निंतिं कुटनीतिक कुतः याःगु व बालांगु भविष्य प्रति आशा क्यनेगु ज्या याःगुलिं वयेकयात सिरपा: बित्यंगु खँ समितिं धाःगु दु । समितिं अन्तर्राष्ट्रिय स्तरय् शान्ति स्थापनार्थ कुटनीतिक कुतयात ओवामां विशेष गति ब्यूगु कारणं वयेकयात २००९या शान्ति पाखेया नोबेल सिरपा: बीगू खँ धाःगु दु । शान्ति व मानवता नाप सम्बन्धित अन्तर्राष्ट्रिय संगठनतय्त बल्लकेगु व परमाणु अप्रसारयात बः ब्यूगुलिं नं ओवामायात सिरपा बीगू निर्णय याःगु खँ समितिं धाःगु दु । ओवामाया परमाणु ल्वाभः बिनाया संसारया परिकल्पना नं सिरपा: त्याकेगुया कारण कथं न्ह्यथंनातःगु दु । अथेहे थुगुसी रसायनशास्त्र पाखेया नोबेल सिरपा: भारतीय मूलया वेंकटरमण रमाकृष्ण, अमेरिकी थोमस स्टीज व इजरायली अदा योनाथं प्राप्त याःगु दु । थुगु सिरपा: रिबोसमया संरचनाय् याःगु अनुसन्धानया निंतिं प्रदान याःगु ख: । थुगुसीया भौतिकशास्त्र पाखेया नोबेल सिरपाः चीनय् बुया बेलायतय् च्वनावयाच्वंम्ह चर्ल्स काओ, अमेरिकी विलार्ड बोयल व जर्ज स्मिथयात ब्यूगु दु । फाइबर अप्टिक केवल विकास यायेत याःगु योगदानया कदर यासें थुगु सिरपा: काओयात प्रदान याःगु खँ रोयल स्वीडिस एकेडेमी अफ साइन्सं धाःगु दुसाः चार्ज कपल्ड डिभाइस (सिसिडी) आविस्कार याःगुलिं थुगु सिरपा: अमेरिकी बोयल व स्मिथयात ब्यूगु खँ धाःगु दु । अथेहे थुगुसिया चिकित्साशास्त्र पाखेया नोबेल सिरपा: स्वम्ह अमरिकी अनुसन्धानकर्तात एजिबेथ ब्ल्याकबर्न, कारोल ग्रेइदर व ज्याक स्जोस्टकं प्राप्त या:गु दु । जैविक कोडया निंतिं महत्वपूर्ण क्रोमोजोम्स हाउजिङयात शरीरं संरक्षण याइ धकाः लुइकूगु वाति उमित थुगु सिरपा: लःल्हाःगु खः ।",https://www.nepalmandal.com/content/4334.html
133,उत्तर प्रदेशय् बस खुसिइ कुतुंवनाः नीनिम्ह मनूत सित ,"Wed Feb 17, 2010  6:43 pm",भारत उत्तर प्रदेशया जालौन जिल्लाय् जन्ती वनाच्वंगु बस खुसिइ कुतुंवनाः म्होति नं नीनिम्ह मनूत सीगु दु । स्थानीय प्रहरीयाकथं न्ययेन्यादँया इहिपा यायेत वंम्ह मिजंया अबुलिसे झिम्ह मस्त सीगु जानकारी ब्यूगु दुसा सीपिनिगु शव वयेधुंकूगु जानकारी नं ब्यूगु दु । बसय् दुपिं पीम्ह मनूत लालकयाः पिने वयेधुंकूगु दुसां अझं आपालं तनाच्वंगु  खँ भारतीय संचार माध्यमतय्सं जानकारी ब्यूगु दु । खुसिइ लः तच्वयेक बाहा वनाच्वंगुलिं तंपिं मनूत लुइगु म्हो जक सम्भावना दुगु प्रहरीं जानकारी ब्यूगु दु ।,https://www.nepalmandal.com/content/6653.html
134,ओबामां आणविक भट्टीया निंतिं च्यागू अरब डलर घोषणा ,"Wed Feb 17, 2010  6:44 pm",अमेरिकी राष्ट्रपति बाराक ओबामां स्वीदँलिपा दयेकीगु आणविक भट्टीया निंतिं च्यागू अरब अमेरिकी डलर घोषणा याःगु दु । अमेरिकी विद्युत प्राधिकरण साउदर्न कम्पनीं अमेरिकी राज्य जर्जियाय् निगू न्हूगु भट्टी दयेकीगु जानकारी ब्यूगु दु । थ्व आणविक भट्टी अमेरिकाया भविष्यया निंतिं मालिगु खँयात बिचाः यानाः ऊर्जाया रुपं छ्यलीगु जूगुलिं सुरक्षित व स्वस्थ जुइगु ओबामां जानकारी ब्यूगु दु । अमेरिकाया थ्री माइल टापुतिइ सन् १९७९ सं आणविक दुर्घटना जुइधुंकाः छु नं न्हूगु भट्टी आःतक दयेकूगु मदुनि ।,https://www.nepalmandal.com/content/6654.html
135,धार्मिक नेता दलाई लामा अमेरकाय् ,"Thu Feb 18, 2010  7:16 pm",चीनया विरोधया बावजुद नं तिब्बती धार्मिक नेता दलाई लामा अमेरिका थ्यंकूगु दु । लामा बिहीवा: राष्ट्रपति बाराक ओबामायात नापलायेत्यंगु जानकारी बीबीसीं ब्यूगु दु । अमेरिकां ताइवानयात ल्वाभः म्यूगु लगायत बिषयस चीन व अमेरिका दथुइया स्वापू ख्वाउँया च्वंगु इलय् लामां ओबामायात नापलाये त्यंगु खः । लामां ओबामायात नापलाःसा अमेरिकालिसेया थःगु स्वापू स्यनीगु चीनं थ्व स्वयां न्ह्यः हे ख्याच्वः बिइधुंकूगु दु ।,https://www.nepalmandal.com/content/6681.html
136,राजस्थानयाया जेलं नीस्वम्ह कैदीत बिस्यूंवन ,"Thu Feb 18, 2010  7:16 pm",भारतया राजस्थानया चित्तौड जिल्लाया जेलपाखें गम्भीर अपराधया द्वपं लानाच्वंपिं नीस्वम्ह कैदी थौं सुथय् बिस्यूं वंगु दु । ड्युटिइ च्वनाच्वंपिं प्रहरीतय्त आक्रमण यानाः ताःचा लाकाः उपिं बिस्यूं वंगु खँ विविसिं जानकारी ब्यूगु दु । नाकाबन्दी यानाः बिस्युं वंपिं कैदीत मालेगु ज्या न्ह्यानाच्वंगु राजस्थान खँ प्रहरीं जानकारी ब्यूगु दु । मध्यप्रदेशया सीमालिसे स्वानाच्वंगु चित्तौड जिल्ला अफिमया अवैध उत्पादनय् बदनाम जूगु जिल्ला खः ।,https://www.nepalmandal.com/content/6682.html
137,अष्ट्रेलियन पुचलं ज्यंकीन सगरमाथाया रहस्य ,"Thu May 20, 2010  10:26 am","इडमण्ड हिलारी व तेन्जिङ शेर्पां सगरमाथा गये स्वया स्वीदँ न्ह्यः सन् १९२४ य् हे मनूत सगरमाथाया च्वकाय् थ्यने धुंकूगु न्हूगु रहस्य ज्यंकीगु जूगु दु । छगू अष्ट्रेलियन पुचलं थ्वहे हप्ताय् थ्व रहस्य ज्यंकेत्यंगु खः । सन् १९२४ य् एण्ड्रिउ इरभिन व ब्रिटन जर्ज म्यालोरी सगरमाथा गःगु खः । तर सगरमाथा गयेगु झ्वलय् हे इपिं अन तंगु खः । लिपा सन् १९९९ य् म्यालोरीया लाश लुयावःगु खःसा इरभिनया लाश धाःसा आःतक नं लुया मवःनि । इपिं सगरमाथाया च्वकाय् थ्यंगु थप प्रमाण थुगु हप्ताय् लुया वइगु आशा याःगु दु । थुगु हप्ताय् सगरमाथा गयाच्वंम्ह अष्ट्रेलियन पर्वतारोही डन्कन चेसेलया धापू दु  - ""जिं सगरमाथायात क्वथीक ब्वनागु दु, थुगु हप्ताय् छुं न छुं लुइ धकाः जिपिं तसकं आशावादी जुयागु दु ।"" चेसेलया पुचः म्हिगः मंगलवाः सगरमाथानिसें गयेगु  शुरु याःगु दुसा वइगु आइतवाः वा सोमवाः सगरमाथाया च्वकाय् थ्यनीगु धाःगु दु ।",https://www.nepalmandal.com/content/8204.html
138,भारतया मैंगलोरय् हवाइ दुर्घटना - चालक दल सहित १६६ म्ह मल्याक यात्रुत मन्त ,"Sat May 22, 2010  12:28 pm","दुबईपाखें कर्नाटकया मैंगलोरय् ब्वयाच्वंगु एयर इंडियाया छगः विमान आः सुथय् ६ ताःइलय् दुर्घटनाग्रस्त जूगु दु । विमानय् चालक दल समेत १६६ म्ह मल्याक मनूत मदुगु समाचार प्राप्त जूगु दु । लिपांगु जानकारी कथं च्याम्ह मनूतय्गु जीवित उद्धार जूगु दु । ""हवाइ जहाज दक्कले न्हापा हलचल जुइक सन अले निगू कुचा जुइक दुर्घटना जुल"" दुर्घटनाय् जीवित उद्धार जूम्ह प्रदीप नांया मनुखं सीएनएन टेलिभिजनयात कंगु दु । उम्ह मनू थः जहाजं तिन्हुयाः वयागु खँ धाःगु दु ।",https://www.nepalmandal.com/content/8245.html
139,वर्ल्ड एक्स्पो २०१० य् झीगु नेपाः ,"Tue May 25, 2010  8:42 pm","विश्वया हे ध्यान केन्द्रित जुयाच्वंगु वर्ल्ड एक्स्पो २०१० चीनया नांजाःगु शहर सांघाइलय् शुरु जूगु दु । सन् १८५१ स संयुक्त अधिराज्यय् विश्वया आर्थिक, प्राविधिक, वैज्ञानिक व सांस्कृतिक पक्षया कालबिल यायेगु ताः तयाः 'विश्वया दक्वं राष्ट्रया आद्यौगिक ज्याया तःजिगु प्रदर्शनी' नां छुनाः वर्ल्ड एक्स्पो शुरु जूगु खः । सछि व न्यय्गुदँ तक हिलंया नांजाःगु विकसित देशय् जक जुयाच्वंगु थुगु प्रदर्शनी थुगुसी न्हापाखुसी विकासोन्मुख देय् चीनय् जूगु खः । सन् २०१० तक हिलंया मुक्कं ५५ प्रतिशत मनूत जक शहरय् च्वनाच्वंगु व बाँकी ४५ प्रतिशत मनूत अझ नं गामय् च्वनाच्वंगु तथ्यांकया लिधंसाय् थुगुसी 'बांलाःगु शहर बांलाःगु जीवन' शीर्षकय् स्वीगुक्वःगु वर्ल्ड एक्स्पो चीनया नांजाःगु शहर सांघाइलय् न्ह्याःगु दु । अप्रिल ३० तारिख कुन्हु छगू तःजिगु ज्याझ्वःया दथुइ चिनियाँ राष्ट्रपति हु जिनताउं थुगु एक्स्पोया उल्लेज्या यानादीगु खः । सभा कक्ष दुने व पिने निथासं प्याखं, म्येँ, आतिशबाजी, आधुनिक प्राविधिक प्रविधिं थीथी प्रस्तुती न्ह्यब्वसें विश्वया नीम्ह राष्ट्र प्रमुख व सरकार प्रमुखं उकी ब्वति काःगु खः । मे १ निसें अक्टोबर ३१ तक १८४ न्हु न्ह्याइगु थुगु प्रदर्शनीइ शहरी सभ्यता, शहरी विकासया अनुभव, मानवीय जीवनया न्हूगु पहुँच व न्हूगु शतादीइ ज्या यायेगु वातावरण सम्बन्धी खँत ब्वयेगु मू ताः तयातःगु दु । अथेहे प्राकृतिक मैत्री समाज व मानवीय सभ्यताया विकासया उपलब्धी संरक्षण यायेगु बारे थुइकेगु ज्या नं वर्ल्ड एक्स्पो २०१०य् जुइ । थौं नं खुइदँ लिपाया संसारयात बिचाः यानाः चिनियाँ सरकारं ग्वसाः ग्वःगु प्रदर्शनीयात चीनं थःगु आद्यौगिक विकासयात विश्वया न्ह्यःने ब्वयेगु अवसरया रुपय् काःगु दु । थ्व स्वयां न्ह्यः सन् २००८ य् ओलम्पिक कासा व सन् २००९य् जन गणतन्त्र घोषणा जूगु खुइदँ क्यंगु लसताय् थःपिंसं थीथी ख्यलय् हासिल यानागु क्षमता चीनं विश्वया न्ह्यःने ब्वयेधुंकूगु दु । नीछगूगु शताब्दिया प्रमुख आर्थिक व सांस्कृतिक केन्द्र कथं कयातःगु वर्ल्ड एक्स्पोय् विश्वन्यंकंया १९२ गू देय्या २४६गू राष्ट्रिय व अन्तर्राष्ट्रिय कम्पनीतय्सं ब्वति कयाच्वंगु दु । चीन दुने व पिनेया न्हय्गू करोड स्वदेशी-विदेशी मनूतय्सं स्वः वइ धकाः अनुमान यानातःगु थ्व ब्वज्याय् विश्वया नांजाःपिं सछिम्ह नेतातय्त चिनियाँ सरकारं पाहां कथं ब्वनातःगु दु । उकी नेपाःपाखें एनेकपा (माओवादी)या अध्यक्ष पुष्पकमल दाहाल 'प्रचण्ड'या नां नं दुथ्याः । विश्वय् सांस्कृतिक नापं थीथी पक्षय् सहलह यायेगु बांलाःगु ह्वःताः जुयाच्वंगु थ्व ब्वज्याया अन्त्यय् थवंथवय् विश्वासया लिधंसाय् सहकारी व विकास नापं शहरी विकासया बारे सांघाई घोषणापत्र जारी याइगु ज्याझ्वः दु । वर्ल्ड एक्स्पो २०१०य् ब्वति कयाच्वंगु १९२ गू देय् मध्ये ४५ गू देशं थःथःगु हे देय्या शहरीकरणया झलक बी कथं पेभिलियन देयेकाः थःगु देय्या म्हसीका बीगु कुतः जुयाच्वंगु दु । थ्व ४५ गू देय् मध्ये नेपालं नं थःगु हे छगू तःजिगु पेभिलियनय् नेपाःया मौलिक सम्पदा, संस्कृति व शहरीकरणया म्हसीका ब्वयाच्वंगु दु । 'नेपाल राष्ट्रिय पेभिलियन' नां छुनातःगु थुगु पेभिलियनया मुख्य विशेषता भौतिक रुप व नुगःया फ्युजन खः धकाः पेभिलियन निर्माण व संचालनया जिम्मा कयाच्वंगु इप्लिमेन्टिङ ग्रुपया नायः अमृतरत्न शाक्यं कनादिल । भौतिक अर्थात फिजिकल एपिरियन्स (Physical Appearance) व नुगः अर्थात सफ्टवेयर (Software) कथं निगू ब्वय् पेभिलियनयात ब्वथला तःगु दु । फिजिकल एपिरियन्स कथं नेपाःयात म्हसीकेगु विशेष यानाः स्वनिगःया स्वंगू लाय्कू, बहाबही, ल्वहंहिति, आगंछेँ आदि दुसा सफ्टवेयरय् मनयात शान्ति बीगु अतिकं आस्थां जाःगु स्वयम्भुया स्तुप दयेकातःगु दु । सन् २००३ निसें थीथी विशेषज्ञ, संगीतकर्मी, कलाकार आदि दुथ्याकाः इप्लिमेन्टिङ ग्रुपं याःगु अध्ययन लिपा थुकथं निब्वय् थलाः नेपाःया मैलिक म्हसीका बीगु अवधारणा तयार जूगु खँ शाक्यं कनादिल । वय्कलं धयादी, 'नेपाःया म्हसीका गुकथं बी फइ ले धकाः जिमिसं ताः ई तक अध्ययन यानाबलय् स्वनिगः निद्व:दँ न्ह्यः हे सभ्य व शहरीकरण जुइधुंकूगु थाय् जूगुलिं थुकियात हे विशेष कथं न्ह्यब्वयेगु क्वःछिना ।' 'वर्ल्ड एक्स्पोया थीम हे बांलाःगु शहर, बांलाःगु जीवन जूगु व झीगु स्वनिगः द्वलंद्व:दँ न्ह्यः हे शहरीकरण जुइधुंकूगुलिं थुगु थीमयात तसकं ल्वत' वय्कलं धयादिल । पेभिलियनया नुगः कथं कयातःगु स्वयम्भु स्तुपय् ३२, १६, ८ व ४ मिटर यानाः छथाय् हे प्यंगू स्तुप दयेकातःगु दुसा उकिया झिगू मिटर च्वय् तक मनू थहां वनेफइगु याना तःगु दु । थुकिया बारे शाक्यं कनादी, 'पृथ्वीं सुर्द्ययात देपां जवय् चाःहिला च्वं थें झीगु आस्थाय् नं झीसं देगः स्तुप चैत्य न्ह्याबलें देपां जवय् चाहीले कथं थन दयेकातःगु स्वयम्भु स्तुपय् नं १० मिटर च्वय् तक देपां जवय् चाःहिलेगु व्यवस्था यानागु दु ।' अथेहे १० मिटर च्वय् वनेधुंकाःया गर्वगृहय् फुक्कसियां मंगल जुइमा धकाः पाली व चिनियाँ भासं 'भवत्व सव्व मंगलम' धकाः च्वयातःगु दु । थन बुद्ध जीवनी व बौद्ध शिक्षा बारे ध्वाथुइकेगु थीथी ज्वलं नं तयातःगु दु । नेपाःया पेभिलियनया आधिकारिक नां 'नेपाल राष्ट्रिय पेभिलियन' जूसां झिंछगूगु शताब्दीइ नेपाःपाखें चय्म्ह ज्यामि ज्वनाः चीनय् नेपाःया थें कलात्मक स्तुप दयेकूम्ह कलाकार अरनिकोया हनाय् थुगु पेभिलियनयात 'अरनिको पेभिलियन' नं धाःगु दु । अथेहे चीनया माजुश्रीं पुखूया रुपय् दुगु स्वनिगःयात थःगु खड्गं पालाः थनया लः पितछ्वसें मनू च्वने जिउगु थाय् दयेका बिउगु किंवदन्तियात लुमंकाः पेभिलियनयात 'मञ्जुपतन' नं धायेगु यानाच्वंगु दु । अथे हे वर्ल्ड एक्स्पोय् नेपाःया निंतिं सेप्टेम्बर ३य् फ्यानातःगु विशेष न्हि धुंकाः थुकियात 'शान्तिमण्डप"" कथं नां छुइगु जूगु दु । शाक्यमुनी बुद्ध नेपालय् हे जन्म जूगु यथार्थ खयां नं थुकिया बारे यक्व भ्रम दनिगुलिं शाक्यमुनी बुद्ध नेपालय् जन्म जूगु खः धकाः विश्वया न्ह्यःने क्यनेत थुगु विशेष न्हि कुन्हु लुम्बिनीया शान्तिदीपं हःगु मिपाखें थन मत च्याकीगु ग्वसाः दु । थुकिया निंतिं हे बुद्ध जन्म जूगु थाय् लुम्बिनींनिसें तिब्बत जुयाः सांघाई तक कार र्‍यालीया ग्वसाः ग्वइगु व उगु र्‍याली एक्स्पोय् नेपाःया विशेष न्हि कुन्हु सांघाई थ्यनीगु खँ नं शाक्यं कनादिल । वंगु स्वदँ न्ह्यवंनिसें हे थ्व पेभिलियन दयेकेगु शुरु जूगु खः । उकी नेपाःया प्यसःगू परिवारया प्रत्यक्ष ल्हाः दु । ३२०० स्क्वायर मिटरय् न्यनाच्वंगु नेपाःया पेभिलियन पूर्ण रुपं तयार यायेत ४५ करोड स्वयां अप्वः दां तूगु खँ शाक्यं कनादी । नेपाः पेभिलियनया मू लुखाय् रञ्जना लिपि नापं देवनागरी, अंग्रेजी व चिनियाँ हान लिपिं नेपाःया नां च्वयाः लसकुस यानातःगु दु ।",https://www.nepalmandal.com/content/8318.html
140,भेनेजुएलाय् थौं विमान दुर्घटना ,"Tue Sep 14, 2010  8:48 pm",पूर्वी भेनेजुएलाय् थौं विमान दुर्घटना जुयाः झिंन्याम्ह मनूत सीगु दुसा स्वीखुम्ह म्वायेत ताःलाःगु दु । भेनेजुएलाया निजी क्षेत्रया छगू विमान कम्पनी कनभाएसा एयरलाइन्सया एटीआर - ४२ विमान पुर्टो ओर्डाज धइगु नगरपाखें झिगू किलोमिटरया दूरीय दुगु ओरिनो खुसि लिक्कया जमिनय् ठक्कर नयाः उगु दुर्घटना जूगु खः । विमानय् पीन्हय्म्ह यात्रु व चालक दलया प्यम्ह दुजः नापं यानाः मुक्कं न्यय्छम्ह दुगुलिइ स्वीखुम्ह म्वायेत ताःलाःगु भेनेजुएलाया यातायात लिसे साचारमन्त्री फ्रान्सस्को गासे्रजं जानकारी ब्यूगु दु । घटनालिसे राष्ट्रपति ह्युगो चाभेजं छगू विज्ञप्ति पिथनाः सीपिंप्रति बिचाः हायेकूगु दु । राष्ट्रपति चाभेजं देय्न्यंक स्वन्हुतक्क राष्ट्रिय शोक हनेगु घोषणा नापं याःगु दु ।,https://www.nepalmandal.com/content/9768.html
141,भारत प्रशासित कश्मीरय् हिंस्रक ब्वज्या ,"Tue Sep 14, 2010  8:48 pm",भारत प्रशासित कश्मीरय् हिंस्रक ब्वज्या पनेगु नामय् प्रशासनं मेमेगु छुं ईलाकाय् कफ्र्यु तःगु दु । तर कफ्र्यु उल्लंघन यासें वारामुलाया खानापुराय्  प्रदर्शनकारीत सतकय् कुहाँवःगु दु । राजधानी श्रीनगर लगायत नीगुंगू ईलाकाय् तःगु उगु कफ्र्युलिपा नं लकस शान्त मजुइवं भारतया केन्द्र सरकार गम्भीर जूगु दु । प्रदर्शनकारी व सुरक्षाकःमिपिं दथुइ जूगु ल्वापुइ छम्ह बांमलाक्क घाःपाः जूगु दुसा सुरक्षाकःमिपाखें अश्रुग्याँस व प्रर्दशनकारीपिंपाखें अप्पां कयेकेवं काश्मीर थौं न्हिच्छियंकं अशान्त जूगु दु । म्हिगः न्हिनय् सुरक्षाकःमिं कयेकूगु गोली लानाः झिंच्याम्ह मनूत सीवं बहनी प्रदर्शनकारीतय्सं छगू ब्वनेकुथिइ मिं तयाः ब्यूगु खः । लिपांगु दिंसं काश्मीरय् भारतया लिसलिसे कुरानया विषयलय् पिज्वःगु कचवंलिपा अमेरिका विरुद्ध नं नाराबाजी जूगु दु । काश्मीर भारतलिसे स्वतन्त्रताया माग यासें वःगु भारत प्रशासित प्रान्त खः ।,https://www.nepalmandal.com/content/9769.html
142,श्रीलंकाय् कन्टेनर मुयाः नीन्याम्ह सित ,"Fri Sep 17, 2010  5:44 pm",पूर्वी श्रीलंकाया बाटिकालोवा जिल्लाया छगू पुलिस चौकीया न्ह्यःने तयाःतःगु स्वंगः कन्टेनर मुयाः झिंखुम्ह स्थानिय पुलिस व निम्ह चाइनिज सहित नीन्याम्ह मनूत सीगु दु । लँ दयेकेत तयाःतःगु उगु कन्टेनर अति प्रज्वलशीलगु धाःगु दु । कन्टेनर मुयाः मेपिं न्ययेनिम्ह नं घाःपाः जूगु खःसा चौकिनं ध्वस्त हे जूगु दु । लँ दयेकेगु इलय् उगु कन्टेनरं सामानत लिकायेगु यानाच्वंगु खःसा सामान लिकायेगु हे झ्वलय् उगु कन्टेनर मूगु धाःगु दु ।,https://www.nepalmandal.com/content/9796.html
143,"भारतय् रेल दुर्घटना, २२ म्ह सित ","Mon Sep 20, 2010  6:13 pm",जःलाःखलाः देय् भारतय् थौं रेल दुर्घटना जुया नीनिम्ह मनूत सीगु दुसा न्यय्म्हसिबें अप्वः घाःपाः जूगु दु । मध्य प्रदेशया शिवपुरी जिल्लाया भुपाल शहरं ३५० किलोमिटर तापाःगु थासय् पेसेन्जर दुगु रेलय् विपरित दिसां वःगु रेलं ठक्कर नकुसेलि थ्व  दुर्घटना जूगु खः । रेलवे अफिसियलया कथं सीपिनि ल्याः थ्व स्वयां अप्वयेफुगु धाःगु दु । दुर्घटनाया छानविन यायेत छगू कमिटी दयेकेधुंकूगु दुसा दुर्घटनाया हुनि निवाःया दुने पितबीगु खँ अनया स्थानीय सरकारी श्रोतं जानकारी ब्यूगु दु । थुगु घटना आकाझाकां जूगु धयादिसें रेलमन्त्री ममता बेनर्जिं सीपिनि छेँजः पिंत राहत बीगु धयादिल ।,https://www.nepalmandal.com/content/9842.html
144,नाइजेरया राष्ट्रपति बन्धकय् ,"Fri Feb 19, 2010  7:07 pm",नाईजेरया छुं विद्रोही सैनिकतय्सं अनया राष्ट्रपति व छुं मन्त्रीतय्त राष्ट्रपति ज्याकुथिइ हे कुंगु दु । मन्त्रीमण्डलया बैठक च्वनाच्वंगु इलय् सैनिकतय्सं उमित कुंगु खः । सैनिक ब्यारेकपाखें सैनिकत ट्याङ्क नापं पिने पिहांवःगु व बिदेश मन्त्रालयया भवनय् नं क्षति जूगु यानाब्यूगु खँ विविसीं जानकारी ब्यूगु दु । वंगु अगस्टय् अनया राष्ट्रपति मामाडु टाजां संसद भंग याना राष्ट्रपतिया कार्यकाल अप्वयेकेत जनमत संग्रहया घोषणा याःगु खः । उगु पलाःयात अन्तर्राष्ट्रिय रुपं कूंखिंगु खःसा अनया संवैधानिक अदालतं नं अवैधानिक घोषणा याःगु खः तर टाजां उगु संवैधानिक अदालत नं विघटन यानाब्यूगु खः ।,https://www.nepalmandal.com/content/6714.html
145,'इरानं आणविक ल्वाभः दयेकाच्वंगु जुइफु' ,"Fri Feb 19, 2010  7:08 pm",अमेरिकां इरानं आणविक ल्वाभः दयेकाच्वंगु द्वपं बियाच्वंगु इलय् संयुक्त राष्ट्रसंघीय अन्तर्राष्ट्रिय आणविक ऊर्जा एजेन्सीं नं इरानयात शंका याःगु दु । एजेन्सीया छगू गोप्य प्रतिवेदनय् इरानया गतिविधियात स्वयेबलय् उमिसं आणविक मिसाइल दयेका च्वंगु जुइपुफगु खँ न्ह्यथंगु खँ विविसीं जानकारी ब्यूगु दु । प्रतिवेदनय् इरानं उच्च तहलय् युरोनियम प्रशोधन यानाच्वंगुलिं उमिगु दथुइ शंका पिज्वःगु जानकारी ब्यूगु दु । इरानं धाःसा आणविक ल्वाभः मजूसे शान्तिपूर्ण ऊर्जाया निंतिं जक युरोनियम प्रशोधन यानाच्वंगु स्पस्ट याःगु दु ।,https://www.nepalmandal.com/content/6715.html
146,निदरल्याण्डसय् सत्ता समीकरण ,"Sat Feb 20, 2010  7:13 pm",अफगानिस्तानय् सेना तनेगु वा मतनेगु विषयस सत्तारुढ दलत दथुइ अप्वःगु मतभेदं निदरल्याण्डसय् सत्ता समीकरण हे हिउगु दु । क्रिश्चियन डेमोक्रेटिक पार्टीयाम्ह प्रधानमन्त्री जोन पिटर बाल्केन्डें थःगु पार्टी सरकारपाखें पिहांवनेगु घोषणा यायेवं सरकार क्वःदःगु खः । लेबर पार्टीयापाखें सरकारय् नेतृत्व यानाच्वंम्ह अर्थमन्त्री बोटर बोसं बालकेन्डेयात छुं ई ज्या न्ह्याकेगु कथं सरकारया नेतृत्व यायेत इनाप याःगु दु । उत्तर एटलान्टिक सन्धि संगठन नेटों सन् २०१० लिपा नं डच सैनिक अफगानिस्तानय् तयेत याःगु इनापयात प्रधानमन्त्री बालकेन्डें समर्थन यानाः वयाच्वंगु खःसा गठबन्धनया मेगु मू घटक लेबर पार्टीं उकिइ असहमति क्यंगु खः । अफगानिस्तानया उर्जगान प्रान्तय् सन् २००६ निसें निद्वंया ल्याखय् डच सैनिक छ्यला त:गु दु गुकिइ मध्ये नीछम्ह सीधुंकूगु दु । वंगु अक्टोवरय् अनया संसदय् जूगु मतदानय् अफगानिस्तानपाखें सैनिक लितः सःते माःगु प्रस्ताव पारित जुगू ख: ।,https://www.nepalmandal.com/content/6733.html
147,गोलीं लानाः इहिपा यायेत्यंम्ह मिजं हे सित ,"Sat Feb 20, 2010  7:14 pm",भारतया राजधानी न्हू दिल्ली लिक्क ला:गु नोयडाय् इहिपाया लसताय् मुइकूगु गोलीं लानाः इहिपा यायेत्यंम्ह मिजं हे सीगु दु । इहिपा क्वचायेका ससः अबुपाखें भिंतुना कायेत वंम्ह मिजं पंकज कारोआतिया गोलीं लानाः सीगु खःसा उगु इलय् मिसा कारय् च्वनाच्वंगु खः ।,https://www.nepalmandal.com/content/6734.html
148,पाईलटत हड्तालय् कुहांवयेवं जर्मनीया हवाईसेवा ठप्प ,"Mon Feb 22, 2010  7:12 pm",तलब बृद्धिया माग तयाः पाईलटत हड्तालय् कुहांवयेवं जर्मनीया हवाईसेवा ठप्प जूगु दु । जर्मनी हवाई सेवा लुफ्थान्साया प्यद्वं पाइलटतय्सं आइतवा: निसें हड्ताल न्ह्याकेवं आःतक स्वद्वं उडान रद्द यायेधुंकूगु खँ बीबीसीं जानकारी ब्यूगु दु । पाईलटत हड्तालय् कुहांवयेवं जर्मनीया राष्ट्रिय व अन्तर्राष्ट्रिय सेवा ठप्प जूगु दु । लुफ्थान्सां शर्तरहित वार्ताय् च्वनेत याःगु इनापयात पाइलटतय्सं अस्वीकार याःगु दु । उमिसं हड्ताल प्यन्हूतक न्ह्यानाच्वनीगु नापं जानकारी ब्यूगु दु ।,https://www.nepalmandal.com/content/6785.html
149,नेटो सैनिकया हवाइ आक्रमणय् आपालं सित ,"Mon Feb 22, 2010  7:13 pm",अमेरिकी नेतृत्वया नेटो सैनिकपाखें बजिरस्तानय् याःगु हवाइ आक्रमणय् आपालं ल्याख् आम नागरिक सीगु खँ नेटों स्वीकार याःगु दु । हेलमण्ड प्रान्तया सिमा क्षेत्र उरुजगान प्रान्तय् नेटों याःगु हवाइ आक्रमणय् नीन्हय्म्ह सीगु व घाःपाः जूगु अफगानिस्तानी अधिकारीतय्सं जानकारी ब्यूगु दु । नेटो आक्रमणपाखें आम नागरिक सीवं अफ्गानिस्तानय् जनतां नेटो सेनाया वहिगर्मनया माग यासें तच्वकं विरोध याःगु दुसा राष्ट्रपति हमिद कारजाहिं धाःसा: नेटो सेनाया कूंखीनादीगु दु । उरुजगान प्रान्तया गभर्नर सुल्तान अलि उरुजगानीं हवाइ आक्रमणय् सीपिं मध्ये सु नं विद्रोही मजुसें फुक्क आम नागरिकत जूगु धायेवं नेटो सैनिकत दथुइ गम्भीर न्ह्यसः पिथंगु दु । अथेहे नेटों हमला याःगु स्वंगुलिं वाहनस आम नागरिक दुगु अफगानीस्तानया गृहमन्त्रालयं जानकारी ब्यूगु दु । सीपिं मध्ये मिसात व मस्त यक्व दुगु खःसा अफगानीस्तानस्थित नेटो सेनाया कमाण्डर स्टान्ले मैक्रिष्टलं घटनाप्रति दुःख प्वंकूगु दु ।,https://www.nepalmandal.com/content/6786.html
150,निगू न्हूगु आणविक कारखाना पलिस्था यायेत इरान प्रतिबद्ध ,"Tue Feb 23, 2010  7:15 pm",इरानं उच्च गुणस्तरया युरोनियम प्रशोधन यायेत निगू न्हूगु आणविक कारखाना पलिस्था यानाः हे त्वःतेगु प्रतिबद्धता प्वंकूगु दु । पश्चिमि शक्ति राष्ट्रतय्त हाथ्या ब्यूसें इरानं आणविक ल्वाभःत दयेकेगु निंतिं उगु युरोनियम छ्यलेगु जानकारी ब्यूगु खः । इरानया उपराष्ट्रपति अलिअकबर सालेहीं जानकारी ब्यूकथं उगु कारखानायात बाह्य आक्रमणपाखें ताःपाकेत देय्या उच्च पहाडी भूखण्डय् गाःवंगु सुरुङ्ग दयेकाः पलिस्था याइगु जूगु दु । वइगु इरानी दँय् उगु निगुलिं कारखाना दयेकेगु लक्ष्य तःगु जानकारी ब्यूगु दु । इरानी न्हूदँ अर्थात अंग्रेजी तिथि कथं वइगु मार्च महिनाया २१ तारिखनिसें न्ह्याइ ।,https://www.nepalmandal.com/content/6816.html
151,इजरायलया आस्केलोनय् रकेट आक्रमण ,"Tue Feb 3, 2009  7:33 pm",इजरायली शहर आस्केलोनय् थौं गाजा क्षेत्रपाखें कयेकूगु ग्राड नांया ताःहाकःगु दूरीया रकेट विष्फोट जूगु प्रहरीं जानकारी ब्यूगु दु । निवाः न्ह्यः इजरायल व हमासदथुइ युद्ध बिरामलिपा न्हापांगु खुसिइ इजरायलीबिरुद्ध रकेट आक्रमण जूगु खः । उगु युद्ध बिरामपाखें गाजाय् स्वयाः न्ह्यःनिसें इजरायलपाखें यानाः वयाच्वंगु सैन्य कारबाही अन्त्य जूगु दु । इजिप्टेली मध्यस्थतापाखें हमास प्रतिनिधिमण्डल व इजरायदथुइ ताःहाकःगु ईतकया नितिं युद्धविराम यायेगु विषयसं सहलह जुयाच्वंगु इलय् थ्व आक्रमण जूगु खः । छगू लाख नीनिद्धः जनसङ्ख्या दुगु आस्केलोन शहरय् जूगु उगु आक्रमणपाखें सु नं घाःपाः मजूगु बुखँय् न्ह्यथनातःगु दु ।,https://www.nepalmandal.com/content/730.html
152,इरान - भू-उपग्रह प्रक्षेपण ,"Tue Feb 3, 2009  7:27 pm",इरानं अन्तरीक्षय् न्हापांगु खुसिइ ओमिड भू-उपग्रह प्रक्षेपण याःगु दु । अन्तर्राटि्रय समाचार संस्था फास्र समाचार समिितं थौं उगु खँया जानकारी ब्यूगु दु । साफिर-२ नांया रकेट छ्यलाः उगु भू-उपग्रह अन्तरीक्ष कक्षय् ताःलाक्क छ्वःगु खः । 'इस्लामिक क्रान्तिया स्वीदँ क्यंगु लसताय् अनया राष्ट्रपतिपाखें याःगु आदेशकथं उगु भू-उपग्रह अन्तरीक्षय् प्रक्षेपण याःगु खः ।' - उगु बुखँय् न्ह्यथनातःगु दु ।,https://www.nepalmandal.com/content/727.html
153,दक्षिणकोरिया - इराक चिकं सम्झौता ,"Tue Feb 24, 2009  6:38 pm",इराकी राष्ट्रपति जलाल तालावानी भ्रमणया इलय् स्वंगू अर्ब न्यय्न्यागू करोड अमेरिकी डलरया विकासया निितं चिकं सम्झौताय् दक्षिणकोरिया व इराकदथुइ समझदारी जूगु दु । दक्षिणकोरियाया राष्ट्रपतिय ज्याकुिथं जानकारी ब्यूकथं थ्व सम्झौतां दक्षिणकोरियायात दक्षिण इराक बासरा इलाकाय् चिकं उत्पादन यायेगु अधिकार दइ । उकिया पलेसा युद्धपाखें तहसनहस जूगु इराकय् पावर प्लान्ट व मेमेगु पूर्वाधारत निर्माण यायेत दक्षिणकोरियां इराकयात ग्वाहालि याइ । तालावानी व वय्कःया दक्षिणकोरियाली समकक्षी ली म्युङ्ग बाकदथुइ जूगु शिखर वार्ताय् थज्याःगु सहमति जूगु खः । अथेहे सोलको इन्चेयोन एअरपोर्ट कर्पोरेशनं उत्तरी इराकया विमानस्थलय् साचालन पद्धतित पलिस्था यायेत कुर्दिस्तान क्षेत्रीय सरकारलिसे स्वंगू करोड झिगू लाख अमेरिकी डलरया छगू सम्झौता याःगु दु ।,https://www.nepalmandal.com/content/805.html
154,अफगान प्रहरीयात जापानी तलब ,"Tue Feb 24, 2009  6:42 pm",जापानं ८० हजार अफगान प्रहरीया ६ महिनाया तलब भुक्तानी यानाबिइगु छगू सरकारी अधिकारीं थौं धाःगु दु । वित्तीय क्षेत्रय् टेवा बिइगु नीतिकथं जापानं अफगानिस्तानयात थ्व ग्वाहालि बिइत्यंगु खः । टोकियों अफगानिस्तानय् नीगू विद्यालय व सच्छिगू अस्पताल निर्माण तथा द्धःलंद्धः शिक्षकयात तालिम बिइगु नं वित्तीय ग्वाहालि बिइगु विदेश मन्त्रालयया अधिकारी मियाको वातानावें धाःगु दु । पूर्वाधार पुनःनिर्माणया निितं सन् २००२ सं जापानं अफगानिस्तानयात बिइगु बचं ब्यूगु निगू अर्ब अमेरिकी डलरमध्ये ल्यं दुगु न्यय्निगू करोड डलर तलब विद्यालय तथा अस्पताल निर्माण तथा तालिमय् खर्च याइ ।,https://www.nepalmandal.com/content/814.html
155,तामिलतय्गु हवाइ अखडाबारे अनुसन्धान ,"Tue Feb 24, 2009  6:43 pm",श्रीलङ्काली सेनां तामिलतय्गु हवाइ अखडाबारे अनुसन्धान न्ह्याकूगु दु । चेकोस्लोभाकियाय् दयेकूगु निगः विमान छ्यलाः राजधानी कोलम्बोविरुद्ध लिवरेशन टाइगर अफ तमिल इलमएलटिटीईं लिपांगु इलय् हवाई आक्रमण यायेवं सरकारं थ्व अनुसन्धान न्ह्याकूगु खः । मूख्य सरकारी हवाई अखडायात लक्ष्य तयाः आक्रमण याःगु छगः विमान लक्षित क्षेत्रय् थ्यने न्ह्यः हे सेनां गोलीं कयेकाः कुर्कूगु खः । शुक्रबाः मेगु विमान धाःसा कर ज्याकुथिया भवनय् न्यानाः विष्फोट जूगु खः । ुविमानया वास्तविक शुरुवात गनं जुल धइगु प्रष्ट जुइमफुसां उगु विमान चेक गणतन्त्रय् उत्पादन जूगु धइगु जानकारी जुइधुंकूगु दु ।ु- श्रीलङ्काली वायु सेनाया प्रवक्ता जनक नानायाकारां धाःगु दु ।,https://www.nepalmandal.com/content/815.html
156,फिलिपिन्सय् सुरक्षा व्यवस्थाय् तउच्च सतर्कता ,"Tue Jun 9, 2009  8:19 pm",सरकार विरोधी प्रदर्शनया तयारी जुयाच्वंगु इलय् थौं फिलिपिन्सं सुरक्षा व्यवस्थायात उच्च सतर्कताया अवस्थाय् तःगु दु । देय्या संविधान हाकनं च्वयेत गठबन्धन दलतलिसे मिलय् जुयाः राष्ट्रपति ग्लोरियो अर्रोयों न्ह्याकूगु पलाःविरुद्ध सर्वसाधारणया तं क्यनेत प्रभावशाली रोमन क्याथोलिक चर्चं नापं समर्थन प्राप्त विरोध प्रदर्शन कन्हय् यायेगु तयारी याःगु दु । वंगु वालय् फिलिपिन्सया संसदपाखें पारित जूगु छगू प्रस्तावय् देशय् आर्थिक वृद्धि तीव्र यायेत छुं निश्चित क्षेत्रय् विदेशीतय्त स्वामित्व अनुमति लिसेया बुंदा दुथ्याकेत सन् १९८७ या फिलिपिन्सया संविधानय् हिलेगु न्ह्यथनातःगु दु । सत्ताय् च्वनाच्वनेत थःगु पदाबधि ताःहाकः यायेगु अर्रोयाया गठबन्धनया कुतःया रुपं लिपांगु पलाः न्ह्याकूगु अनया राजनीतिक दलतय्सं धुकूमा याःगु दु । वर्तमान संविधानय् राष्ट्रपतिया पदाबधि खुदँया जुइगु ब्यबस्था दुगु व सन् २०१० या मे सं न्हूम्ह राष्ट्रपति निर्वाचित यायेमाःगु व्यवस्था दु ।,https://www.nepalmandal.com/content/1949.html
157,बेलायती प्रधानमन्त्रीयात पद त्वःतेत दवाव ,"Tue Jun 9, 2009  8:19 pm",युरोपेली युनियनया चुनावय् सत्तारुढ लेबर पार्टी बुइवं बेलायती प्रधानमन्त्री गोर्डेन ब्राउनयात पद त्वःतेत दबाब लाःगु दु । चुनावया लिपांगु लिच्वलय् बुइवं ब्राउनं थःगु हे पार्टीपाखें नापं कुंखिंकाः च्वनेमाःगु दु । थ्व इलय् ब्राउन पदय् च्वनाच्वनेगु नितिं समर्थन कायेत ब्यस्त जुयाच्वंगु अधिकारीतय्सं जानकारी ब्यूगु दु । युरोपेली संसदया निर्वाचनय् लेबर पार्टीं झिंन्यागू प्रतिशत जक मत काःगु खः ।,https://www.nepalmandal.com/content/1950.html
158,इराकय् कार बम विष्फोटनय् लानाः स्वीनिम्ह मनूत सित ,"Wed Jun 10, 2009  8:16 pm",इराकया दक्षिणी लागाय् थौं जूगु छगः कार बम विष्फोटनय् लानाः स्वीनिम्ह मनूत सीगु दु । उगु घटनाय् लानाः पीम्ह स्वयां अप्वः मनूत घाःपाः जूगु दुसा सीपिं मध्ये आपालं मिसा व मस्त लाःगु जानकारी ब्यूगु दु । इराकया राजधानी बग्दादपाखें स्वसः व नीगू किलोमिटर दक्षिणपूर्वय् लाःगु तसकं व्यस्त शहर बथाय् दिकातःगु छगः कारय् उगु बम सुनां त्वःताः विष्फोट याकूगु खः धइगु सिइमदुनिगु बीबीसीं जानकारी ब्यूगु दु । घटनाय् सीपिनिगु ल्याः अझ अप्वयेफुगु धाःगु दुसा उगु शहरय् थ्व स्वयां न्ह्यः नं सिया मुसलमानं हिंसा न्यंकेगु थाय्सा रुपं बय्बय् जूगु थाय् खः ।,https://www.nepalmandal.com/content/1987.html
159,पाकिस्तानया पेशावर शहर बिष्फोटय् लानाः झिंच्याम्ह सित ,"Wed Jun 10, 2009  8:16 pm",पाकिस्तानया पेशावर शहरय् वंगु बहनि जूगु बिष्फोटय् सीपिनिगु ल्याः झिंच्याम्ह थ्यंगु दु । पेशावरया पर्ल कन्टिनेन्टल होटलय् याकूगु बिष्फोटय् लानाः खुइम्ह घाःपाः जूगु खः । बिष्फोटय् छम्ह संयुक्त राष्ट्र संघया कर्मचारी नं सीगु खःसा आपालं बिदेशी नागरिकत घाःपाः जूगु बिबिसीं जानकारी ब्यूगु दु । पाकिस्तान सरकारं तालिवान बिद्रोहीबिरुद्ध सैनिक कारवाही तच्वयेकूसांनिसें पेशावर शहरलिसे मेगु शहरय् बिद्रोहीं आक्रमण अप्वयेकाः यंकूगु दु । पेशावरया प्रमुख होटल कथं कयातःगु पर्ल कन्टिनेन्टलय् जूगु बिष्फोटनया आःतक सुनां जिम्मा मकानीगु बिबिसीं जानकारी ब्यूगु दु । पाकिस्तानी प्रधानमन्त्री युसुफ राजा गिलानीं घटनाय् दुःख प्वंकूगु दु ।,https://www.nepalmandal.com/content/1988.html
160,सेरामिकया बारचा २ करोड डलरय् लिलाम ,"Thu Apr 5, 2012  8:36 pm",सेरामिकया करिब गुसः दँ न्ह्यःया छगः चिधंगु बारचा थंज्याःगु थल २ करोड ६६ लख व ५० हजार अमेरिकी डलरं लिलाम जूगु दु । चीनया सङ्ग वंशया धयातःगु थुगु थलःया लिलाम हङकङय् जूगु खः । हङकङय् जूगु ज्याझ्वलय् जापानी नागरिकं फोन‌पाखें दकलय् अप्वः मू तयाः उगु वस्तु न्यानाकाःगु खः । न्यानामिंया म्हसिका धाःसा अझ नं खुले याःगु मदुनी । थुगु मू सिरामिकया वस्तु लिलाम मध्ये आः तकया दकलय् अप्वः खः । थ्वस्वयां प्यदँ न्ह्यः छगः स्वांथल ८६ लखय् लिलाम जूगु खः । स्वाँ आकारया थुगु थलः दुर्लभ व कलाकृतिया ल्याखं  सङ्ग वंशया दकलय् महान कलाकृति जूगु खँ लिलामी ज्याझ्वः संचालन याःगु सुदविज एसिया संस्थाया उपप्रमुख निकोलस चाउं धयादिल । हलिंमय् थःज्याःगु दुर्लभ कलाकृति ७९ग्वः जक दुगु अनुमान याःगु दु । उकी मध्ये मुक्कं न्यागः जक व्यतिगत रूपं मनूतय्सं न्यानाकायेधुंकल ।,https://www.nepalmandal.com/content/18634.html
161,भारतय् थौ राष्ट्रपतिया चुनाव ,"Thu Jul 19, 2012  4:17 pm",जःलाखःला देय् भारतय् विहिवाः न्हूम्ह राष्ट्रपतिया लागि चुनाव जुयाच्वंगु दु । तसकं धें धें बल्ला जुइधाःसा नं सत्तारुढ गठबन्धन युपिएया उम्मेदवार प्रणव मुखर्जीं चुनाव त्याइगु थ्यंमथ्यं पक्का जुइधुंकूगु भारतीय संचार माध्यमं न्ह्यथंगु दु । मुखर्जीया विपक्षय् गठबन्धन एनडीएया उम्मेदवार पिए संगमा धेंधेंबल्ला यानाच्वंगु दु । मुखर्जीयात जनतादल युनाइटेड सिपिएम नापं शिव सेना थें जाःगु विपक्षी पार्टीतय्सं नं समर्थन यानाच्वंगु दु । उखे संगमायात धाःसा दक्कलय् तःधंगु पार्टी भारतीय जनता दलं समर्थन यानाच्वंगु दु । अथेखःसां मतदाताया ल्याखं मुखर्जी संगमा स्वयां न्ह्यःने लानाच्वंगु धाःगु दु । मुखर्जीयात म्हीग जक पश्चिम बंगालया तृणमुल कांग्रेसं तक समर्थन याःगुिलं वय्कःया अःपुक त्याइगु अनुमान याःगु दु । राष्ट्रपतिया उम्मेदवार मुखर्जी थ्व स्वयां डा. मनमोहन िसंहया वर्तमान सरकारय् अर्थमन्त्री जुयादीगु खः ।,https://www.nepalmandal.com/content/19061.html
162,बेइजिङ्गय् वा वयाः झिम्ह सित ,"Sun Jul 22, 2012  4:43 pm",चीनया राजधानी बेइजिङ्ग तसकं वा नापं खुसिबाः वःगुिलं म्होितं नं १० म्ह मनूत सीगु दुसा बेइजिङ्गया विमानस्थलय् द्वलंद्वः मनूत अलपत्रय् लानाच्वंगु दु । स्थानीय समाचार संस्थाया कथं म्हिगः शनिवाः सनिलं निसें वा वयेगु शुरु जूगु खःसा थौं नं वा वयाच्वंगु दु । थुिकंयानाः शहरया सतक लखं जायाच्वंगु दु । अन तःधंगु क्षति जूगुया मू कारण मतया लठ्ठा ग्वतूगु नापं लखय् करन्ट वःगु धाःगु दु । बेइजिङ्ग समाचार एजेन्सीया कथं अन म्होति नं ५०० गू उडान रद्द जूगु दु । सिन्ह्वा समाचार एजेन्सी कथं फंग्शान इलाकाय् थ्यंमथ्यं ४६० मिलिमीटर वा वःगु खःसा चीनया राजधानीइ जूगु ख्वीदँ लिपाया दक्कलय् तसकं वा वःगु खः । बिबिसीया कथं अन थपाय्सकं वा वयाच्वंगु दु कि अन वा दायेका च्वनीगु इलय् झ्वालाया क्वय् च्वनाच्वंगु थें जुइगु खः ।,https://www.nepalmandal.com/content/19069.html
163,आमिर खानं राज्यसभाय् प्रवचन बिइगु ,"Thu Jun 21, 2012  7:32 pm",बलिउडया नांजाम्ह अभिनेता आमिर खानं भारतया च्वय्या संसद राज्यसभाय् प्रवचन बिइगु जूगु दु । संसदीय आयोगं याःगु निर्णय लिपा संसदया वाणिज्य समितिया प्रमुख नापं राज्यसभाय् जनता पार्टीया सांसद शान्ता कुमारया ब्वनाय् आमिरं उगु प्रवचन बिइत्यंगु खः । थःगु टेलिभिजन ज्याझ्वः 'सत्यमेव जयते'य् भारतया स्वास्थ्य सेवाया विकृतिया बारे पर्दाफास यायेवं आमिरयात देय्या स्वास्थ्य क्षेत्रया खराब स्थितिया विषयलय् प्रवचन बिइत सःतुगु खः । छवाः लिपा राज्यसभाय् प्रवचन बिइत्यम्ह आमिर अज्याःम्ह न्हापाम्ह मनू खः गुम्हस्यां राज्यसभाया दुजः मजुसें सभाय् वनाः भाषण यायेत्यंगु खः ।,https://www.nepalmandal.com/content/18965.html
164,फेसबुकया संस्थापक मार्क जकरवर्रगं ब्याहा यात ,"Sun May 20, 2012  8:42 am",फेसबुकया संस्थापक व सिइ‌ओ मार्क जकरवर्ग‌ शनिवाः प्रिस्सिला चानलिसे ब्याहा याःगु दु । जकरवर्ग‌ क्यालिफोर्नियाया पालो आल्टो थःगु हे छेँय् ब्याहा याःगु खः । जकरवर्गं चानयात रुबिया अंगू न्ह्याका इहिपा याःगु खः । नितान्त व्यक्तिगत कथ‌ं ब्याहा थःगु हे छेँया क्यबय् सच्छिम्ह मनूतय् उपस्थिति दुगु खः ।,https://www.nepalmandal.com/content/18855.html
165,संकिपा प्रीमियरया झ्वलय् गोलिं कयेकल ,"Fri Jul 20, 2012  9:22 pm",अमेरिकाया कोलोराडोय् अंग्रेजी संकिपा द डार्क नाइट प्रीमियर याःगु झ्वलय् गोली चले जुइवं म्होति नं १४ म्ह सीगु दु । उगु इलय् ल्वाभः ज्वनावःपिं दुहांवयाः लाथेपाथे फायरिङ्ग यायेगु इलय् पीम्ह स्वयां अप्वः घाःपाः जूगु दु । स्थानीय हलय् संकिपाया प्रीमियर जुयाच्वंगु इलय् ल्वाभः ज्वनाः दुहांवःगु प्रत्यक्षदर्शीयात उद्घृत यासें स्थानीय संचार माध्यमं न्ह्यथंगु दु । समाचार एजेन्सी सीएनएनया कथं ल्वाभः ज्वनावःपिन्सं छम्ह धुंकाः मेम्हेसित ताकेयानाः गोलिं कयेकूगु खः ।,https://www.nepalmandal.com/content/19064.html
166,मुखर्जी भारतया झिंस्वम्हम्ह राष्ट्रपति ,"Sun Jul 22, 2012  5:35 pm","भारतया वरिष्ठ राजनीतिज्ञ प्रणव मुखर्जी भारतया न्हूम्ह राष्ट्रपति जूगु दु । भारतय् जूगु राष्ट्रपतिया चुनावय् यूपीएया उम्मेदवार प्रणव मुखर्जी प्रतिद्वन्दी पीए. संगमायात बुकाः राष्ट्रपति जुयादीगु खः । वंगु प्यंगू दशक न्ह्यःनिसें राजनीतिइ सक्रिय जुयादीम्ह मुखर्जी भारतया झिंस्वम्हम्ह राष्ट्रपति जुयादीगु दु । तर भारतया न्हापांम्ह राष्ट्रपति डा. राजेन्द्र प्रसाद निक्वः तक राष्ट्रपति जुयादीगुलिं मुखर्जी थुगु पदय् च्वनीम्ह झिंनिम्हम्ह जूगु दु । आः वय्कलं २५ जुलाइ बुधवाः कुन्हु राष्ट्रपतिया सपथ कयादी । वर्तमान राष्ट्रपति प्रतिभा पाटीलया कार्यकाल वइगु २४ जुलाइ कुन्हु क्वचायेत्यंगु दु । वंगु विहिवाः राष्ट्रपति पदया लागि चुनाव जूगु खःसा ९५ प्रतिशत मतदान जूगु खः । नियम कथं राष्ट्रपति चुनावय् संसदया निगुलिं सदनया दुजःया नापनापं राज्य विधानसभाया दुजःतय्सं नं मतदान याइगु खः । मुखर्जीयात निगुलिं सदनया ७७६ सांसदत मध्ये ५२७ मत वःगु खःसा प्रतिद्वन्दी पीए संगामायात २०६ मत लाःगु खः । मुलायम सिंह लिसें १५ म्ह सांसदतय्गु थी थी कारणं खारेज जूगु दु । अन्तय् मुखर्जी ५,५७,९६८ मतया लिसें विजयी घोषित याःगु दु ।",https://www.nepalmandal.com/content/19071.html
167,भारतया असामय् साम्प्रदायिक हिंसा तच्वयावन ,"Tue Jul 24, 2012  8:34 pm",भारतया असाम राज्यय् शुरु जूगु साम्प्रदायिक हिंसा झन् झन् तच्वयावंगु दु । असामया बोडाल्याण्डया कोकराझार व चिरंग जिल्लापाखें न्ह्याःगु उगु हिंसा आः जःखः न्यासःगू गामय् न्यनावंगु दु । हिंसा अप्वया वनेवं सीपिनिगु ल्याः २५ म्ह थ्यंगु भारतीय संचार माध्यमं न्ह्यथंगु दु । हिंसाया झ्वलय् न्यासःम्ह स्वयां अप्वः मनूत घाःपाः जूगु नं धाःगु दु । हिंसा नियन्त्रण यायेत ताःमलायेवं स्थानीय प्रशासनं हिंसाय् दुथ्याःगु पुचः खनेवं गोलिं कयेकेत प्रहरीतय्त उजं बिउगु दु । थ्वहे झ्वलय् कोकराझार जिल्लाय् अनिश्चितकालीन कर्फ्यू तःगु दुसा मेमेगु जिल्लाय् सनिलंनिसें कन्हय् सुथय् तक कर्फ्यूया आदेश जारी याःगु दु । िहंसा अप्वःया वनेवं ५० द्वःम्ह स्वयां अप्वः मनूत विस्थापित जूगु दु । कोकराझारय् छुं िदं न्ह्यः जक अल्पसंख्यक मुस्लिम समुदायया विद्यार्थी नेतायात अज्ञात पुचलं गोलि कयेकूगु खःसा उकिया प्रतिकारय् अनया बोडो लिबरेशन टाइगस्र नांया संगठनया प्यम्ह मनूत सीवं साम्प्रदायिक िहंसा न्यनावंगु खः ।,https://www.nepalmandal.com/content/19077.html
168,मुखर्जीपाखें भारतया १३म्ह राष्ट्रपतिया सपथ ग्रहण ,"Wed Jul 25, 2012  5:44 pm","प्रणव मुखर्जी भारतया १३ औं राष्ट्रपति जुयादीगु दु । थौं सुथसिया ११:३० ताः इलय् भारतया मुख्य न्यायाधिस एसएच कपाडियां संसदया सेन्ट्रल हलय् मुखर्जीयात १३म्ह  राष्ट्रपतिया कथं सपथ याकूगु खः । लिपा वय्कःयात २१ गू तोपया सलामी नं बिउगु खः । उगु सपथ ग्रहण समारोहस उपराष्ट्रपति हामिद अन्सारी, प्रधानमन्त्री डा. मनमोहन सिंह, लोकसभाया नायः मीरा कुमार व संयुक्त प्रगतिशिल गठबन्धनया प्रमुख सोनिया गान्धी लिसेंया उपस्थिति दुगु खः । सपथ ग्रहण लिपा सम्बोधन यानादिसें भारतया नवनिर्वाचित राष्ट्रपति मुखर्जीं गरिबी मदयेका छ्वयेगु देशया दक्कलय् तःधंगु हाथ्या जूगु धयादीगु दु । पद व गोपनियताया सपथ लिपा थःगु न्हापांगु सम्बोधनय् राष्ट्रपति मुखर्जीं आधुनिक भारतया शब्दकोषय् गरिब थें जाःगु खँग्वःयात छुं नं थाय् दयेकेमजिउगु धयादिल । गरिबी मदयेका छ्वयेगु भारत सरकारया राष्ट्रिय मिशन जुइमाःगु धयादिसें भोक स्वयां तःधंगु अपमान छुं नं मदुगु नं राष्ट्रपति मुखर्जीं धयादिल । सम्बोधनया झ्वलय् हिलंन्यंक हे चरमपन्थीत अप्वयावंगु धयादिसें आः नं युद्धया युग क्वमचानीगु धयादिल । वय्कलं स्वंगूगु विश्वयुद्ध शीतयुद्ध खःसा प्यंगूगु युद्ध धइगु आतंकवाद विरुद्धया युद्ध जूगु नं दावी यानादिल । बुधवाः सपथ ग्रहण याये न्ह्यः मुखर्जी सुथसिया जःछिपाः ११ ताः इलय् राष्ट्रपति भवन थ्यंकादीगु खःसा निवर्तमान राष्ट्रपति प्रतिभा पाटिललिसे नापलानाः सपथया लागि निम्हं संसद भवन थ्यंकादीगु खः ।",https://www.nepalmandal.com/content/19083.html
169,यमनय् आत्मघाति बम विष्फोटनं ३५ म्ह मन्त ,"Sun Aug 5, 2012  1:58 pm",यमनया दक्षिणी शहर जरय् जूगु आत्मघाती विस्फोटनया कारणं ३५ म्हसिया ज्यान वंगु दु । छम्ह सैन्य अधिकृतं धाःकथ‌ं उगु विष्फोटन अलकायदाया विरुद्धय् ल्वायेत सैनिकयात ग्वहालि याःम्ह छम्ह मनूया दाहसंस्कारया इलय् उगु आक्रमण जूगु खः । उगु विष्फोटनय् लानाः दर्जनौं मनूत घाःपाः जूगु दु ।  घटनाक्रमय् संलग्न जूगु आशंका यानातःपिं न्याम्हसित स्याये धुंकूगु खँ धाःगु दु ।,https://www.nepalmandal.com/content/19115.html
170,न्हिच्छिया दुने २० लाख आइफोन ५ या अर्डर ,"Tue Sep 18, 2012  5:45 am",एप्पल कम्पनीं वइगु शुक्रवाःनिसें आइफोन ५ बजारय् पित बिइत्यंगु दु । अथेसां थुकिया लागि प्रिअर्डर न्हिच्छिया २० लाख स्वयां अप्वः जूगु खँ एप्पलं धाःगु दु । एप्पल कम्पनीं आइफोन ५ या लागि वंगु शुक्रवाःनिसें प्रिअर्डर  शुरु याःगु खः । आइफोन ५ या प्रिअर्डरं न्हापान्हापाया आइफोनया रेकर्ड ब्रेक याःगु दु । डिमान्ड तसकं अप्वःगुलिं ग्राहकतय्‌सं याःगु अर्डर सेप्टेम्वरदुने थ्यंके मफइगु व अक्टोवरतक पिइमालीगु खँ एप्पलं जानकारी ब्यूगु दु ।,https://www.nepalmandal.com/content/19178.html
171,चन्द्रमाय् न्हापांखुशी थ्यंम्ह मानव मन्त ,"Sun Aug 26, 2012  12:35 pm",चन्द्रमाय् न्हापांखुशी थ्यंम्ह अमेरिकी अन्तरिक्ष यात्री निल आर्मस्ट्रङ्ग ८२ दँया बैंशय् शनिवाः मन्त । मुटुया वाइपास सर्जरी यायेमाःम्ह वय्कःया मुटुया सर्जरी यायेवं समस्या वःगु खःसा थ्वहे हुिनं वय्कः मदुगु खः। अमेरिकि अन्तरिक्ष एजेन्सी नासाया एपोलो ११ या कमाण्डर वय्कः सन् १९६९ जुलाई २० तारिखखुन्हु न्हापांखुशि चन्द्रमाय् थ्यंकाःदीम्ह खः । 'थ्व मनूतय् लागि चीधंगु पलाः जुइफु तर मानवताया लागि थ्व तःधंगु ह्यूपा ' चन्द्रमाय् थ्यनेवं न्ववाःगु थुगु खँपु मानव इतिहासय् हे चर्चाया खँपू कथं नालाः काः । निल आर्मस्ट्रङ्गया छेँजःिपंसं छगू वक्तब्य पितब्यूसें धयादीगु दु छिकिपंसं निलया हनाय् छुं याये धइथें च्वं जुइ छिकिपंसं आकाशय् च्वंगु चन्द्रमां छितःस्वयाः न्हिलाच्वनधाःसा निल आर्मस्ट्रङ्गयात लुमंकादिसँ अले मिखा भाय् यानादिसँ ।,https://www.nepalmandal.com/content/19154.html
172,अमेरिकी भावी राष्ट्रपतिया नामं कण्डम दयेकल ,"Wed Oct 3, 2012  5:26 pm","अमेरिकाय् जुइत्यंगु राष्ट्रपति चुनावया निम्ह प्रत्यासी उम्मेदवारपिं आःयाम्ह राष्ट्रपति बाराक ओबामा व मेम्ह प्रत्यासी मिट रोम्नीया नामं कण्डम दयेकूगु दु । राष्ट्रपतिया चुनाबय् उम्मेदवार जूपिंत थीथी कथं ध्याचु नकीगु यानाच्वंगु इलय् छगू कण्डम कम्पनीं  इमिगु नां हे तया थथे कण्डम दयेकूगु खः । भावि राष्ट्रपतिया गुणलिसे ज्वःलायेक निथी हे कण्डम उत्पादन यानागु से इट वीथ ए कण्डम कम्पनीं जानकारी ब्यूगु दु । थुगु कम्पनीं भावी राष्ट्रपतिया नामं कण्डम दयेका चर्चा व विवाद ब्वलंकूसां ओबामा व रोम्नीया गुणदोषया बारे जनतां स्वच्छ टिप्पणी याये दइगु थाय् नं न्ह्यब्वयादीगु दु । ओवामा कण्डम तसकं बांलाःगु बल्लागु व तुरुन्त प्वाःगनी मखुलिं ओबामाया प्रतिवद्धता थें च्वं जबकी रोम्नी कण्डम धाःसा भतिचा नायु व गुगु नं आसनयात नं ज्यू, म्हुतुइच्वंगु मे न्यतलय् थ्यंकेथें धयादिसें से इट विथ कण्डम कम्पनीया संस्थापक बेन्जामिन शेरम्यानं थथे भावी राष्ट्रपति बाराक ओबामा व मिट रोम्नीया नामं कण्डम दयेके खंगुलिं तसकं लसता वःगु धयादीगु दु ।",https://www.nepalmandal.com/content/19203.html
173,रात्री क्लबय् मि च्यानाः सच्छि स्वयां अप्वः मनूत सित ,"Sun Jan 27, 2013  8:17 pm",ब्राजिलया दक्षिणी शहर सात मारियाय् च्वंगु छगू रात्री क्लबय् मिच्यानाः १३० म्ह मनूत सीगु दु । रात्रीक्लबय् सांगितिक पुचलं आतिशबाजी यानाः प्रदर्शन याःगु छुं ई लिपा हे मि च्याःगु सरकारी अधिकारीतय्सं न्ह्यथंगु दु । रियो ग्राण्डी डु सिओल राज्यया शान्ता मारिया शहरय् च्वंगु किस नांया रात्री क्लबय् उगु घटना जूगु खः । निद्वः मनूत च्वनेगु क्षमता दुगु उगु रात्री क्लब शनिवाः चान्हय् पूवंक हे जाःगु खः । उगु क्लबं पिहांवनेगु लुखा छगू हे जक जूगुलिं नं मनूत पिहांवयेमफूगु खःसा थ्वहे कारणं सीपिनिगु ल्याः अझ थहां वनेफूगु धाःगु दु । मि पूवंक हे नियन्त्रणय् वयेधुंकूगु नं बिबिसीं न्ह्यथंगु दु । प्रमुख अग्नि नियन्त्रक गाइदो दि मेलोया कथं अग्नि नियन्त्रकतय्सं पःखाः तछ्यानाः दुहांवंसे मि स्याःगु खः । मि च्याःगु कारणं घाःपाः जूपिं सलंसः मनूतय्त वासः यायेगु लागि अस्पताल यंकूगु बिबिसीं न्ह्यथंगु दु ।,https://www.nepalmandal.com/content/19401.html
174,आयशा पाकिस्तानया न्हापांम्ह मिसा फाइटर पाइलट ,"Fri Jun 14, 2013  9:46 pm","'आयशा फारुख' पाकिस्तानया न्हापांम्ह मिसाम्ह विमान चालक जूगु दु । पाकिस्तानया पंजाब प्रान्तया बहावलपुरय् च्वनीम्ह २६ दँया आयशा फारुख लिपांगु झिदँय् पाकिस्तानया बायुसेनाय् दुथ्याःपिं १९ म्ह मिसापिं मध्ये छम्ह खः । फारुखया नापं मेपिं न्याम्ह पायलट नं ल्यःगु दु । गुपिं लडाईया नितिं तयार जुइ न्ह्यः लिपांगु टेस्ट पास याये ल्यंदनी । उत्तरी पाकिस्तानया मुशर्रफ बेसय् थः मिजं पासापिं नापं च्वनादीम्ह फारुखं थःत मिजंत स्वयां छुं फरक महसूस मजूगु व मिजंपिं थें बमबारी यायेत तकं सक्षम जूगु धयादीगु दु । पाकिस्तानय् मिसापिन्त स्वयेगु दृष्टिकोणय् ह्यूपाः वयाच्वंगु दुसा थौंकन्हय् आपालं मिसापिं पाकिस्तानी सेनाय् दुहांवनाच्वंगु धाःगु दु । इस्लामी देश मध्ये पाकिस्तान छगू अज्याःगु देश खः गन मिसातय्त नं सेनाया ततःधंगु पदय् नियुक्त यानाच्वंगु दु । अथेहे मिसातय्त युद्धक्षेत्रय् तकं तैनाथ यानातःगु दु । पाकिस्तानी सेनाय् थौकन्हय् ४,००० म्ह मिसापिं सैनिक दु । वंगु न्यादंनिसें आपालं मिसात पाकिस्तानी सेनाय् दुहांवगु खँ धाःगु दु ।",https://www.nepalmandal.com/content/19622.html
175,मुम्बइलय् फोटो पत्रकारया मंकाः बलात्कार ,"Sat Aug 24, 2013  12:31 am","मुम्बइलय् नीनिदँया छम्ह मिसा फोटो पत्रकारयात न्याम्ह मिजंतय्‌सं बलात्कार याःगु खः । मुम्बइया छगू टेक्सटाइल कारखानाय् फोटो कायेत वंम्ह उम्ह पत्रकारयात बिहिवाः बहनी बलात्कार याःगु खः । घटना लिपा उम्ह मिसायात अस्पताल भर्ना याःगु खःसा आः वया स्वास्थ्यस्थिति सुधारया अवस्थाय् दुगु धाःगु दु । प्रहरीया छानविन लिपा शुक्रवाः शंकास्पद छम्हेसित ज्वंगु दु । लुमंकेबहःजू, वंगु डिसेम्वरय् तिनि दिल्लीइ छम्ह मिसाया मंकाः (सामुहिक) बलात्कार जुयाः उम्ह मिसा वासः याकुयाकुं मदुगु खः । (किपा - बलात्कार लिपा जुयाच्वंगु प्रहरी छानविन)",https://www.nepalmandal.com/content/19762.html
176,"हजय् सीपिनिगु ल्याः म्हाेतिं ७१७, स्वम्ह नेपाःमि नं मन्त ","Fri Sep 25, 2015  5:16 am",साउदी अरबया मक्काया हजय् जूगु भागदौडय् लानाः सीपिनि ल्याः म्हाेतिं नं ७१७ थ्यंगु दुसा ८६३ मल्याक घाःपाः जूगु दु । सीपिं मध्यय् स्वम्ह नेपाःमि नं लाःगु दु । मीना धैगु थासय् शैतानयात ल्वहतं कयेकेगु क्रमय् थुगु घटना जूगु खः । मक्काय् निवाः न्ह्यः तिनि जूगु क्रेन दुर्घटनाय् १११ म्ह मनू सीगु खः ।,https://www.nepalmandal.com/content/20245.html
177,अमेरिका विश्वया हे दक्कले अप्वः कोरोना भाइरस संक्रमित देश ,"Fri Mar 27, 2020  7:12 am","अमेरिका विश्वया हे दक्कले अप्वः कोरोना भाइरस संक्रमित देश जूगु दु । थ्व समाचार तयार याःगु ईतक ८५३२७ म्ह मनू  कोरोना भाइरसं संक्रमित जूगु दुसा १३०५ मनूत मदये धुंकूगु दु । आःतक विश्वया एक सय ९ण् देशय् न्यनेधुंकूगु कोरोना भाइरसका कारण पाँच लाख ३४ हजार ३ सय ७५ म्ह मनू संक्रमण जुइधुंकूगु नं पुष्टि जूगु दु । गुकिइ एक लाख, १९ हजार ९ सय ७८ म्ह लने धुंकूगु दुसा २४ हजार व ७२ म्ह मदये धुंकूगु दु ।",https://www.nepalmandal.com/content/20282.html
178,सामाजिक दूरी अवज्ञा याःपिन्त सिंगापुरय् खुलातक जेल ,"Wed Apr 1, 2020  4:30 am",कोरोनाभाइरस संक्रमणया इलय् सिंगापुरया सरकारं घोषणा यानातःगु सामाजिक दुरी कायम मयाःपिन्त खुला तक जेलय् कुने फइगु जूगु दु । अनया स्वास्थ्य मन्त्रालयं जारी याःगु सुचं दुने थ्व खँ न्ह्यथनातःगु दु । जारी सुचं कथं छेंपिने छम्ह मनू व मेम्ह मनूया दथुइ छगू मिटरया दुरी कायम मयाःपिन्त व स्कूल व ज्यायापिने झिम्ह स्वयां यक्व मुनीपिन्त झिद्वः सिंगापुर डलर च्यागू लाख न्यय्द्वः नेपाली ध्यबा बराबरया जरिवाना यायेगु अथवा खुलातक जेलय् कुनेगु अथवा नितां यायेफइगु धयातःगु दु । सरकारं लकडाउन धकाः घोषणा यानातःगु इलय् म्वायेक म्वायेकं छेँनं पिहां वनीपिन्त नं थ्व नियम लागू जुइगु खँ सुचनय् न्ह्यथनातःगु दु । सिंगापुरय् आःतक ९२६ म्ह कोरोणा संक्रमण पुष्टि जूगु दुसा स्वम्ह मनू मदये धुंकूगु दु ।,https://www.nepalmandal.com/content/20292.html
179,अमेरिकाय् निगू लख मनूत मदइगु आशंका ,"Mon Mar 30, 2020  9:15 pm",अमेरिकाया चर्चित संक्रामक रोग विशेषज्ञ डाक्टर एन्थोनी फाउचीं अमेरिकाय् कोरोना भाइरसया हुनिं  छगू लखंनिसें निगूलखतक सिइफुगु धाःगु दु । डा. फाउचीं कोरोना संक्रमण अप्वयाच्वंगु क्रमको आधारमा सीएनएनलिसे खँ ल्हासें थुगु खँ धाःगु खः । अमेरिकाय् जक छगू लख ४३ हजार स्वयां अप्वः मनू कोरोना भाइरसपाखें संक्रमित जूगु दुसा २६०० म्ह स्वयां अप्वः मनूत मदये धुंकूगु दु । सेन्टर फर डिजीज कन्ट्रोल एन्ड प्रिभेन्शनया कथं अमेरिकाय् २०१० निसें दँय्दसं सीजनल फ्लूपाखें १२ हजार निसें ६१ हजार मनूत मदया च्वंगु दु । कोरोना भाइरसपाखें मदइपिनि ल्याः फ्लूपाखें मदइपिं स्वयां यक्व गुणा अप्वः खनेदु । ज्याथ जिथिपिं मध्यय् कोरोना भाइरसं मदइपिं फ्लू स्वयां ६ गुणा अप्वः जूगु धाःगु दु ।,https://www.nepalmandal.com/content/20286.html
180,अमेरिकाय् २ लाख ४० हजारतक सिइफुगु व्हाइट हाउसया अनुमान ,"Wed Apr 1, 2020  5:09 am","हलिमय् दक्कले अप्वः कोरोना भाइरस संक्रमण अप्वःगु देय् संयुक्त राज्य अमेरिकाय् २ लाख ४० हजारतक कोरोना भाइरसया कारणं सिइफुगु धाःगु दु । व्हाइट हाउसया आयोजनाय् याःगु पत्रकार सम्मेलनय् राष्ट्रपति डोनाल्ड ट्रम्पं थ्व खँ न्ह्यथंगु खः । राष्ट्रपति ट्रम्पं आः वइगु बाःछि अमेरिकाय् संक्रमण जूपिं व सिइपिं अप्वइगु खँ धाःगु दु । अमेकिाय् कोरोना भाइरसया संक्रमण पनेत सामाजिक दूरीया निर्देशन अप्रिल ३० तक अप्वयेकूगु दु । आःतक अमेरिकाय् १ लाख ८६ हजार व ४६ म्ह मनू कोरोना भाइरसपाखें संक्रमित जूगु दुसा ३८०७ म्ह मनू सिइ धुंकूगु दु । थुकिइ मध्यय् न्यूयोर्क राज्यय् दक्कले अप्वः अर्थात ७५,७९५ म्ह संक्रमण जूगु दुसा १५५० म्ह मनू सिइ धुंकूगु दु ।",https://www.nepalmandal.com/content/20293.html
181,बेलायतया प्रम बोरिस जोन्सन आइसीयूलय् ,"Tue Apr 7, 2020  1:33 am",कोरोना भाइरस संक्रमण जुयाच्वंम्ह बेलायतया प्रम बोरिस जोन्सनया स्वास्थ्य स्थिति स्यना वनेवं वयात आः आइसीयूलय् सारे याःगु दु । जोन्सनयात गुगु नं इलय् भ्यान्टिलेटर मालेफु धकाः वयात आइसीयूलय् यंगु धाःगु दु । लण्डनया स्थानिय ई कथं आइतवाः अनया सेन्ट थोमस अस्पतालय् जोन्सनयात भर्ना याःगु खः । थ्वया न्ह्यः कोरोना संक्रमण खनेदगुलिं छवाःतक व आइसोलेसनय् च्वंगु खः । अस्पतालय् तयाततं हे स्वास्थ्यस्थिति स्यनावंगुलिं आः आइसीयूलय् सारे याःगु खः ।,https://www.nepalmandal.com/content/20306.html
182,बेलायतं चीनपाखें न्याःगु टेस्टिङ किटं ज्या मबिल ,"Fri Apr 17, 2020  5:35 am",बेलायतं चीनया निगू कम्पनीमार्फत कोभिड १९ जाँचया लागि धकाः न्याःगु टेस्टिङ किटं ज्या मयाःगु ठहर याःगु दु । बेलायतं सोह्र लख पाउण्ड खर्च यानाः व सामान न्याःगु खः । बेलायतं अलटेष्ट बायोटेक व बन्डफो बायोटेक नांया कम्पनीपाखे उगु किट न्याःगु खः । उगु कम्पनीं स्वास्थ्य सुरक्षाया दक्वं मापदण्डहरु पूवंकागु धाःसां किटं बेलायतय् ज्या मबिइवं उकिया आलोचना शुरु जूगु दु । छुं ई न्ह्यः जक न्याःगु उगु सामान गुणस्तर मदुगु जूगुलिं दक्वं सामान हे लित बिइगु धकाः बेलायत सरकारं क्वःछिगु दु ।,https://www.nepalmandal.com/content/20319.html
183,चिकंया भाः  कुहां वनाः ऋणात्मक ,"Tue Apr 21, 2020  3:31 am",अमेरिकाय् कच्चा चिकंया भाः इतिहासय् हे न्हापांगु खुसिइ शून्यं स्वयां कुहां वनाः ऋणात्मक जूगु दु । अमरीकी चिकंया बेञ्जमार्क माने यानातःगु वेस्ट टेक्सस इन्टरमीडिएट (WTI) या भाः कुहां वनाः ऋणात्मक जूगु खः । कच्चा चिकंया माग म्हो जूगु व चिकं स्वथनेगु स्टोरेजया अभावं चिकंया भाः कुहांवंगु खः । कोरोनाभाइरसया संक्रमणं यानाः चिकं उपभोग मजुयाः कच्चा चिकं स्वथनेगु थाय्या अभाव ब्वलंगु दु । थबले हे रसिया व साउदी अरवं माःगु स्वयां यक्व चिकं आपूर्ति याःगु दु । थुकिंया हुनिं मे महिनाय् जुइगु चिकंया डेलिभरी भाः ऋणात्मक जूगु दुसा जून महिनाय् जुइगु डेलिभरी भाः नं तसकं म्हो थ्यंगु दु ।,https://www.nepalmandal.com/content/20326.html
184,नेपालय् धुँ संरक्षणया लागि डिक्याप्रिओपाखें ३० करोड तका ग्वहालि ,"Sun Nov 24, 2013  10:59 am",नांजाःम्ह हलिउड अभिनेता लियोनार्डो डिक्याप्रि‌ओं नेपालय् धुँया संरक्षणया लागि नेपाली ३० करोड तका (३० लाख अमेरिकी डलर) ग्वहालि याःगु दु । थःगु संस्था मार्फत डिक्याप्रिओं वर्ल्ड वाइल्डलाइफ फण्डयात थुगु ग्वहालि याःगु खः । नेपालय् बिइगु ग्वहालि ध्यबा सन् २०२२ दुने धुँया संख्या दुइ गुणा अप्वयेकेगु लागि छ्यलीगु धाःगु दु । वंगु मे महिनाय् डिक्याप्रिओं न्यूयोर्कय् छगू लिलाम ज्याझ्वः यानाः चन्दा म्हःगु खः ।,https://www.nepalmandal.com/content/19855.html
185,भारतीय मूलया मिसा न्हापांगु खुसिइ मिस अमेरिका ,"Mon Sep 16, 2013  1:20 pm","आयतबाः बहनी जूगु कासाय् मिस न्यूयोर्क नीना डावूलुरी मिस अमेरिका घोषणा जूगु दु । भारतीय मूलया मिसा मिस अमेरिका घोषणा जूगु थ्व न्हापांगु खुसिइ खः । अमेरिकाया ४९ राज्यया मिसातय्‌त लिफ्याना मिस अमेरिकाया ताज पुइधुंकाः पत्रकारतलिसे खँ ल्हासें नीनां थुगु संगठनं विविधता स्वीकारे याःगुलिं थः तसकं लय् तायागु खँ कन । मेखे भारतीय मूलया मिसा मिस अमेरिका घोषणा जुइवं ट्वीटर लगायतया सोसल मेडिया साइटय् नीना बारे नकारात्मक खं व्यापकता काःगु दु । अरवया मिसा मिस अमेरिका घोषणा जुल, नीना अलकाइदाया दुजः खः धैगु थेन्याःगु खँ ट्वीटरय् व्यापक जुयाच्वंगु दु ।",https://www.nepalmandal.com/content/19798.html
186,गुगलं लेनोभोयात मोटोरोला मिल ,"Thu Jan 30, 2014  3:49 am",टेक्नोलोजी कम्पनी गुगलं थःगु मोटोरोला मोबाइल फोन शाखा चिनिया कम्प्यूटर कम्पनी लेनोभोयात २.९ बिलियन डलरं म्यूगु दु । सन् २०१२ य् गुगलं मोटोरोला फोन कम्पनी १२.५ बिलियन डलरं न्याना काःगु खः । मोटोरोला शाखा म्यूसां एन्ड्रोइड व ट्याब्लेट सफ्टवेयरया पेटेन्ट गुगलं थःके हे तयेगु धाःगु दु । थ्व बाहेक करिव २००० पेटेन्ट धाःसा लेनोभोया सर्वाधिकारय् वनीगु जूगु दु ।,https://www.nepalmandal.com/content/19919.html
187,निया स्याञ्चेज जुल मिस युएसए २०१४ ,"Mon Jun 9, 2014  11:23 am","लस भेगस, नभादा राज्यया निया स्याञ्चेज थुगु दँया मिस युएसए जुइत ताःलाःगु दु । मय्‌जु स्याञ्चेज तेक्वान्डो कासाया ब्लाक बेल्ट कासामि खः । स्याञ्चेज २४ दँयाम्ह खः ।",https://www.nepalmandal.com/content/20054.html
188,जर्मनीं त्याकल विश्वकप ,"Mon Jul 14, 2014  3:21 am",१ - ० या गोल अन्तरय् विश्वकप फुटबल २०१४ जर्मनी देशं त्याकूगु दु । नियमित ९० मिनेटया कासाय् निगुलिं देशपाखें गोल याये मफयेवं ३० मिनेटया ई तंगु खः । कासाया ११३ गू मिनेटय् जर्मनीया कासामि मारियो गत्जें गोल यायेवं थुगु कासा जर्मनीं त्याकूगु खः । थ्वयालिसे जर्मनी प्यकःतक विश्वकप त्याकूगु स्वंगूगु देश जूगु दु । थ्वया न्ह्यः ब्राजिलं न्याकः व इटलीं प्यकः विश्वकप फुटबल त्याके धुंकूगु दु ।,https://www.nepalmandal.com/content/20083.html
189,मार्क जकरवर्ग गुगल संस्थापकत स्वयां तःमि ,"Sat Jul 26, 2014  5:05 am",फेसकुया संस्थापक मार्क जगरवर्ग गुगलया संस्थापकत स्वयां तःमि जूगु दु । थुगु महिनाय् फेसबुकया शेयरया भाः अप्वः जुजुं वनेवं जकरवर्ग नं तःमि जूगु खः । बिहिबाःतक जकरवर्गया कूल सम्पति ३३.३ विलियन डलर थ्यंगु दु जव कि गुगलया संस्थापक ल्यारी पेजया सम्पति ३३.२ विलियन डलर व सर्गे ब्रिनया सम्पति ३२.९ विलियन डलर आँकलन जूगु दु । शुक्रवाः फेसबुकया शेयर ७५ डलरय् कारोबार जूगु खः । यदि फेसबुकया शेयर २०० थ्यन धाःसा जकरवर्ग बिल गेट्स व कार्लोस स्लिमयात लिफ्यानाः विश्वया हे दक्कले तःमिम्ह मनू जुइ ।,https://www.nepalmandal.com/content/20098.html
190,माइक्रोसफ्टं १८ हजार कर्मचारी लिकाइगु ,"Fri Jul 18, 2014  12:00 am",नांजाःगु सफ्टवेयर कम्पनी माइक्रोसफ्टं विश्वभरी यानाः १८ हजार कर्मचारी लिकाइगु जूगु दु । थ्व ल्याः धैगु माइक्रोसफ्टया कूल कर्मचारीया १५ प्रतिशत खः । माइक्रोसफ्ट या हे इतिहासय् थुलिमच्छि कर्मचारी लिकायेत्यंगु थ्व न्हापांगु खुसिइ खः । माइक्रोसफ्टं थःगु प्राथमिकता डेस्कटप कम्प्युटिङ पाखें क्लाउड व मोबाइल कम्प्युटिङय् यंकेत व थःगु ज्या अझ सुचारु रुपं न्ह्याकेत कर्मचारीत लिकयाः ज्या न्ह्याकेत्यंगु धाःगु दु । माइक्रोसफ्टं लिकायेत्यंपिं १८ हजार कर्मचारीत मध्यय् करिव १२ हजार कर्मचारीत फोन कम्पनी नोकियापाखेया कर्मचारीत जुइगु धाःगु दु । वंगु अप्रिल महिनाय् माइक्रोसफ्टं नोकिया न्यानाकाःगु खः ।,https://www.nepalmandal.com/content/20089.html
191,हलिमया ल्होम्ह मनू रिकी मन्त ,"Sat Aug 23, 2014  11:03 am","एजेन्सी/ हलिमया हे दकले ल्होंम्ह मनूया धलखय् लाःम्ह रिकी नापुती मन्त । एजेन्सीयाकथं प्यसः किलो तौल दुम्ह स्वीगुदँया रिकी वंगु न्ह्यदँ न्ह्यःनिसें लासाय् लानाच्वंगु खः । माःगु स्वयाः आपालं नसा नयेगु बानीया हुनिं रिकी मदुगु न्ह्यथंगु दु । वयात जहान चेरिलं नकतिनिम्ह मचायात बिचाः यायेथें यानाः बिचाः यानाः वयाच्वंगु खः । रिकी हलिमया दकले ल्होंपिं झिम्हम्ह मनूमध्ये खुम्हम्ह मनू तयातःगु थाय् गुआमय् च्वना वयाच्वंगु खः । रिकीयात चिकित्सकं नसा नयेगुलिइ म्हो यायेत व थःगु तौल म्हो यायेत इलय् ब्यलय् सुझाब बियाः वयाच्वंगु खः । तर, वयागु म्हधिकलय् खासै कमी वःगु मदु, उकिं रिकी तनावय् लानाः वयाच्वंगु खःसा गैस्ट्रीकया सर्जरीया नितिं अमेरिकाया टेक्सासमा छम्ह मिसा एन्जी फ्लोर्सथाय् नं वंगु खः । अनंलिपा वयागु बजन ८० किलोग्रामतक्क म्हो जूगु नं खः । सर्जरीया हुनिं वयागु प्वा ८० प्रतिशत म्हो जूगु खः । अझ दुःखया खँ थःगु म्हधिकःयात म्हो मयाःगु हे हुनिं लिपावना रिकी व चेरिलया स्वापू नापं त्वाःदगु नापं न्ह्यःथंगु दु । अनंलिपा याकःचा जूम्ह रिकी वासःया माध्यमं जक म्वानाः वयाच्वंगु खः ।",https://www.nepalmandal.com/content/20108.html
192,युक्रेनय् संकट : ,"Thu Aug 28, 2014  6:13 pm","एजेन्सी/ रुस समर्थित पृथकतावादी नेतातय्सं पूर्वी युक्रेनमा स्वद्वःनिसें प्यद्वः रसियन नागरिकत क्रमबद्ध रूपं ल्वापुइ दुगु न्ह्यःथंगु दु । उगु ल्वापुइ आपालं पूर्व जागिरदारपिं लिसे छुं ई न्ह्यःजक जागिर त्वःतूपिं कर्मचारीपिं दुगु अलेक्जेन्डर जार्खचेनकों छगू रुसी टेलिभिजनयात न्ह्यःथंगु दु । वय्कलं विद्रोहीतय्सं युक्रेनया मू शहरलिक्क दुगु केन्द्रीय बन्दरगाह नियन्त्रणय् कायेगु नापं न्ह्यःथंगु दु । रिपोर्टय् बियातःगु जानकारीकथं उमिसं नोभोजोभ्स्क शहर व अनया बन्दरगाह नियन्त्रणय् काःगु बीबीसीं न्ह्यःथंगु दु । रुसी जनसमूहं सीमाना पार यानाः आक्रमण यानाच्वंपिं विद्रोहीतय्त ग्वाहालि याःगु द्वपं नापं ब्यूगु दु तर, मस्कों ल्वाभःधारी विद्रोहीतय्त जनतां ग्वाहालि याःगु धइगु खँया खण्डन याःगु दु । रुसं युक्रेनी फोर्सयात डोनेट्स व लुहानस्क शहरपाखें अझ उत्तरपाखे ख्यानाः छ्वयेत स्वःगु शंका याःगु दु । थुखे जर्मन चान्सलर एञ्जेला मार्केलं रुसी राष्ट्रपति भ्लादिमिर पुटिनं लिपांगु अवस्थाया रिर्पोटबारे प्रष्ट यायेत इनाप याःगु दु । अथेहे फ्रान्सेली राष्ट्रपति फ्रान्सिको होल्याण्डं रुसी सेना युक्रेनय् दत्तले बांमलाइगु न्ह्यःथंगु दु ।",https://www.nepalmandal.com/content/20134.html
193,"इजिप्टय् ""कू"", मोर्सी सेनाया हिरासतय् ","Thu Jul 4, 2013  3:14 pm",इजिप्टया सेनां देशया संविधान निलम्बनया घोषणा यासें राष्ट्रपति मोहम्मद मोर्सीयात पदं चीकूगु दु । सेना प्रमुख अब्दुल फत्तह अल सिसीं टेलिभिजनपाखें सम्बोधन यासें संवैधानिक अदालतया मुख्य न्यायधिस अदली मन्सुरं न्हूम्ह राष्ट्रपतिया चुनाव मजूतले सत्ता कायेगु घोषणा याःगु दु । देशया संकट ज्यंकेत वा सैन्य हस्तक्षेप नितिं तयार जुइत धयादिसें राष्ट्रपतियात बिउगु ४८ घौया अल्टिमेटम क्वचायेवं सेनां उकथं पलाः ल्ह्वंगु खः । थःगु सम्बोधनय् सेना प्रमुख सिसीं राष्ट्रपति मोर्सी इजिप्टया नागरिकया माग पूवंकेत ताःमलाःगु धासें देशया बहुमतया आह्वान विरुद्ध सेना म्हुतु व मिखा बन्द याना च्वनेमफइगु जूगुलिं हस्तक्षेत यायेमाःगु धयादिल । सेनां राष्ट्रपति मोर्सीया नापनापं वय्कःया फ्रिडम एण्ड जस्टिस पार्टीया शीर्ष नेतायात बन्दी याःगु दु । सेना प्रमुखया सम्बोधन लिपा मुस्लिम ब्रदरहुडया स्वामित्वय् दुगु टेलिभिजन बन्द याकूगु व मिश्र ट्वान्टीफाइभ च्यानलया व्यवस्थापकयात नं ज्वंगु अन्तराष्ट्रिय सञ्चारमाध्यमं न्ह्यथंगु दु । सुरक्षा फौजं अल जजिराया इजिप्ट टेलिभिजन च्यानल मुबासेर मिश्रय् छापा मारेयाःगु नापं आपालं ज्यामितय्त ज्वंगु दु । राष्ट्रपति मोर्सीं सेनाया पलाःयात सैन्य कू धकाः कुंखिउगु दु । मोर्सीया राजीनामाया माग याना वयाच्वंपिं प्रदर्शनकारीतसें लसता प्वंकूगु दुसा समर्थकतय्सं विरोधी व सेनाया न्ह्यःने क्वमछुइगु धाःगु दु । सेनां राजधानी कायरो नियन्त्रणय् काःगु दु ।,https://www.nepalmandal.com/content/19639.html
194,म्याराडोनायात अमेरिकां भिसा मब्यू ,"Fri Jul 19, 2013  11:11 pm",फलोरिडाय् थःगु विदा माने यायेगु प्लान दयेका तःम्ह म्याराडोनायात अमेरिकां भिसा बिइगु अस्वीकार याःगु दु । अर्जेन्टिनया नांजाःम्ह कासामि डिएगो म्यारोडोनां तःगु भिसा आवेदनयात दुबईस्थित अमेरिकी दुतावासं अस्वीकृत याःगु खः । म्याराडोनायात भिसा मबिइगुलिइ राजनीतिक कारण दुगु खँ अन्तर्राष्ट्रिय समाचार संस्थातय्‌सं धाःगु दु । अमेरिकाया दुस्मन धकाः म्हस्यूपिं नेतापिं फिडेल क्यास्ट्रो व हुगो चाभेज म्याराडोनाया सतीपिं पासापिं खः । इमिसं वारम्वार अमेरिका विरोधी ज्या याना वयाच्वंगु व इपिं निम्हं नेतातय्त म्याराडोनां सर्मथन याना वयाच्वंगु दु ।,https://www.nepalmandal.com/content/19672.html
195,रोहानी इरानया न्हूम्ह राष्ट्रपति ,"Sun Jun 16, 2013  9:03 am",इरानया राष्ट्रपतिइ सुधारवादी नेता हसन रोहानी त्याःगु दु । थ्यंमथ्यं ३ गू करोड ६८ गू लख मत कयाः रोहानी राष्ट्रपतिइ त्याःगु खः । थ्व नापनापं रोहानीं राष्ट्रपति मोहम्मद अहमदिनेजादयात प्रतिस्थापन याःगु दु । इरानया संविधान कथं ५० गू प्रतिशत स्वयां अप्वः मत प्राप्त यायेवं रोहानीयात विजयी घोषणा याःगु खः । रोहानीइ राष्ट्रपतिइ निर्वाचित जुइवं अमेरिकां परमाणु ज्याझ्वःया विषयस तप्यंक वार्ता यायेत तयार दुगु न्ह्यथंगु दु । तर अमेरिकां रोहानीयात औपचारिक भिन्तुना धाःसा मबिउनिगु नं बिबिसीं न्ह्यथंगु दु ।,https://www.nepalmandal.com/content/19626.html
196,बेलायती राजकुमारया काय् बुल ,"Tue Jul 23, 2013  5:44 am",बेलायती राजकुमार विलियम व केट मिडल्टनया सोमवाः सनिलय् काय् बूगु दु । बेलायतया लण्डन अस्पतालय् न्हिनय् ४:२४ ताः इलय् इमि काय् बूगु खः । मचाया ग्यसु ८ पाउण्ड व ६ ‌औश दुगु व मां काय् निम्हेसियां स्वास्थ्य बांलाःगु धाःगु दु । मचा बूगुया खबर ट्वीटरपाखें न्हापालाक्क पिहांवःगु खःसा केन्सिङटन प्यालेसपाखें प्रेश विज्ञप्ति नं पिदंगु दु ।,https://www.nepalmandal.com/content/19676.html
197,स्पेनय् जूगु रेल दुर्घटनाय् ७७ म्ह सित ,"Thu Jul 25, 2013  9:25 pm",स्पेनया सान्टियागो डे कोम्पोस्टेला शहरया पिने गालिसिया क्षेत्रय् बुधवाः चान्हय् जूगु छगू रेल दुर्घटनाय् लानाः म्होतिं ७७ म्ह सीगु दु । उगु दुर्घटनाय् मेपिं १४३ म्ह मनूत घाःपाः जूगु अधिकारीतसें विहिवाः न्ह्यथंगु दु । दुर्घटना जूगु उगु रेलपाखें ७३ म्हेसिगु सीम्ह तत्काल हे लिकाःगु खःसा ४ म्हेसिगु अस्पतालय् वासः यायेगु झ्वलय् सीगु खः । उत्तर पश्चिम क्षेत्र गालिसियाया सान्टियागो डे कोम्पोस्टेला स्टेशनपाखे उच्चगतिइ वःगु उगु रेल अकस्तमात लिगं पिहांवनाः दुर्घटना जूगु खःसा उगु रेलय् कर्मचारीतलिसें २१८ म्ह यात्रुत च्वनावनाच्वंगु समाचारय् न्ह्यथनातःगु दु । उगु रेल दुर्घटना लिपा तसकं सः पिहांवःगु प्रत्यक्षदर्शीतसें धाःगु दु ।,https://www.nepalmandal.com/content/19686.html
198,द्वन्दया झ्वलय् रासायनिक ल्वाभःया छ्यलाबुलायात कयाः वार्ता जुइगु ,"Thu Jul 25, 2013  9:40 pm",सिरियाय् न्ह्यानाच्वंगु द्वन्दया झ्वलय् रासायनिक ल्वाभःया छ्यलाबुला जूगु धइगु विषयस वार्ता यायेग नितिं संयुक्त राष्ट्र संघीय दूत विहिवाः सिरिया थ्यंगु दु । राष्ट्र संघया निम्ह दूत सिरियाया राजधानी दमास्कस थ्यंगु थी थी अन्तराष्ट्रिय समाचार संस्थां न्ह्यथंगु दु । रासायनिक ल्वाभः छ्यलाबुला सम्बन्धि अध्ययन यायेगु नितिं सिरिया थ्यंपिं स्वीडेनया बैज्ञानिक अके सेल्सटोम व संयुक्त राष्ट्र संघया निशस्त्रीकरण सम्बन्धि ज्याझ्वःया प्रमुुख एन्जेला कानें हिंसाया झ्वलय् सरकारी सेनां छ्यःगु ल्वाभलय् रासायनिक नापं घातक बस्तुया छ्यलाबुलायात कयाः अनुसन्धान याइ । सिरियाया प्रतिपक्षी विद्रोहीतसें थ्यंमथ्यं २८ ला न्ह्यःनिसें न्ह्यानाच्वंगु हिंसात्मक आन्दोलनया झ्वलय् अनया सेनां रासायनिक बस्तु तयातःगु घातक ल्वाभः छ्यलाच्वंगु जानकारी बिउगु खः । सिरियाय् सन् २०११ या मार्च महिनानिसें राष्ट्रपति बसार अल असदया राजीनामाया माग यासें न्ह्याःगु शान्तिपूर्ण आन्दोलन आः धाःसा गृहयुद्धय् परिणत जुइधुंकूगु दु । आन्दोलनया झ्वलय् थ्यंमथ्यं छगू लख स्वया. अप्वः मनूत सीधुंकूगु दुसा द्वलंद्वः नागरिक बेपत्ता व उलिहे ल्याखय् घाःपाः जूगु न्ह्यथंगु दु । सिरियाय् जुयाच्वंगु रक्तपात दिकेगु नितिं वइगु महिनाय् जेनेभाय् शान्ति सम्मेलन याइगु जूगु दुसां उकिया नितिं तिथि धाःसा अझं क्वःछिउगु मदुनि ।,https://www.nepalmandal.com/content/19687.html
199,काश्मिरय् न्याम्ह भारतीय सैनिकया हत्या ,"Tue Aug 6, 2013  9:47 pm",भारत अधिनस्थ काश्मिरया छगू सैनिक चौकी पाकिस्तानी सैनिकं सोमवाः चान्हय् न्याम्ह भारतीय सैनिकयात स्याःगु भारतीय अधिकारीतसें न्ह्यथंगु दु । पाकिस्तानी सैनिकं प्रत्यक्ष कथं भारतीय सैनिक चौकी आक्रमण यानाः न्याम्ह भारतीय सैनिकतय्त स्यानाबिउगु वरिष्ठ सैनिक अधिकारीयात उद्दृत यासें एएफपी समाचार संस्थां न्ह्यथंगु दु । उगु आक्रमण प्रान्तीय राजधानी श्रीनगर स्वयां निसः किलोमिटर तापाक्क लाःगु क्षेत्रय् जूगु धाःगु दु । थुकियात सोमवाः चान्हय् हे भारतीय रक्षा मन्त्रालयं पुष्टि यायेधुंकूगु दु । पाकिस्तानं भारतलिसे हाकनं शान्ति वार्ताया प्रस्ताव तःगु छन्हु लिपा हे उकथंया आक्रमण जूगु खः । थ्वहे दथुइ पाकिस्तानं धाःसा पाकिस्तानी सैनिकपाखें भारतीय सैनिक स्याःगु समाचारयात अस्वीकार याःगु दु । पाकिस्तानी सैनिकं मंगलवाः छगू विज्ञप्ती पिथसें उगु हत्याया समाचारया खण्डन याःगु दु ।,https://www.nepalmandal.com/content/19724.html
200,इजिप्टय् लच्छिया नितिं आपतकालिन घोषणा ,"Wed Aug 14, 2013  9:55 pm",इजिप्टय् सुरक्षायात ध्यानय् तयाः लच्छिया नितिं संकटकालया घोषणा याःगु दु । इजिप्टय् लच्छितकया नितिं राष्ट्रपति ज्याकुथियात उद्घत यासें बिबिसीं न्ह्यथंगु दु । थ्वहे झ्वलय् इजिप्टया पुलांम्ह राष्ट्रपति मोहम्मद मोर्सीया समर्थनय् प्रदर्शन यानाच्वंपिं प्रदर्शनकारीतय्त सुरक्षाकःमितसें याःगु कारवाही लानाः २३ म्ह सीगु दु । मोर्सीया पार्टी मुस्लिम ब्रदरहुडया कार्यकर्तातसें राजधानी कायरोय् थी थी शिविरया स्थापना यानाः बिरोधयात निरन्तरता बियाच्वंगु खःसा शिविर चीकेगु नितिं सुरक्षा निकायं बिउगु उजं हाचांगाःगु धासें सुरक्षाकःमिं अश्रुग्याँस छ्यलाः मनूत चीकेत स्वःगु खः । थ्वहे झ्वलय् ब्रदरहुदया कार्यकर्ता व वर्तमान सरकारया समर्थकत दथुइ ल्वापू जूगु खः । उगु ल्वापुइ आपालं मनूत घाःपाः जूगु धाःगु दु । इजिप्टय् वंगु जुलाइ ३ तारिखय् अनया सैनिकं पुलांम्ह राष्ट्रपति मोर्सीयात अपदस्थ याःगु खःसा मोर्सीयात त्वःतेत माग यासें वंगु जुलाइ ३ तारिखनिसें हे प्रदर्शन यानावयाच्वंगु खः । उगु प्रदर्शनय् निसः त्या स्वयां अप्वः मनूत सीधुंकूगु दु । वंगु वालय् जक संयुक्त राष्ट्र संघया मूछ्याञ्जे बान कि मुनं पुलांम्ह राष्ट्रपतियात त्वःतेत व वार्ताया माध्यमपाखें प्रजातन्त्रया बहालिया नितिं न्ह्यज्यायेत इनाप यानादीगु खः ।,https://www.nepalmandal.com/content/19746.html
201,बर्लुस्कोनीयात दच्छि जेलय् कुनेगु फैसला ,"Thu Mar 7, 2013  6:38 pm",इटालीया पुलांम्ह प्रधानमन्त्री सिल्भियो बर्लुस्कोनीयात गैरकानूनी फोट ट्यापिंगया द्वपनय् दच्छि जेलय् तयेगु सजाँय न्यंकूगु दु । प्रहरीं टेप याःगु बिमा कम्पनीया प्रमुख व पियरो फ्यासिनो दथुइ जूगु खँल्हाबँल्हा थः किजाया पत्रिकाय् पूवंक पिथंगु द्वपं बियातःगु दु । फ्यासिनो बर्लुस्कोनीया राजनीतिक प्रतिद्वन्दि नापं इटालीया दक्कलय् तःधंगु सेन्टर लेफ्ट पार्टीया नेता खः । बर्लुस्कोनीं वइगु वालय् मेगू निगू मुद्दाय् सजाँय फयेमालीगु धाःगु दु । ट्याक्स छलेयाःगु व नाबालिग यौनकःमितलिसे शारीरिक स्वापू तयेत धेबा बिउगु द्वपनय् फैसला वइगु अनुमान याःगु दु । लिपांगु दँय् बर्लुस्कोनीयात कर छलिया द्वपनय् दच्छिया सजाँय न्यंकूगु खःसा थुकिया बिरुद्ध बर्लुस्कोनीं अपील तकं याःगु खः ।,https://www.nepalmandal.com/content/19487.html
202,ओबामां पुटिनलिसे नापमलाइगु ,"Thu Aug 8, 2013  6:51 pm",एडवर्ड स्नोडेनयात शरण बीगु रुसया क्वःछिनायात कयाः असन्तुष्ट जुयाच्वनादीम्ह अमेरिकी राष्ट्रपति बाराक ओबामां रुसया राष्ट्रपति भ्लादिमिर पुटिनलिसे नापलायेगु ज्याझ्वः रद्द याःगु दु । अथेखःसां राष्ट्रपति ओबामा 'जी २० इकोनोमिक टक'य् धाःसा ब्वतिकाइगु ह्वाइटहाउसं न्ह्यथंगु दु । अमेरिकाया गोप्य सूचं पितहःगु द्वपं लानाच्वंम्ह स्नोडेनयात रुसय् शरण बीगु क्वःछिनायात कयाः ओबामां दुःख प्वंकूगु दु । वय्कलं कानूनयात हाचांगायाः देशयात घात याःम्ह मनूयात कयाः याःगु क्वःछिनां सुं नं लय्तायेमफइगु धाःगु दु । अमेरिकी नागरिक स्नोडेनयात रुसं वंगु वालय् जक रुसय् दच्छिया नितिं राजनीतिक शरण बीगु धाःगु खः । स्नोडेनयात अमेरिकाया गोप्य ज्याझ्वःया विषयस विस्तृत विवरण पितहःगु द्वपं लानाच्वगु खः । स्वीदँ दुम्ह स्नोडेनयात अमेरिकाय् गम्भिर फौजदारी द्वपं बियातःगु खःसा अमेरिकां तःक्वःमछि इनाप याःसां नं रुसं स्नोडेनयात लःल्हायेत अस्वीकार याःगु खः ।,https://www.nepalmandal.com/content/19734.html
203,मण्डेला हाकनं अस्पताल भर्ना ,"Thu Mar 28, 2013  8:43 pm",दक्षिण अफ्रिकाया पुलांम्ह राष्ट्रपति नेल्सन मण्डेलायात हाकनं अस्पताल भर्ना याःगु दु । स्वँय् संक्रमण जूगु खनेदयेवं ९४ दँया मण्डेलायात बुधवाः चान्हय् अस्पताल भर्ना याःगु खः । मण्डेला लिपांगु निदँय् अस्पताल भर्ना जूगु थ्व प्यक्वःखुसी खः । स्वँय् संक्रमण जूगु व खाइप्वःचाय् पत्थरी खनेदयेवं वंगु डिसेम्बरय् नं मण्डेलायात अस्पताल भर्ना याःगु खः । रंगभेदी आन्दोलनया न्ह्यलुवाः मण्डेलायात दक्षिण अफ्रिकाया अबु कथं हनातःगु दु । दक्षिण अफ्रिकी राष्ट्रपति ज्याकोब जुमां मण्डेलाया उसाँय् याकनं बांलायेमाः धकाः कामना याःगु दु ।,https://www.nepalmandal.com/content/19515.html
204,भेनेजुयलाया राष्ट्रपति चाभेज मन्त ,"Wed Mar 6, 2013  8:42 pm","भेनेजुयलाया राष्ट्रपति ह्यूगो चाभेज मन्त । क्यूबाय् वासः याकाच्वनादीम्ह ५८ दँया चाभेज स्थानीय ई कथं मंगलवाः न्हिनसिया प्यताःत्या इलय् मदुगु खः । उपराष्ट्रपति निकोलस मडुरों राष्ट्रीय टेलिभिजनपाखें राष्ट्रपति चाभेज सीगु औपचारिक घोषणा यासें वय्कःया अनुपस्थितिइ संवेदना, प्रेम, शान्ति व अनुशासन कायम यानातयेत आह्वान यानादीगु दु । चाभेज सीगु घोषणा याःगु इलय् तःक्वःमछि हे ख्वबि हायेकादीम्ह उपराष्ट्रपति मडुरों चाभेजयात गबलें ग्वाहालि मयाःसां नं राष्ट्रिय शोकया इलय् नागरिकया पीडाया सम्मान यायेत विपक्षीतय्त इनाप तकं यानादीगु अन्तराष्ट्रिय सञ्चारमाध्यमं न्ह्यथंगु दु । मंगलवाः हे भेनेजुयलाया गृहमन्त्रीं चाभेजयात लिपांगु खुसी सासः ल्हायेगुलिइ तसकं समस्या जूगु धासें छुं घौ लिपा वय्कःया स्थिति तसकं थाकुइफूगु धयादीगु खः । राष्ट्रपति चाभेजयात सन् २०११ य् क्यान्सर जूगु  पुष्टि जूगु लिपा तःक्वःमछि शल्यक्रिया याःगु खःसां नं लिपांगु शल्यक्रिया लिपा वय्कःया अवस्था झन स्यनावंगु धाःगु खः । उसाँय् मदुगु हुनिं न्हूगु कार्यकालया लागि राष्ट्रपतिइ ल्यःसां नं सपथ कायेमखंगु खः । चाभेज १४ दँ न्ह्यःनिसें भेनेजुयलाया राष्ट्रपति जुयाच्वंम्ह खः । राष्ट्रपति चाभेज सीवं सरकारं नागरिकया रक्षा व शान्तिया ग्यारेन्टीया लागि धासें देय्न्यंक सैन्य फौज व प्रहरी बल परिचालन याःगु दु । थ्वहे दथुइ चाभेज मदयेवं हलिंया यक्व हे नेतातय्सं दुःख प्वंकूगु दु । अथेहे राष्ट्र संघया मूछ्याञ्जे बान कि मुनं चाभेजं सीगुलिं दुःख प्वंकादीगु दु । उखे अमेरिकाया राष्ट्रपति बाराक ओबामां ह्यूगो चाभेज मदुगु भेनेजुयलाकया छगू चुनौतिपूर्णं जाःगु ई जूगु धयादिसें अमेरिका भेनेजुयलालिसे न्हूगु स्वापू तयेत इच्छुक जूगु नं धयादिल ।",https://www.nepalmandal.com/content/19486.html
205,राष्ट्रपति ओबामां माफी फ्वन ,"Sat Apr 6, 2013  4:20 pm","क्यालिफोर्नियाया महान्यायाधिबक्ता कमला ह्यारिसयात बांलाः धकाः सम्बोधन याःगुलिं आलोचित जुयादीम्ह अमेरिकाया राष्ट्रपति बाराक ओबामां अन्ततः माफी फ्वंगु दु । ओबामां ह्यारिसयात पुलांम्ह, चीधिकःम्ह व देशया दक्कलय् बांलाःम्ह महान्यायाधिबक्ता धयादीगु खः । ह्यारिसया प्रबक्ताया कथं कमला ओबामाया कट्टर समर्थक खः, अथेखःसां नं ह्यारिसं ओबामाया माफी स्वीकार याःगु वा मयाःगु खँय् छुं नं धाःगु मदुनि । वंगु विहिवाः क्यालिफोर्नियाय् जूगु छगू ज्याझ्वलय् राष्ट्रपति ओबामालिसें महान्यायाधिबक्ता ह्यारिसं नं ब्वति कयादीगु खः । ह्यारिस लिपा ज्याझ्वःयात सम्बोधन यायेगु झ्वलय् अमेरिकाया दक्कलय् बांलाःम्ह अर्टोनी जनरल धाःगु खः । ज्याझ्वःलिपा सामाजिक सञ्जाल व ब्लगय् ओबामाया तसकं आलोचना जूगु खः । शुक्रवाः ह्वाइट हाउसं पिथंगु बक्तब्यय् राष्ट्रपतिं ह्यारिसलिसे खँ ल्हानागु व थःगु धापूयात कयाः माफी फ्वंगु न्ह्यथनातःगु दु ।",https://www.nepalmandal.com/content/19523.html
206,"बालीइ विमान दुर्घटना, फुक्क यात्रुत सकुशल ","Sat Apr 13, 2013  4:52 pm",इण्डोनेसियाया बालीइ यात्रु बिमान समुद्रय् कुतुंवनाः दुर्घटना जूगु दु । अथेखःसां विमानय् दुपिं फुक्क सच्छि व स्वीम्ह यात्रु सकुशल जूगु बिबिसीं न्ह्यथंगु दु । लायन एअरया बिमान बाली विमानस्थलय् अवतरण यायेगु झ्वलय् समुद्रय् कुतुंवंगु खः । ट्वीटरपाखें सार्वजनिक याःगु छुं छुं किपाय् विमान समुद्रय् ल्यंयेपुयाच्वंगु खनेदु । विमानया लिउनेया ब्व त्वःधुलाच्वंगु खनेदु । तर विमान धाःसा कुचादःगु खनेमदु । लाइफ ज्याकेट सहितया उद्दारकर्तातय्सं विमानया यात्रुतय्त पिकयाच्वंगु तकं किपाय् खनेदु । दुर्घटनाया कारणं धाःसा सीकेफूगु मदुनि ।,https://www.nepalmandal.com/content/19540.html
207,शरीफ स्वक्वःखुसी पाकिस्तानया प्रधानमन्त्री ,"Wed Jun 5, 2013  8:44 pm",नवाज शरीफ पाकिस्तानया प्रधानमन्त्रीइ निर्वाचित जूगु दु । बुधवाः पाकिस्तानया राष्ट्रिय एसेम्बलीं शरीफयात दुई तिहाई बहुमतं प्रधानमन्त्रीइ ल्यःगु खः । स्वसः व पीन्मिह दुजः दुगु एसेम्बलीइ शरीफं निसः व पीप्यकू मत काःगु खः । पाकिस्तान पिपुल्स पार्टीया उम्मेदवार मख्दुर अमिन फहिमं पीनिकू व इमरान खानया पार्टी पाकिस्तान तहरिक ए इन्साफया जावेद हासमिं स्वीछकू मत काःगु खः । प्रधानमन्त्री जुइगु नितिं शरीफयात सच्छि व न्हय्निकू मत दुसा गाःगु खः । प्रधानमन्त्रीइ निर्वाचित जुइधुंकाः शरीफं लोकतान्त्रिक लँपुपाखें न्ह्याःवनेगुया विकल्प मदुगु धयादिल । पाकिस्तानया इतिहासय् सैन्य शासनकालयात इंगितयासें शरीफं लोकतन्त्रया लँपु बन्द याःबलय् संविधान व कानूनया सत्ताय् घाः लाःगु नं धयादीगु दु ।,https://www.nepalmandal.com/content/19592.html
208,रुसी राष्ट्रपतिया सम्बन्ध बिच्छेद ,"Fri Jun 7, 2013  11:13 pm",रुसी राष्ट्रपति भ्लादिमिर पुटिनं थः जहान लिउडामिलालिसे सम्बन्ध बिच्छेद जूगु औपचारिक घोषणा यानादीगु दु । ३० दँ न्ह्यः इहिपा जूम्ह पुटिनं रुसया राष्ट्रिय टेलिभिजनपाखें थः जहानलिसें सम्बन्ध विच्छेदया घोषणा यानादीगु खः । पुटिनया निम्ह म्ह्यायपिं दु । सम्बन्ध विच्छेद लिपा राष्ट्रपति पुटिनं हाकनं इहिपा याइ व मयाइगु विषययात कयाः रुसी जनतातय्सं चिउताः कयाच्वंगु बिबिसीं न्ह्यथंगु दु । छुं दँ न्ह्यः राष्ट्रपति पुटिनं पुलांम्ह ओलम्पियन कासामि एलिना कावाएभालिसे इहिपा यायेगु तयारी जुयाच्वंगु तकं चर्चा जूगु खः ।,https://www.nepalmandal.com/content/19598.html
209,सिरियाया द्वन्दय् ९३ द्वः म्ह सित ,"Thu Jun 13, 2013  9:10 pm",सिरियाय् वंगु २६ ला न्ह्यःनिसें न्ह्यानाच्वंगु द्वन्दया झ्वलय् ९३ द्वःम्ह मनूत सीगु संयुक्त राष्ट्र संघं न्ह्यथंगु  दु । बुधवाः सार्वजनिक याःगु प्रतिवेदनय् सिरियाय् न्ह्यानाच्वंगु ल्वापुइ सरकारी व विद्रोहीतय्सं तकं मानव ढालया कथं मस्तय्त छ्यःगु व द्वलंद्वः मस्त सीगु न्ह्यथनातःगु दु । प्रतिवेदन सार्वजनिक यासें संयुक्त राष्ट्र संघया मू छ्याञ्जे बान कि मुनं सिरियाया युद्ध आधुनिक संसारया हे छगू अस्वभाविक व अस्वीकार्य दुःख जूगु टिप्पणी यानादिल । सीपिं मस्तय्गु ल्याः सिरियाली सरकार वा अन ज्या यानाच्वंपिं सुयाके नं मदुगु धासें थुकिया नितिं अन ल्वापु शुरु जूसां निसें हे मस्तय्सं तसकं दुःख सियाच्वंगु धयादिल । ल्वापुइ मस्तय्या नितिं राष्ट्र संघीय प्रतिनीधिया ज्याकुथिं तयार याःगु प्रतिवेदनया कथं सिरियाय् बम विष्फोटया नापं मेमेगु आतंककारी ज्याया नितिं मस्तय्त छ्यःगु सीदुगु दु । सिरियाया विद्रोही पुचलं १५ दँ निसें १७ दँ तकया मस्तय्त विद्रोही सेनाय् भर्ति यानाच्वंगु बुखँत वयाच्वंगु नं प्रतिवेदनय् न्ह्यथनातःगु दु । नापं सरकारी सेनां नं मस्तय्त यौन दुव्र्यवहार यानाच्वंगु नापं उमिसं विद्रोहीया सूचं कायेगु ज्याय् तकं मस्तय्त छ्यःगु नं लूगु दु । सिरियाय् सन् २०११ मार्च महिनानिसें राष्ट्रपति बसीर अल असादया राजीनामाया माग यानाः आन्दोलन न्ह्याःगु खः ।,https://www.nepalmandal.com/content/19619.html
210,मण्डेला हानं अस्पतालय् ,"Sat Jun 8, 2013  9:26 pm",स्वँय् संक्रमण जुइवं दक्षिण अफ्रिकाया पुलांम्ह राष्ट्रपति नेल्सन मण्डेला हानं अस्पताल भर्ना जुयादीगु दु । अश्वेत स्वतन्त्रता आन्दोलनया नेता ९४ दँया मण्डेलाया उसाँय् आः अस्थिर जुयाच्वंगु वर्तमान राष्ट्रपति जाकोब जुमांया प्रबक्तां धाःगु दु । मण्डेला प्रिटोरियाया अस्पतालय् वासः याकाच्वनादीगु दु । अफ्रिकाया राष्ट्रपिता कथं म्हस्यूम्ह मण्डेला दक्षिण अफ्रिकाया न्हापांम्ह अश्वेत राष्ट्रपति खः । बेलायती शासन दुगु उगु देशय् वय्कःया हे नेतृत्वय् स्वतन्त्र जूगु खः । लिपांगु इलय् वय्कःया स्वास्थ्य स्थिति स्यनावनाच्वंगु धाःगु दु । वंगु निदँया दुने १५ क्वः अस्पताल भर्ना जुयादीगु दु ।,https://www.nepalmandal.com/content/19605.html
211,बाराक ओबामा निक्वःखुसी अमेरिकी राष्ट्रपतिइ त्यात ,"Wed Nov 7, 2012  11:12 am",बाराक ओबामा निक्वःखुसी अमेरिकी राष्ट्रपतिइ त्याःगु दु । प्यदँय् छक जुइगु थुगु चुनावय् थ्व स्वया न्ह्यः नं बाराक ओबामा त्याःगु खःसा अमेरिकी इतिहासय् हे न्हापांखुसी काला जाति त्याःगु रेकर्ड तःगु खः । थुगु राष्ट्रपतिइ त्याकेत २७० इलेक्ट्रोल मत माःगु खःसा थुगु मत ल्याखानाच्वंबलय् हे डेमोक्रेटिक पार्टीया उम्मेदवार बाराक ओबामां ३०३ मत कायेधुंकूगु दु । ओबामाया प्रतिद्वन्द्वी रिपब्लिकन पार्टीया उम्मेदवार मिट रोम्नीं धाःसा २०३ मत जक काःगु अन्तराष्ट्रीय संचारमाध्यमतय्सं धाःगु दु । वंगु वालय् वःगु सुमुन्दी चलः स्याण्डी यानां चुनावी ज्याझ्वः तक छुं न्हिया लागि दिकेमाःगु खः । उगु स्याण्डीया हुनिं ओबामां त्याकेत थाकुइगु हुइनाभुइना याःगु खःसां अन्तत ओबामा हाकनं प्यदँया लागिं निक्वःखुसी त्याःगु दु । ओबामा त्यायेवं द्वलंद्वः समर्थकत लसता न्यायेकाच्वंगु दु ।,https://www.nepalmandal.com/content/19245.html
212,अमेरिकाया कुल्पो २०१२या ब्रम्हाण्ड सुन्दरी ,"Thu Dec 20, 2012  7:55 pm",अमेरिकाया ओलिबिया कुल्पो थुगुसीया ब्रम्हाण्ड सुन्दरी घोषित जूगु दु । २० दँया कुल्पों ८९ म्ह सुन्दरीयात लिफ्यानाः थुगुसीया ब्रम्हाण्ड सुन्दरीया उपाधि त्याकूगु खः । अथेहे फिलिपिन्सया २३ दँ दुम्ह जेनिन तुगोनो नं निगूगु व भेनेजुयलाया इरेन सोफियां स्वंगूगु थाय् काःगु दु । ब्रम्हाण्ड सुन्दरीया इतिहासया खुगू दशकया इतिहासय् अमेरिकां थ्व नापं च्याक्वः तक थ्व धेंधेंबल्ला त्याकूगु दु ।,https://www.nepalmandal.com/content/19306.html
213,मजदूरतय्सं मालिकयात मि तयाः स्यानाबिल ,"Thu Dec 27, 2012  8:06 pm",भारतया असाम राज्यय् च्वंगु चिया बगानया मजदूरतय्सं मि तयाः अनया मालिक व मालिक्नीयात स्याना बिउगु दु । असामया तीनसुकिया जिल्लाय् च्वंगु कुनापत्थर चिया बगानया मजदूरतय्सं मालिक मृदुलकुमार भट्टाचार्य व वयकःया जहान रीतायात बुधवाः चान्हय् मि तयाः स्यानाबिउगु खः । थ्यंमथ्यं ७ सःम्ह मजदूरतय्सं छेँ घेरेयानाः मि तयाबिउगु जिल्ला एसएस मिनाक्षी सुन्दरमं धाःगु दु । मि च्यानाः छेँय् दुगु निगः सवारी साधन नं नष्ट जूगु न्ह्यथंगु दु । घटना जूगु इलय् अन मेपिं कर्मचारीत नं दुगु खःसा नं म्वायेत धाःसा ताःलाःगु प्रत्यक्षदर्शीतय्सं धाःगु दु । छुं दिं न्ह्यः जक बगान मालिकं मजदूरतयगु आवास सुविधा चीकेगु क्वःछिइवं मजदूर व मालिक दथुइ विवाद ब्वलंगु बिबिसीं न्ह्यथंगु दु । प्रहरीं उगु घटनाय् दुथ्याःगु द्वपनय् स्वम्हेसित नियन्त्रणय् कयाः अनुसन्धान यानाच्वंगु दु । तर सुयात नं हिरासतय् मतःगु नं प्रहरीं न्ह्यथंगु दु ।,https://www.nepalmandal.com/content/19331.html
214,युक्रेनया सभासदत दथुइ दायाः ल्वापू ,"Thu Dec 13, 2012  4:57 pm","नेपालया तत्कालिन अर्थमन्त्री सुरेन्द्र पाण्डें बजेट न्ह्यब्वःगु इलय् माओवादी सभासदतय्सं अर्थमन्त्रीया ब्रिफकेश लाकाकाःगुला सकस्यां स्यूगु हे खः । अथेहे लोकतन्त्र वये न्ह्यः रेलिङ त्वःथुलेगु, संसदया थी थी समितिइ च्वंपिं सभासदतय्सं मेच त्वःथूगु नं ल्वमं मजू जुइ । नेपालय् जक भारतय् नं सभासदत दथुइ थजाःगु घटना इलय् ब्यलय् जुइगु खः । आः एसियाय् जक मखु यूरोपया छगू देय् युक्रेनय् नं थजाःगु घटना जूगु दु । अनया सभासदत दाया तकं ल्वापू जूगु खः । म्हिगः संसदया मुँज्या शुरु जुइवं अनया सभासदत दथुइ दायाः ल्वापू जुइवं संसदया ज्याखँ हे स्थगित यायेमाःगु खः ।",https://www.nepalmandal.com/content/19301.html
215,मंकाः बलात्कार विरुद्ध प्रदर्शन तच्वल ,"Sun Dec 23, 2012  8:45 pm",भारतीय ल्यासेमचायात मंकाः बलात्कार याःगु विरोधय् कुहांवःपिं प्रदर्शनकारीतय्सं न्हू दिल्लीया विजय चोकय् शनिवाः चान्हय्निसें धर्ना बिउगु दु । अथेहे आइतवाः सुथंनिसें इण्डिया गेटय् धर्ना बियाः प्रदर्शन याःगु दु । सरकार विरुद्ध तसकं नारा थ्वयेकूसें प्रदर्शनकारीत इण्डिया गेट लिक्क च्वंगु भारतीय कांग्रेसया नायः सोनिया गान्धीया निवास तक थ्यंगु खः । नायः गान्धिं प्रदर्शनकारीतय्त सम्बोधन यानादिसे. दोषीयात कडा कारवाही जुइगु आश्वासन बिउसां नं प्रदर्शन धाःसा दिउगु मदुनि । प्रदर्शन अनियन्त्रित जुइवं प्रदर्शनकारीतय्त चीकेत राष्ट्रपति व प्रधानमन्त्री निवास जःखः तक न्ह्याइगु मेट्रो रेल सेवा बन्द याःगु दु । थ्वहे झ्वलय् प्रदर्शनकारी व प्रहरी दथुइ ल्वापू तकं जूगु दु । ल्वापू जूगु इलय् आपालं प्रदर्शनकारीत ज्वंगु धाःगु दु । थ्वहे दथुइ भारतीय गृहमन्त्री सुशील कुमार सिंघें पीडित ल्यासेमचायाके काःगु बयान कथं घटना सुनियोजित जूगु पुष्टि जूगु जानकारी बियादीगु दु । भारतय् छुं दिं न्ह्यः सार्वजनिक बसय् च्वनावनाच्वंम्ह छम्ह ल्यासेमचायात न्ह्यानाच्वंगु बसय् मंकाः बलात्कार याःगु खः ।,https://www.nepalmandal.com/content/19321.html
216,बलत्कृत मिसा सिइवं दिल्लीइ प्रदर्शन ,"Sat Dec 29, 2012  9:34 pm","न्हू दिल्लीइ बस दुने बलत्कृत जुम्ह २३दँया ल्यासेमचा सिइवं अन प्रदर्शन जूगु दु । दिल्लीया जन्तर मन्तर वेधशाला न्ह्यःने प्यद्वः स्वयां अप्व मनूत मुनाः शनिवाः शान्तिपूर्ण प्रदर्शन यात । दिल्लीया प्रहरीं धाःसा प्रदर्शनं उग्र रुप कायेफइगु धासें मेट्रो स्टेसन बन्द तकं याकूगु दु । उखे उगु घटनाया विरुद्ध मुम्बइ, कल्कट्टा व बैंगलोरय् नं प्रदर्शन जुल । सिंगापुरया माउण्ट एलिजावेथ हस्पितलय् वासः याकाच्वम्ह उम्ह ल्यासेमचा शनिवाः चान्हय् अस्पतालय् मदुगु खः ।",https://www.nepalmandal.com/content/19343.html
217,भाषण यानाच्वंगु इलय् नेतायात गोली ,"Sun Jan 20, 2013  5:12 pm","बुल्गेरियाया विपक्षी पार्टी ""मुभमेन्ट फर राइट्स एण्ड फ्रिडम""या नेता अहमद डोगन असाधारण हत्यापाखें बल्लबल्ल म्वायेत ताःलाःगु दु । बुल्गेरियाया राजधानी सोफियाय् न्ह्यानाच्वंगु लोकतन्त्र व अधिकारया खँय् गरमागरम भाषण जुयाच्वंगु इलय् छम्ह ल्याय्म्ह वयाः नेता डोगनया न्हकुइ पेस्टोल दिकूगु खः । पेस्टोल दिकूगु जक मखु, ट्रिगर तकं क्वत्यःगु खः, तर पड्रके मजू । नेता डोगन वयात झम्टे यात व निशाना मखुथासय् लाःगुलिं म्वायेत ताःलाःगु खः । ल्याय्म्हेस्यां निक्वःखुसी कयेके न्ह्यः सुरक्षा गार्ड व ब्वतिकयाच्वंपिन्सं बन्दुकधारीयात बँय् क्वथलेधुंकल । प्रतिनीधि जुयाः सम्मेलनय् ब्वति काःवःम्ह २५ दँया ल्याय्म्हं डोगन भाषण यानाच्वंगु इलय् मञ्चय् थहांवयाः बन्दुकं ताकेयाःगु खः । उम्ह ल्याय्म्हपाखें निपु चक्कु तकं बरामद जूगु प्रहरीं न्ह्यथंगु दु । उम्हेसित नियन्त्रणय् कायेगु झ्वलय् तसकं दाःगु खः । लिपा पुलिसं हि बाःवयाच्वंगु अवस्थाय् नियन्त्रणय् कयाः सम्मेलन जूगु थासं पिने हःगु खः ।",https://www.nepalmandal.com/content/19377.html
